{
    "1-ne": {
        "meta": {
            "slug": "1-ne",
            "name": "Te Puka Mua A Niphai",
            "chapterWord": "Pene"
        },
        "chapters": {
            "1": {
                "intro": "E tua teia no Lihai e tana vaine ko Saraia, e tana nga tamariki tamaroa e a, tei tuatuaia, (ko te mua tangata) Ko Lamana, Ko Lemuela, ko Samu, e ko Niphai. Kua ako mai te Atua ia Lihai kia akaatea atu ki vao mai i te enua ia Ierusalema, no te mea, kua totou aia ki teia au tangata no runga i ta ratou au ara, e kua kimi akera ratou i te ravenga kia mate aia. E toru o ratou ra i te aere ua anga i roto i te metepara. Kua rave akera Niphai i tona au taeake, e oki ratou ki te enua ko Ierusalema, e tiki i te papaanga o Iuda. Te tua o to ratou takinga kino angaia. Te rave anga i te au tamaine a Isemaela ei vaine na ratou. To ratou aere anga atu ki te metepara ma to ratou kopu tangata katoa. To ratou au tumatetenga, e to ratou makimakianga i roto i te metepara. To ratou kaveinga i te aerenga. To ratou taeanga ki te tai maata. Te patoi anga te au taeake ia Niphai. Tana i ako ia ratou, e to maanianga i te pai. Kua topa ratou i te ingoa o te reira ngai ko Bounetifula. Te aerenga na runga i te tai maata, ki te enua taputou. Ko te tua teia tei tataia i roto i te papaanga a Niphai, koia oki naku na Niphai i tata.",
                "1.": "I anauia au, ko Niphai, e nga metua memeitaki, e i apiiia oki au i te kite katoa o toku metua; e i kite ana au i te au tumatetenga e managanui i toku puke ra, kareka au nei, i akaperepereia au e te Atu i toku katoa au rā, koia oki, i rauka iaku te kite maata i te au tu meitaki e te au mea oonu tikai a te Atua ra, no reira au e tataʼi tetai akapapaanga tuatua no te au mea taku i rave i toku au rā.",
                "2.": "I na, te tata nei au i tetai akapapaanga tuatua i roto i te reo tikai o toku metua, (ko te kite ïa o te ngati Iuda) e te reo oki o te Aiphiti.",
                "3.": "E kua kite au e, e papa tuatua mou teia taku e tata nei; e te tata nei au ma toku uaorai rima, e mei tei tau oki i toku uaorai kite.",
                "4.": "I te akamataanga o te mataiti mua i te au o te ariki o te ngati Iuda ra ko Zedekia, (te noo ra toku metua, ko Lihai, i Ierusalema i tona au ra katoa) i roto i taua mataiti rai e manganui te au peroveta i aere mai i te totou anga ki te tangata, kia tataraara ratou e tikai, me kore ra, ka akakoreia taua oire ra ko Ierusalema.",
                "5.": "No reira kua aere atu toku metua, ko Lihai, pure atura ki te Atu ma tona ngakau katoa, no tona iti tangata.",
                "6.": "E te pure atura aia ki te Atu ra, kua eke mai tetai pou ai, noo akera ki runga i tetai toka i mua iaia ra; e manganui te au mea tana i kite e tana i akarongo ra, e no te au mea tana i kite e tana i akarongo ra, i ngaueue ei aia ma te ruketekete maata.",
                "7.": "Kua oki maira aia ki tona uaorai are i Ierusalema, takoto iora aia ki runga i tona roi, kua ki oki aia i te Vaerua, e i te au mea tana i akara.",
                "8.": "E kia peraia akera aia e te Vaerua, kua kite atura aia i tetai orama, e kite akera aia i te rangi i te veveteangaia, e kua manako aia e, te kite atura oki aia i te Atua i te noo anga ki runga i tona terono, e i takapiniia e te au urupu angela e manganui, i te imene anga e i te akameitaki anga atu ki to ratou Atua.",
                "9.": "E kite atura oki aia i tetai angela i te eke anga mai mei rotopu mai i te rangi, e kite atura aia e, kua maata atu tona kaka i to te rā i te avatea ra.",
                "10.": "Kite katoa atura aia e tai ngauru ma rua i te aru anga iaia, e kua maata atu to ratou kaka i to te etu o te rangi ra.",
                "11.": "E kua eke maira ratou, e kua aere atura ki runga i te aro o te enua, e kia tae maira te angela mua ki mua i te aroaro o toku metua, kua oronga atu i tetai puka kiaia, e kua akaue maira aia kia tatau i taua puka ra.",
                "12.": "Te tatau ua ra aia, ki akera aia i te Vaerua o te Atu.",
                "13.": "E kua tatau iora aia, na ko maira; e ae oki koe e Ierusalema e! Kua kite oki au i taau au angaanga viivii; i na, kua tatau toku metua i te au mea e manganui no runga ia Ierusalema; ka akapouia ïa, e tei noo ki reira, e manganui te ka mate i te koke, e e manganui te ka akatuikaaia atu ki Babulonia.",
                "14.": "E kia tatau aia, e kia kite toku metua i te au mea mamaata e manganui, e te umere oki, e kua kapiki atura aia ki te Atu, i te na ko anga e, e mea maata e te umere taau ra au angaanga, e te Atu, te Atua mana katoatoa. Tei te rangi teitei toou terono, e tei runga i te tangata katoatoa o te enua nei toou mana, e toou meitaki, e te aroa, e no toou aroa i kore ei koe e akatika ia ratou tei aere kia koe kia akakoreia.",
                "15.": "E kua pera atura toku metua i te akapaapaa anga atu i tona Atua, kua mataora oki tona vaerua, e kua ki tona ngakau, no te au mea tana i akara, koia oki, no ta te Atu i akakite mai kiaia.",
                "16.": "E teianei, ko au, ko Niphai, kare au e tata i te au mea katoatoa ta toku metua i tata, i tata ana oki aia i te au mea tana i kite i roto i te orama e te moemoeā, e i tata oki aia i te au mea e manganui tana i totou e tana i tuatua oki ki tana au tamariki. Ko teia tei kore i pou iaku i te tata.",
                "17.": "Ka tata ra au i te au mea taku i rave i toku au ra. I na, ka akapoto au i te akapapaanga tuatua a toku metua ki runga i te au papa tuatua ta toku uaorai rima i maani. E kia akaoti au i te akapoto i te akapapaanga tuatua a toku metua, ka tata au i tetai papa tuatua no toku au rā i teianei ao.",
                "18.": "E teianei, ka inangaro au kia kite kotou e, kia oti i te au mea umere maata ta te Atu i akakite ki toku metua, kia Lihai, koia oki, te akakoreangaia o Ierusalema, i na, kua aere atura aia ki rotopu i taua iti tangata ra, akamata iora aia i te totou e te akakite oki kia ratou i te au mea tana i kite e tana i akarongo ra.",
                "19.": "E kua taitoito maira te ngati Iuda iaia, no te au mea tana i akakite kia ratou ra, i akakite atu oki aia i ta ratou au ara e ta ratou au angaanga viivii; e kua akakite papu atu aia e, ko te au mea tana i kite e tana i akarongo, e te au mea oki tana i tatau i roto i taua puka ra, kua akakite mai taua au mea ra i te aereanga mai oki o te Mesia, e te akaoraangaia o te ao nei.",
                "20.": "E akarongo akera te ngati Iuda i taua au mea ra, riri iora ratou iaia; mei i te au peroveta taito ra ta ratou i tuaru ke atu, e ta ratou i pei ki te toka, e ta ratou oki i ta, e kua tapapa ratou iaia kia ta. Ina ra, ka akakite atu au, ko Niphai, kia kotou e, tei runga rai to te Atu aroa mou ia ratou katoatoa tana i iki, e no to ratou akarongo, kia akamaroiroi ia ratou e tae rava atu ki te mana o te akaoraanga."
            },
            "2": {
                "1.": "E i na, kua tuatua maira te Atu ki toku metua, i roto i tetai moe, na ko maira; E ao toou, e Lihai, no te au mea taau; i rave ana; e no te mea oki e, kua maroiroi tikai koe i te akakite ki teia nei iti tangata i te au mea taku i akaue atu kia koe ra, i na, te tapapa nei ratou ia koe kia ta, e tamate takiri i toou oraanga.",
                "2.": "E kua akaue maira te Atu ki toku metua i roto i tetai moe kia rave i tona ngutuare e aere atu ki te metepara.",
                "3.": "Kua akono iora aia i te tuatua a te Atu, i te rave anga i te au mea ta te Atu i akaue mai kiaia ra.",
                "4.": "Akaruke iora aia i tona are, e tona enua ipukarea, e tana auro, e tana ario, e tana au apinga oko maata oki, e aere atura aia ki te metepara; e kare e apinga tana i apai atu, mari ra, ko tona kopu tangata e tana kai, e tona au puakapa.",
                "5.": "Aere atura aia ki raro i te kotinga o te enua, i vaitata ki te Tai Muramura; e aere atura aia e tona ngutuare katoa, koia oki, toku metua vaine ko Saraia, e nga tuakana noku ko Lamana, Lemuela e Samu, ki te metepara ra.",
                "6.": "E kia pou e toru ra i te tere anga i te metepara, patia iora aia i tona puakapa ki tetai ō i te pae o tetai kauvai.",
                "7.": "E patu agera aia i tetai atarau toka, e kua apai aia i tetai atinga ki te Atu ra, e kua akameitaki atura aia ki te Atu, to tatou Atua ra.",
                "8.": "Kua topa iora aia i te ingoa o te kauvai, ko Lamana, e te tae atura taua kauvai ra ki te Tai Muramura e taua ō ra ko tetai kotinga ïa i te ngai i tae atu ei te kauvai ki te moana.",
                "9.": "E kia kite akera toku metua e, te tae atura te vai o taua kauvai ra ki te Tai Muramura, kua tuatua atura aia kia Lamana, na ko atura, kia riro koe mei teia nei kauvai te tu, i te tae ua anga atu ki te ngai no reira mai te au tuatua tika katoa ra.",
                "10.": "E kua tuatua akera oki aia kia Lemuela, na ko atura, kia riro koe mei teianei ō te tu, i te maroiroi, e te ketaketa, e te ngaueue kore i te akono anga i te au akaueanga a te Atu ra.",
                "11.": "No te ngakau marokiakia o Lamana raua ko Lemuela i tuatuaʼi aia i taua tuatua ra, i na oki, i koumuumu mai raua ki to raua metua i te au mea e manganui, no te mea, e tangata kite orama aia, e i arataki ana oki aia ia ratou mei te enua maira mei Ierusalema, e i akaruke ratou i to ratou enua ipukarea, e ta ratou auro, e ta ratou ario, e ta ratou au apinga oko maata, kia mate i te metepara. E kua tuatua maira raua e, no te au manako neneva o tona ngakau i peraʼi aia.",
                "12.": "E kua pera a Lamana raua ko Lemuela, ko raua oki nga tamariki mua, i te koumuumu anga mai ki to raua metua. E te koumuumu ra oki raua, no te mea, kare raua i kite i te angaanga a te Atua, ko tei anga ia raua.",
                "13.": "Kare oki raua i irianki e, ka akakoreia taua oire maata ra ko Ierusalema mei tei tuatuaia e te au peroveta. Kua riro oki raua mei te ngati Iuda i noo i Ierusalema, e tei kimi oki i toku metua kia ta.",
                "14.": "Kua ako atura toku metua kia raua i te ō o Lemuela, ma te mana, kua ki oki aia i te Vaerua, e ruketekete iora to raua kopapa i mua iaia. Kua akamuteki aia ia raua kia kore oki e tika ia raua kia patoi atu iaia, no reira kua akono raua i tana i akaue mai kia raua.",
                "15.": "I noo ana oki toku metua i roto i tetai are puakapa.",
                "16.": "E tangata mapu ua au, ko Niphai, ina ra, e kopapa maata toku, e e inangaro maata oki toku kia kite au i te au tuatua ngaro a te Atua ra, no reira kua pati akatenga atu oki au ki te Atu ra, e i na, kua akara maira aia iaku, e kua akamaru aia i toku ngakau, e kua akarongo iora au i te au tuatua katoa i tuatuaia e toku metua, e no reira, kare rava au i maro atu i toku metua, mei ta toku nga tuakana.",
                "17.": "Kua tuatua atura au kia Samu i te akakite anga atu kiaia i te au mea ta te Atu i akakite mai kiaku na roto i tona Vaerua Tapu. E kua akarongo aia i taku au tuatua.",
                "18.": "Kare ra a Lamana raua ko Lemuela i akarongo i taku au tuatua; no toku tangi ia raua no te ketaketa o to raua ngakau, kua pati akatenga atu oki au ki te Atu no raua.",
                "19.": "E kua tuatua maira te Atu kiaku, na ko maira, e ao toou, e Niphai, no toou akarongo, kua kimi pakari mai koe iaku nei, ma te ngakau akaaka.",
                "20.": "E mei te mea, e akono koe i taku au akaueanga, ka manuia koe, e aratakiia koe ki te enua i taputouia ra; ko te enua oki taku i akateateamamao no kotou; ko te enua meitaki rava atu te reira i te au enua katoatoa.",
                "21.": "E mei te mea e maro to nga tuakana ia koe, ka tipu keia raua i te aroaro o te Atu ra.",
                "22.": "E mei te mea e akono koe i taku au akaueanga ka riro koe ei akaaere, e ei puapii ki runga ake i toou nga tuakana.",
                "23.": "E i na oki, i te rā e tamaki ei ratou iaku, ka taumaa au ia ratou ki te taumaa kino rava, e kare o ratou mana e rauka ki runga i toou uanga, mari ra, ka tamaki katoa maira ratou iaku.",
                "24.": "E me tamaki oki ratou iaku, ka riro ratou ei papa i toou uanga, ei akatupu i to ratou manako iaku."
            },
            "3": {
                "1.": "Kua oki maira au, ko Niphai, mei te tuatua anga ki te Atu ra, ki te are puakapa o toku metua.",
                "2.": "E kua tuatua maira aia kiaku, na ko maira, i na, kua moe au i tetai moemoeā e kua akaue mai te Atu kiaku, kia oki koe e toou nga tuakana ki Ierusalema.",
                "3.": "I na oki, tei ia Labana te akapapaanga tuatua no te ngati Iuda, e te akapapaanga anauanga o toou ai tupuna, e kua kotikitiia te reira ki runga i tetai au papa veo.",
                "4.": "Kua akaue maira te Atu iaku, kia aere atu koe e toou nga tuakana ki te are o Labana, e kimi i te au akapapaanga tuatua, e apai mai i te reira ki te metepara.",
                "5.": "E teianei, i na, te koumuumu nei toou nga tuakana i te na ko anga e, e mea rave ngatā taku i pati kia ratou; ina ra, kare naku i pati ana i te reira kia ratou; ko te akaueanga ra ïa a te Atu ra.",
                "6.": "No reira e aere, e taku tamaiti, e ka akaperepereia koe e te Atu, no te mea, kare koe i koumuumu mai.",
                "7.": "E kua tuatua atura au ki toku metua, ka aere atu au, e ka rave oki au i te au mea ta te Atu i akaue maira, kua kite oki au e, kare te Atu e tuku mai i tetai akaueanga ki te tamariki a te tangata, mari ra, ka akateateamamao aia i tetai ravenga no ratou, e raukaʼi ia ratou i te rave i te mea tana i akaue mai kia ratou.",
                "8.": "Kia akarongo toku metua i teia au tuatua nei, kua rekareka maata aia kua kite oki aia e, kua akameitakiia au e te Atu.",
                "9.": "Kua aere oki au, ko Niphai, e toku nga tuakana katoa ki roto i te metepara, ma to matou au puakapa, kia aere ki runga ki te enua ia Ierusalema.",
                "10.": "E tae atura matou ki te enua ko Ierusalema, kua uriuri matou ia matou uaorai.",
                "11.": "E kua tuku matou i te kelero kia kitea e, koai te ka aere ki te are o Labana. E kua peke atura te kelero ia Lamana, no reira kua aere atura Lamana ki te are o Labana, e i noo iora raua i tona are, e kua tuatua raua.",
                "12.": "E kua anoano aia ia Labana no te au akapapaanga tuatua i kotikotiia ki runga i te au papa veo ra, kua tataia oki te papaanga anau o toku nga metua ki runga i te reira.",
                "13.": "E i na, kua riri rava a Labana, tuaru atura iaia mei mua i tona aroaro, e kare aia i akatika kia rauka atu te au akapapaanga tuatua kiaia. No reira, kua tuatua atu aia kiaia, i na, e tangata keia koe, ka ta au ia koe.",
                "14.": "Oro ke atura a Lamana mei tona aroaro, e kua akakite maira aia kia matou i te au mea ta Labana i rave. Tumatetenga akera to matou ngakau i reira, e kua vaitata toku nga tuakana i te oki atu ki toku metua i te metepara.",
                "15.": "Ina ra, kua tuatua atu au kia ratou, Te ora nei te Atu, e te ora nei oki tatou, kare oki tatou e aere ki raro ki to tatou metua i te metepara, mari ra kia oti rava ia tatou i te rave i te mea ta te Atu i akaue mai kia tatou kia rave.",
                "16.": "E tenana, kia maroiroi tatou i te akono anga i te au akaueanga a te Atu; e teianei, kia aere tatou ki raro ki te enua ipukarea o to tatou metua, i na oki, kua akaruke aia i te auro, e te ario, e te au tu apinga oko maata ki reira. No te au akaueanga a te Atu i peraʼi aia.",
                "17.": "I kite ana oki aia e, ka akakoreia Ierusalema e tikai, no te angaanga kino a te au tangata.",
                "18.": "I na oki, kua kopae ke atu ratou i te au tuatua a te au peroveta ra. No reira, naringa toku metua i noo ki te enua i muri ake i tona akaue angaia mai kia akaruke i te reira enua kua mate katoa aia; no reira ka akaruke atu aia i te enua e tikai.",
                "19.": "I na, e ravenga pakari ta te Atua kia rauka teia nei au akapapaanga tuatua ia tatou nei, kia rauka ia tatou te akakite atu i te reo o to tatou ai tupuna ki ta tatou au tamariki;",
                "20.": "E kia tika oki ia tatou i te akakite atu kia ratou i te au tuatua i tuatuaia maira e te vaa o te au peroveta tapu katoa ra, mei tei orongaia mai kia ratou e te Vaerua e te mana o te Atua, mei muatangana maira o te ao nei e teia noaʼi.",
                "21.": "I akapera au i te akoanga atu ki toku nga tuakana kia maroiroi ratou i te akono i te au akaueanga a te Atua.",
                "22.": "E kua aere atura matou ki raro i to matou enua ipukarea, e kua akaputuptu maira matou i ta matou auro, e ta matou ario, e ta matou au apinga oko maata.",
                "23.": "E kia oti ia matou teia au apinga i te akaputuputu, kua, aere akaou atura matou ki te are o Labana.",
                "24.": "E kua aere atura matou ki roto ki ko ia Labana, e kua anoano matou kia oronga mai kia matou i te au akapapaanga tuatua i kotikotiia ki runga i te au papa veo, e me ka pera aia, ka oronga matou i ta matou auro, e ta matou ario, e te au apinga oko maata nana.",
                "25.": "E kite akera Labana e, e au apinga oko maata ta matou, noinoi iora aia i te reira, kua tuaru atu aia ia matou ki vao, e kua tono maira i tona au tavini kia ta ia matou kia rauka ta matou au apinga oko maata iaia ra.",
                "26.": "Kua oro atura matou mei mua atu i te au tavini a Labana, e kua akaruke matou i ta matou au apinga oko maata, e kua riro atu te reira ki te rima o Labana.",
                "27.": "E kua oro atura matou ki roto i te metepara, e kare matou i rokonaia e te au tavini o Labana, e kua pipini iora matou ki roto i te va o tetai toka.",
                "28.": "E kua riri maira Lamana kiaku, e ki toku metua katoa oki, e kua riri katoa Lemuela e kua akarongo aia i te tuatua a Lamana. No reira kua tuatua mai a Lamana raua ko Lemuela i te au tuatua kikino kia maua, ki to raua nga teina, e kua papa raua ia maua ki te rakau.",
                "29.": "I to raua papa anga mai ia maua ki te rakau ra, I na, kua mama maira tetai angela a te Atu, e kua tu ki mua ia raua, e kua tuatua maira aia kia raua, na ko maira, Eaa korua i papaʼi i to korua teina ki te rakau? Kare ainei korua i kite e, kua iki te Atu iaia kia riro aia ei tutara no korua, e no ta korua ara i peraʼi. I na, e aere akaou kotou ki Ierusalema, e ka tuku mai te Atu ia Labana ki roto i to kotou rima.",
                "30.": "E akaoti akera te angela i tana tuatua kia matou, aere atura aia.",
                "31.": "E aere atura te angela, kua koumuumu akaou maira Lamana raua ko Lemuela na ko maira, naea tikai te Atu e tuku mai ei ia Labana ki roto i to tatou rima? I na, e tangata ririnui maata aia, e e tika iaia kia akaue i te rima ngauru, i na, e tika oki iaia kia ta i te rima ngauru, eaa ka kore ei aia e pera ia tatou?"
            },
            "4": {
                "1.": "Kua tuatua atura au ki toku nga tuakana, na ko atura, kia aere akaou tatou ki runga i Ierusalema ra, e kia maroiroi tatou i te akono anga i te au akaueanga a te Atu ra, i na oki, kua maata tona mana i to te ao katoa nei, e eaa ka kore ei tona mana e maata atu i te rima ngauru o Labana, e tona au ngauru oki i te tausani.",
                "2.": "E no reira, e aere tatou ki runga ra, e kia maroiroi tatou mei ia Mose ra, nana oki i tuatua ki te Tai Muramura, e kua taka ke atu te tai i tera pae i tera pae e kua aere maira to tatou ai metua mei te tuikaaanga mai na runga i te one maro ra, kua arumaki maira te nuku o Pharao e maremo iora ratou i roto i te Tai Muramura ra.",
                "3.": "E i na, kua kite korua e, e tuatua mou oki te reira; e kua kite katoa korua e, kua tuatua maira tetai angela kia korua, e eaa korua i ekoko ei? E aere tatou ki runga; ka rauka oki i te Atu kia akaora ia tatou nei, mei tana i akaora i to tatou ai metua ra, e kia akakore oki ia Labana mei tana i akakore i to Aiphiti ra.",
                "4.": "E tuatua atura au i taua tuatua ra, riri rava atu raua, e kua koumuumu ua mai rai, ina ra, kua aru raua iaku e tae ua atu ki te aua i Ierusalema ra.",
                "5.": "E po iora, kua akaue atura au kia pinipini atu ratou i vao i te patu ra. E kia pipini ratou, kua aere muna atura au, ko Niphai, ki roto i te oire, e aere tika atura ki te are o Labana.",
                "6.": "Kua aratakiia au e te Vaerua, e kare au i kite i te au mea taku ka rave.",
                "7.": "Aere atu ra au, e kia vaitata ki te are o Labana, kite iora au i tetai tangata e kua inga aia ki raro i te one i mua ua iaku ra, kua kona oki aia i te wina.",
                "8.": "E tae atura au kiaia, kite atura au e, ko Labana ïa.",
                "9.": "Akara atura au i tana koke, e kiriti akera au mei roto i tona vairanga, e auro manea tikai tona mouringa, e e manea rava te maanianga; e kua kite au i te koi o taua koke ra, e auri meitaki rava atu ïa.",
                "10.": "Kua karanga mai te Vaerua kiaku, ka ta ia Labana, kua tuatua iora au i toku ngakau, kare oki au i akamaringi ana i te toto tangata, e kua emi iora au ki muri, kare oki au i inangaro i te tamate iaia.",
                "11.": "Kua tuatua akaou mai te Vaerua kiaku, i na, kua tuku mai te Atu iaia ki roto i to rima na, e kua kite oki au e, i tamata ana aia kia tamate iaku uaorai e kare oki aia i akarongo i te au akaueanga a te Atu ra; kua rave oki aia i ta matou au apinga oko maata.",
                "12.": "Kua tuatua akaou maira te Vaerua kiaku, ka tamate atu iaia, kua tuku mai oki te Atu iaia ki roto i toou rima;",
                "13.": "I na, te ta nei te Atu i te aronga akarongo kore, kia akatupu i tona au akakoroanga tika. E ngari ake oki te mate o te tangata okotai, i te mate o tetai basileia katoatoa i te akarongo kore.",
                "14.": "E teianei, kia akarongo au, ko Niphai, i taua au tuatua ra, kua akamaara au i ta te Atu i tuatua mai kiaku i te metepara i te na ko anga mai e, mei te mea e, ka akono toou ra uanga i taku au akaueanga, ka manuia ia ratou i te enua taputou.",
                "15.": "Ae, kua manako katoa oki au e, kare e rauka ia ratou kia akono i te akaueanga a te Atu, kia tau ki te ture a Mose, mari ua ra, kia rauka mai te ture ia ratou.",
                "16.": "E kua kite katoa au e, kua kotikotiia taua ture ra, ki runga i te au papa veo.",
                "17.": "Kua kite katoa oki au e, no reira i tuku mai ei te Atu ia Labana ki toku rima, kia rauka iaku te au akapapaanga tuatua mei tana i akaue maira.",
                "18.": "Kua akono au i reira i te reo o te Vaerua, kua rave iora au ia Labana ki te rauru o tona upoko, e kua tipu atura au i tona katu ki tana uaorai koke.",
                "19.": "Kia oti tona upoko i te tipuia atu e au ki tana uaorai koke, kua rave au i tona kakau, e aao maira ki runga i toku uaorai kopapa i aao ana oki au i tona rakei tamaki ki toku taukupu, e kare e mea i topa.",
                "20.": "E kia oti, aere atura au ki te are vairanga apinga oko maata o Labana e i toku aereanga ki reira, i na, kua kite au i te tavini o Labana ko tei mou i te au taviri o taua are vairanga ra. Akaue atura au kiaia i te reo o Labana, e aere maua ki te are vairanga apinga.",
                "21.": "Kua manako iora aia e, ko au, ko tona pu rai, ko Labana, no te mea kua kite aia i te kakau e te koke oki i te tatua angaia ki toku taukupu.",
                "22.": "Kua tuatua maira aia kiaku no runga i te au ereta o te ngati Iuda, no te mea, kua kite oki aia e, kua aere tona pu, ko Labana, kia ratou i te po.",
                "23.": "Kua tuatua oki au kiaia mei te mea, ko Labana au.",
                "24.": "Kua tuatua oki au kiaia kia apai atu au i te au papa veo ra i kotikotiia te tuatua ki runga, ki toku au taeake i vao i te patu ra.",
                "25.": "E kua akaue atura oki au kiaia kia aru mai iaku.",
                "26.": "Manako iora aia e, no te au taeake o te ekalesia taku i tuatua ra, e ko au ko Labana taku i tamate ra, e i aru mai ei oki aia iaku.",
                "27.": "E kua tuatua putuputu maira aia kiaku i te au orometua o te ngati Iuda ra, i to maua aereanga ki toku au taeake i vao i te patu ra.",
                "28.": "E kia kite maira Lamana iaku ra, mataku rava iora aia, e ko Lemuela, e ko Samu katoa oki. Oro atu ra ratou mei mua atu iaku, kua manako oki ratou e, ko Labana au, kua ta oki aia iaku, e te titau katoa ra aia ia ratou kia ta.",
                "29.": "Kua kapiki atura au kia ratou, e kua akarongo maira ratou iaku; kua akaruke ratou i te oro mei mua atu iaku.",
                "30.": "E akara atura te tavini o Labana i toku au taeake ra, ruketekete iora aia, e kua vaitata oki aia i te oro mei mua atu iaku ra, e oki atu ki te oire ra i Ierusalema.",
                "31.": "E tangata maata oki au, ko Niphai, e kua rauka oki iaku te maroiroi no te Atu ra, e no reira kua opu au i te tavini o Labana ra e kua mou au iaia, kia kore aia e oro.",
                "32.": "E kua tuatua atura au kiaia, mei te mea, ka akono meitaki aia i taku au tuatua, te ora ra te Atu ra, e te ora nei oki au, ka akaora matou iaia, mei te mea e, ka akono aia i ta matou tuatua.",
                "33.": "Kua tuatua atura au kiaia ma te taputou e, eiaa aia e mataku; e riro oki aia ei tangata rangatira mei ia matou katoa te tu, mei te mea e aru mai aia ia matou ki te metepara ra.",
                "34.": "E kua tuatua atura au kiaia na ko atura: kua akaue mai te Atua iaku kia rave i teianei angaanga, e kare ainei tatou e maroiroi i te akono anga i te au akaueanga a te Atu ra? E teianei, mei te mea e aere katoa mai koe ki te metepara ki toku metua ra, ka noo koe kia matou.",
                "35.": "Kua rauka ia Zoroma te maroiroi i te au tuatua taku i tuatua ana, ko Zoroma oki te ingoa o taua tavini ra; e kua taputou maira aia e, ka aere katoa aia ki raro i te metepara ki toku metua ra. E kua tuatua maira aia ma te taputou kia matou e, ka noo aia kia matou e tuatau ua atu.",
                "36.": "Kua inangaro matou kia noo aia kia matou nei kia kore te ngati Iuda e kite i to matou aereanga ki te metepara ra; ko te arumaki aea mai ratou ia matou, e ko te mate aea matou ia ratou.",
                "37.": "E oti akera ia Zoroma te taputou mai kia matou kua kore to matou taitaiā iaia.",
                "38.": "Kua rave iora matou i te au papa veo ra, e te tavini o Labana oki, e aere atura ki te metepara, e kua tae atura matou ki te puakapa o to matou metua."
            },
            "5": {
                "1.": "E kia tae atura matou ki raro i te metepara ki to matou metua, i na, ki rava aia i te mataora, e kua mataora oki toku metua vaine ra ko Saraia, no te mea, i aue ana oki aia ia matou.",
                "2.": "I manako ana aia e, kua mate matou i te metepara; e i koumuumu ana aia ki toku metua tane i te tuatua anga kiaia e, e tangata kite orama aia; i te na ko anga e: i na, kua arataki mai koe ia matou mei te enua mai o to tatou ipukarea, e kua mate taku au tamariki, e ka mate katoa oki taua i te metepara nei.",
                "3.": "E kua pera mai toku metua vaine i te koumuumu anga ki toku metua tane.",
                "4.": "Kua tuatua oki toku metua tane kiaia e; kua kite oki au e, e tangata kite orama au naringa kare i kite ana i te au mea a te Atua na roto i te orama, kare oki au i kite ana i te meitaki a te Atua, kua noo ra ki Ierusalema, e kua mateia au e toku au taeake katoa.",
                "5.": "I na, kua rauka iaku tetai enua taputou, e te rekareka nei au i te reira, e kua kite oki au e, ka akaora te Atu i taku au tamariki i te rima o Labana, e ka arataki akaou mai ia ratou ki raro kia taua i te metepara nei.",
                "6.": "Kua akapera oki toku metua ko Lihai i te akapumaana anga i toku metua vaine, ia Saraia, i to matou aereanga i te metepara, ki te oire ra ko Ierusalema, kia rauka mai ia matou te au akapapaanga tuatua no te ngati Iuda.",
                "7.": "E oki iora matou ki te puakapa o to matou metua, i na, kua ki oki raua i te mataora, e kua akapumaanaia oki toku metua vaine.",
                "8.": "Kua tuatua iora aia, na ko atura: E teianei, kua kite papu au e, kua akaue mai te Atu i taku tane kia aere mai ki te metepara; e kua kite papu oki au e, kua tiaki mai te Atu i taku au tamariki, e kua akaora oki aia ia ratou i te rima o Labana ra, kua oronga mai oki i te mana kia ratou, e tikaʼi ia ratou kia rave i te au mea ta te Atu i akaue maira kia ratou. E kua pera aia i te tuatua anga mai.",
                "9.": "E mataora maata to raua i reira, e kua apai atura raua i te atinga e te atinga karakaratio ki te Atu ra; e kua akameitaki atura oki raua i te Atua o Iseraela ra.",
                "10.": "E oti akera ia raua te akameitaki i te Atua o Iseraela, rave iora toku metua ra ko Lihai i te akapapaanga tuatua i kotikotiia ki runga i te au papa veo ra, e kua kimi aia mei te akamataanga mai e tae rava atu ki te openga.",
                "11.": "E kite akera aia e, tei roto te reira i nga puka e rima a Mose ra, tei akakite mai i te angaia anga o teianei ao, e te tuatua no to tatou nga metua mua, ko Adamu raua ko Eva.",
                "12.": "E akapapaanga tuatua katoa oki no te ngati Iuda mei muatangana maira e tae rava mai ki te au o te ariki o te ngati Iuda, ko Zedekia;",
                "13.": "E te au totou oki a te au peroveta tapu ra, mei muatangana maira e tae roa mai ki te akamata anga o te au o Zedekia ra, tetai au totou oki i tuatuaia e te vaa o Ieremia.",
                "14.": "E kua kite katoa toku metua ra, ko Lihai e, tei runga katoa i te au papa veo ra te akapapaanga o tona ai metua; no reira kua kite aia e, e uanga aia no Iosepha; koia oki, ko Iosepha a Iakoba tei okonaia ki Aiphiti, e ko tei akaoraia e te rima o te Atu ra, kia rauka iaia te akaora i tona ra metua ia Iakoba, e tona ngutuare katoa kia kore ratou e mate i te onge ra.",
                "15.": "E kua arataki katoaia ratou mei to ratou tuikaa anga maira, e mei te enua maira mei Aiphiti, e ko te Atua uaorai tei akaora ia ratou.",
                "16.": "No reira, kua kite toku metua, ko Lihai i te akapapaanga o tona ai metua. E uanga katoa a Labana no Iosepha, no reira kua akono aia e tona ai tupuna i taua akapapaanga tuatua ra.",
                "17.": "E kite akera toku metua i taua au mea ra, ki iora aia i te Vaerua, e kua totou akera oki aia ki tona ra uanga, i te na ko anga e—",
                "18.": "Ka kitea atu taua au papa veo ra ki to te pa enua katoa, e te au kopu, e te au reo, e ki te au iti tangata katoa o tona ra uanga.",
                "19.": "Kua karanga katoa atura aia e, e kare rava taua au papa veo ra e ngaro; e e kare oki e tuparapara te tuatua i kotikotiia ki runga no atu eaa te roa te tuatau. E e manganui atura te au mea tana i totou no tona uanga.",
                "20.": "E kua akono maua ko toku metua i te au akaueanga ta te Atu i akaue mai kia maua.",
                "21.": "I rauka ia matou te akapapaanga tuatua mei ta te Atu i akaue mai, e kua kimi iora matou e kua kite oki matou e, e mea inangaro maataia ïa, e te puapinga maata kia matou, e raukaʼi ia matou te akakite atu i te au akaueanga a te Atu ra ki ta matou au tamariki.",
                "22.": "E teianei, e ravenga pakari ïa ta te Atu kia apai atu matou i te reira i to matou tereanga na roto i te metepara e tae atu ei ki te enua taputou."
            },
            "6": {
                "1.": "E teianei, kare oki au ko Niphai e tata i te akapapaanga o toku ai tupuna ki roto i teia pae o te akapapaanga tuatua taku e tata nei; no te mea, kua tataia ïa ki roto i te akapapaanga tuatua i akonoia e toku metua; no reira, kare au e tata i te reira ki roto i teianei puka.",
                "2.": "Kua rava ua ra kia karanga au e, e uanga matou no Iosepha ra.",
                "3.": "E kare oki au e tata i te au mea ta toku metua i rave, e kare oki i tika kia tataia ïa ki runga i teianei au papa no te mea, kua inangaro au i teia au papa nei kia rauka iaku i te tata i te au mea a te Atua.",
                "4.": "Ko teia te maata oki o toku nei inangaro, kia pati akatenga au i te tangata kia ariu mai ki te Atua o Aberahama, e te Atua o Isaaka, e te Atua o Iakoba, e oraʼi ratou.",
                "5.": "E teianei, ko te au mea te ka riro ei rekareka anga ki to te ao nei, kare oki au e tata i te reira, ko te au mea ra ka rekareka te Atua, e te au tangata oki tei kore ratou e no te ao nei.",
                "6.": "E no reira, te oronga atu nei au i tetai akaueanga ki toku ra uanga, auraka rava ratou e tata i teianei au papa ki te au tuatua te ka kore e riro ei puapinga ki te tamariki a te tangata nei."
            },
            "7": {
                "1.": "E teianei, kua inangaro au kia kite kotou e, kia oti toku metua ko Lihai i te totou ki tona uanga, kua tuatua akaou te Atu kiaia, na ko maira, kare e tau iaia, ia Lihai, kia rave ua aia i tona kopu tangata e aere atu ki te metepara ko ratou anake ua; kia akaipoipo ra tana au tamariki tamaroa ki te vaine, kia akatupu ratou i te uanga a te Atu i te enua taputou.",
                "2.": "Kua akaue maira te Atu iaia, kia oki akaou au, ko Niphai, e toku au tuakana ki te enua ko Ierusalema, kia arataki mai ia Isemaela e tona kopu tangata katoa ki te metepara.",
                "3.": "E kua aere akaou atura au, ko Niphai, e toku au tuakana katoa ki te metepara, e aere atura oki matou ki runga, ki Ierusalema.",
                "4.": "E kua aere atura matou ki te are o Isemaela, e kua akarongo mai aia kia matou, e kua tuatua atura matou i te tuatua a te Atu kiaia ra.",
                "5.": "E kua akaparuparu iora te Atu i te ngakau o Isemaela e to tona ngutuare katoa, e kua aru mai ratou ia matou ki te metepara ki te puakapa o to matou metua.",
                "6.": "Te tere atura matou ki roto i te metepara, e i na, kua akapekapeka maira a Lamana raua ko Lemuela, e pera katoa nga tamaine a Isemaela, e nga tamariki tamaroa oki a Isemaela, e to ratou kopu tangata, kua pekapeka maira kia matou, koia oki, kiaku, ko Niphai, e kia Samu, e ki to ratou metua ko Isemaela e ki tana vaine e ki tana nga tamariki tamaine e toru ra.",
                "7.": "E i taua pekapeka anga mai, kua inangaro ratou kia oki akaou ratou ki te enua ko Ierusalema.",
                "8.": "E teianei, no te ketaketa o to ratou ngakau, kua tangi au ko Niphai ia ratou, e kua tuatua oki au kia raua, kia Lamana raua ko Lemuela oki, i te na ko anga e, i na, e nga tuakana korua noku, e eaa i ketaketaʼi to korua ngakau e i poiri ei to korua manako, kia tuatua atu au, to korua teina, e kia riro oki au i te akaraanga no korua?",
                "9.": "Eaa korua i kore ei i akarongo ki te tuatua a te Atu?",
                "10.": "I akapeea korua i ngaropoinaʼi e, kua kite korua i tetai angela a te Atu?",
                "11.": "I na, i akapeea korua i ngaropoinaʼi te au mea maata ta te Atu i rave no tatou, i te akaoraanga ia tatou mei roto mai i te rima o Labana, kia rauka ia tatou te au akapapaanga tuatua?",
                "12.": "I na, i akapeea i ngaropoinaʼi ia korua e, ka rauka i te Atu i te rave i te au mea katoatoa, mei tei tau i tona inangaro, no te au tamariki a te tangata nei, mei te mea e akarongo ratou iaia? E tenana, kia akono tatou iaia.",
                "13.": "E mei te mea e akono meitaki tatou iaia, ka rauka ia tatou te enua taputou, e te vai atura te tuatau e kite ei korua e, ka akatupuia te tuatua a te Atu no te takoreanga o Ierusalema ra; no te mea ka tupu te au mea katoa ta te Atu i tuatua no te takoreanga o Ierusalema.",
                "14.": "I na oki, e te vaitata nei te tuatau e akaruke ei te vaerua o te Atu ia ratou, i na, kua takinga kino ratou i te au peroveta e kua tuku oki ratou ia Ieremia ki roto i te are tapekaanga. E kua titau oki ratou i toku metua kia ta, e kua tuaru atu ratou iaia mei te enua nei.",
                "15.": "E teianei, i na, te karanga atu nei au kia korua, mei te mea ka oki korua ki Ierusalema, ka mate korua mei ia ratou oki. E teianei, me inangaro korua, e oki ki runga ki te enua, e akamanako ra i te tuatua taku i tuatua atu kia korua, mei te mea, ka aere korua, ka mate korua; i pera mai te Vaerua o te Atu i te akaue mai kiaku kia tuatua atu kia korua.",
                "16.": "E kia tuatua atura au ko Niphai i teia au tuatua, kua riri raua iaku, e kua mou raua iaku ki to raua rima no te mea, kua riri roa oki raua, kua tapeka iora raua iaku ki te taura, e kua inangaro oki i te tamate iaku, kia vaio raua iaku ki roto i te metepara, kia kaingaia au e te au manu taae ra.",
                "17.": "Kua pure atura au ki te Atu, na ko atura, E te Atu e, kia tau ki toku akarongo ia koe, e akaora mai koe iaku i te rima o toku nga tuakana; i na, e oronga mai koe i te maroiroi kiaku kia matara teianei taura i tapekaiaʼi au.",
                "18.": "E oti akera iaku i te pure i teianei au tuatua, i na, kua matara te taura i toku rima e toku vaevae oki, e kua tu akera au ki mua i toku nga tuakana, e kua tuatua akaou atura au kia raua.",
                "19.": "E riri akaou akera raua kiaku ra, e kua inangaro akera raua kia mou to raua rima iaku; ina ra, tetai o te au tamaine a Isemaela, e tona metua vaine katoa, e tetai o te au tamariki tamaroa a Isemaela, kua tuatua atura ratou ki nga tuakana noku, e maru akera to raua ngakau, e kua akaruke raua i te tamata kia ta iaku.",
                "20.": "E kua aue iora oki raua, no ta raua ara i rave ana e kua tupou iora raua ki mua iaku, e kua pati maira kiaku kia akakore au i ta raua ara i rave ana kiaku.",
                "21.": "E kua akakore ua au i te au mea katoa ta raua i rave ra, e kua ako au kia raua kia pure ki te Atu, ki to raua Atua, kia akakore aia i te reira. E kua pera oki raua. E kia oti ta raua pure ki te Atu, kua tere akaou atura matou e tae atu ki te puakapa o to matou metua.",
                "22.": "E kua tae atura matou ki te puakapa o to matou metua, e kia tae atura au e toku nga tuakana, e te kopu tangata katoa o Isemaela, ki te puakapa o toku metua, kua akameitaki atura ratou i te Atu, i to ratou Atua, e kua apai ratou i te atinga e te atinga karakaratio kiaia ra."
            },
            "8": {
                "1.": "I akaputuputu ana oki matou i te au tu ua katoatoa, te au tu ua sitona e to te au tu ua rakau katoa.",
                "2.": "I te noo anga o toku metua ki te metepara, kua tuatua aia kia matou, na ko maira; i na, kua moe au i tetai moemoeā, koia oki, kua kite au i tetai orama.",
                "3.": "E i na, no te au mea taku i kite, i raukaʼi iaku te mataora i te Atu ia Niphai raua ko Samu, no te mea, te manako nei au e, ka akaoraia raua e tetai pae o ta raua uanga.",
                "4.": "Ina ra, e mataku maata toku ia korua, e Lamana, e Lemuela, no te mea, i manako ana au e, kua kite au i roto i taku moemoea i tetai metepara poiri e te rikarika ra.",
                "5.": "E kua kite akera au i tetai tangata e kakau teatea oki tona, kua aere mai aia e kua tu ki mua i toku aroaro.",
                "6.": "Kua tuatua maira aia kiaku, e kua akaue mai oki kia aru atu au iaia.",
                "7.": "Te aru ra au iaia kite akera au e, tei roto au i te ngai poiri e te rikarika maata ra.",
                "8.": "E kia roa au i te aere anga i roto i te poiri, e kua pou te au ora e manganui, kua akamata iora au i te pure ki te Atu kia aroa mai aia iaku i tona aroa akaperepere maata ra.",
                "9.": "E oti akera au i te pure, kite iora au i tetai aua maata e te aano.",
                "10.": "E kua kite katoa atura au i tetai pu rakau; e e mea inangaroia oki te ua o te reira, kia rauka te mataora i te tangata.",
                "11.": "Aere atura au e kua rave maira i te kai no runga mai i te reira, e kite iora au e, e mea reka rava atu te reira i to te au mea taku i tongi ana. E kua kite katoa au e, e teatea ake oki te ua o taua rakau ra i to te au mea taku i kite ana.",
                "12.": "E i toku kai anga i taua ua ra, kua ki rava toku ngakau i te rekareka maata, inangaro iora au kia kai katoa toku kopu tangata i to te reira kai; kua kite oki au e, e meitaki ake to te reira i to te au kai katoatoa ra.",
                "13.": "I toku akara aere anga atu kia kite me ka kite paa au i toku kopu tangata, kua kite au i tetai kauvai; i te tae anga na te pae i taua pu rakau taku i kai ana.",
                "14.": "Akara atura au, kia kite au i te ngai no reira mai taua vai ra; e akara atura au i te akamataanga o taua kauvai ra i tetai ngai i te pae ua ake; e kite atura au i to kotou metua vaine ia Saraia, e Samu, e Niphai oki, i te tu ua anga, kare ratou i kite i te ngai ta ratou ka aere.",
                "15.": "Kua kamo atura au ia ratou, e kua kapiki atura au kia ratou i te reo maata kia aere mai ratou kiaku, e kia kai i te ua ra, ko te ua reka rava i te au ua katoatoa ra.",
                "16.": "Kua aere maira ratou, kai iora i taua ua ra.",
                "17.": "Kua inangaro katoa oki au kia aere katoa mai a Lamana raua ko Lemuela kia kai i taua ua ra, e kua akara atura toku mata i te akamataanga o taua kauvai ra kia kite katoa au ia raua.",
                "18.": "E kua kite atura au ia raua, kare ra raua i aere mai kiaku kia kai i te ua ra.",
                "19.": "Kite akera au i tetai auri na te pae i te kauvai e tae rava mai ki te pu rakau, te ngai i tu ei au.",
                "20.": "Kua kite katoa atura au i tetai mataara meangiti e te tika na te pae oki i te auri ra, e tae ua mai ki te pu rakau e ki te ngai i tu ei au, e kua aere katoa atura te reira na te pupuianga mai o te kauvai e tae rava atu ki roto i tetai aua maata e te aano, mei te mea ra e, e ao ïa.",
                "21.": "Kua kite atura au i te au pupu tangata e manganui e maata ratou tei tauta kia rauka ia ratou te mataara e tae mai ei ki pu rakau te ngai i tu ei au.",
                "22.": "I aere maira ratou, e kua akamata ratou i te aere na te mataara e tae mai ei ki te pu rakau.",
                "23.": "Tupu akera te poiri tangotango ra, e te au tangata i te tamata anga i te aere na taua mataara ra, kua ngaro te mataara ia ratou, e kua oripu ua ratou, e ngaro rava atura.",
                "24.": "E kua kite atura au i tetai au tangata i te aere anga mai ma te tauta pakari kia mou i te ope o taua auri ra, na roto mai oki ratou i te poiri i te tauta anga kia mou tikai ki te auri, e tae rava maira ratou ki te pu rakau, kai iora i te ua no runga i te pu rakau.",
                "25.": "E kai akera ratou i te ua o taua pu rakau ra, kua akarakara to ratou mata, mei te mea, kua akama ratou.",
                "26.": "Akara katoa atura toku mata ki tetai tua mai o te kauvai, e kua kite atura au i tetai are maatamaata e te aano, e kua tu taua are ra mei te mea e, tei roto ïa i te mareva teitei ki runga i te enua.",
                "27.": "E kua ki i te tangata, te tangata pakari e te aronga mapu, te tane e te vaine, e mea manea rava oki to ratou kakau; e te aviri maira, e te toutou maira oki ratou i te mangamanga rima ki te au tangata tei aere mai e tei kai i taua ua ra.",
                "28.": "E kia kai ratou i taua ua ra, kua akama ratou, no te tangata i te aviri mai ia ratou ra, e kua aere atura ratou ki te au mataara tau kore e ngaro atura.",
                "29.": "E teianei, kare oki au, ko Niphai, e tuatua i te au tuatua katoa a toku metua.",
                "30.": "Kia akapoto ra i te tata anga, i na, kua kite aia i tetai atu au pupu tangata i te tauta anga mai e kia aere mai ratou ki te ope o taua auri ra; e kua aere maira ratou ma te mou meitaki ki taua auri ra, e kia tae rava maira ratou ki te pu rakau kua inga iora ratou ki raro, kai iora i te ua o te pu rakau.",
                "31.": "E kua kite atu aia i tetai urupu maata i te kimikimi anga i te mataara e tae atu ei ratou ki taua are maata e te aano ra.",
                "32.": "E manganui tei maremo i roto i te vai puipui e e manganui oki tei ngaro ke atu iaia i te aere anga atu i te au mataara tukeke.",
                "33.": "E manganui oki te tangata tei tomo ki roto i taua are tuke ra. E tomo akera ratou ki roto i taua are ra, kua aviri maira ratou i te tangata katoatoa oki tei kai i taua ua ra, kare ra matou i akono ua atu ia ratou ra.",
                "34.": "Te tuatua teia a toku metua: Ko te aronga katoa tei akono ia ratou kua ngaro atu.",
                "35.": "E kare ra a Lamana raua ko Lemuela i kai i taua ua ra, i na toku metuaʼi.",
                "36.": "E oti akera toku metua i te akakite mai i te au tuatua o tana moemoeā, koia oki tana orama, no te mea e maata oki te reira, kua na ko maira aia kia matou, no te au mea tana i kite i roto i tana orama ra, kua tangi rava aia ia Lamana e ia Lemuela; kua mataku oki aia ko te tipuia aea raua mei mua atu i te aroaro o te Atu ra.",
                "37.": "Kua apii atura aia ia raua ma aroa katoa o te metua akaperepere kia akono raua i tana tuatua, e peneiake ka aroa mai te Atu ia raua, e kare oki aia e tuaru ia raua ki vao; i na, kua ako atura toku metua ia raua.",
                "38.": "E oti akera iaia te ako atu ia raua e te totou oki kia raua i te au mea e manganui, kua akaue atura aia ia raua kia akono i te au akaueanga a te Atu ra; e kua akaoti iora aia i reira i te tuatua anga kia raua ra."
            },
            "9": {
                "1.": "Ko teia au mea nei, ko ta toku metua ïa i akara e i akarongo, e i tuatua oki, i tona noo anga i roto i tetai puakapa i roto i te ō o Lemuela; e tetai atu au mea e manganui, kare e tika kia tataia ki runga i teianei au papa.",
                "2.": "E teianei, mei taku i tata ana i te tuatua no teianei au papa, i na, e kare teianei au papa taku e kotikoti nei i te akapapaanga i te au tuatua katoatoa no toku iti tangata. Ko te au papa taku i kotikoti ana ki te tuatua katoatoa no toku iti tangata, kua tapa au ki te ingoa ko Niphai; no reira kua tuatuaia, ko te au papa a Niphai, i toku uaorai ingoa, e kua tapa katoaia teianei au papa ki te ingoa, ko te au papa a Niphai.",
                "3.": "I na, kua akaueia mai au e te Atu kia maani au i teia nei au papa, kia kotikotiia tetai akapapaanga tuatua kia tataia te au angaanga tapu a toku iti tangata.",
                "4.": "E i runga i tetai au papa ke ra, i kotikitiiaʼi te tuatua no te au o te ui ariki, e te au tamaki e te au pekapeka o toku iti tangata.",
                "5.": "No reira, kua akaue mai te Atu kiaku kia maani i teianei au papa no tetai akakoroanga puapinga nana, kare ra au i kite i taua akakoroanga ra.",
                "6.": "Kua kite te Atu i te au mea katoatoa mei muatangana maira; no reira i akateateamamao ei aia i tetai ravenga e akatupuiaʼi tana au angaanga katoatoa i rotopu i te au tamariki a te tangata nei; i na oki, tei iaia te mana kia akatupu i tana au tuatua katoatoa ra. E koia mou ïa. Amene."
            },
            "10": {
                "1.": "E teianei, e tata au, ko Niphai ki runga i teianei au papa i te tuatua no te au mea taku e rave ra, e no taku akaaereanga, e no taku angaanga orometua; e kia akamata au i te tata anga, ka tata katoa au i te tuatua no toku metua e no toku au taeake.",
                "2.": "E i na, kua akaoti akera toku metua i te tuatua anga mai i te au tuatua no tana moemoeā, e i te ako ia raua kia akono meitaki, kua tuatua atura oki aia kia raua no runga i te ngati Iuda.",
                "3.": "E ka takoreia atura ratou, koia oki ko taua oire maata ra, ko Ierusalema, e ka apainaia atu ratou e manganui ki Babulonia ra, e kia tae ki te tuatau tau i te Atu ra, ka oki mai ratou; i na, ka akaokiia mai ratou mei to ratou tuikaaanga mai; e kia akaokiia mai ratou mei to ratou tuikaa anga maira, ka noo akaou ratou ki to ratou uaorai enua ipukarea.",
                "4.": "I na, e kia tae ki te ono anere mataiti i muri ake i to toku metua akarukeanga ia Ierusalema, e akatupu ei te Atu, te Atua, i tetai peroveta i rotopu i te ngati Iuda, koia oki, tetai Mesia, te Akaora no to te ao nei.",
                "5.": "E kua tuatua katoa aia no runga i te au peroveta, e no runga i te maata o ratou tei akakite mai i teia au mea no te Mesia, tana i tuatua e, koia oki te Akaora no to te ao nei.",
                "6.": "Kua inga oki te tangata katoatoa e kua ngaro ratou, e ka vai ngaro atu ratou me kore ratou e irinaki i taua Akaora ra.",
                "7.": "E kua tuatua katoa aia no tetai peroveta te ka aere mai na mua i te Mesia, kia akamaka i te mataara no te Atu.",
                "8.": "I na, ka aere e ka tuatua aia i te metepara i te kapikianga atu e, E akamaka kotou i te mataara o te Atu ra, e e akatika i tona aerenga, no te mea te tu nei oki tetai i rotopu ia kotou na, kare ra kotou i kite iaia, e maata oki tona mana i toku, e kare oki au e tau kia tatara i te itiki i tona tamaka. E manganui oki te tuatua a toku metua i taua mea nei.",
                "9.": "Kua tuatua oki toku metua e, ka bapetizo aia i Betabara i tera atu pae i Ioridana. E kua tuatua oki aia e, ka bapetizo aia ki te vai, nana oki te Mesia e bapetizo ki te vai.",
                "10.": "E kia oti akera iaia te bapetizo i te Mesia ki te vai, ka kite aia i reira e, kua bapetizo aia i te Punua Mamoe a te Atua, koia te ka apai ke atu i te ara a to te ao nei.",
                "11.": "E kia tuatua toku metua i taua au tuatua ra, tuatua atura aia ki toku au taeake no runga i te evangelia ka akoia i rotopu i te ngati Iuda ra, e i te tupuanga to te ngati Iuda akaronga kore. E oti akera ia ratou i te ta i te Mesia te ka tae mai, kia mate takiri, ka tuakaou mai aia mei te mate maira, e ka akakite atu aia iaia uaorai na roto i te Vaerua Tapu ki te au Etene.",
                "12.": "I na, e managnui te au tuatua a toku metua no te au Etene, e no te ngutuare katoa o Iseraela ra, ka akatauia oki ratou ki tetai pu orive e tipuia tona au atava e ka akapueurikirikiia ki te au ngai katoatoa i te ao nei.",
                "13.": "No reira i nanaʼi, kia arataki anakeia tatou ki te enua i taputouia ra e tikai, kia tupu te tuatua a te Atu, ko tei na ko maira e, ka akapuerikirikiia tatou e pini rava ake to te ao katoa nei.",
                "14.": "E kia akapueurikirikiia te ngutuare o Iseraela ra, e ka akaputuputu akaouia mai ratou, i na, kia arikiia te kikianga o te evangelia e te au Etene ra, e pauia mai ei te atava tikai o te pu rakau orive ra, koia oki te toenga o te ngutuare o Iseraela, ka kite ratou i te Mesia mou ra, to ratou Atu, e to ratou Akaora.",
                "15.": "E kua pera atura toku metua i te totou anga e i te tuatua oki ki toku nga taeake, e e manganui atu rai tana i tuatua, kare i tataia e au ki roto i teianei puka, kua tata ra au i te au mea i tika iaku kia tata, ki roto i tetai puka ke.",
                "16.": "Kua raveia teia au mea i te tuatau i noo ei toku metua ki roto o te puakapa i te ō o Lemuela ra.",
                "17.": "E kia akarongo akera au, ko Niphai, i te au tuatua a toku metua i te au mea tana i kite i roto i te orama e te au mea katoa oki tana i tuatua na roto i te mana o te Vaerua Tapu, kua rauka oki iaia taua mana na roto i te akarongo i te Tamaiti a te Atua. Ko te Tamaiti a te Atua ra, ko te Mesia ïa koia te ka tae mai; kua inangaro katoa au ko Niphai, kia akara e kia akarongo, e kia kite oki i taua au mea ra, na roto i te mana o te Vaerua Tapu, tei orongaia mai e te Atua ki te au tangata katoa tei kimi pakari iaia, mei te tuatau taito ra, mei te tuatau katoa ka akakite mai ei aia iaia uaorai ki te tamariki a te tangata nei.",
                "18.": "Okotai oki ona tu i nanai, i teianei ra, e tuatau ua atu; e kua oti te akateateamamao i te mataara no te au tangata katoatoa mei te akatumuanga mai o te ao nei, mei te mea e tataraara ratou e e aere mai kiaia ra.",
                "19.": "Ko tei kimi pakari ra ka kite ïa; e ka akakiteia te au tuatua ngaro a te Atua kia ratou na roto i te mana o te Vaerua Tapu, i teianei tuatau mei i te tuatau taito katoa ra, i te tuatau taito ra mei i te au tuatau ki mua ra, no reira, kare e tuke te aerenga mutu kore o te Atu ra.",
                "20.": "E teianei, e akamaara e te tangata e, ka akavaia koe ki te au mea katoa taau i rave ana.",
                "21.": "E tenana, mei te mea, i kimi ana koe i te tuatua tika kore i te au ra o toou noo anga i te kopapa nei, e kua kitea ana koe i reira ma te viivii i te akavaanga a te Atua, e kare oki e tika i te mea viivii kia noo ki ko i te Atua ra, ka titiriia atu koe ki vao e tuatau ua atu.",
                "22.": "Na te Vaerua Tapu oki i oronga mai i te mana kiaku kia tuatua atu au i teianei au mea ma te uuna kore."
            },
            "11": {
                "1.": "E tupu akera toku inangaro kia kite i te au mea ta toku metua i akara, te noo ra au e te akamanakonako ra i roto i toku ngakau, ma te irinaki oki e, ka rauka i te Atu kia akakite mai i te reira kiaku; i na, kua rave keia atura au e te Vaerua o te Atu ki tetai maunga teitei, kare au i kite ana, kare katoa toku vaevae i takai ana ki runga i reira.",
                "2.": "E kua tuatua maira te Vaerua kiaku e, I na, eaa taau i anoano?",
                "3.": "Kua tuatua atura au, kua anoano au kia kite i te au mea ta toku metua i kite.",
                "4.": "E kua tuatua maira te Vaerua kiaku, kua irinaki ainei koe e, kua kite toou metua i te pu rakau tana i tuatua maira?",
                "5.": "E kua karanga atura au ae, kua kite koe toku irinaki anga i te au tuatua katoa a toku metua.",
                "6.": "E kia tuatua au i te reira tuatua, kua kapiki atura te Vaerua i te reo maata na ko atura, Hosana ki te Atu, te Atua teitei, e Atua oki aia ki runga i te ao katoa nei, ki runga oki i te au mea katoatoa ra; e ao toou, e Niphai, no te mea, kua irinaki koe i te Tamaiti a te Atua teitei. no reira, ka kite koe i te au mea taau i inangaro ra.",
                "7.": "E i na, ka akakiteia teia au mea kia koe ei akairo; e oti akera ia koe i te kite i te rakau i ua mai i te ua ta toou metua i kai, ka kite oki koe i tetai tangata i te ekeanga mai mei te rangi mai, e ka riro koe ei kite nona; e oti akera ia koe te kite iaia ra, ka akakite ua atu koe e, ko te Tamaiti aia na te Atua.",
                "8.": "E kua tuatua maira te Vaerua kiaku, Ka akara na! Akara atura au, kite akera au i tetai pu rakau; e kua aite ïa mei te pu rakau ta toku metua i kite ra; e kua manea roa atu ïa i te au mea manea katoatoa; e kua maata atu tona teatea i to te kiona pueu ra.",
                "9.": "E kite akera au i taua pu rakau ra, kua tuatua atura au ki te Vaerua, kua kite au e, kua akakite mai koe i te pu rakau meitaki rava atu i te au mea katoatoa ra.",
                "10.": "E kua tuatua maira aia kiaku e, Eaa toou anoano?",
                "11.": "E kua tuatua atura au kiaia, kia kite au i te aiteanga o te reira. I tuatua atura oki au kiaia mei te tangata e tuatua nei; kua kite oki au e, mei te tu rai aia o te tangata nei, kareka ra, kua kite katoa oki au e, ko te Vaerua ïa o te Atu, e kua tuatua maira aia kiaku mei tetai tangata e tuatua ki tetai.",
                "12.": "E kua tuatua maira aia kiaku, Ka akara na! Akara atura au mei te mea kia akara kiaia, kare ra au i kite atu iaia; no tei aere ke aia mei mua atu i toku aroaro.",
                "13.": "E akara akera au, kite atura au i te oire maata ko Ierusalema, e tetai atu au oire oki, e kua kite atura au i te oire ko Nazareta; e i roto i te oire ko Nazareta, i kite ana au i tetai paretenia, e e tu manea roa atu tona e te teatea oki.",
                "14.": "E kua kite akera au i te rangi i te veveteangaia; e kua eke maira tetai angela, tu akera ki mua i toku aroaro; e kua tuatua maira aia kiaku, E Niphai e, Eaa taau e akara ana?",
                "15.": "E kua tuatua atura au kiaia, Te kite nei au i tetai paretenia manea e e te purotu oki i te au paretenia katoatoa ra.",
                "16.": "E kua tuatua maira aia kiaku, Kua kite ainei koe i te aroa o te Atua?",
                "17.": "Kua tuatua atura au kiaia, kua kite au e, te aroa nei aia i tana au tamariki, kareka ra, kare au i kite i te aiteanga o te au mea katoatoa.",
                "18.": "E kua tuatua maira aia kiaku e, I na, te paretenia taau e kite nei, ko te metua vaine ïa o te Tamaiti a te Atua, i te kopapa nei.",
                "19.": "E kua kite atura au e, kua rave keia atura aia e te Vaerua. E i muri ake tetai tuatau poto i tona riro anga atu i te Vaerua, kua tuatua maira te angela kiaku, na ko maira, Ka akara na!",
                "20.": "E kua akara atura au e kua kite atura i taua paretenia ra i te apai anga mai i tetai tamaiti i roto i tona rima.",
                "21.": "E kua tuatua maira te angela kiaku, I na, te Punua Mamoe a te Atua, koia oki, te Tamaiti a te Metua Mutu kore ra. Kua kite ainei koe i te aiteanga o te pu rakau ta toou metua i akara ra?",
                "22.": "E kua pau atura au kiaia i te na ko anga e, Ae, ko te aroa o te Atua ïa, tei totoa ki to te ao nei i roto i te ngakau o te au tamariki a te tangata nei, no reira, e mea inangaro maataia ïa i te au mea katoatoa.",
                "23.": "E kua tuatua maira aia kiaku, i te na ko anga e, Koia ïa, e mea mataora rava atu ïa ki te vaerua.",
                "24.": "E oti akera iaia teia au tuatua, kua karanga maira aia kiaku, Ka akara na! e kua akara atura au e kite atura i te Tamaiti a te Atua i te aereanga ki te tamariki a te tangata, e kite atura oki au i te au tangata e manganui tei akatopa ki raro i tona vaevae e akamori atu iaia.",
                "25.": "E kua kite akera au i taua auri ra ta toku metua i kite, ko te tuatua ïa a te Atua, tei tae atu ki te puipuianga o te vai ora koia oki ki te pu rakau o te ora; ko taua vai ra, ko te akatauanga ïa o te aroa o te Atua; e kua kite oki au e, te pu rakau o te ora, ko te akatauanga oki ïa o te aroa o te Atua.",
                "26.": "E kua tuatua akaou maira te angela kiaku, Ka akara na! kia kite i te aroa o te Atua.",
                "27.": "E kua akara atura au e kite atura i te Akaora o te ao nei ta toku metua i tuatua ra; e kua kite atura oki au i tetai peroveta ko tei akamaka i te mataara na mua iaia. E kua aere atura te Punua Mamoe a te Atua e kua bapetizoia e ïa; e oti akera aia i te bapetizoia, kite atura au i te veveteanga o te rangi e kua eke maira te Vaerua Tapu mei te rangi mai e kua noo ki rungao iaia mei te tu o te kukupa.",
                "28.": "E kite atura au e, kua aere atura aia ki te apii i te tangata ma te mana e te kaka maata; e kua akaputuputu maira te urupu tangata kia akarongo iaia; e kua kite au e, kua tuaru atu ratou iaia ki vao mei rotopu ia ratou ra.",
                "29.": "E kua kite katoa oki au i nga tangata tino ngauru ma rua i te aru anga iaia. E kua rave keia atu ratou i te Vaerua mei mua atu i toku mata, e kare atura au i kite akaou ia ratou.",
                "30.": "E kua tuatua akaou maira te angela kiaku, na ko maira, Ka akara na! E kua akara atura au e kua kite i te vevete akaouanga o te rangi, e kua kite au i te au angela i te ekeanga mai ki rungao i te tamariki a te tangata e kua matuapuru atu ia ratou.",
                "31.": "E kua tuatua akaou maira aia kiaku na ko maira, Ka akara na! E kua akara atura au e kua kite atura au i te Punua Mamoe a te Atua i te aere anga atu i rotopu i te tamariki a te tangata, e kite atura au i te au tangata maki e manganui tei tu ia e te au tu maki katoatoa, e tei uruia e te au tiaporo e te au vaerua viivii, e kua tuatua maira te angela, e kua akakite mai i teia au mea katoatoa kiaku. E kua ora maira ratou i te mana o te Punua Mamoe o te Atua ra; e kua tuaruia atura te au tiaporo e te au vaerua viivii ra.",
                "32.": "E kua tuatua akaou maira te angela kiaku, na ko maira, Ka akara na! E kua akara atura au e kua kite atura i te Punua Mamoe a te Atua, e kua apainaia aia e te tangata, e i na, kua akava to te ao nei i te Tamaiti a te Atua mutu kore ra. E kua kite au, e te akakite nei au i te reira.",
                "33.": "E kua kite atura au, ko Niphai, e kua takinaia aia ki runga i te satauro, e taia iora no te au ara a to te ao nei.",
                "34.": "E oti akera aia i te taiaia, kua kite atura au i te au tangata o te ao nei, e kua putuputu maira ratou kia tamaki ki te au aposetolo a te Punua Mamoe e kua pera oki te angela a te Atu i te kapikianga i te ingoa o te tino ngauru ma rua.",
                "35.": "E kua akaputuputuia maira te urupu maata o te ao nei, e kua kite atura au e, tei roto ratou i tetai are maata e te aano, mei te are ta toku metua i kite ra. E kua tuatua akaou maira te angela a te Atu kiaku, na ko maira, e akara ki ko i to te ao, e to ratou uaorai pakari, i na, kua putuputu maira te ngutuare o Iseraela e tamaki i te au aposetolo tino ngauru ma rua a te Punua Mamoe ra.",
                "36.": "E kua akara atura au e te akakite nei au e, ko taua are maata e te aano ra, ko te ngakau parau o to te ao nei; e kua inga iora te reira, e e mea rikarika maata ïa; e kua tuatua akaou maira te angela a te Atu kiaku, na ko maira ka akapera te takoreanga i te au enua katoatoa, e te au kopu, e te au reo, e te au iti tangata ko tei tamaki ki te tino ngauru ma rua aposetolo a te Punua Mamoe ra."
            },
            "12": {
                "1.": "E kua tuatua maira te angela kiaku, Ka akara na, kia kite i taau uanga e te uanga katoa a toou au taeake! Kua akara atura au e kua kite atura i te enua i taputouia ra; e kua kite oki au i te au urupu tangata e manganui, e mei te one taatai te maata e kare e ope kia tatauia.",
                "2.": "E akara atura au ki te au urupu tangata i putuputu mai e tamaki tetai ki tetai; e kite iora au i te tamaki, e te rongo tamaki, e te matemateanga maata i te koke i rotopu i toku iti tangata.",
                "3.": "E kua kite katoa au i te au uki e manganui tei topa atu ka vai ei te tamaki e te taumaro i te enua ra; e kua kite oki au i te au oire e manganui, e kare oki au i tatau ana ia ratou no te maata.",
                "4.": "Kite akera au i tetai poiri i te enua taputou ra; e kite atura au i te uira, e kua akarongo oki au i te mangungu, e te ngaueue enua, e te au tu aruru maata katoa ra. E kua kite au i te enua e te toka, kua ngaa; e kua kite oki au i te maunga i te pururu anga ki raro; e kua kite au i te au enua papu e kua ngaangaa; e kua kite au i te au oire e manganui kua pou i te ai e kua ngaro tetai pae ki raro i te enua, e e manganui te oire tei pururu ki raro, no te ngaueue anga oki o te enua.",
                "5.": "E kite akera au i te reira au mea, akara atura au ki taua poiri ra, e kua ngaro atura mei te enua ra, e i na, kite atura au i te au urupu tangata e maata tei inga ki raro no te au akautungaanga maata e te rikarika oki a te Atu ra.",
                "6.": "E akara akera au i te rangi i te veveteangaia, e kua eke maira te Punua Mamoe a te Atu mei runga mai i te rangi, e kua aere maira aia ki raro nei, e kua akakite mai oki iaia uaorai kia ratou ra.",
                "7.": "Kua kite katoa au, e kua akakite atu oki e, kua tae mai te Vaerua Tapu ki runga i tetai atu nga tangata tino ngauru ma rua; e kua akonoia e kua ikiia oki ratou e te Atua.",
                "8.": "Kua tuatua maira te angela kiaku, na ko maira, Ka akara ki te au pipi tino ngauru ma rua a te Punua Mamoe tei ikiia ei tauturu no taau ra uanga.",
                "9.": "E kua tuatua maira aia kiaku, kua akamaara ainei koe i te au aposetolo tino ngauru ma rua a te Punua Mamoe ra? I na, ko ratou ïa te ka akava i nga kopu tino ngauru ma rua o Iseraela ra, e no reira, ka akavaia. te ngauru ma rua no toou ra uanga e ratou, no te mea oki no te ngutuare kotou o Iseraela ra.",
                "10.": "E ko te tino ngauru ma rua taau e akara nei na ratou e akava i toou ra uanga. E i na, e au tangata tuatua tika ratou e tuatau ua atu, no to ratou akarongo oki i te Punua Mamoe a te Atua ka teatea to ratou kakau i tona ra toto.",
                "11.": "E kua tuatua maira te angela kiaku, Ka akara na! Akara atura au e kua kite atura i nga uki e toru tei topa atu mei te tuatua tika, e kua teatea to ratou kakau mei to te Punua Mamoe a te Atu ra. E kua tuatua maira te angela kiaku. No to ratou akarongo i te Punua Mamoe ra i teateaʼi ratou i tona toto.",
                "12.": "E kua kite katoa au ko Niphai, i te au tangata e manganui no te ā o te uki i te mate anga i roto i te tuatua tika.",
                "13.": "Kua kite oki au e, kua akaputuputu mai te au urupu maata o te ao nei.",
                "14.": "E kua karanga maira te angela kiaku, ka akara ki taau uanga e te uanga katoa at toou au taeake.",
                "15.": "Kua akara atura au e kua kite atura i te au tangata o toku ra uanga, e kua putuputu mai ratou e mananui kia tamaki i te au urupu mamaata no te uanga a toku au taeake.",
                "16.": "E kua tuatua maira te angela kiaku, na ko maira, E akara ki te vai repo ta toou metua i kite ra, koia oki te kauvai tana i tuatua ra; e to roto i reira, te ngai oonu ïa i ade ra.",
                "17.": "E te poiri ra, ko te au timataanga ïa a te tiaporo, ko tei akapoiri i te mata e tei akaketaketa oki i te ngakau o te tamariki a te tangata nei; e tei arataki oki ia ratou na te ara aano kia mate ratou, e kia ngaro rava atura.",
                "18.": "E te are maata e te aano ta toou metua i akara ra, ko te au manako puapinga kore e te ngakau parau o te tamariki a te tangata nei; e kua akatakaia ratou no tetai vaarua oonu e te rikarika ra; koia oki te tuatua tika a te Atua mutu kore, e te Mesia oki, koia te Punua Mamoe a te Atua, koia oki ta te Vaerua Tapu i akakite mai mei muatangana mai o teianei ao e tae roa mai ki teianei, e mei teianei, e tuatau ua atu.",
                "19.": "I to te angela tuatua anga mai i teianei au tuatua, kua akara atu au e kite atura au i te uanga a toku nga taeake, e kua tamaki maira ratou ki taku uanga, mei ta te angela i tuatua maira; e no te akaparau o taku ra uanga e te au timataanga a te tiaporo, kua kite au e, kua akaviia te tangata o toku ra uanga e te uanga a toku ra nga taeake.",
                "20.": "Akara atura au, e kite atura au i te uanga a toku nga taeake, e kua akavi ratou i toku ra uanga, e kua aere ua ratou ki runga i te enua te au urupu maata ua atu.",
                "21.": "Kua kite katoa au ia ratou i te akaputuputu anga i te au pupu mamaata; e kua kite oki au i te tamaki, e te rongo tamaki i rotopu ia ratou; kua kite au e, e maata te uki tei topa atu i roto i te tamaki e te rongo tamaki.",
                "22.": "E kua tuatua maira te angela kiaku, i na, e mate taua au uki ra i te akarongo kore.",
                "23.": "E kua kite oki au e, kia tupu to ratou akaronga kore, kua riro ratou ei iti tangata muramura, e te inangaro koreia e te viivii e kua ki i te au angaanga viivii ra."
            },
            "13": {
                "1.": "E kua tuatua maira te angela kiaku, na ko maira, akara na! E akara atura au, kite iora au i te au enua e te au basileia e manganui.",
                "2.": "E kua tuatua maira te angela kiaku, eaa taau e akara nei? E kua tuatua atura au, te kite nei au i te au enua e te au basileia e manganui.",
                "3.": "E kua tuatua maira aia kiaku, ko te au enua e te au basileia ïa o te au Etene ra.",
                "4.": "E kite atura au i te akatumuanga o tetai akonoanga maata i rotopu i te au basileia o te Etene ra.",
                "5.": "E kua tuatua maira te angela kiaku, i na, te akatumuanga o tetai akonoanga viivii rava i to te au akonoanga katoatoa, ko tei ta i te aronga tapu o te Atua, e tei takinga kino ia ratou, e tei tapeka ia ratou ki raro, ka tapeka ia ratou ki te tapeka auri, e te arataki ia ratou ki raro i te tuikaaanga.",
                "6.": "E kua akara atura au i taua ekalesia maata ra e te viivii ra; e kua kite atura au i te tiaporo, koia oki te tumu o te reira.",
                "7.": "E kua akara katoa atura au i te auro, e te ario, e te tirika e te kakau muramura e te au tu kakau memeitaki katoatoa; e akara katoa atura au i te au vaine akaturi e manganui.",
                "8.": "E kua tuatua maira te angela kiaku, na ko maira, E akara i te auro e te ario e te tirika e te kakau muramura e te au tu kakau oko maata, e te au vaine akaturi oki, ko te anoano ïa o taua ekalesia maata ra e te rikarika ra.",
                "9.": "No te akangateitei a to te ao nei, i tamate ei ratou i te aronga tapu o te Atua, e e arataki atura ia ratou ki raro i te tuikaaanga.",
                "10.": "Kua akara atura au, kite atura i te moana maata, e kua akataka ke atu te reira i te Etene e te uanga a toku nga tuakana.",
                "11.": "E kua tuatua maira te angela kiaku, E akara ki te riri o te Atua, tei runga ïa i te uanga a toou ra nga tuakana.",
                "12.": "E kua akara atura au, kite atura i tetai tangata i rotopu i te Etene tei akataka keia mei te uanga o toku nga tuakana i te moana maata ra; e akara atura au i te Vaerua o te Atua i te ekeanga mai ki raro e te akauru anga iaia; e kua aere atura aia na runga i te moana tae atura ki te uanga a toku nga tuakana i te enua taputou.",
                "13.": "E kua akara atura au i te Vaerua o te Atua i te to anga ki runga i tetai atu au tangata o te Etene ra, e kua aere atu ratou mei roto atu i te tuikaaanga na runga i te moana maata.",
                "14.": "E kua akara atura au i tetai au urupu tangata maata o te Etene ki runga i te enua taputou; e kua akara atura au i te riri o te Atua tei runga ïa i te uanga a toku nga tuakana. E kua akapueurikirikiia ratou ki mua i te au Etene, e kua taiaia.",
                "15.": "E kua akara au i to te Atu Vaerua i runga i te Etene; E kua manuia oki ratou, e kua rauka ia ratou te enua ei ipukarea no ratou; e kua akara atura au e, e iti tangata teatea ratou e te purotu rava e te manea oki, mei toku iti tangata rai i mua ake i to ratou taiaia anga.",
                "16.": "E kua akara au, ko Niphai, i te au Etene, ko tei aere maira mei roto i te tuikaaanga, e kua taakaaka iora ratou ia ratou uaorai ki mua i te aroaro o te Atu ra.",
                "17.": "E kua akara atura au e kua akaputuputu te au Etene metua ki runga i te moana ki runga katoa i te enua ei tamaki kia ratou.",
                "18.": "E kua akara atura au e, tei ia ratou te mana o te Atua, e tei runga oki te riri o te Atua ia ratou tei putuputu e tamaki kia ratou ra.",
                "19.": "E kua akara atura au, ko Niphai, te au Etene tei aere atu mei roto i te tuikaaanga ra, kua akaoraia ratou e te mana o te Atua i te rima o te au enua katoatoa.",
                "20.": "E kua akara atura au, ko Niphai, e kua manuia ratou i te enua; e kua akara au i tetai puka, e kua apai aereia te reira ki rotopu ia ratou ra.",
                "21.": "E kua tuatua mai te angela kiaku, kua kite ainei koe i te aiteanga o taua puka ra?",
                "22.": "E kua tuatua atura au kiaia, kare au i kite.",
                "23.": "E kua tuatua mai aia, i na, no roto mai ïa i te vaa o te tangata ngati Iuda: E kua akara atura au ko Niphai i te reira; e kua tuatua maira aia kiaku, te puka taau e akara nei ko te papa tuatua ïa a te ngati Iuda, tei roto oki i reira te tataanga o te au koreromotu a te Atua tana i tuatua ki te ngutuare o Iseraela; e kua tataia oki te reira ki te au totou e manganui a te au peroveta tapu ra; e papa tuatua ïa mei tei kotikotiia ki runga i te au papa veo ra, mari ra, kua iti ïa; tei roto ra kua tataia te au koreromotu a te Atu tana i papau ki te ngutuare o Iseraela ra; e ka riro te reira ei puapinga maata ki te au Etene.",
                "24.": "E kua tuatua maira te angela a te Atu kiaku, I akara ana koe e, no roto mai taua puka i te vaa o te tangata ngati Iuda ra; e kia tae mai te reira mei roto mai i te vaa o te tangata ngati Iuda, kua tataia ki te tuatua maramarama ua o te evangelia o te Mesia ta te au aposetolo tino ngauru ma rua i akakite mai, e kua akakite mai ratou mei tei tau i te tuatua mou i roto i te Punua Mamoe a te Atua ra.",
                "25.": "I na, kua tae mai teia au mea, mei te ngati Iuda mai, ki te au Etene ma te viivii kore, mei tei tau i te tuatua mou i roto i te Atua.",
                "26.": "E kia tae mai te reira mei te ngati Iuda ki te au Etene, na te rima o te au aposetolo tino ngauru ma rua a te Punua Mamoe, e akara atu koe ki te akatumuanga o tetai akonoanga maata e te viivii; e kua maata tona viivii i to te au akonoanga katoatoa: i na oki, kua kiriti ke atu ratou i tetai au tuatua marama pu ua e te puapinga maata mei roto mai i te evangelia a te Punua Mamoe; e kua kiriti ke katoa ratou i te au koreromotu e manganui a te Atu ra.",
                "27.": "E kua pera ratou kia taruri ke i te au mataara tika o te Atua, e kia akaketaketa oki i te ngakau o te au tamariki a te tangata.",
                "28.": "E teianei, I akara ana koe e, kia tae taua puka ra ki roto i te rima o taua akonoanga maata e te viivii, kua kiriti keia mei roto mai i taua puka ra tetai au mea marama ua e te puapinga maata e manganui; ko te puka oki ïa a te Punua Mamoe a te Atua.",
                "29.": "E kia kiritiia atu taua au mea marama pu ua ra, e te puapinga maata, tae atura te reira ki te au enua katoatoa o te Etene; e kia tae te reira ki te au enua o te Etene ra na runga i te moana maata taau i akara ana i te au Etene i aere atu mei roto i te tuikaaanga ra; e kua kite atura koe e, no te au mea marama pu ua e te puapinga maata oki e manganui tei kiriti keia no roto i taua puka ra, e au mea marama ua ki te kite o te tamariki a te tangata; mei tei tau oki ki te marama i roto i te Punua Mamoe a te Atua ra; e no taua au mea tei kiriti keia mei roto i te evangelia a te Punua Mamoe ra, i turori ei te au tangata e manganui, e i na, kua mana maata a Satani ki runga ia ratou.",
                "30.": "Kareka ra, kua kite atura koe e, kua aere atu te au Etene mei roto atu i te tuikaaanga, e kua akateiteiia ratou e te mana o te Atua ki runga i te au basileia katoa ra, i runga i te enua meitaki atu i to te au enua katoatoa ra; ko te enua oki ïa ta te Atua i taputou ki toou metua, i te na ko anga e, ka rauka oki i taau uanga taua enua ei ipukarea no ratou, no reira kua kite koe e, kare te Atu te Atua e akatika kia akakore takiri te au Etene i taau ra uanga tei irokia ki o te uanga a toou nga tuakana.",
                "31.": "E kare katoa aia e akatika kia akakore te au Etene i te uanga a toou nga tuakana.",
                "32.": "E kare te Atu te Atua e akatika kia noo ua atu te au Etene ki roto i taua tu matapo rikarika ua mei taau i kite ana ia ratou ra, no te au tuatua marama pu ua e te puapinga maata o te evangelia a te Punua Mamoe i uunaia e taua akonoanga viivii ra, nona te akatumuanga taau e akara ana.",
                "33.": "E teianei, te tuatua maira te Punua Mamoe a te Atua. Ka aroa au i te au Etene, ka aravei ei au i te toenga o te ngutuare o Iseraela ma te akavaanga maata.",
                "34.": "E kua tuatua maira te angela a te Atu kiaku, na ko maira, i na, te tuatua maira te Punua Mamoe a te Atua, i muri ake i toku araveianga i te toenga o te ngutuare o Iseraela, e ko teia toenga taku e tuatua nei, ko te uanga ïa a toou ra metua; e oti akera iaku te akava ia ratou e te papa oki ia ratou ki te rima o te au Etene; e kia turori oki te Etene no taua au ngai marama ua e te puapinga maata o te evangelia a te Punua Mamoe tei uunaia e taua akonoanga viivii ra, ko te metua vaine ïa o te au vaine akaturi; te na ko maira te Punua Mamoe ra; Ei taua au rā ra, e aroaʼi au i te Etene, e ka akakite oki au, na roto i toku uaorai mana, i te au tuatua e manganui o taku evangelia kia ratou ra, e mea marama ua e te puapinga maata oki te reira, te na ko maira te Punua Mamoe ra.",
                "35.": "I na oki, te na ko maira te Punua Mamoe: Ka akakite atu au iaku uaorai ki taau uanga, e ka tata ratou i te au mea e manganui taku ka rave kia ratou, e ka riro ïa ei mea maramarama e te puapinga maata. E i muri ake ka akakoreia taau uanga, e ka tupu to ratou akarongo kore, e ka pera katoa te uanga a toou ai taeake, i na, ka uunaia teia au mea nei kia tae atu ki te au Etene na roto i te aroa e te mana o te Punua Mamoe.",
                "36.": "E ka tataia taku evangelia, toku papaanga e toku akaoraanga ki roto i te reira te tuatua maira te Punua Mamoe.",
                "37.": "E ao to ratou tei titau kia akatupu i toku Ziona i taua rā ra, no te mea ka rauka te aroa te mana o te Vaerua Tapu ia ratou ra; e mei te mea, ka akakoromaki roa ratou e tae ua atu ki openga ra, ka akateiteiia ratou i te rā openga ra, e ka akaoraia i roto i te basileia mutu kore o te Punua Mamoe; e ko tei akakite i te tuatua no te au, e i na, ko te tuatua mataora maata oki ïa e manea rava atu ei ratou ki runga i te au maunga ra.",
                "38.": "E kua akara atura au i te toenga o te uanga a toku nga taeake, e te puka oki a te Punua Mamoe a te Atu, tei tae mai no roto i te vaa o te tangata ngati Iuda ra, kua tae mai te reira mei te au Etene mai ki te toenga o te uanga a toku nga tuakana.",
                "39.": "E tae maira te reira kia ratou, kua akara atura au ki tetai atu au puka ke tei tae mai na roto i te mana o te Punua Mamoe, mei te au Etene mai kia ratou ra, i te akakite papu ki te au Etene, e te toenga o te uanga a toku nga tuakana, e te ngati Iuda katoa i akapueurikirikiia ki te au ngai katoa o te enua nei e, e tuatua mou te au papa tuatua a te au peroveta e te au aposetolo tino ngauru ma rua a te Punua Mamoe ra.",
                "40.": "E kua tuatua maira te angela kiaku, na ko maira, Ko teia au papa tuatua openga taau i akara i te au Etene ra, ka akatika ïa i te papa tuatua mua ra, ko ta te ua aposetolo tino ngauru ma rua ïa, e ka akakite oki i te reira au mea marama ua e te puapinga maata tei kiritiia mei roto mai i te reira; e ka akakite atu ki te au kopu, e te au reo, e te au iti tangata e, ko te Punua Mamoe a te Atua, ko te Tamaiti ïa a te Atua mutu kore, te Akaora oki o to te ao nei; e kia aere mai oki te au tangata katoatoa kiaia e tikai, me kore ra, kare e rauka ia ratou kia akaoraia.",
                "41.": "E kia tae ratou kiaia mei tei tau i te au tuatua i akakiteia e te vaa o te Punua Mamoe ra e tikai; e ka akakiteia te au tuatua a te Punua Mamoe ra ki roto i te papa tuatua a taau uanga; e ki roto katoa i te au papa tuatua a te au aposetolo tino ngauru ma rua a te Punua Mamoe, no reira, ka akatikaia raua ei okotai, no te mea e okotai Atua, e okotai Tiaki ki runga i te ao katoa nei.",
                "42.": "E te vai atura te tuatau e akakite ei aia iaia uaorai ki to te au enua katoatoa, ki te ngati Iuda e ki te au Etene katoa oki; e kia oti iaia te akakite iaia uaorai ki te ngati Iuda e ki te au Etene katoa oki, ei reira aia e akakite mai ei iaia uaorai ki te au Etene e ki te ngati Iuda katoa oki, e ka riro to mua ki muri e to muri ki mua."
            },
            "14": {
                "1.": "E mei te mea ka akarongo te au Etene i te Punua Mamoe a te Atua ra, i te ra e akakite mai ei aia iaia uaorai kia ratou na roto i te tuatua e te mana, koia ïa i te akakore anga i to ratou au turorianga,",
                "2.": "E me kore ratou e akaketaketa i to ratou ngakau ki te Punua Mamoe a te Atua, ka tatauia ratou ki te uanga a toou ra metua, i na, e ka tatauia ratou ki te ngutuare o Iseraela; e ka riro ratou ei iti tangata akameitakiia ki runga i te enua taputou e tuatau ua atu; e kare ratou e tuku akaouia ki raro i te tuikaaanga; e kare oki te ngutuare o Iseraela e takinga kino akaouia.",
                "3.": "E te vaarua oonu ra tei koia no ratou e taua akonoanga maata ra e te viivii, ko tei akatumuia e te tiaporo e tana au tamariki, kia arataki ke atu aia i te au vaerua o te tangata ki raro i ade; i na, ko taua vaarua oonu ra i koia no te mate o te tangata, ka akakiia ïa i te au tangata tei ko i te reira, e ka mate atura oki ratou, te na ko maira te Punua Mamoe a te Atua; kare ra e akakoreia te vaerua, mari ra, ka uriia te reira ki roto i taua ade openga kore ra.",
                "4.": "I na oki, e tau te reira ki te akatuikaaanga o te tiaporo ra, e e tau oki i te akautunga a te Atua ra ki runga i te iti tangata e rave i te kino e te au mea viivii ki mua iaia ra.",
                "5.": "E kua tuatua maira te angela kiaku ra kia Niphai, na ko maira, Kua kite koe e, mei te mea ka tataraara te au Etene, ka meitaki ratou; e kua kite katoa koe i te au koreromotu a te Atua ki te ngutuare o Iseraela ra, e kua akarongo oki koe e, ko tei kore e tataraara, ka mate aia.",
                "6.": "E teianei, e ae to te au Etene, mei te mea, ka akaketaketa ratou i to ratou ngakau ki te Punua Mamoe a te Atua.",
                "7.": "Te vai atura oki te tuatau, te na ko maira te Punua Mamoe a te Atua e rave ei au i tetai angaanga maata e te umere i rotopu i te tamariki a te tangata nei, e angaanga mutu kore oki ïa; ki tetai tua me kore ra, ki tetai tua; i te akapapu anga ia ratou i te au e te ora mutu kore, me kore ra, i te vaio anga ia ratou i te ketaketa o to ratou ngakau e te poiri oki o to ratou manako e tae rava atu ki te tuikaaanga, e te takoreanga i te kopapa e te vaerua katoa oki, i te tuikaaanga o te tiaporo taku i tuatua",
                "8.": "E tuatua akera te angela i taua au tuatua ra, na ko maira aia kiaku, kua akamaara ainei koe i te au koreromotu a te Metua ki te ngutuare o Iseraela ra? E kua karanga atura au kiaia, ae.",
                "9.": "E kua tuatua maira aia kiaku, E akara ki taua akonoanga maata e te viivii ra, koia te metua vaine o te au mea viivii ra, ko te tiaporo oki tona tumu.",
                "10.": "Kua tuatua maira aia kiaku, E akara, e rua rai akonoanga; tetai ko te akonoanga a te Punua Mamoe a te Atua ra, e tetai ra, ko te akonoanga ïa a te tiaporo ra; e tenana, ko tei kore e ariki i te akonoanga a te Punua Mamoe a te Atua, no taua akonoanga maata ra aia, koia oki te metua vaine o te au mea viivii ra, ko te vaine akaturi oki aia o te ao katoa nei.",
                "11.": "Kua akara atura au e kite atura i te vaine akaturi o te ao katoa nei, e te noo ra aia ki runga i te au moana e manganui, e ki runga oki aia i to te ao katoa nei, i te au enua katoa, e te au basileia o te au reo, e te au kopu ra.",
                "12.": "Kua kite oki au i te akonoanga a te Punua Mamoe a te Atua ra, e toko iti ua oki kia tatauia, no te angaanga kino e te au peu viivii a te vaine i noo ki runga i te au moana e manganui ra, ina ra, kua kite oki au i te akonoanga a te Punua Mamoe, koia oki te aronga tapu o te Atua, tei runga katoa ratou i te ao katoa nei, e kua meangiti to ratou mana ki runga i te enua nei, no te tuatua tika kore a te vaine akaturi maata taku i kite ra.",
                "13.": "E kua kite atura au i te metua vaine o te au mea viivii i te akaputuputu anga i te au urupu maata ki runga i te enua katoatoa, i te au enua o te Etene, kia tamaki mai i te Punua Mamoe a te Atua ra.",
                "14.": "E kua kite oki au, ko Niphai, i te mana o te Punua Mamoe a te Atua i te ekeanga mai ki rungo i te aronga tapu o te akonoanga a te Punua Mamoe ra, e ki runga katoa i te aronga taputou a te Atu ra, ko tei pueurikirikiia ki te au enua katoatoa o te ao nei, e kua rakeiia ratou ki te tuatua tika e te mana o te Atua i te kaka maata.",
                "15.": "Kua kite oki au i te riri o te Atua i riringiia mai ki rungao i te akonoanga maata e te viivii ra, e tupu akera te tamaki e te rongo tamaki i roto i te au enua katoatoa, e te au basileia katoatoa o te ao nei.",
                "16.": "E tupu akera te tamaki e te rongo tamaki i te au enua katoatoa o te metua vaine o te au mea viivii ra, kua tuatua maira te angela kiaku, na ko maira, i na, tei rungao te riri o te Atua i te metua vaine o te akaturi, kua kite oki koe i taua au mea ra.",
                "17.": "E kia tae mai te rā ka riringiiaʼi te riri o te Atua ki rungao i te metua vaine o te au akaturi, koia oki te akonoanga maata e te viivii o te ao katoa ra; e ko te tiaporo oki te tumu, e i taua rā ra, e akamataiaʼi te angaanga a te Metua i te akateateamamao i te ara no te akatupuanga i tana au koreromotu, tana i papau ki tona au tangata, no te ngutuare oki ratou o Iseraela ra.",
                "18.": "E kua tuatua maira te angela kiaku, E akara.",
                "19.": "E kua akara atura au e kua kite i tetai tangata i kakauia ki te kakau teatea.",
                "20.": "E kua tuatua maira te angela kiaku, E akara ki tetai aposetolo no te tino ngauru ma rua a te punua Mamoe ra.",
                "21.": "I na, ka kite aia e ka tata aia i te toenga o teianei au mea, e tetai atu au mea tei tupu ana.",
                "22.": "Ka tata katoa oki aia i te tuatua no te openga o te ao nei.",
                "23.": "E tuatua mou e te pikikaa kore oki te au mea tana ka tata; e, i na, kua tataia ïa ki roto i te puka taau i kite i te tae anga mai no roto i te vaa o te ngati Iuda ra; e i te tuatau i tae mai ei te reira no roto mai i te vaa o te ngati Iuda ra, koia oki, i te tuatau i tae mai ei taua puka ra no roto mai i te vaa o te ngati Iuda ra e mea marama ua ïa e te tika, e te puapinga maata, e e mea kite ngoie ua kia kite i te au tangata katoatoa.",
                "24.": "E i na, e maata te au mea ta taua aposetolo a te Punua Mamoe ra ka tata, ko te au mea ïa taau i kite, e i na, ka kite katoa koe i te toenga ra.",
                "25.": "Kareka te au mea taau ka kite a muri ake, auraka koe e tata; no te mea, kua akono te Atu ra ko te Atua i taua aposetolo a te Punua Mamoe ra kia tata i te reira.",
                "26.": "Kua akakite katoa ana aia i te au mea katoatoa ki tetai atu au tangata i mua ana, e na ratou i tata i te reira, e kua topiriia atu te reira kia eeuia mai ma te viivii kore i te tuatau ka tau i te Atu, ki te ngutuare o Iseraela ra, e mei tei tau i te tuatua mou i roto i te Punua Mamoe ra.",
                "27.": "Kua akarongo au, e te akakite atu nei oki au, ko Niphai e, ko Ioane te ingoa o taua aposetolo a te Punua Mamoe ra, koia ïa tei akakiteia mai e te angela ra.",
                "28.": "E i na, kua araiia au kia kore oki au e tata i te toenga o te au mea taku i akara e taku i akarongo ra; kua rava ra taku i tata, e kua tata au i tetai papaki meangiti o te au mea taku i kite ra.",
                "29.": "E te akakite atu nei au e, kua kite katoa au i te au mea ta toku metua i kite ra, e na te angela a te Atu i akakite mai kiaku.",
                "30.": "E teianei, te akaoti atu nei au i te tuatua i te au mea taku i kite i toku apainaia anga atu e te vaerua; e me kare e ope te au mea taku i kite ana i te tataia, e tuatua mou ra te au mea katoatoa taku i tata ra, koia mou ïa. Amene."
            },
            "15": {
                "1.": "E oti akere toku riro anga atu i te Vaerua, e i te kite anga i taua au mea katoa ra, kua oki au ki te puakapa o toku mteua.",
                "2.": "Kite akera au i toku nga tuakana i te pekapeka anga tetai ki tetai i te au mea ta toku metua i tuatua atu kia raua ra.",
                "3.": "I na, e manganui oki te au mea maata tana i tuatua atu kia raua, e kare e kitea ngoie ua, mari ra, kia pati atu te tangata ki te Atua ra; e no te ketaketa o to raua ngakau, kare oki raua i pati atu ki te Atu mei tei tau kia rave.",
                "4.": "E teianei kua tumatetenga rava au, ko Niphai, no te ketaketa o to raua ngakau, e no te au mea oki taku i kite ra, e kua kite oki au e, ka tupu taua au mea ra e tikai, e no te tuatua tika kore oki a te tamariki a te tangata nei.",
                "5.": "Kua aue iora au no toku au tumatetenga e no te mea ka pou toku iti tangata, e kua kite au i to ratou ingaanga, i manako ei au e, kua maata roa toku au tumatetenga i to te tangata katoatoa ra.",
                "6.": "E kia rauka akera toku maroiroi kua tuatua atura au ki toku nga tuakana, kia kite au i te tumu i maro ei raua.",
                "7.": "E kua na ko maira raua, i na, kare maua i marama i te au tuatua ta to tatou metua i tuatua mai kia maua i te au atava tikai o te pu rakau orive ra, e i te au Etene oki.",
                "8.": "Kua tuatua atura au kia raua, kua pati ainei korua ki te Atu ra?",
                "9.": "E kua tuatua maira raua kiaku, kare maua i pati no te mea, kare te Atu e akakite mai ana kia maua i te reira.",
                "10.": "E i na, kua tuatua atura au kia raua, Eaa te mea i kore ei korua i akono i te akaueanga a te Atu? Ka akapeea korua me mate, no te ketaketa o to korua ngakau?",
                "11.": "Kare ainei korua i akamaara i te au mea ta te Atu i tuatua maira i te na ko anga mai e, Kia kore kotou e akaketaketa i to kotou ngakau, e kia pati mai kiaku ma te akarongo, ma te manako e, ka rauka mai ta kotou, e ma te akono meitaki i taku ra au akaueanga, e akakiteia mai rai taua au mea kia kotou.",
                "12.": "I na, e tuatua atu au kia korua, kua akatauia te ngutuare o Iseraela ki tetai pu orive e te vaerua o te Atu, tei roto oki ïa i to tatou au metua; e i na, kare ainei tatou i tipu keia i te ngutuare o Iseraela, e kare ainei oki tatou i tetai atava o te ngutuare o Iseraela ra?",
                "13.": "E teianei, ko te aiteanga teia i te au mea ta to tatou Metua i tuatua mai no runga i te pau anga i te au atava tikai na roto i te kianga o te au Etene ra, koia oki kia tae ki te au rā openga, e kia ngaro ta tatou uanga i te akarongo kore ra, e kia ope oki te au mataiti e te au uki e manganui i muri ake ka akakiteia mai ei te Mesia i te kopapa ki te tamariki a te tangata nei, ei reira e tae mai ei te kianga o te evangelia a te Mesia ki te au Etene ra, e mei te au Etene ka tae atu ei ki te toenga o ta tatou uanga.",
                "14.": "E kia tae ki taua rā ra, ka kite te toenga o ta tatou uanga e, no te ngutuare ratou o Iseraela, e e iti tangata taputouia oki ratou e te Atu ra; ei reira e tae atu ei te kite kia ratou i to ratou ai tupuna, e te kite oki i te evangelia a to ratou Akaora, tana i akakite mai ki to ratou au metua; no reira ka kite ratou i to ratou Akaora, e te au tumu tuatua oki o tana evangelia, kia kite ratou i te mataara e aere ei ratou kiaia e oraʼi.",
                "15.": "Ei taua rā ra, kare ainei ratou e mataora, e e akameitaki atu oki i to ratou Atua mutu kore, to ratou papa mou e to ratou ora? I na, ei taua rā ra, kare ainei e rauka ia ratou te maroiroi e te puapinga no te vine mou? E kare ainei ratou e aere mai ki te anana mou a te Atua ra?",
                "16.": "I na, te karanga atu nei au kia korua, ka akamaara akaouia ratou i roto i te ngutuare o Iseraela ra; e ka pauia mai ratou ki roto i te au tumu orive ra, no te mea, e atava mou oki ratou no te pu orive mou.",
                "17.": "Ko te reira te aiteanga o te tuatua a to tatou metua ra, e kare ïa e tupu e tae roa atu ki te tuatau e akapueurikirikiiaʼi ratou e te au Etene ra, e na te au Etene te reira e akatupu; kia tika i te Atu kia akakite mai i tona ra mana ki te au Etene ra, no te mea, ka akarukeia oki aia e te ngati Iuda, koia oki te ngutuare o Iseraela ra.",
                "18.": "E teianei, kare no ta tatou uanga anake ta to tatou Metua i tuatua ana, i te ngutuare katoatoa ra o Iseraela, i te akakite anga mai i te koreromotu te ka akatupuia o te au rā openga ra; koia oki te koreromotu ta te Atu i papau ki to tatou metua kia Aberahama, i te na ko anga mai e, Ei toou ra uanga e akameitakiiaʼi te au iti tangata o te ao nei.",
                "19.": "E maata oki taku tuatua, ta Niphai, kia raua i teia au mea nei; e i na, kua akakite au kia raua i te akaokianga mai o te ngati Iuda i te au rā openga ra.",
                "20.": "E kua apii au i te tuatua a Isaia ra, ko tei tuatua i te akaokianga o te ngati Iuda ra, koia oki te ngutuare o Iseraela, e kia akaokiia mai ratou, kare ratou e akama akaou, e kare oki e akapueurikiriki akaouia. E manganui atu te tuatua taku i tuatua ki toku ra nga tuakana, e kua mataora raua e kua taakaaka raua ia raua uaorai ki mua i te aroaro o te Atu ra.",
                "21.": "E tuatua akaou maira raua kiaku, na ko maira, Eaa te aiteanga i te mea ta to tatou Metua i kite i roto i te moe ra? Eaa oki te aiteanga i te pu rakau tana i kite ra?",
                "22.": "E kua akakite atura au kia raua, E akatauanga te reira i te pu rakau ora.",
                "23.": "E kua tuatua maira raua kiaku, Eaa te aiteanga i te auri e tae atu ei ki te pu rakau ta to tatou Metua i kite ra.",
                "24.": "Kua akakite atura au kia raua, ko te tuatua ïa a te Atua ra, e te tangata katoa ka akono i te tuatua a te Atua, e mou meitaki ki te reira, kare rava ratou e mate, e kare oki te au timataanga a te enemi ra e akapoiri ia ratou kia arataki ia ratou ki te mate.",
                "25.": "No reira, kua ako au, ko Niphai, ia raua kia akono raua i te tuatua a te Atu, i na, kua ako atura au ia raua ma te ririnui katoa o toku vaerua, e ma toku kite katoa kia akono raua i te tuatua a te Atua, e kia akamaara oki i te akono i tana au akaueanga i te au mea katoatoa.",
                "26.": "E kua tuatua maira raua iaku, Eaa te aiteanga i te kauvai ta to tatou metua i akara ra?",
                "27.": "E kua akakite au kia raua, Ko te vai ta to tatou Metua i akara, ko te viivii ïa; e no tei tamou aia i tona manako ki runga i tetai atu au mea, i kore ei aia i kite i te repo maata o taua vai ra.",
                "28.": "E kua akakite au kia raua, ko te mareva maata ïa tei akataka ke i te aronga tuatua tika kore i te pu rakau ora ra, e i te aronga tapu oki o te Atua ra.",
                "29.": "Kua tuatua atura au kia raua, e akatauanga te reira i taua ade rikarika ra ta te angela i tuatua mai kiaku ra i te na ko anga mai e, Kua akateateamamaoia ïa no te aronga tuatua tika kore ra.",
                "30.": "Kua tuatua atura au kia raua, Kua kite katoa to tatou Metua i te tuatua tika a te Atua tei akataka ke i te aronga tuatua tika kore ra e te aronga tuatua tika; e kua tau oki te kaka o te reira ki te ai mura ra, tei tae roa atu ki runga i te Atua ra e tuatau ua atu, e kare oki e openga o te reira.",
                "31.": "E kua tuatua maira raua kiaku, E tau ainei te reira i te mamae o te kopapa i te au ra e vai ei te tangata teianei ao? Me ko te tuatua ainei ïa no runga i te turanga openga o te vaerua i muri ake i te matenga o te kopapa nei, me e tuatua anake ainei no te au mea o te kopapa nei?",
                "32.": "E kua tuatua au kia raua, E akatauanga te reira i te au mea o te kopapa e te au mea katoa o te vaerua; ka tae mai oki te rā e akavaiaʼi ratou i ta ratou au angaanga e tikai, koia oki te au angaanga ta ratou i rave i te kopapa nei i te au rā i noo ei ratou i te ao nei.",
                "33.": "E mei te mea e mate ratou i ta ratou au mea viivii ra, e tipuia ratou i te au mea o te vaerua, koia oki te au mea tuatua tika ra; e no reira ka tu ratou ki mua i te aroaro o te Atua e tikai, kia akavaia ki ta ratou angaanga. E mei te mea kua viivii ta ratou angaanga, e viivii ua atu rai oki ratou, e mei te mea e viivii ratou, kare rava ratou e noo ki te basileia o te Atua; naringa e tika ia ratou kia noo ki reira, ka viivii katoa te basileia o te Atua.",
                "34.": "Ina ra, te tuatua atu nei au kia korua, kare e viivii i te basileia o te Atua e kare oki te mea viivii e o ki roto i te basileia o te Atua, no reira, kua akateateamamaoia tetai ngai viivii no te au mea viivii e tikai.",
                "35.": "E kua akateateamamaoia oki tetai ngai, koia oki taua ade rikarika taku i tuatua ra, e ko te tiaporo oki te tumu; E no reira, ei te openga ra, ka noo te au vaerua o te tangata ki te basileia o te Atua ra, me kore ra, ka uriia ïa ki vao kia tau ki te tuatua tika taku e tuatua nei.",
                "36.": "E no reira, ka akataka keia te aronga tuatua tika kore e te aronga tuatua tika, e mei te pu rakau ora katoa, e ko tona ua, e mea meitaki e te mea inangaro maata ravaia atu ïa i te ua rakau katoatoa, e ko te apinga aroa maata ïa a te Atua. Kua pera atura au i te tuatua ki toku ra nga tuakana. Amene."
            },
            "16": {
                "1.": "E akaoti akera au, ko Niphai, i taku tuatua ki toku nga tuakana, i na, kua tuatua maira raua kiaku, Kua akakite mai koe ia maua i te au mea ngata, e kare oki e rauka ia maua kia akakoromaki.",
                "2.": "Kua tuatua atura au kia raua, kua kite au e, kua tuatua au i te au mea ngata ki te aronga tuatua tika kore ra, mei tei tau i te tuatua mou; kua akatika ra au i te aronga tuatua tika, e kua akakite atu oki au e, e akateiteiia ratou i te rā openga ra; e teianei te manako ra te aronga ara e, e mea rauka ngata te tuatua mou, no te mea, na te reira e putaʼi i to ratou ngakau.",
                "3.": "E teianei e toku nga tuakana, naringa korua e nga tangata tuatua tika, e kua inangaro korua i te akarongo i te tuatua mou, e te akono i te reira, kia tika to korua aerenga ki mua i te aroaro o te Atua, kare i reira korua e koumuumu no te tuatua tika i te na ko anga e, kua tuatua maira koe i te au mea ngata kia maua.",
                "4.": "Kua ako atura au ko Niphai i toku nga tuakana ma te maroiroi kia akono i te au akaueanga a te Atu ra.",
                "5.": "E kua taakaaka raua ia raua uaorai ki mua i te Atu; mataora iora au ma te irinaki tikai ia raua kia aere raua na te mataara tuatua mou.",
                "6.": "E teianei, kua tuatuaia e kua raveia oki teia au mea nei i te tuatau i noo ei toku metua i te puakapa i te ō tana i tapa ki te ingoa ko Lemuela.",
                "7.": "Kua akaipoipo iora au i tetai tamaine a Isemaela ra; kua akaipoipo katoa oki toku ai taeake i te tamaine a Isemaela ra, e akaipoipo oki a Zoroma i te tamaine mataiapo a Isemaela ra.",
                "8.": "E kua pera toku metua i te akono i te au akaueanga katoa a te Atu, tei tukuia mai kiaia ra. E kua akameitaki katoaia au, ko Niphai, i te au meitaki maata o te Atu ra.",
                "9.": "E kua tuatua maira te reo o te Atu ki toku metua i te po, e kua akaue maira kiaia e, kia tae ki te popongi e akaruke ei aia e aere ki roto i te metepara.",
                "10.": "Kua tu akera toku metua i te popongi e kua aere atura aia ki te ngutupa o te puakapa, akara iora aia ma te umere maata ki tetai poro, ki runga i te one, e tuke oki tona maanianga, e veo meitaki rava oki taua apinga ra. E tei roto oki nga auri meangiti e rua, e kua tou tetai auri ki te mataara ka aere ei matou ki te metepara ra.",
                "11.": "E kua akaputuputu iora matou i reira i ta matou au apinga katoatoa ta matou ka apai atu ki te metepara, e te toenga oki o ta matou kai, ta te Atu i oronga maira kia matou e kua rave katoa oki matou i te au tu ua e apai atu ki te metepara.",
                "12.": "Rave iora matou i to matou au puakapa, e aere atura ki te metepara i tetai tua mai i te kauvai ko Lamana.",
                "13.": "E kua aere atura matou i nga ra e ā ki te pae i apatonga, patia akaou iora matou i to matou au puakapa, e tapa iora matou i te ingoa o taua ngai ra Siata.",
                "14.": "Rave iora matou i ta matou au ana, e te au kakao, aere atura ki te metepara e ta i te manu ei kai na to matou au ngutuare, e kia rauka te kai, kua oki matou ki to matou au kopu tangata i te metepara ki te ngai ko Siata. E kua oki akaou atura matou ki to matou tere i roto i te metepara ra na taua kaveinga rai, e kua aere na te au ngai ruperupe o te metepara i te pae i te kotinga o te Tai Muramura ra.",
                "15.": "Tere atura matou i te au rā e manganui, i te ta anga i te manu i te pae mataara ra i ta matou au ana e ta matou au kakao e ta matou au toka, e ta matou au maka.",
                "16.": "Kua aru atura matou i te kaveinga o te poro ra, tei arataki ia matou na te ngai meitaki i te metepara ra.",
                "17.": "E ope akera te au rā e manganui i to matou tere, patia iora matou i to matou au puakapa, no tetai tuatau poto, e kua akangaroi iora matou e kia rauka akaou ia matou te kai na to matou au ngutuare.",
                "18.": "Te aere ra au ko Niphai e kimi aere i te manu ei kai, e i na, kua ati iora taku ana tei maaniia ki te auri meitaki tikai, i na, riri akera toku nga tuakana iaku, no te mea kua kino taku ana, e no te mea oki kare i rauka ta matou kai.",
                "19.": "Kua oki maira matou ki to matou ngutuare ma te kore e kai.",
                "20.": "Kua koumuumu maira a Lamana raua ko Lemuela e nga tamariki tamaroa a Isemaela, no to ratou au tumatetenga e to ratou au mate i te metepara ra; e kua koumuumu katoa toku metua i te Atu ra ko te Atua; i na oki, kua tumatetenga maata to ratou ngakau, e kua koumuumu ratou i te Atu.",
                "21.": "Kua tumatetenga katoa au ko Niphai ma toku taeake katoa, no tei kino taku ana; e no te paruparu o ta ratou au ana i rauka ngata ei te kai ia matou.",
                "22.": "E kua tuatua atura au, ko Niphai, i te au tuatua e manganui ki toku nga tuakana, no te mea, kua akaketaketa akaou raua i to raua ngakau, e kua koumuumu oki raua ki te Atu ra ko te Atua.",
                "23.": "I maani iora au ko Niphai i tetai ana rakau, e no tetai rakau tika kua maani au i te kakao, rave iora au i te ana e te kakao e te toka e te maka. E kua ui au ki toku metua: Ka aere au kiea e raukaʼi te kai?",
                "24.": "E kua pati atura aia ki te Atu ra, e taakaaka oki ratou ia ratou uaorai no taku ra tuatua; No te mea, E manganui te au mea taku i tuatua atu kia ratou ma te maroiroi o toku vaerua.",
                "25.": "E kua tae maira te reo o te Atu ko toku metua, e kua akoia aia no tona ra koumuumuanga atu ki te Atu, e kua taakaakaia aia ma te tangi tikai.",
                "26.": "E kua tuatua maira te reo o te Atu kiaia, Ka akara na i te poro kia kite i te au mea i tataia ra.",
                "27.": "E kua akara iora toku metua i te au mea i tataia ki rungao i te poro ra, mataku iora aia ma te ruketekete maata, e i pera katoa toku au taeake e nga tamariki tamaroa a Isemaela e ta matou au vaine katoa.",
                "28.": "E i akara oki au, ko Niphai, i nga auri meangiti i roto i te poro, e kua angaanga te reira kia tau ki te akarongo, te akakoromaki, e ta matou irinaki i te reira.",
                "29.": "Kua tataia oki tetai tataanga ou, e kua marama oki matou i te reira, na te reira i oronga kia matou i te marama i te au ravenga a te Atu ra; e kua tataia ki runga e kua tauiia i tera taime i tera taime kia tau ki to matou akarongo, e to matou akono. E no reira te kite nei tatou e, na roto i te au ravenga iti, e akatupu ei te Atu i te au mea mamaata.",
                "30.": "Aere atura au, ko Niphai, ki te take o te maunga mei tei akakiteia mai i rungao i te poro ra.",
                "31.": "Ta iora au i te au manu taae e kua rauka mai iaku te kai na to matou au ngutuare.",
                "32.": "Oki maira au ki to matou au puakapa i te apai anga mai i te au manu taku i ta ana; e kia kite maira ratou e, kua rauka iaku te kai, kua maata to ratou rekareka. E kua taakaaka ratou ia ratou uaorai ki mua i te Atu ra, e kua akameitaki atura ratou iaia.",
                "33.": "Aere akaou atura matou ki to matou tere, na te kaveinga ta matou i aere i mua ana. E ope akera te au ra e manganui i to matou tere, patia akaou matou i to matou au puakapa kia noo matou no tetai tuatau poto ua.",
                "34.": "Mate iora Isemaela, e tanumia iora aia ki te ngai i tuatuaia ko Naama.",
                "35.": "Kua eva iora te au tamaine a Isemaela ra, no tei mate to ratou metua, e no to ratou au tumatetenga i te metepara ra, e kua koumuumu maira ratou i toku metua no te mea, kua arataki aia ia ratou mei roto mai i te enua ia Ierusalema, i te na ko anga mai e, Kua mate to matou metua, e kua roa to matou aereanga i te metepara nei e kua maata oki to matou au tumatetenga i te pongi e te kaki vai e te roiroi; e oti akenei taua au tumatetenga katoa ra, e mate oki matou i te metepara nei no te pongi.",
                "36.": "E kua pera ratou i te koumuumu mai ki toku metua e kiaku katoa oki; e kua inangaro ratou i te oki atu ki Ierusalema.",
                "37.": "Kua tuatua atura Lamana kia Lemuela e ki nga tamariki tamaroa a Isemaela, i na, e ta tatou i to tatou metua e to tatou teina ko Niphai, koia tei rave ua i te mana kia riro ei tutara e ei puapii no tatou, no tona ai tuakana.",
                "38.": "E teianei, te tuatua ra aia e, kua tuatua mai te Atu kiaia, e kua tae katoa mai te au angela kiaia. Ina ra, kua kite tatou e, kua pikikaa mai aia ia tatou; te akakite ua mai nei aia i taua au mea ra na roto i tana au ravenga ngaro e te rave nei aia i teia au mea kia vare tatou, te manako ra paa aia e, ka arataki paa aia ia tatou ki tetai metepara mamao; e kia arataki ke atu aia ia tatou ka manako aia e, ka akariro aia iaia uaorai ei ariki e ei tutara ki runga ia tatou, kia rave oki aia ia tatou mei tei tau i tona uaorai inangaro e tona uaorai manako. E kua pera toku tuakana ko Lamana i te akatupu i te riri ki roto i to ratou ngakau.",
                "39.": "Te arataki ra te Atu ia matou, no reira kua tuatua te Atu i te au tuatua e manganui kia ratou, e kua ako ua maira ia ratou. E kua akoia maira ratou e te reo o te Atu ra, kua akaruke ratou i to ratou riri, e kua tataraara iora ratou i ta ratou au ara, e kua akameitaki akaou maira te Atu ia matou i te kai, kia kore matou e mate i te metepara."
            },
            "17": {
                "1.": "Aere akaou atura matou i to matou tere ki roto i te metepara ra, e kua aere ua atura matou na te itinga o te ra, E kua aere matou na roto i te au tumatetenga maata i te metepara; e anau tamariki iora ta matou au vaine i roto i te metepara.",
                "2.": "E no te maata o te akameitakianga a te Atu ia matou, kua kai ratou i te puaka mata i te metepara, e kua rava te ū a ta matou au vaine no te au tamariki, e kua maroiroi ratou mei te tane rai te tu; e kua aere atura ratou i to ratou tere ma te koumuumu kore.",
                "3.": "E teianei, te kite nei tatou e, ka tupu te au akaueanga a te Atua e tikai. E mei te mea e akono te tamariki a te tangata nei i te au akaueanga a te Atua, ka tauturu mai aia ia ratou, e ka akamaroiroi aia ia ratou, e ka akatupu i te ravenga e raukaʼi ia ratou te rave i te mea tana i akaue mai ia ratou; i na, kua akatupu aia i te ravenga e oraʼi matou i to matou noo anga ki roto i te metepara ra.",
                "4.": "E manganui oki to matou mataiti i te aere anga i roto i te metepara ra, koia oki nga mataiti e varu.",
                "5.": "E tae atura matou ki te enua i tuatuaia ra ko Bounetifula, no te maata o tona kai e te meri oki; e kua akonoia taua au mea ra e te Atua kia kore matou e mate. E kua kite matou i te tai, e kua topa matou i te ingoa ko Irianatuma, koia oki ko te moana maata.",
                "6.": "Patia iora matou i to matou au puakapa i te pae taatai ra; e no atu e kua maata to matou au tumatetenga e te pekapeka, kare oki e rauka ia matou te tata no te maata; kua mataora maata matou kia tae atura matou ki te pae taatai no te maata o te kai ki reira, kua topa iora matou i te ingoa o taua enua ra ko Bounetifula.",
                "7.": "E kia noo akera au, ko Niphai, ki te enua ra ko Bounetifula i tetai tautau poto ua, kua tae maira te reo o te Atu kiaku nei, na ko maira, Ka tu, ka aere ki runga i te maunga ra. Kua tu akera au e kua aere atura ki te maunga e kua pure atura ki te Atu.",
                "8.": "E kua tuatua maira te Atu kiaku, na ko maira, ka maani koe i tetai pai kia tau ki taku ka akakite atu kia koe, kia akatae atu au i toou iti tangata na runga i teianei moana.",
                "9.": "E kua tuatua atu au ki te Atu, Ka aere au kiea e rauka mai ei iaku te auri, e maani ei au i te au apinga angaanga, kia maani oki au i te pai mei taau i akakite mai ana kiaku?",
                "10.": "E kua akakite maira te Atu kiaku i te ngai e aere ei au kia rauka mai te auri e maani ei i te au apinga angaanga.",
                "11.": "Kua maani iora au, ko Niphai, i te pute matangi no te kiri manu, kia akapuangi au i te ai; e kia oti iaku te maani i te pute matangi e akapuangi ei i te ai, e rutu iora au i nga toka e rua tetai ki tetai kia maani au i te ai.",
                "12.": "Kare oki te Atu i akatika mai kia maata ta matou maani anga ai i to matou aereanga i roto i te metepara ra; no te mea, i nanaʼi ka akavene au i ta kotou kai, kia kore kotou e tunu i te reira.",
                "13.": "E ka riro katoa au ei marama no kotou i roto i te metepara e ka akateateamamao au i to kotou mataara i mua ia kotou mei te mea e akono kotou i taku au akaueanga; e mei te mea e akono kotou i taku au aka, ueanga ka aratakiia kotou ki te enua i taputouia ra, e ka kite oki kotou e, naku kotou i arataki.",
                "14.": "E kua tuatua katoa maira te Atu e, kia tae atu kotou ki te enua i taputouia ra, ka kite kotou e, ko au nei, ko te Atu, ko te Atua ïa, e naku, na te Atu kotou i akaora i te mate; e naku oki kotou e arataki mai mei te enua maira mei Ierusalema.",
                "15.": "Kua tauta iora au, ko Niphai, i te akono i te au akaueanga a te Atu, e kua ako atura oki au ki toku nga tuakana kia akono e kia akamaroiroi.",
                "16.": "E kua maani iora au i tetai au apinga angaanga i te auri tei rauka iaku mei roto mai i te enua ra.",
                "17.": "E kia kite maira toku nga tuakana e, te vaitata nei au i te maani i tetai pai kua koumuumu maira raua kiaku, na ko maira, E tangata neneva to taua teina, no te mea kua manako aia e, ka rauka iaia i te maani i tetai pai, e kua manako katoa aia e, ka tae atu aia ki tera pae o teia moana maata.",
                "18.": "Kua pera toku nga tuakana i te amuamu mai iaku, e kare oki raua i inangaro kia rave i te angaanga, no te mea, kua manako raua e, kare e rauka iaku i te maani i te pai; e kare raua i irinaki e, kua apiiia au e te Atu.",
                "19.": "E kua tumatetenga maata au no te ketaketa o to raua ngakau; e kia kite raua i toku tumatetenga ia raua, rekareka iora to raua ngakau e kua matoara raua iaku, i te na ko anga e, kua kite maua e, kare e rauka ia koe kia maani i tetai pai, no te mea kua kite maua kua ngere koe i te kite, e no reira kare e rauka ia koe i te rave i te angaanga maata mei te reira.",
                "20.": "Kua aite koe mei to tatou metua i te tu i te aru i te au manako neneva o te ngakau, kua arataki mai aia ia tatou mei te enua maira mei Ierusalema, e kua aere ua tatou i roto i te metepara i te au mataiti e manganui, e kua angaanga ua ta tatou au vaine ka vaitataʼi ratou i te anau; kua anau oki ratou i te tamariki i roto i te metepara nei, e kua aere ratou na roto i te au tumatetenga katoatoa mari ra te mate takiri; e ngari ake oki ratou te mate i Ierusalema i te rokoia i teia au tumatetenga nei.",
                "21.": "I na, kua aue tatou i te au mataiti e manganui i roto i te metepara nei, ka tika ravaʼi ia tatou kia noo atu i to tatou uaorai enua, i te enua o to tatou ipukarea, ma te mataora e kua mataora oki tatou i reira.",
                "22.": "E kua kite oki maua e, e iti tangata tuatua tika to Ierusalema ra; no te mea kua akono ratou i te ture e te au tuatua a te Atu ra, e tana au akaueanga katoa, mei tei tau i te ture a Mose ra; e teianei, kua kite maua e, e iti tangata tuatua tika ratou; kua akaapa ra to tatou metua ia ratou e kua arataki mai aia ia tatou ki ko nei, no te mea kua akarongo tatou i tana au tuatua, e kua aite katoa oki to taua teina mei iaia. Kua pera toku nga tuakana i te amuamu e te koumuumu mai ia maua ra.",
                "23.": "E kua tuatua atura au ko Niphai kia raua na ko atura, kua irinaki ainei korua e naringa kare to tatou au metua, ko ratou oki ko te tamariki a Iseraela, i akarongo i te tuatua a te Atu ra, kua aratakiia ainei ratou mei roto mai i te rima o to Aiphiti?",
                "24.": "Kua manako ainei oki korua e, ka rauka ia Mose te arataki ia ratou mei roto mai i te tuikaaanga, naringa kare te Atu i akaue iaia kia akapera.",
                "25.": "Kua kite korua e, tei roto te au tamariki a Iseraela i te tuikaaanga; e kua kite katoa korua e, kua tapekaia ratou ki te au apinga teimaa rava; no reira, kua kite korua e, e mea meitaki kia aratakiia ratou mei roto mai i taua tuikaaanga ra.",
                "26.": "Kua kite oki korua e, kua akaueia a Mose e te Atu kia rave i taua angaanga maata ra; e kua kite oki korua e, na tana tuatua i akataka ke i te Tai Muramura ki tera pae ki tera pae, e kua aere maira ratou na runga i te one maro.",
                "27.": "E kua kite korua e, kua maremoia to Aiphiti, koia oki te au nuku o Pharao, kua maremoia i roto i te Tai Muramura.",
                "28.": "Kua kite katoa korua e, kua angaiia ratou ki te mānā i te metepara.",
                "29.": "Kua kite oki korua e, na tana tuatua kia tau ki te mana o te Atua i roto iaia, kua papa a Mose i te mato, e tae ua maira te vai kia kore te tamariki o Iseraela e kaki vai.",
                "30.": "E no atu e kua arataki uaia ratou, tei mua ia ratou te Atu, to ratou Atua, to ratou Akaora, i te arataki anga ia ratou i te ao, e te oronga i te marama i te po, e i te rave anga i te au mea katoatoa e tika kia orongaia atu ki te tangata, i na, kua akaketaketa iora ratou i to ratou ngakau e kua akapoiri ratou i to ratou manako, e kua taitoito ia Mose e i te Atua mou ra.",
                "31.": "E mei tana i tuatua ra, kua akapou aia ia ratou; e mei tana i tuatua ra, kua arataki aia ia ratou; e mei tana oki i tuatua ra, kua rave aia i te au mea katoa no ratou ra; e kare oki tetai mea i raveia, mari ra na tana ra tuatua.",
                "32.": "E kia tae akera ratou ki tetai tua mai i Ioridana, kua akariro iora aia ia ratou ei iti tangata maroiroi i te tuaru anga atu i te au tamariki o te enua ra, e i te akapueurikiriki anga ia ratou kia pou.",
                "33.": "E teianei, kua manako ainei korua e, e iti tangata tuatua tika te tamariki o taua enua ra, ko tei noo ki te enua i taputouia ra, e ko tei tuaruia oki e to tatou au metua ra? I na, e tuatua atu au kia korua, kare.",
                "34.": "Kua manako ainei korua e, e maata to tatou au metua ia ratou i te meitaki, naringa e iti tangata tuatua tika ratou? E tuatua atu au kia korua. Kare.",
                "35.": "I na, okotai rai tu i to te Atua inangaro ki te au tangata katoatoa; ko tei tika ra, ko ta te Atua ïa e inangaro. Ina ra, kua akaruke teia iti tangata i te au tuatua katoatoa a te Atua e kua rave ratou i te kino, e tei runga ia ratou te kikianga o te riri o te Atua, e kua taumaa iora te Atua i te enua no ratou, kareka ra kua akameitakiia ïa no to tatou au metua ra; koia ia, kua taumaa aia i te enua no ratou kia pou rava ratou; e nana oki ïa i aka meitaki no to tatou au metua kia rauka ia ratou te mana ki runga i te reira.",
                "36.": "I na, kua anga te Atu i te enua kia nooia e te tangata, e nana oki taua au tamariki i anga kia noo ratou ki runga i te reira.",
                "37.": "E te akatupu nei rai aia i te iti tangata tuatua tika ra, e te akapou ua nei aia i te iti tangata tuatua tika kore.",
                "38.": "Te arataki nei aia i te aronga tuatua tika ki te au enua memeitaki ra; e te akapou ua nei rai aia i te tuatua tika kore, e te akakino ua nei rai aia i te enua no ratou.",
                "39.": "Te tutara nei aia ki runga i te rangi teitei ra, no te mea ko tona terono oki ïa, e ki runga i teianei ao, ko tona ïa takainga vaevae.",
                "40.": "Nana oki e aroa mai i tei ariki iaia ei Atua no ratou. I na, i aroa mai ana aia i to tatou au metua, e kua koreromotu aia kia ratou, koia oki kia Aberahama, e kia Isaaka, e kia Iakoba, e kua maara oki iaia tana ra koreromotu; e no reira kua arataki mai aia ia ratou mei te enua maira mei Aiphiti.",
                "41.": "Nana oki ratou i papa i roto te metepara ki tana rakau ra, no te mea kua akaketaketa ratou i to ratou ngakau mei ia korua katoa oki, e kua papa te Atu ia ratou no to ratou kino. Kua tuku mai aia i te ovi ai rere ki rotopu ia ratou; e kia kakatiia akera ratou, kua akatupu aia i tetai ravenga e oraʼi ratou; e te angaanga ta ratou e rave, ko te akara ua ïa, e no te ravenga mama e te rave ngoie, e manganui tei mate.",
                "42.": "Kua akaketaketa iora ratou i to ratou ngakau i tera tuatau i tera tuatau, e kua koumuumu maira ratou kia Mose, e ki te Atua ra oki; kua kite ra korua e, kua aratakiia ratou e tona mana maata ki te enua i taputouia ra.",
                "43.": "I teianei, i muri ake i taua au mea ra, kua tae mai te tuatau, e riro ei ratou ei aronga tuatua tika kore, i na, kua vaitata ratou ki te ope o te kino, e kare au i kite mari ra kua vaitata ratou i te pou i teianei; I kite ana rai au e, ka tae mai te rā e pou ei ratou e tikai, mari ra tetai pae meangiti ua, ko te ka aratakiia ki te tuikaaanga ra.",
                "44.": "E no reira i akaue mai ei te Atu i toku metua ra kia aere atu ki te metepara; E kua titau te ngati Iuda iaia e ta; e kua titau katoa oki korua iaia e ta; e no reira e tangata ta tangata korua i roto i to korua ngakau, e kua aite oki korua mei ia ratou.",
                "45.": "Kua viviki korua i te rave i te kino, e marie ra i te akamaara i te Atu, to korua Atua. Kua kite korua i tetai angela e kua tuatua maira aia kia korua, e kua akarongo korua i tona reo i tera rā e tera rā; e kua tuatua maira oki aia ma te reo meangiti e te maru, kare ra e rauka ia korua te akarongo i tana tuatua; no reira kua tuatua mai aia ma te reo mei te mangungu i akangaueue i te enua, mei te mea ka ngaa ïa i rotopu.",
                "46.": "E kua kite katoa korua e, na roto i te mana o tana tuatua mana ʼkatoatoa, e raukaʼi iaia kia akangaueue i te enua nei; e kua kite katoa korua e, na roto i tana tuatua ka rauka iaia kia akatika i te au ngai pukupuku, e kia akapukupuku i te au ngai paraa. No reira, eaa te tumu i ketaketaʼi to korua ngakau?",
                "47.": "I na, kua otooto toku vaerua i te aue, e kua mamae toku ngakau. E mataku au ko te akarukeia aea korua e tuatau ua atu. I na, kua ki roa au i te vaerua o te Atua, e kua kore toku maroiroi i te kopapa nei.",
                "48.": "E kia tuatua atura au i taua au tuatua ra, riri maata akera raua iaku, e kua inangaro raua i te titiri iaku ki roto i te moana ra, e kia aere maira raua e rave mai iaku, kua tuatua atura au kia raua, na ko atura, na roto i te ingoa o te Atua mana katoatoa, te akaue atu nei au ia korua, auraka e akatukia mai kiaku nei, no tei ki au i te mana o te Atua i paruparu ravaʼi toku nei kopapa; e ko tei rave mai tona rima iaku, ka mae aia mei te rakau maro ra; ka kore aia i te mana o te Atua, e ka papa oki te Atua iaia.",
                "49.": "E kua tuatua atura au, ko Niphai, kia raua, Eiaa raua e koumuumu akaou i to ratou metua, e eiaa oki raua e akaruke i te tauturu mai iaku, no te mea kua akaue mai te Atua iaku kia maani i te pai.",
                "50.": "E kua tuatua atura au kia raua e, mei te mea kua akaue mai te Atua iaku kia rave i te au mea katoatoa, ka rauka iaku i te rave. E naringa aia e akaue mai iaku e tuatua atu ki teianei tai e, kia riro ei enua, kua riro ïa ei enua; e naringa au e tuatua, kua akaperaia ïa.",
                "51.": "E teianei, mei te mea e mana maata to te Atua mei te reira te tu, e kua rave i te au semeio e manganui i rotopu i te tamariki a te tangata nei, eaa i kore ei e rauka iaia te apii mai iaku kia maani au i tetai pai?",
                "52.": "E e manganui atu rai te au mea taku, ta Niphai, i tuatua atu ki toku nga tuakana, akama iora raua, e kare i tika ia raua te patoi mai iaku; e kua mataku iora raua i te rave mai iaku, e i te akatukia mai iaku ki to ratou rima i te au ra e manganui i muri ake. Kua mataku iora raua i te pera mai ko te mae aea raua i mua iaku, no te maroiroi o te Vaerua o te Atua; e kua peraia raua e ïa ra.",
                "53.": "E kua tuatua maira te Atu kiaku, E akatika akaou i toou rima ki toou ra nga tuakana, kia kore raua e mae i mua ia koe, ka akangaueue ra au ia raua, te na ko maira te Atu; e ka pera au kia kite raua e, ko au nei, ko te Atu, to ratou Atua.",
                "54.": "E kua akatika atura au i toku rima ki toku nga tuakana e kare raua i mae ki mua iaku; kua akangaueue ra te Atu ia raua kia tau ki te tuatua tana i tuatua maira.",
                "55.": "E kua tuatua maira raua, kua kite papu maua e, tei roto te Atua ia koe, no te mea, kua kite maua e, ko te mana o te Atua tei akangaueue mai ia maua. Tipapa iora raua ki raro i mua iaku, kua vaitata raua i te akamori mai iaku, kare ra au i akatika kia akapera raua; kua karanga au e, Ko au rai to korua taeake, to korua teina; e teianei e akamori i te Atu i to korua Atua, e e akangateitei atu i to korua metua tane e to korua metua vaine, kia akaroaia to korua puke ra i te enua ta te Atu ra ka oronga kia korua ra."
            },
            "18": {
                "1.": "E kua akamori atura raua i te Atu, e kua aere iora matou e raua katoa, e kua maani iora matou i te rakau, e tuke oki te maanianga. E kua putuputu te Atu i te akakite mai kiaku i te tu o te maanianga i te au rakau o te pai.",
                "2.": "I teianei, kare au, ko Niphai, i maani i te au rakau mei ta te tangata nei maanianga, kare oki au i maani i te pai mei ta te tangata maanianga; kua maani ra au i te reira mei ta te Atu ra i akakite mai kiaku, kare te reira i aite ki ta te tangata nei ravenga.",
                "3.": "Kua aere putuputu atura au, ko Niphai, ki runga i te maunga, e kua pure putuputu au ki te Atu; no reira kua akakite mai te Atu i te au mea mamaata kiaku nei.",
                "4.": "E akaoti akera au i te pai, mei tei tau ki te tuatua a te Atu, kua akara maira toku nga tuakana e, e mea meitaki ïa, e e mea manea rava oki te maanianga; no reira kua taakaaka akaou raua ia raua uaorai ki mua i te aroaro o te Atu.",
                "5.": "Tae maira te reo o te Atu ki toku metua, i te akaue anga mai ia matou kia aere ki raro, e kia aere ki roto i te pai.",
                "6.": "E oti akera ia matou te akapapa i te au mea katoatoa, ko te au ua rakau e maata, e te au tu kiko no te vao rakau, e te meri kia maata, e te au mea katoatoa oki, mei ta te Atu i akaue mai ia matou ra, e ao akera, kua aere matou ki roto i te pai ma ta matou au apinga, e ta matou au ua, e te au mea katoatoa ta matou i apai mai, te tangata oki kia tau ki tona mataiti, kua aere matou, e ta matou au vaine, e ta matou au tamariki oki ki raro, e kua tomo ki roto i te pai ra.",
                "7.": "I anau toku metua e toko rua puke tamariki tamaroa i roto i te metepara; kua tapaia tetai ki te ingoa ko Iakoba, e te ingoa o te teina openga ko Iosepha.",
                "8.": "E oti akera matou i te tomo ki roto i te pai ra, ma ta matou au apinga katoatoa mei tei akaueia mai kia matou, kua tere atura matou ki te moana, e kua puia matou e te matangi e tae atu ei matou ki te enua taputou.",
                "9.": "E i puia matou e te matangi i te au rā e manganui, i na, kua akamata toku nga tuakana, e te au tamariki tamaroa a Isemaela, e ta ratou au vaine i te tarekareka ia ratou uaorai, akamata ratou i te ura, e te imene, e te tuatua i te au tuatua tau kore; kua ngaropoina oki ia ratou te mana i tae ei ratou ki reira ra; e kua akateiteiia ratou i te ngakau parau.",
                "10.": "E kua mataku rava au, ko Niphai, ko te riri aea te Atu ia matou, e ko te papa aea aia ia matou no ta matou ara, e ko te apukuia aea matou e te moana; e kua akamata iora au, ko Niphai, i te tuatua atu kia raua ma te ngakau ruketekete; i na, kua riri maata ratou iaku, e kua na ko maira, Kare matou e akatika kia riro to matou teina ei tutara ki runga ia matou.",
                "11.": "E kua mou maira a Lamana raua ko Lemuela iaku, e kua tapeka iora raua iaku ki te taura, e i takinga kino maira iaku; ina ra, kua akakoromaki maira te Atu i te reira, kia rauka iaia kia akakite mai i tona mana, i te akatupu anga i tana tuatua no te aronga rave i te kino ra.",
                "12.": "E tapeka iora raua iaku kia kore e rauka iaku te oriori, kua kore i reira te kaveinga ta te Atu i oronga mai ei angaanga.",
                "13.": "Kare i reira ratou i kite e ka akapeea kia akatere i te pai, tupu iora te uriia, e kua akaokiia matou ki muri na runga i te tai i nga rā e toru, tupu iora to ratou mataku maata, ko te pou aea ratou i te moana, kare ra ratou i tatara mai iaku.",
                "14.": "E ā o matou rā i te akaokiangaia ki muri, e kua maata roa te uriia i reira.",
                "15.": "E vaitata akera matou i te apukuia ki roto i te moana. Kua puia matou ki muri na runga i te moana i nga rā e ā, kite akera toku nga tuakana e, tei runga ia raua te akaapaanga a te Atua, e me kare raua e tataraara i ta ratou au angaanga kino ka mate raua e tikai; no reira kua aere mai raua kiaku, e tatara iora raua i te taura i toku rima, kua akaē toku rima e toku vaevae kua maata oki te mamae no tei tapekaia.",
                "16.": "Ina ra, kua irinaki au i te Atua e kua akameitaki au iaia i te au rā katoa, e kare au i koumuumu i te Atu no toku au tumatetenga.",
                "17.": "I tuatua ana toku metua, ko Lihai, kia raua, e ki te au tamariki tamaroa katoa a Isemaela; ina ra, kua tuatua raua i te tuatua akamataku ki tei tauturu mai iaku; e kua rokoia toku nga metua e te maki ki runga i to raua roi no tei pakari raua, e no te aue i ta raua nga tamariki.",
                "18.": "No to raua iriea e te aue e no te ara oki a toku nga tuakana, i vaitataʼi raua i te mate takiri e i te aravei oki i to raua Atua; e kua vaitata to raua rauru inaina i te takoto ki raro i te one, e kua vaitata oki raua i te tukuia ki raro i te moana tanu ei.",
                "19.": "E no te au tumatetenga o to raua metua vaine kua aue a Iakoba raua ko Iosepha, e tamariki ua raua, kare oki i maru te ngakau o toku nga tuakana i te roimata e te pure o taku vaine e taku tamariki, kia tatara raua iaku.",
                "20.": "Kare e rauka i tetai mea kia akamaru i to raua ngakau, mari ra, ko te mana o te Atua kia akamataku ia raua ki te mate, e kite akera raua e, kua vaitata raua i te pou i te moana ra, kua tataraara raua i te au mea ta raua i rave ana, e kua tatara iora raua iaku.",
                "21.": "E kia tatara raua iaku, i na, kua rave iora au i te kaveinga e kua angaanga iora te reira kia tau ki toku inangaro. E kua pure atura au ki te Atu; e oti akera iaku te pure, akaea iora te matangi e te uriia e kua marino iora.",
                "22.": "E kua akatere atura au, ko Niphai, i te pai, tere akaou atura matou ki te enua taputou.",
                "23.": "E tere atura matou i te au rā e manganui, tae atura matou ki te enua i taputouia ra, e kua aere atura matou ki runga i te enua ra, patia iora i to matou au puakapa, e kua tapa matou i te ingoa o taua ngai ra, ko te enua taputou.",
                "24.": "Kua akamata akera matou i te arote i te enua e kua akamata katoa matou i te tanu i te au ua. I na, ko te au ua ta matou i apai no te enua maira no Ierusalema, kua tanu matou i te reira ki roto i te enua. E kua tupu meitaki tikai te reira, e kua akameitaki maataia matou.",
                "25.": "I to matou aereanga na runga i te enua taputou i roto i te metepara, kua kite matou ki roto i te vao rakau i te au tu manu katoatoa, ko te ua puakatoro e te toa puakatoro, te asini e te oroenua, te puakanio taae e te au manu taae tei akonoia no te tangata nei. E kua rauka ia matou te au one no reira mai te auro, e te ario, e te kapa."
            },
            "19": {
                "1.": "Kua akaue maira te Atua iaku e kua maani iora au te au papa kia rauka iaku te tata i te akapapaanga o toku iti tangata ki runga. E ki runga i te au papa taku i maani ana, kua kotikoti au i te akapapaanga tuatua no toku metua, e to matou tere ki roto i te metepara, e te au totou a toku metua; e kua tata katoa au i taku au totou e manganui.",
                "2.": "E i te tuatau i maani ei au i te reira au papa, kare au i manako e, ka akaue katoaia au e te Atu kia maani i teianei au papa; e no reira i kotikotiiaʼi te akapapaanga tuatua a toku metua e te akapapaanga anauanga o tona ai tupuna, e tetai pae maata o te tuatua no to matou tere na roto i te metepara, ki runga i te au papa i tuatuaia ra; e teianei, ko te au mea i tupu ana i mua ake i maani ei au i teianei au papa, kua tataia ïa ki runga i te au papa mua ra.",
                "3.": "E oti iora iaku i te maani i teianei au papa mei tei akaueia mai, kua akaueia au, ko Niphai, kia tata i te angaanga tapu e te au totou e te au mea marama ua e te puapinga maata, ki runga i teianei au papa; e kia tamouia te au mea i tataia ei apii i toku iti tangata, ko te ka noo ki te enua nei, e no tetai au akakoroanga pakari oki i kitea e te Atu ra.",
                "4.": "E no reira kua tata au, ko Niphai, ki runga i tetai au papa ke ra, i te au tamaki, e te au tauetono anga e te tumatetenga o toku ra iti tangata. E kua akapera au, e kua akaue atu au i toku ra iti tangata i ta ratou ka rave, kia mate atu au; e kia tukuia atu teia au papa ki tetai uki ki tetai uki, koia oki, ki tetai peroveta ki tetai peroveta, kia tae ki te tuatau ka akaue akaou mai ei te Atu ra.",
                "5.": "Ka akakiteia te tu o taku maani anga i teianei au papa a muri ake; e teianei ra, ka tata au mei taku i tuatua ana; e na reira au kia tata i te au mea tapu no te kite o toku ra iti tangata.",
                "6.": "Ina ra, kare au e tata i te tuatua ki runga i te au papa, mari ra, ko te au mea tei manakoia e au, e mea tapu. E teianei mei te mea e tarevake au, kua tarevake katoa oki te aronga taito ra; kare ra au e inangaro kia akatika iaku uaorai no tetai tangata ke, no te paruparu ra i roto iaku, no te kopapa nei e akatika nei au iaku uaorai.",
                "7.": "No te mea, ko te au mea i manakoia e tetai pae tangata e, e mea puapinga maata, no te kopapa e no te vaerua oki, kua akarukeia ïa e kua takatakai uaia oki e te vaevae o tetai ke. Koia ïa, te takatakai ua nei te tangata i te Atua mou o Iseraela ki to ratou vaevae; e tuatua ua au e, kua takatakiia e to ratou vaevae, koia oki, kua akaruke ratou iaia, e kare oki ratou e akarongo i te ako a tona reo.",
                "8.": "E i na, Ka tae mai aia e ono anere mataiti i muri ake i te tuatau i akaruke ei toku metua ia Ierusalema ra, mei ta te angela i tuatua maira.",
                "9.": "E no to ratou kino maata, i manako ei to te ao nei e, e mea puapinga kore aia, e no reira, ka akakino ratou iaia, e ka akakoromaki ua aia, i na, e tutua ratou iaia ki te uavare, e ka akakoromaki ua mai aia i taua au mea no tona aroa e tona akakoromaki anga roa ki te tamariki a te tangata nei.",
                "10.": "E ko te Atua o to tatou ai metua tei aratakiia mai mei Aiphiti maira, mei te tuikaaanga maira, e tei akaoraia oki e ïa i roto i te metepara ra, Koia ïa, te Atua o Aberahama, e te Atua no Isaaka, e te Atua no Iakoba oki ka tuku atu aia iaia uaorai i te kopapa nei, mei ta te angela i tuatua maira, ki te rima o te aronga tuatua tika kore ra, kia akateiteiia, mei ta Zenoka i tuatua ra, e kia akasatauroia, mei ta Neumu i tuatua ra, e kia tanumia ki roto i te menema mei ta Zenosa i tuatua ra i tana i akakite mai i nga ra poiri e toru, ei akairo no tona matenga, ki te aronga e noo i te au enua o te moana ra; no te ngutuare katoa o Iseraela.",
                "11.": "Kua na ko maira te peroveta, Ei taua rā, e aravei ei te Atu ra ko te Atua i te ngutuare o Iseraela ra, tetai, no ta ratou tuatua tika maata ka kite ei tona reo, e e tupu ei to ratou mataora e to ratou ora, e tetai, ka kite na roto i te mangungu e te uira o tona mana, e te uriia, e te ai, e te auai, e te poiri ra, e te ngaa anga o te enua, e te au maunga ka akatuia ki runga.",
                "12.": "E ka tupu teia au mea katoatoa e tikai, te na ko maira te peroveta ko Zenosa. Ka ngaangaa te toka e te enua katoa, e no te aue maata o to te enua, ka riro mai te ui ariki o te au enua i te moana i te tuatua e, te mamae nei te Atua o te ao katoa nei.",
                "13.": "E te tangata tei noo ki Ierusalema ra, te na ko maira te peroveta, ka akakinoia ratou e te tangata katoatoa, i te mea, kua akasatauro ratou i te Atua o Iseraela ra, e kua akaariu ke atu i to ratou ngakau i te akaruke anga i te au akairo, e te au semeio, e te mana e te kaka o te Atua o Iseraela ra.",
                "14.": "E no te mea, kua akaariu ke atu i to ratou ngakau, te na ko maira te peroveta, e kua akavaavaa ratou i Tei Tapu i Iseraela nei; ka ori aere ua ratou i te kopapa nei, e ka mate, e ka riro oki ratou ei tuatuaanga kino e ei taitoitoanga, e ka makitakitaia e to te au enua katoatoa.",
                "15.": "Ina ra, te na ko maira te peroveta, kia tae mai taua rā ra, e kore ei ratou e ariu ke atu i to ratou ngakau ki Tei Tapu i Iseraela nei, ei reira e akamaaraʼi aia i te koreromotu tana i papau ki to ratou ai metua.",
                "16.": "Ei reira aia e akamaaraʼi i te au enua o te moana; e ka akaputuputu mai au i te aronga katoa o te ngutuare o Iseraela i nga ope e ā o te ao nei, te na ko maira te Atu, mei ta te peroveta ko Zenosa i tuatua maira.",
                "17.": "E ka kite oki te ao katoa nei i te ora a te Atu ra, e ka akameitakiia te au enua katoatoa, e te au reo, e te au kopu, e te au iti tangata, te na ko maira te peroveta ra.",
                "18.": "E kua tata oki au, ko Niphai, i teia au mea ki toku ra iti tangata, e e penei ake, ka tauturu au ia ratou i te akamaaraanga i te Atu ra ko to ratou Akaora.",
                "19.": "E teianei, e tuatua atu au ki te ngutuare katoatoa o Iseraela mei te mea ka rauka ia ratou teianei au tuatua.",
                "20.": "I na oki, e angaanga taku i te pae vaerua, ko tei akaparuparu mai iaku nei, e kua paruparu oki toku au pauanga ivi no to Ierusalema ra, no te mea, naringa kare te Atu i aroa mai iaku, i te akakite anga mai ia ratou nei mei tana oki i akakite mai ki te au peroveta taito ra, kua mate katoa ia au.",
                "21.": "Kua akakite papu mai oki aia i teia au mea katoatoa no ratou ki te au peroveta taito ra, kua akakite katoa aia ia tatou ki te au peroveta e manganui; e teianei, ka kite katoa tatou ia ratou, no te mea, kua tataia ïa ki rungao i te au papa veo ra.",
                "22.": "Kua apii atura au ko Niphai i teia au mea ki toku nga tuakana; e kua tatau oki au kia raua i te au mea e manganui tei kotikotiia ki runga i te au papa veo ra, kia kite raua i te angaanga a te Atu i te au enua ke ke. i rotopu i te aronga taito ra.",
                "23.": "E kua tatau katoa au kia raua i te au mea e manganui no roto mai i te puka a Mose ra; kia akaariu ua maira au ia raua kia akarongo i te Atu ra, i to raua Akaora, kua tatau iora au i te au tuatua i tataia e te peroveta ra ko Isaia; kua akatau oki au i te au tuatua tapu katoa ia matou, kia riro te reira ei meitaki e e apiianga oki no matou.",
                "24.": "I na, kua tuatua au kia raua e, e akarongo mai korua i te tuatua a te peroveta ra, no te toenga korua o te ngutuare o Iseraela ra, e e atava oki korua tei tipu keia, e akarongo mai ana korua i te tuatua a te peroveta ra tei tataia ki te ngutuare katoa o Iseraela, e e akatauanga oki ïa no korua kia rauka katoa ia korua te irinaki e ta to korua au taeake katoa, no ratou oki korua i tipu keiaʼi, no te mea, kua na reira te peroveta i te tata anga."
            },
            "20": {
                "1.": "I na, ka akarongo mai i teia, e te ngutuare o Iakoba; kotou tei topaia ki te ingoa ra ko Iseraela, e tei aere mai mei roto mai i te vai o Iuda, koia oki no roto mai i te vai bapetizo, anga ko tei taputou i te ingoa o te Atu, e tei akaiki i te ingoa o te Atua o Iseraela, kare ra ma te tuatua mou, e kare rai ma te tuatua tika.",
                "2.": "No te oire tapu ratou i ta ratou tuatuaanga, kare ra ratou i irinaki ki te Atua no Iseraela, koia te Atu Sabaota, e ko te Atu Sabaota tona ra ingoa.",
                "3.": "I na, kua akakite au i te au mea i mua ana, mei tei muatangana maira; e kua riro atura ïa no roto i toku nei vaa, e kua akakite oki au i te reira. Kua akakite viviki au i te reira.",
                "4.": "Kua na reira au no te mea kua kite au i taau māro, e uaua auri toou kaki, e toou rae e veo ia;",
                "5.": "I akakite atu ei au kia koe mei muatangana mairai. Kare te reira au mea i tupu ake, kua akakite atu au kia koe ra, e kua akakite atu au ko te karanga aea koe e, na toku idolo te reira i rave, e na toku tiki i kotikoti e na toku tiki i maaniia i akaue i te reira.",
                "6.": "Kua akarongo e kua akara oki koe i taua au mea katoa, e kare ainei koe e akakite mai i te reira au mea? Kua akakite atu au kia koe i te au tuatua ou, ko tei uunaia ra, e kare koe i kite i te reira.",
                "7.": "Kua angaia ra i teianei, e kare mei te akamataanga mai; kare rai oki koe i rongo i te reira, kua akakiteia ïa kia koe, ko te karanga aea koe e, i na, kua kite ana au i te reira.",
                "8.": "Koia ia, kare oki koe i akarongo, e kare oki koe i kite; kare oki mei taua tuatau maira ka rongo ei to taringa; kua kite oki au e, ka riro koe i te pikikaa, e kua kapikiia koe e e tangata kino mei te kopu maira.",
                "9.": "No toku ingoa i tavare ei au i toku riri, e no te akameitakianga noku i tāpū ei au i te reira ia koe; kia kore au e tipu takiri atu ia koe ra.",
                "10.": "I na, i tama ana au ia koe, e kua iki au ia koe i roto i te umu o te tumatetenga ra.",
                "11.": "Noku uaorai, koia ïa, noku uaorai e akaperaʼi au; e kare oki au e akatika kia akakinoia toku nei ingoa, e kare rava au e oronga i toku kaka ki tetai ke.",
                "12.": "E akarongo mai iaku, e Iakoba, e Iseraela tei ikiia e au, ko au te muatangana, ko au rai te akaopenga.",
                "13.": "Na toku rima i akatumu i te enua, na toku rima katau i totoa i te rangi, kia kapiki atu au kia ratou, kua tu kapipiti ratou.",
                "14.": "E akaputuputu mai kotou ravarai e akarongo mai, koai ia ratou tei akakite mai i teianei au mea? I aroaia aia e te Atu ra, koia ia, e nana e akatupu iaia i tana tuatua ta ratou i akakite atu; Nana e rave i tona inangaro ki Babulonia, e nona te rima ka iri ki runga i te Kaledea ra.",
                "15.": "Te na ko maira oki te Atu, ko au nei ko te Atu; ko au tei tuatua atu, Naku i kapiki iaia kia akakite atu, naku oki aia i arataki mai, e nana e akamanuia i tona aerenga.",
                "16.": "E akavaitata mai kotou kiaku nei, kare oki au e tuatua ngaro ana; mei muatangana ra, mei te tuatau i akakiteia mai e kua tuatua au; e te Atu ko te Atua, e tona Vaerua katoa tei tono mai iaku nei.",
                "17.": "Te na ko maira te Atu, toou Akaora, Tei Tapu i Iseraela, Naku aia i tono. Ko te Atu ra ko te Atua tei apii mai i te au mea e puapingaiaʼi e tei arataki ia koe na te arataa e tau ei kia aere koe ra.",
                "18.": "Naringa koe i akarongo mai ki te au akaueanga naku! Kua riro ïa toou au, mei te vai tae ra, e taau tuatua tika mei te ngaru moana ra.",
                "19.": "E toou uanga ra, mei te one taatai ra ïa; e ta to kopu e anau ra, mei te ungaunga one te reira ra; kare oki e tipu keia tona ingoa, kare oki e akakoreia i mua iaku nei.",
                "20.": "E aere mai kotou mei roto ia Babulonia, e rere ke atu i te Kaledea, ka akakite kotou ma te reo imene, e tuatua i te reira, e kia puroro atu te reo i te openga mai o te enua ra, e tuatua kotou e kua akaora te Atu i tona tavini ia Iakoba.",
                "21.": "Kare ratou e kaki vai i te au metepara ra tana i arataki ia ratou; kua akatae mai aia i te vai no roto i te toka no ratou, kua vavai iora aia i te toka, e tae ua maira te vai.",
                "22.": "Kua rave ua rai aia i taua au mea ra, e maata atu oki, kare rava o te aronga rave ara ra e au, te tuatua maira te Atu ra."
            },
            "21": {
                "1.": "E teianei, e akarongo, e kotou e te ngutuare o Iseraela e, ko kotou tei tipu keia e tei tuaruia, no te au angaanga tika kore a te au tiaki o toku ra iti tangata; Koia ia, e kotou ravarai tei tipu keia, e tei akapueurikiriki keia, e kotou no toku iti tangata, e te ngutuare o Iseraela. E akarongo mai iaku e te au enua moana ra e akono mai, e te au tangata i te atea ke ra; kua kapiki te Atu iaku mei te kopu maira; kua taiku aia i toku ingoa mei toku anauanga maira.",
                "2.": "Kua akariro aia i toku vaa ei koke kokoi; kua uuna aia iaku ki roto i te māru o tona rima; e kua akariro aia iaku ei kakao kanapanapa, kua uuna aia iaku ki roto i tona pia kakao.",
                "3.": "E kua tuatua mai aia kiaku, ko koe toku tavini, noou i ʼakameitakiiaʼi au nei.",
                "4.": "Kua karanga atura au, kua roiroi puapinga kore au, kua akapou puapinga kore ua au i toku maroiroi, tei te Atu ra taku tuatua, e taku angaanga, tei te Atua ïa.",
                "5.": "E teianei te tuatua maira te Atu, ko tei akatapu mai iaku mei te kopu maira ei tavini nona, kia akaoki mai ia Iakoba kiaia ra, no atu e kare a Iseraela e akaputuputuia mai ka manea ua rai au i te mata o te Atu, e ka riro toku Atua ei maroiroi noku.",
                "6.": "Kua tuatua maira aia kiaku, e meangiti tena ia koe, kia riro koe ei tavini noku, ei akatupu i te au kopu o Iakoba, e ei akaoki mai i tei akatoeia i Iseraela; e oronga katoa au ia koe ei turama no te Etene, ei ora naku e tae ua atu ki te openga mai o te enua nei.",
                "7.": "Te na ko maira te Atu, te Akaora o Iseraela, Tei Tapu, kiaia ra, i tei akavaavaaia e te tangata ra, e tei akaviiviiia e te au enua ra, kia tavini i te tutara ra. E kite akera te au ariki e ka tu mai oki, e ka akamori katoa te au tamariki a te ariki, no te mea, e tuatua mou ta te Atu ra.",
                "8.": "Te na ko maira te Atu, kua akarongo au ia koe i te tuatau tau ra, E te au enua o te moana ra, kua tauturu au ia koe i te rā e oraʼi ra; e naku e akaora ia koe, e oronga au i toku tavini noou ei koreromotu na te au tangata nei; kia tinamou te enua, kia akonooia te au kainga ipukarea i akaruke uaia ra;",
                "9.": "Ka tuatua koe ki te aronga i tapekaia ra, ka aere ki vao; ki tei noo ki roto i te poiri, ka akakite mai ia kotou. E angai ia ratou i te arataa ra, e ta ratou tanu anga kai ra, ei te au ngai teitei ïa.",
                "10.": "Kare ratou e pongi, kare oki e kaki vai; kare oki ratou e taia e te veravera, o te rā: na tei aroa ia ratou e arataki, e nana e taki aere ia ratou ki te au punavai puipui ua ra.",
                "11.": "E anga oki au i te au arataa na runga i te au maunga ravarai noku ra, e e akateiteiia toku au mataara.",
                "12.": "Ei reira, E te ngutuare o Iseraela, i na, e aere mai ei ratou no te ngai mamao mai; i na, no apatokerau e no te opunga o te rā; e no te enua maira no Sinimi.",
                "13.": "Ka imene, e to te rangi e, ka mataora e to te enua e, kua akatikaia te vaevae o tei noo ki te itinga o te rā ra; kia puroro ua mai te imene e te au maunga; kare oki ratou e ta akaouia, no te mea, kua akapumaana te Atu i tona ra iti tangata, e tona aronga i tumatetenga ra, kua aroa mai aia ia ratou.",
                "14.": "E i na, kua tuatua ana a Ziona e, kua akaruke te Atu iaku, e kua akangaropoina toku Atu iaku nei, E akakite ra aia e, kare aia i akapera ana.",
                "15.": "E tika ainei i te vaine kia akangaropoina i tana tamaiti kai ū, e kare atura e tangi ki te tamaiti a tona uaorai kopu? Ae, e tika ïa ia ratou, kare rai au e akangaropoina ia koe, e te ngutuare o Iseraela.",
                "16.": "I na, kua tata au ia koe ki runga i oku kapu rima; e te vai ua maira to au patu ki mua iaku nei.",
                "17.": "E rapurapu ua mai taau tamariki ki te aronga tei papa ia koe, e tei akatanea ia koe, no roto atu ïa ia koe.",
                "18.": "Ka nānā ana to mata, ka akara aere e pini ua ake; kua akaputuputu anake mai teianei aronga, e aere mai kia koe ra. Te na ko maira te Atu, Te ora nei au, e akakakau ia koe e ia ratou ravarai ra mei te apinga akamanea ra, e ka akamou aereia ratou kia koe, mei te vaine akaipoipo ou ra.",
                "19.": "Toou oki au ngai tanea, e tei akarukeia ra, e te enua i pou ra, ka meangiti rava ïa i teianei no te maata o te tangata; e te aronga i opu ia koe ra ka akamamao keia ïa.",
                "20.": "Te au tamariki e rauka ia koe, ka mate atu ei te mua, e tuatua akaou mai ki to taringa e, Kua riro teianei ngai ei ngai piripiri iaku, e akaatea ana iaku kia noo au.",
                "21.": "Ei reira koe e tuatuaʼi ki toou ngakau, naai i akaanau mai i teianei aronga naku? Kua ngere oki au i te tamariki, e kua tanea, ei tuikaa, ei tuaru aereia atu? E naai teia i akono? I na, toe iora ko au anake; noea ua akera teianei aronga?",
                "22.": "Te na ko maira te Atu ra ko te Atua, i na, e akatika au i toku rima ki runga i te au Etene, e uti au i taku reva ki runga i te au tangata ra, e e apai ratou i to au tamariki tamaroa ki to ratou rima, e to au tamariki tamaine na runga i to ratou pakuivi i te apai anga mai.",
                "23.": "E te au ariki e riro ei metua angai noou, e to ratou au ariki vaine ei metua vaine angai noou: e tupou ratou ki raro i to ratou mata ki te enua ia koe ra, e kite oki kotou e, ko te Atu au, kare oki ratou e akama tei tatari mai iaku nei.",
                "24.": "E riro atu ainei te apinga keia mei te tangata ririnui, e ka akaoraia ainei tei riro tikai ei tuikaa?",
                "25.": "Te na ko maira te Atu, te au tuikaa i riro ki te tangata ririnui, e riro atu ïa; e te apinga keia i rauka i te tangata taae ra, e riro atu ïa, ko te aronga oki e māro mai ia koe ra, naku e maro atu; e naku e akaora i taau au tamariki.",
                "26.": "E naku e akaangai i tei takinga kino ia koe ki to ratou uaorai kiko; e kona ratou i to ratou uaorai toto mei te kona wina ou ra; e e kite oki te tangata katoatoa e, ko au te Atu to kotou Akaora, e te Mana Maata o Iakoba kia akaora ia koe ra."
            },
            "22": {
                "1.": "E tatau atura au, ko Niphai, i taua au mea i kotikotiia ki rungao i te au papa veo ra, kua aere maira toku nga tuakana kiaku, e kua na ko maira kiaku, Eaa te aiteanga o te au mea taau i tatau akenei? I na, e kitea ainei te reira na roto i te au mea o te Vaerua ra, ko te ka tupu oki na roto i te Vaerua, e kare na roto i ta te kopapa nei?",
                "2.": "Kua karanga atura au, ko Niphai, kia raua, i na, kua akakiteia ki te peroveta na roto i te reo o te Vaerua ra; na roto oki i te Vaerua i akakiteia mai ei ki te au peroveta i te au mea katoatoa te ka tae mai ki runga i te tamariki a te tangata i te kopapa nei.",
                "3.": "No reira, te au mea taku i tatau akenei, ko te au mea ïa no te pae kopapa e no te pae vaerua katoa oki; i te akaraanga, te vai atura te tuatau e akapueurikirikiiaʼi te ngutuare o Iseraela ki runga i te au enua katoa, e ki roto i te au basileia katoatoa.",
                "4.": "E i na, e manganui te aronga tei ngaro to ratou kite i te aronga tei noo ki Ierusalema. I na, kua aratakiia atu te pae maata o te au kopu katoatoa, e kua pararauare ratou ki te au enua o te moana; e te ngai i nooia e ratou, kare oki tatou i kite; kua kite ua tatou e, kua arataki keia atu ratou.",
                "5.": "E i muri ake i to ratou ra aratakiangaia atu, kua totouia ana teianei au mea kia ratou, e ki te tangata katoatoa oki te ka aratakiia atu e ngaro atu no Tei Tapu i Iseraela nei, e ka akaketaketa oki ratou i to ratou ngakau iaia; e ka akapueurikirikiia ratou ki roto i te au enua katoatoa, e ka makitakitaia oki e te au tangata ravarai.",
                "6.": "Kareka ra, kia oti ratou i te utuutuia e te au Etene, e kia akatika mai te Atu i tona rima ki runga i te au Etene ra, e kia akariro aia ia ratou ei reva, e kia apainaia ta ratou au tamariki ki roto i to ratou rima, e kia apainaia oki te au tamaine ki runga i to ratou ra pakuivi, i na, ko to te pae kopapa teia au mea e tuatuaia nei; ko te reira ïa te koreromotu a te Atu ki to tatou ra au metua, e kia tatou no te au rā ki mua, e no to tatou au taeake oki no te ngutuare o Iseraela.",
                "7.": "E ko teia te aiteanga, te tae maira te rā e akapueurikirikiiaʼi, e taakamaiaʼi te ngutuare katoa o Iseraela ra; ei reira e akatupu ei te Atu ra ko te Atua i tetai iti tangata mana maata i rotopu i te au Etene ra, e ki runga oki i teianei enua, e na ratou oki e akapueurikiriki i to tatou ra uanga.",
                "8.": "E kia akapueurikirikiia ta tatou ra uanga e akatupu ei te Atu ra ko te Atua i tetai angaanga umere maata i rotopu i te au Etene ra, e ka riro ïa ei puapinga maata ki to tatou ra uanga; e no reira kua akatauia te reira ki to ratou utuutu angaia e te au Etene ra, e i te apai angaia ki roto i to ratou rima e ki runga i to ratou pakuivi ra.",
                "9.": "E riro katoa te reira ei puapinga no te au Etene ra, e kare ra no te au Etene anake, no te ngutuare katoatoa o Iseraela, i te akakite anga atu i te au koreromotu a te Metua o te rangi kia Aberahama, i te na ko anga, Ei koe e meitaki ei te au iti tangata katoatoa o te ao nei.",
                "10.": "E kua inangaro au, e toku nga tuakana, kia kite korua e, kare te au kopu tangata katoatoa o te ao nei e akameitakiia, mari ra, kia akakite ua mai aia i tona rima ki mua i te aroaro o te au enua katoatoa ra.",
                "11.": "No reira i akamataʼi te Atu ra ko te Atua, i te akakite ua mai i tona rima ki mua i te aroaro o to te au enua katoatoa, i te akatupuanga i tana au koreromotou e tana evangelia ki te ngutuare o Iseraela ra.",
                "12.": "Ka arataki akaou mai aia ia ratou mei te tuikaaanga mai, e ka akaputuputuia ratou ki to ratou enua ipukarea ra; ka aratakiia mai ratou mei roto i te ngai manako koreia e mei roto mai i te poiri; e ka kite ratou e, ko te Atu, ko to ratou Akaora e to ratou Ora ïa, ko Tei Mana Maata i Iseraela ra.",
                "13.": "Ka iri oki te toto o taua ekalesia maata e te viivii ra ki runga i tona uaorai upoko; e tamaki oki ratou ia ratou uaorai; e ka topa oki te koke i to ratou uaorai rima ki runga i to ratou uaorai upoko, e ka kona oki ratou i to ratou uaorai toto.",
                "14.": "E te au enua katoa e tamaki mai ia koe ra, e te ngutuare o Iseraela e, ka ariu mai ia ratou tetai ki tetai, e ka topa ratou ki raro i te vaarua ta ratou i ko ei puereere no te au tangata o te Atu ra. E te tangata katoatoa e tamaki mai ia Ziona ra, ka pou ia ratou, e taua vaine akaturi maata ra tei taruri ke i te au ravenga tika o te Atu ra, koia oki, taua ekalesia maata e te viivii ra, ka turori aia e ka topa ki raro i te one e ka pueurikiriki rava ïa.",
                "15.": "E i na oki, te na ko maira te peroveta, te vaitata rava nei te tuatau e akakoreiaʼi to Satani mana ki runga i te ngakau o te tamariki a te tangata nei; te vaitata mai nei oki te tuatau e riro ei te aronga akaparau e tei rave i te tuatua tika kore ra, mei te teita; e ka tae mai oki te rā e kā ei ratou i te ai.",
                "16.": "Te vaitata mai nei oki te tuatau e riringiia mai ei te ki o te riri o te Atua ki runga i te au tamariki katoa a te tangata nei, no te mea kare aia e akatika kia akapouia te aronga tuatua tika e te aronga tuatua tika kore ra.",
                "17.": "E akaora ra aia i te aronga tuatua tika ki tona ra mana, e ka tika oki iaia i te riringi atu i te ki o tona ra riri, kia akaoraia te aronga tuatua tika, e pou ra oki to ratou au enemi i te ai. E tenana, Eiaa te aronga tuatua tika e mataku, te na ko maira te peroveta, ka akaoraia ratou mei te mea e na roto ïa i te ai.",
                "18.": "I na, e toku nga tuakana, e tuatua atu au kia korua, te vaitata mai nei teianei au mea i te tupu e tikai; i na, ka tae mai te toto, e te ai, e te poiri e tikai, e ka tae mai oki ki runga i te tua o teianei enua, e ka tae mai oki ki runga i te tangata i te kopapa nei, mei te mea, ka akaketaketa ratou i to ratou ngakau ki Tei Tapu i Iseraela nei.",
                "19.": "I na oki, kare e mate te aronga tuatua tika; ka tae mai oki te tuatau e tipu keia atu ei te aronga katoatoa tei tamaki mai ia Ziona ra.",
                "20.": "Ka akateateamamao ra te Atu i tetai ravenga no tona ra iti tangata, i te akatikaanga mai i te au tuatua a te peroveta ra ko Mose, i te na ko anga mai e, E akatupu te Atu ra, to kotou Atua, i tetai peroveta no kotou mei iaku nei te tu; E akarongo oki kotou kiaia i te au mea katoatoa tana ka tuatua mai kia kotou, e te au tangata tei kore e akarongo i taua peroveta ra, ka tipu keia ia ratou mei te tangata nei.",
                "21.": "E teianei, te akakite atu nei au, ko Niphai, kia korua e, ko taua peroveta ra i tuatuaia e Mose, ko Tei Tapu ïa i Iseraela nei; e no reira ka akava aia ma te tuatua tika.",
                "22.": "E te aronga tuatua tika, kare o ratou tumu kia mataku, kare oki ratou e akautungaia; ko te basileia ra o te tiaporo, ko tei akatuia ki rotopu i te au tamariki a te tangata nei; e kua akatuia taua basileia ra ki rotopu i te au tangata i te kopapa nei.",
                "23.": "I na te vaitata roa mai nei te tuatau e ko te au akonoanga e akatupuia kia rauka mai te moni, e tei akatupuia kia rauka te mana ki runga i te tangata nei, e tei akatupuia kia riro ei mea rongonui i mua i te mata o te ao nei, e tei kimi i te au inangaro tau kore o te kopapa nei, e te au mea o teianei ao, e tei rave oki i te au ara katoatoa, i na, ko ratou katoatoa, tei roto oki ratou i te basileia o te tiaporo ra, e tau ia ratou kia mataku, e kia ruketekete e kia ngaueue; ko ratou oki, te ka taakaakaia ki raro i te one pueu, e ko ratou oki te ka pou mei te teita ra; mei ta te peroveta i tuatua maira.",
                "24.": "Te vaitata nei te tuatau e aratakiiaʼi te aronga tuatua tika ki runga mei te punua puakatoro e aratakiia ra, kia tutara oki Tei Tapu i Iseraela nei ma te au, e te mana, e te maroiroi e te kaka maata e tikai.",
                "25.": "E ka akaputuputu mai aia i tana ra au tamariki mei ko mai i nga ope e ā o te ao nei; e nana oki e tatau i tana au mamoe, kua kite oki ratou iaia; e ka riro oki ei anana okotai e e tiaki okotai; e nana rai oki tana au mamoe e angai; e na roto oki iaia e raukaʼi te kai.",
                "26.": "E no te tuatua tika a tona ra iti tangata, kua kore te mana o Satani, e no reira i kore ei aia e tukuia e ope ua atu te au mataiti e manganui; kare oki ona mana ki runga i te ngakau o te au tangata ra; te noo ra oki ratou ma te tuatua tika, e ka tutara oki Tei Tapu i Iseraela nei.",
                "27.": "E teianei, i na, e tuatua atu au, ko Niphai, kia korua, ka tupu mai teianei au mea mei tei tau i ta te kopapa nei.",
                "28.": "Ina ra, ka noo to te au enua katoatoa e to te au reo, e to te au kopu, e to te au iti tangata ma te au i roto i Tei Tapu ia Iseraela nei, mei te mea, e tataraara ratou.",
                "29.": "E teianei, te akaoti nei au, ko Niphai, no te mea, kare e tika iaku kia tuatua ua atu rai i teianei no runga i teia au mea.",
                "30.": "E tenana, e toku nga tuakana, ka inangaro au kia akamanako korua e, e tuatua mou te au mea i tataia ki rungao i te au papa veo ra; e te akakite mai nei te reira e, kia akono te tangata i te au akaueanga a te Atua ra e tikai.",
                "31.": "No reira, auraka korua e manako e, ko au e ko toku metua, ko maua anake tei akakite mai e tei apii mai oki i te reira. Kia akono korua i te au akaueanga e tae ua atu ki te openga ra, ka ora korua i te rā openga ra. Koia ia. Amene."
            }
        }
    },
    "2-ne": {
        "meta": {
            "slug": "2-ne",
            "name": "Te Rua O Te Puka A Niphai",
            "chapterWord": "Pene"
        },
        "chapters": {
            "1": {
                "intro": "Te mateanga o Lihai, kua patoi nga tuakana o Niphai iaia. Te akakite anga o te Atu kia Niphai kia aere ki roto i te metepara. Tona au aerenga na roto i te metepara.",
                "1.": "E akaoti akera au, ko Niphai, i te apii anga atu i toku nga tuakana, kua tuatua katoa atura to matou metua, ko Lihai, i te au mea e manganui ta te Atua i rave no raua, i te arataki anga mai ia raua mei te enua maira mei Ierusalema.",
                "2.": "Kua tuatua atura aia kia raua i to raua au pekapekaanga i runga i te moana, e i te aroa oki o te Atua i te akaora anga ia raua, i kore ei raua i apukuia e te moana ra.",
                "3.": "E kua tuatua katoa atura aia kia raua i te enua i taputouia ra tei rauka ia raua: E i te aroa maata o te Atu ra, i te akakite anga mai kia matou kia akaruke ke atu i te enua ra ko Ierusalema.",
                "4.": "Kua tuatua oki aia e, i na, kua kite au i tetai orama, e kua kite au i te akapouanga ia to Ierusalema ra; naringa oki tatou i noo atu ki Ierusalema, kua pou katoa ia tatou.",
                "5.": "E no atu rai e, e au tumatetenga to tatou, kua rauka ia tatou te enua i taputouia ra, koia tei maata atu oki i te meitaki i to te au enua katoatoa; e enua ta te Atu, ta te Atua, i taputou mai kiaku, e ka riro ïa ei enua ipukarea no taku ra uanga. I na, kua papau mai oki te Atua i teianei enua noku, e no taku au tamariki e tuatau ua atu, e no ratou katoa oki te ka aratakiia mai no tetai atu au enua e te rima o te Atu ra.",
                "6.": "E teianei, te totou nei au, ko Lihai, mei tei tau i te Vaerua i roto iaku nei, kare te tangata e tae ki teianei enua, mari ra ko tei aratakiia mai e te rima o te Atu ra.",
                "7.": "Kua akatapuia oki teianei enua e ïa no te aronga tana ka arataki mai. Me akono ratou iaia mei tei tau ki te au akaueanga tana i oronga mai, ka riro ïa ei enua au no ratou; e no reira kare ratou e akatuikaaia; e mei te mea ka akatuikaaia ratou, no te tuatua tika kore ïa; e me ka tupu te kino ki te maata, ka taumaaia te enua no ratou; no te aronga tuatua tika ra, ka akameitakiiaʼi e tuatau ua atu.",
                "8.": "E i na, e mea tau kia vai kitea koreia teianei enua i te au basileia ke ke ra, ko te ki aea te enua i te tangata ke ke, e kore ei e ngai toe ei ipukarea.",
                "9.": "I raukaʼi iaku, ia Lihai, tetai taputou, ko tei na ko maira e kia akono ratou, ko te aronga ka aratakiia mai e te Atu ra, ko te Atua, mei te enua maira mei Ierusalema, me ka akono i tana au akaueanga, ka akameitakiia ratou ki runga i te tua o te enua nei, e ka noo taka ke ratou mei te au basileia ke, kia vai ua teianei enua, e kare e tangata e takinga kino mai, e kare oki e tangata e rave atu i to ratou ipukarea; e noo ra ratou ma te au e tuatau ua atu.",
                "10.": "Ina ra, kia tae mai te tuatau e tupu ei to ratou akarongo kore, i na, kua rauka oki ia ratou te au meitaki maata no te rima o te Atu ra, i kite ana oki i te tu o te angaia anga o te ao nei, e te au tangata katoa, e te au angaanga maata e te umere ta te Atu i rave mei muatangana mai rai o teianei ao; kua rauka oki ia ratou te mana kia rave i te au mea katoatoa na roto i te akarongo; e kua rauka katoa te au akaueanga mei muatangana mai, e no tona ra meitaki maata i aratakiia mai ei aia ki teianei enua i taputouia ra; i na, te karanga atu nei au, kia tae mai taua rā ra, e akaruke atu ei ratou i Tei Tapu i Iseraela ra, te Mesia mou, to ratou Akaora e to ratou Atua, i na, ei runga ia ratou te akavaanga tuatua tika akangaroi ei.",
                "11.": "I na, ka arataki mai aia i te au basileia ke kia ratou, e ka oronga mai aia i te mana no ratou, e ka rave ke atu aia i to ratou ra enua ipukarea, e ka akapueurikirikiia ratou e ka papaia oki.",
                "12.": "I na, ka rokoia ratou e te au tu tamaki e te au tumatetenga e manganui i tera uki i tera uki; e tenana, e taku nga tamariki, kua inangaro au kia akamaara korua; e kia akarongo marie korua ki taku nei au tuatua.",
                "13.": "Kia ara mai korua; e ara mai ana i te varea moe maata, i na, i te moe o ade ra, e ruru ke atu i tena vivi i tapekaiaʼi korua na, ko te vivi ïa i tapekaiaʼi te au tamariki a te tangata nei, e i na, e tuikaaiaʼi ratou i raro i te vaarua maata o te mamae e te aue.",
                "14.": "Ka ara mai ana, ka tu mai ki runga no te one pueu mai, e akarongo mai i te au tuatua a te metua apikepike, ko tei vaitata mai tona au melo i te tanumia ki roto i te menema anu e te maniania kore ra, kare te tangata e oki akaou mai mei reira; kare e maata ana te au ra toe, e aere ei au na te mataara e aereia nei e to te ao katoa.",
                "15.": "Ina ra, na te Atu i akaora mai i toku vaerua i ade ra; kua akara au i tona kaka, e kua takapiniia au e te rima o tona ra kaka e tuatau ua atu.",
                "16.": "Kua inangaro au kia akamaara korua e kia akono oki i te au ture e te au akaueanga a te Atu ra; e i na, ko te inangaro teia o toku vaerua mei muatangana maira.",
                "17.": "Kua teimaa oki toku vaerua i te aue i tera tuatau i tera tuatau; i mataku oki au, no te ketaketa o to korua ngakau, ko te aere mai aea te Atu ra ko to korua Atua ma te ki o tona riri ki rungao ia korua, e tipu keia korua e e mate atu ei e tuatau ua atu.",
                "18.": "Me kare ra, ko te tae mai aea te taumaa ki runga ia korua i te au uki e manganui, e e rokoia korua e te koke, e te onge, e te makitakita, e e aratakiia mei tei tau i te inangaro e te tuikaaanga o te tiaporo ra.",
                "19.": "E aku nga tamariki e, eiaa kia rokoia korua e taua au mea nei, kia vai ra korua, ei iti tangata akaperepereia e te Atu ra. Ina ra, kia tupu tona inangaro, no te mea, e tika oki tona au aerenga ravarai e tuatau ua atu.",
                "20.": "E kua karanga maira aia e kia akono kotou i taku au akaueanga, ka akameitakiia kotou ki runga i te enua nei, kia kore ra kotou e akono i taku au akaueanga, ka akatakakeia kotou mei mua i toku aroaro.",
                "21.": "E teianei, kia mataora toku ngakau ia korua, e kia aere atu toku vaerua mei te ao nei ma te rekareka ia korua; e kia kore oki au e tukuia ki raro i te menema i te mii e te iriea; e tenana, ka tu mai ana ki runga, e aku nga tamariki e, e akatangata, e kia akakoro korua ma te manako okotai e te ngakau okotai, kia taokotaiia i te au mea ravarai, kia kore korua e riro ei tuikaa.",
                "22.": "Kia kore korua e taumaaia ki te taumaa kino; kia kore oki korua e akatupu i te riri o te Atua tuatua tika ra ki runga ia korua, e pou rava atura i te mate mutu kore o te vaerua e te kopapa katoa oki.",
                "23.": "Ka ara mai ana, e aku nga tamariki e; e aao i te kakau o te tuatua tika. E ruru atu i te au vivi i tapekaiaʼi korua na, e aere mai ki vao mei roto i te poiri, ka tu ki runga mei te one pueu mai.",
                "24.": "Eiaa e maro akaou i to korua teina, ko tei akara i te au mea memeitaki rava, e tei akarongo oki i te au akaueanga a te Atu ra mei to tatou akarukeanga ia Ierusalema e teia noaʼi, e tei riro ei rave angaanga na te Atua ra i te aratakianga mai ia tatou ki te enua i taputouia ra; naringa kare aia i o tatou nei, kua mate ua tatou i te onge i roto i te metepara ra; ina ra, kua titau korua iaia kia ta, e kua akakoromaki ua ra aia i te au tumatetenga e manganui ia korua na.",
                "25.": "Te mataku roa nei au ma te ruketekete oki, ko te rokoia akaou aia i te aue ia korua na; i na oki, kua tapepe korua iaia, i te na ko anga atu e, kua titau aia i te mana e te tika ki runga ake ia korua; kua kite ra au e, kare aia i titau i te mana e te tika ki rungao ia korua, kua titau ra aia i te kaka o te Atua ra, e te ora mutu kore oki no korua.",
                "26.": "No tana tuatua papu kia korua, i koumuumu ei korua. Te tuatua maira korua e, i tuatua mai aia ma te marokiakia, e te tuatua ra oki korua e, kua riri oki aia ia maua; ina ra, ko tana tuatua ako, ko te mana ïa o te tuatua a te Atua tei roto iaia;ko tei tuatuaia e korua e, e riri, ko te tuatua mou ïa mei tei roto i te Atua ra; kare e tika iaia kia tāpū i te reira i te akakite pu ua mai ra i ta korua au ara.",
                "27.": "E mea tau rava kia vai rai te mana o te Atua ki roto iaia, e tae ua atu ki tona akaue anga ia korua kia akono. Ina ra, kare koia uaorai, ko te Vaerua ra ïa o te Atua tei roto iaia, i tueraʼi tona vaa i te tuatua, i kore ei e tika iaia te tāpū i te reira.",
                "28.": "E teianei, ko taku tamaiti ko Lamana, e ko Lemuela katoa, e ko Samu, e ko taku au tamariki, e te au tamariki a Isemaela, i na, me ka akono meitaki kotou i te au tuatua a Niphai kare kotou e mate. E mei te mea ka akarongo kotou iaia, ka oronga au i te akameitakianga no kotou, ko taku akameitakinga mua ïa.",
                "29.": "E kia kore ra kotou e akarongo iaia, ka rave ke au i taku akameitakianga mua, i na, ko taku uaorai akameitakianga, e e tuku ïa ki runga iaia.",
                "30.": "E tenana, e Zoroma, te tuatua atu nei au kia koe; i na, ko te tavini oki koe o Labana; ina ra, kua aratakiia mai koe mei te enua maira mei Ierusalema, e kua kite au e oa mou koe no taku nei tamaiti, ko Niphai, e tuatau ua atu.",
                "31.": "E tenana oki, no toou akono meitaki, e akameitakiiaʼi toou ra uanga e tana katoa oki; e ka akameitakiia i to ratou noo anga ki runga i te enua nei; e kare e mea, mari ra te tuatua tika kore ra, ei tamanamanata i to ratou noo meitaki anga ki runga i te enua nei e tuatau ua atu.",
                "32.": "E teianei, kia akono meitaki koe i te au akaueanga a te Atu ra, kua akameitakiia teia nei enua e kua akatakakeia e te Atu ei ngai noo anga no taau ra uanga e te uanga katoa oki a taku tamaiti."
            },
            "2": {
                "1.": "E teianei, e Iakoba e, te tuatua atu nei au kia koe; Ko koe taku tama mua i anau i te au rā o toku au tumatetenga i te metepara ra. E i na, i toou tamarikianga i tu ei koe i te au tumatetenga e manganui no te angaanga kino a toou nga tuakana.",
                "2.": "Kareka ra, e Iakoba, e taku tama mua i anau i te metepara ra, kua kite koe i te aroa maata o te Atua, e nana i akariro ke i toou au tumatetenga ei meitaki noou.",
                "3.": "E ka akameitakiia toou vaerua, e ka noo koe ma te ora ki toou ra tuakana ia Niphai; e ka ope toou au ra i te angaanga na te Atua. No reira i kite ei au e, kua akaoraia koe, no te tuatua tika a toou Akaora; kua kite oki koe e, ei te ki anga o te au tuatau e aere mai ei aia e apai mai i te ora no te tangata nei.",
                "4.": "E kua kite koe i tona kaka i toou mapuanga; No reira i akameitakiiaʼi koe mei ia ratou katoa tana ka matuapuru i te kopapa nei; no te mea, okotai rai Vaerua i nanai, i teianei rā, e tuatau ua atu. E kua akateateamamaoia te mataara e oraʼi i te ingaanga o te tangata ra, e e mea oronga uaia mai te akaoraanga.",
                "5.": "E kua rava te apii anga ki te tangata, kia kite ratou i te meitaki e te kino. E kua orongaia mai te ture ki te tangata. Kare ra e akatikaia te tangata e te ture, koia oki, no te ture e tipu keiaʼi te tangata. Ae, na te ture i te pae kopapa i tipu ke ia ratou, e na te ture i te pae vaerua e tipu ke atu ia ratou i te meitaki, e rokoiaʼi e te aue mutu kore.",
                "6.": "Na roto i te Mesia Tapu e tae mai ei te ora; kua ki oki aia i te aroa e te tuatua mou.",
                "7.": "I na, kua tuku mai aia iaia uaorai ei tarangaara kia akatika i te openga o te ture kia ratou katoatoa tei puta te ngakau e tei tu i te vaerua maru e kare e akatikaia te openga o te ture ki tetai ke.",
                "8.": "E teianei, e angaanga puapinga tikai kia akakite teia au mea ki to te ao nei, kia kite ratou e, kare e tkia i tetai tangata kia noo ki mua i te aroaro o te Atua, mari ra, na roto i te mana, e te aroa, e te meitaki oki o te Mesia Tapu, ko tei oronga i tona ora i te kopapa nei, e tei rave akaou aia i te reira na roto i te mana o te Vaerua, kia rauka iaia i te akatupu i te tuakaouanga o tei mate, e koia te mua te ka tu mai ra.",
                "9.": "Ko te momua aia na te Atua, no te mea, ka riro aia ei tuā no te au tamariki ravarai a te tangata nei; e ka akaoraia ratou tei akarongo iaia ra.",
                "10.": "E no te mea kua riro aia ei tuā no te tangata ravarai, ka ope te tangata i te aere mai ki te Atua; no reira, i tu ei ratou ki mua i tona aroaro, kia akavaia e ïa, mei tei tau ki te tuatua mou e te meitaki i roto iaia ra. E teianei, ko te openga o te ture ta Tei Tapu i oronga mai, koia oki kia akautungaia te tangata ki te utunga i akatinamouia ra; e taua utunga i akamouia ra, e patoi ïa i te mataora i akamouia, kia tau ki te tarangaara.",
                "11.": "E mea tau kia vai te patoi i te au mea ravarai. Naringa kare te reira, e taku tama mua i anau i te metepara e, kare e rauka kia akatupu i te tuatua tika, e kare katoa i te tuatua kino; kare katoa te tu tapu, e te tumatetenga; kare katoa oki te meitaki, e kare oki te kino. No reira kia taruaia te au mea ravarai i te mea okotai e tikai; naringa oki te vai nei te kopapa okotai, ka vai ua ïa mei te mate e tikai, kare ona ora, e kare ona mate; kare e pe, kare e pe kore; kare e rekareka, kare katoa e tumatetenga; kare e kite, e kare katoa oki e kite kore.",
                "12.": "No reira, i angaiaʼi te reira ei mea puapinga kore e tikai, e kare oki e tumu no tona ra angaia anga. I akakoreiaʼi te pakari o te Atua e tana ra au ravenga mutu kore, e kua kore katoa oki te mana e te aroa e te tuatua tika a te Atua.",
                "13.": "E mei te mea e tuatua mai koe e, kare e ture, e tuatua katoa koe e, kare e ara. E mei te mea e tuatua koe e, kare e ara, e tuatua katoa koe e, kare e tuatua tika. E naringa kare e tuatua tika, kare katoa e mataora. E naringa kare e tuatua tika e te mataora, kare oki e utunga e te tumatetenga. Naringa kare taua au mea nei, kare katoa e Atua. E kare e Atua ra, kare katoa taua e ora, kare katoa e enua nei, e no reira kare tetai mea i angaia, kia angaanga, me kore ra, kia taangaangaia, no reira oki i kore ei te au mea ravarai.",
                "14.": "E teianei, e taku au tamariki tamaroa e, te tuatua atu nei au kia kotou i teianei au mea ei puapinga e ei apiianga oki no kotou, no te mea, te vai nei te Atua, e nana, i anga i te au mea katoatoa ra, i te rangi e i te enua katoa, e te au mea katoatoa o roto ra; te au mea kia angaanga, e te au mea kia taangaangaia.",
                "15.": "E kia akatupu i tona au akakoroanga mutu kore ki te tangata nei, i muri ake i te angaia anga to tatou nga metua mua, e te puaka o te enua e te au manu o te reva, koia oki te au mea katoatoa i angaia ra, e mea tau kia vai nga pae e rua e tikai koia oki te kai rauiia i tetai pae, e i tetai pae, ko te rakau o te ora ïa, e mea vene tetai; e e mea maramara tetai.",
                "16.": "No reira kua akatika te Atu, te Atua, kia rave te tangata i tei tau ki tona uaorai inangaro. E kare e rauka i te tangata kia rave mei tei tau ki tona uaorai inangaro, mari ra, e aratakiia e tetai me kore ra, e tetai.",
                "17.": "E no te au mea taku i tatau ra, e mea tau iaku kia manako au, ko Lihai, e, i topa ana tetai angela a te Atua mei te rangi mai mei tei tataia ra; no reira i riro ei aia ei tiaporo, no te mea kua titau ana aia i te kino i mua i te aroaro o te Atua.",
                "18.": "E kua titau atura i te mate o te au tangata katoatoa, no te mea, kua topa aia mei te rangi mai, e ka aue aia e tuatau ua atu. No reira kua tuatua atu aia kia Eva e, koia oki taua ovi taito ra, ko te tiaporo, koia te metua o te au tuatua pikikaa ravarai, i na, kua tuatua aia e, e kai i to te rakau i rauiia ra, e kare koe e mate, e riro ra koe mei te Atua rai te tu i te kite i te meitaki e te kino.",
                "19.": "E kai akera Adamu raua ko Eva i to tei rauiia ra, kua tuaruia raua ki vao i te kainga Etene, kia tanu i te enua.",
                "20.": "E kua anau ta raua au tamariki, koia oki, te iti tangata katoatoa o te ao nei.",
                "21.": "Kua akaroaia te au rā o te tamariki a te tangata mei tei tau ki te inangaro o te Atua, kia rauka te tataraara ka noo ei ratou i te kopapa nei, i riro ei to ratou oraanga ei timataanga, e kua akaroaia to ratou puke rā mei tei tau ki te au akaueanga ta te Atu, ta te Atua, i oronga ki te tamariki a te tangata nei. Kua oronga oki aia i te akaueanga kia tataraara te au tangata katoatoa e tikai. I akakite oki aia kia ratou e, kua ngaro ratou ravarai, no te ara a to ratou nga metua.",
                "22.": "E teianei, naringa kare a Adamu i ara, kare katoa aia e inga, ka noo ua rai aia ki roto i te kainga i Etene. E ka vai ua te au mea katoatoa i angaia mei te tu rai i muri ake i te angaia anga ra, e ka vai ua e tuatau ua atu, e kare e openga.",
                "23.": "E kare e rauka ia raua kia anau tamariki i reira, e ka noo ua raua ma te ara kore; kare e rauka ia raua te mataora, no te mea, kare raua e kite i te aue; kare a raua angaanga meitaki no te mea, kare raua i kite i te ara.",
                "24.": "Ina ra, kua raveia te au mea ravarai e te pakari nona, ko tei kite i te au mea katoatoa.",
                "25.": "Kua inga a Adamu kia riro mai te tangata, e te vai nei te au tangata kia rauka ia ratou te rekareka.",
                "26.": "E ka aere mai te Mesia i te kianga o te au tuatau ra, e akaora i te au tamariki a te tangata nei i te ingaanga ra. E no te mea kua akaoraia ratou i taua ingaanga ra, kua rangatira ratou e tuatau ua atu, i te kite i te meitaki e te kino; kia rave ratou i ta ratou uaorai e inangaro, kare ra e maroia, mari ra i te utunga a te ture i te ra maata, e te openga ra, kia tau ki te au akaueanga ta te Atua i oronga maira.",
                "27.": "No reira; kua rangatira te au tangata i te kopapa nei; e kua orongaia mai te au mea katoatoa kia ratou ei meitaki no te tangata. E e mea tika ia ratou kia iki i te au, e te ora mutu kore, na roto i te tuā maata o te tangata ravarai, me kore ra, kia iki i te tuikaaanga e te mate, kia tau ki te tuikaaanga o te tiaporo; no te mea te titau nei aia kia rokoia te au tangata katoatoa e te mate mei iaia uaorai.",
                "28.": "E teianei, e taku au tamariki tamaroa e, kua inangaro au kia akara kotou ki taua Tuā maata ra, e akarongo oki i tana ra au akaueanga mamaata; e akono marie i tana au tuatua, e iki i te ora mutu kore, kia tau ki te inangaro o tona Vaerua Tapu.",
                "29.": "E eiaa e iki i te mate mutu kore, kia tau ki to te kopapa inangaro e te kino o roto i te reira ra; ko tei tuku i te mana ki te vaerua o te tiaporo, kia akatuikaa e kia arataki oki ia kotou ki raro i ade, kia tutara aia ki runga ia kotou i roto i tona uaorai basileia.",
                "30.": "Kua tuatua atu au i teia manga tuatua kia kotou katoatoa, e taku au tamariki tamaroa e, i te au ra openga o toku noo anga i te kopapa nei, e kua iki oki au i te pae meitaki, kia tau ki te tuatua a te peroveta ra. E kare atu oku akakoroanga, mari ra, ko te ora mutu kore no to kotou vaerua. Amene."
            },
            "3": {
                "1.": "E teianei, te tuatua atu nei au kia koe, e Iosepha, e taku tamaiti openga. I anau mai koe i te metepara ra i toku ra au tumatetenga; e i te rā o toku aue anga maata i anau mai ei toou metua vaine ia koe na.",
                "2.": "E kua akatakake te Atu i teia nei enua, teia enua meitaki roa atu, noou, ei ipukarea noou, e no taau ra uanga, e no toou ra au taeake, ei akapuanga noou e tuatau ua atu, mei te mea e akono koe i te au akaueanga a Tei Tapu i Iseraela nei.",
                "3.": "E teianei, e Iosepha e, e taku tamaiti openga, taku i apai mai no roto i te metepara i toku ra au tumatetengaanga, kia akameitaki mai te Atu ia koe e tuatau ua atu, kia kore oki taau uanga e pou roa.",
                "4.": "I na oki, e uanga koe na toku nei kopu, e e uanga oki au na Iosepha tei apaina tuikaaia ki Aiphiti. E e au koreromotu maata oki ta te Atu i papau kia Iosepha ra.",
                "5.": "Kua kite tikai a Iosepha i to tatou nei tuatau. E kua rauka mai iaia te taputou a te Atu ra e, no roto i te uanga a tona kopu e akatupu ei te Atu ra ko te Atua, i tetai atava tuatua tika no te ngutuare o Iseraela; auraka te Mesia, ko tetai atava ra, ka tipuia ïa, ka akamaaraia ra ratou i roto i te au koreromotu a te Atu ra, koia oki ka akakiteia te Mesia kia ratou i te au rā openga ra, ma te vaerua mana ra, i te aratakianga mai ia ratou mei roto mai i te poiri ki te mārama, i na, mei roto mai i te poiri tangotango e te tuikaaanga ki te rangatira ra.",
                "6.": "Kua tuatua maira Iosepha, na ko maira, e akatupu te Atu, toku Atua, i tetai akara, e ka riro aia ei akara ikiia no te uanga a toku nei kopu.",
                "7.": "I na, kua karanga maira Iosepha, te na ko maira te Atu kiaku e, E akatupu au i tetai akara ikiia no roto mai i toou kopu, e ka manako meitakiia aia i rotopu i te uanga a toou ra kopu. E naku aia e akaue atu kia rave aia i tetai angaanga no te uanga a toou kopu, no tona ra au taeake; e ka riro te reira ei puapinga maata no ratou, i te akakiteanga atu kia ratou i te au koreromotu taku i papau ki toou ai metua.",
                "8.": "E ka akaue atu au kiaia e, eiaa aia e rave i tetai atu angaanga, mari ra, ko taku ka akaue atu kiaia. E akamaata oki au iaia ki mua i toku nei mata no te mea, ka rave aia i te angaanga naku.",
                "9.": "E tangata maata aia mei ia Mose ra, ko taku i tuatua, ka akatupu au ia kotou, kia akaora i toku ra iti tangata, e te ngutuare o Iseraela.",
                "10.": "Ka akatupu oki au ia Mose, e nana toou ra iti tangata e arataki mei te enua maira mei Aiphiti.",
                "11.": "E ka akatupu oki au i tetai akara no roto i te uanga a toou kopu; e ka oronga atu oki au i te mana kiaia kia akatupu i taku tuatua na roto i te uanga a toou ra kopu; e te na ko maira te Atu, kare no te akatupu anga anake i taku tuatua, mari ra i te akapapu anga atu kia ratou i taku tuatua i tuatuaia ana ki rotopu ia ratou ra.",
                "12.": "E teianei, ka tata te uanga a toou ra kopu, e ka tata oki te uanga a to Iuda kopu; e ta te uanga a toou ra kopu ka tata, e ta te uanga oki a to Iuda kopu ka tata, ka tupu kapipiti raua i te akakoreanga i te tuatua tarevake, e i te akakoreanga i te taumārō, i te akamouanga i te au ki roto i te uanga a toou ra kopu, e i te aratakianga ia ratou kia kite i to ratou ai metua i te au rā openga ra, e i te kite i taku au koreromotu, te na ko maira te Atu.",
                "13.": "E no roto mai i te paruparu i akamaroiroiiaʼi aia i te rā e akamataʼi taku angaanga i rotopu i toku ra iti tangata katoatoa, i te akaokianga mai ia kotou, ko te ngutuare o Iseraela, te na ko maira te Atu ra.",
                "14.": "Kua totou maira Iosepha, na ko maira, i na, ka akameitaki mai te Atu i taua akara ra, e ko te tangata e kimi iaia e ta, ka tāpūia aia no te mea, ka tupu teia taputou tei rauka mai iaku no ko mai i te Atu ra, ki te uanga a toku nei kopu. I na, kua kite papu au e, ka tupu tikai taua taputou ra.",
                "15.": "E ka tapaia aia ki toku nei ingoa, e ki te ingoa katoa oki o tona ra metua. E ka riro aia mei iaku nei te tu, no te mea ko te au mea ta te Atu ka akatupu, ka na roto mai iaia ra, na roto i te mana o te Atu, e arataki aia i toku ra iti tangata ki te ora.",
                "16.": "I na, kua pera maira a Iosepha i te totou: Kua kite papu au i te reira, mei taku katoa i kite i te taputou a Mose ra; kua tuatua mai oki te Atu kiaku, Ka akaora au i toou ra uanga e tuatau ua atu.",
                "17.": "Kua tuatua maira te Atu, i te na ko anga mai e, Ka akatupu au ia Mose, e ka oronga atu au i te mana kiaia i roto i tetai rakau ra; e ka oronga katoa atu au i te mana kiaia kia tata i te tuatua. Kare ra au e tatara i tona arero kia tuatua maata aia, kare oki au e akariro iaia ei tangata maata i te tuatua anga atu. Kareka ra, e tata au i taku ra ture kiaia ki toku uaorai mangamanga rima; e ka akatupu katoa au i tetai vaa tuatua nona ra.",
                "18.": "E kua karanga katoa maira te Atu kiaku e, ka akatupu au i tetai no roto i te uanga a toou ra kopu; e ka akatupu oki au i tetai vaa tuatua nona. E i na, naku oki, naku uaorai e oronga atu i te mana kiaia kia rauka iaia te tata i te tuatua a te uanga a toou ra kopu ki te uanga a toou ra kopu; e na te vaa tuatua no toou ra kopu e akakite atu i te reira.",
                "19.": "E te au tuatua tana ka tata ko te au tuatua ïa tei tau, i toku nei pakari, kia akakiteia atu ki te uanga a toou ra kopu. E ka riro oki te reira mei te mea e, te kapiki nei te uanga a toou ra kopu kia ratou no raro mai i te one pueu ra; kua kite oki au i to ratou akarongo.",
                "20.": "E kia topa te au uki e manganui kua kapiki mai ratou no raro mai i te one pueu, i te tuatua tataraara ki to ratou au taeake. E ka aere ta ratou kapikianga na roto i ta ratou tuatua mama ua.",
                "21.": "E no to ratou akarongo, ka riro atu ta ratou tuatua na roto i toku nei vaa, ki to ratou au taeake, koia oki ki te uanga a toou ra kopu, e na roto i to ratou akarongo e akamaroiroi ei au i ta ratou ra tuatua paruparu, i te akamaara anga i te au koreromotu taku i papau atu ki toou ai metua.",
                "22.": "E teianei, i na, e taku tamaiti e Iosepha e, i pera mai toku ra metua taito i te totou anga mai.",
                "23.": "E tenana, no teia koreromotu e akameitakiiaʼi koe, kare oki toou ra uanga e pou, e akarongo oki ratou ki te au tuatua a te puka.",
                "24.": "Ka tupu oki tetai tangata maata i rotopu ia ratou, e nana e rave i te meitaki maata, i te tuatua e i te angaanga na te Atua, ma te akarongo maata, kia rave i te angaanga umere rava, e kia rave oki i te mea maata ki mua i te mata o te Atua, i te akaokianga mai i te au mea e manganui ki te ngutuare o Iseraela, e ki te uanga oki a toou ra au taeake.",
                "25.": "E teianei, e ao toou e Iosepha. I na, e tamaiti ua koe, e no reira e akarongo i te au tuatua a toou tuakana ra, ko Niphai, e akaperaia koe kia tau ki te au tuatua taku i tuatua. E akamaara i te au tuatua a to metua nei, ko tei vaitata i te mate."
            },
            "4": {
                "1.": "E teianei, te tuatua atu nei au, ko Niphai, i te au totou ta toku metua i tuatua mai no Iosepha, ko tei apainaia ki Aiphiti ra.",
                "2.": "I na oki, kua totou tikai aia i te tuatua no tona ra uanga. E te au totou tana i tata ra, kare tetai i maata ake. E kua totou mai aia kia matou e ta matou uanga e kua tataia te reira ki runga i te au papa veo.",
                "3.": "E akaoti akera toku metua i tana tuatuaanga i te au totou a Iosepha, kua kapiki mai aia ki te au tamariki a Lamana, koia oki tana au tamariki tamaroa e tana au tamariki tamaine katoa, e kua tuatua katoa atura aia kia ratou. I na, e taku au tamaroa e taku au tamaine oki, ko te au tamariki kotou na taku mataiapo, kua inangaro au kia akarongo mai kotou i taku nei tuatua.",
                "4.": "No te mea, i tuatua mai te Atu, te Atua e, kia akono marie kotou i taku au akaueanga, ka akameitakiia kotou ki runga i te enua nei, e kia kore ra kotou e akono i taku au akaueanga, ka tipu keia kotou i toku nei aroaro.",
                "5.": "Ina ra, e taku au tamariki tamaroa, e taku au tamariki tamaine e, kare e rauka iaku te aere ki raro i toku menema, mari ra, kia vaio au i tetai akameitakianga ki runga ia kotou; i na oki, kua kite au e, me apiiia kotou ki te au mataara e tau kia aereia ra, kare rava kotou e akaruke i te reira.",
                "6.": "E teianei, e mei te mea e taumaaia kotou, i na, e vaio au i taku akameitakianga ki runga ia kotou, kia rave keia taua taumaa ia kotou na, e kia iri mai ïa ki runga i te upoko o to kotou nga metua.",
                "7.": "No reira, no toku ra akameitakianga, kare te Atu, ko te Atua, e akatika kia pou takiri kotou; no reira ka aroa mai aia ia kotou e ta kotou uanga e tuatau ua atu.",
                "8.": "E akaoti akera toku metua i tana tuatua ki te au tamariki tamaroa e te au tamariki tamaine a Lamana ra, kua akaue atura aia kia aratakiia mai te au tamaroa e te au tamaine a Lemuela ki mua iaia.",
                "9.": "E kua tuatua atura aia kia ratou, na ko atura, i na, e taku au tamariki tamaroa e taku au tamaine oki, kotou te au tamariki a te rua o taku tamariki; i na, te vaio nei au kia kotou i te akameitakianga taku i vaio no te tamariki a Lamana; E tenana, kare kotou e pou rava; ei te openga ra, ka akameitakiiaʼi ta kotou uanga.",
                "10.": "E akaoti akera toku metua i te tuatua anga kia ratou, i na, kua tuatua ra aia ki te au tamariki tamaroa a Isemaela, e tona ngutuare katoa.",
                "11.": "E akaoti akera aia i te tuatua anga kia ratou, kua tuatua maira aia kia Samu, na ko atura; E ao toou e taau uanga katoa, ka riro oki te enua kia koe, e ki toou tuakana ko Niphai. E ka tatauia taau uanga ma tana katoa oki; e ka riro toou tu mei to toou tuakana, ka riro oki taau uanga mei tona uanga; e ka akameitakiia koe i toou au rā katoatoa ra.",
                "12.": "E akaoti akera toku metua, ko Lihai, i tana tuatua anga ki tona ngutuare katoatoa, kia tau ki te inangaro o tona ngakau, e ta te Vaerua o te Atu tei roto iaia, e kua pakari aia. Kua mate atura aia e tanumia iora.",
                "13.": "Kare i roa i muri ake i tona mateanga, kua riri maira Lamana raua ko Lemuela, e te au tamariki tamaroa a Isemaela iaku, no te ako a te Atu.",
                "14.": "I akauruia oki au, ko Niphai, kia tuatua atu kia ratou kia tau ki tana tuatua, i tuatua ana oki au i te au mea e manganui kia ratou, e i na reira oki toku metua, i mua ake i tona mateanga; e kua tataia teianei au tuatua e manganui ki runga i taku ra au papa ke no te mea, kua tataia te pae maata o te au mea ta matou i rave ra, ki runga i taku ra au papa ke.",
                "15.": "Te tata nei au ki runga i teianei au kapi i te au mea o toku vaerua, e tetai pae o te tuatua tapu i kotikotiia ki runga i te au papa veo ra. No te mea kua mataora toku vaerua i te au tuatua tapu, e te akamaara nei toku ngakau i te reira, e te tata nei oki au i te reira ei apiianga e ei puapinga no taku au tamariki.",
                "16.": "I na, te mataora nei toku vaerua i te au mea a te Atu e te akamaara ua nei toku ngakau i te au mea taku i akara e taku i akarongo.",
                "17.": "No te meitaki maata o te Atu i te akakite anga mai kiaku i tana angaanga mamaata e te umere ra, te kapiki atu nei toku ngakau e, Aue oki au te tangata ara nei, i na, te aue nei toku ngakau no te kopapa nei. Te mii nei toku vaerua no taku au ara.",
                "18.": "Te koropiniia nei au e te au timataanga e te au ara tei rokoia mai au nei.",
                "19.": "E kia inangaro au i te mataora, te aue nei toku ngakau no taku au ara; ina ra, kua kite au iaia taku e irinaki nei.",
                "20.": "Ko toku Atua tei tauturu mai iaku nei; kua arataki mai aia iaku na roto i toku au tumatetenga i roto i te metepara; e kua akaora mai aia iaku ki runga i te moana.",
                "21.": "Kua akaki aia iaku ki tona ra aroa, i paruparu ei toku kopapa.",
                "22.": "Kua tāpū aia i toku au enemi ra, e ruketekete ei ratou i mua iaku nei.",
                "23.": "I na, kua akarongo mai aia i toku kapikianga i te ao, e kua oronga mai aia i te kite kiaku na roto i te orama i te po.",
                "24.": "E kua maroiroi ua rai au i te pure maata kiaia i te ao, i na, kua akateitei au i toku reo ki runga; e kua eke maira te au angela e kua matuapuru maira iaku.",
                "25.": "E kua apai keia atu i toku kopapa na runga i te peau o tona Vaerua ki runga i tetai maunga teitei roa ra. E kua akara atura toku mata i te au mea mamaata; i na, kua maata atu i tei tau i te tangata kia akara, no reira kua akaueia au, auraka e tata i te reira.",
                "26.": "E teianei, ko au nei i akara i te au mea mamaata ra, e kua oronga te Atu ki te tangata i tona aroa maata, eaa te mea i aue ei toku ngakau, e e noo ei toku vaerua ki roto i te ngai o te mii, e e pou toku kopapa, e e ngaro toku maroiroi, no toku au tumatetenga?",
                "27.": "Eaa au nei ka ariki ei i te ara a toku nei kopapa? I na, eaa au ka ariki ei i te timataanga, e raukaʼi te mea kino ki te ngai i roto i toku ngakau, kia akakore i toku au, e kia tamanamanata i toku vaerua? Eaa au ka riri ei ki toku enemi.",
                "28.": "E ara mai e toku vaerua e! Auraka e kaki atu i te ara. Ka rekareka e, toku ngakau e, auraka e ngai o te enemi i roto i toku vaerua.",
                "29.": "Eiaa e riri akaou, ki toku au enemi. Auraka kia meangiti toku maroiroi no toku au tumatetenga.",
                "30.": "Kia mataora, e toku ngakau e, e kapiki atu ki te Atu, e tuatua atu e, E te Atu, ka akapaapaa atu au ia koe e tuatau ua atu; i na, ka mataora toku vaerua ia koe, e toku Atua, e te toka e oraʼi au.",
                "31.": "E te Atu, e akaora ainei koe i toku vaerua? Ka akaora ainei koe iaku i te rima o toku au enemi? Kia ruketekete rava au ka vaitata mai ei au ki te ara.",
                "32.": "Kia tapiri uaia te au ngutupa o ade i mua iaku, no te mea kua puta toku ngakau e kua akaaka toku vaerua! E te Atu, kia kore koe e topiri i te ngutupa o taau tuatua tika i mua iaku nei, kia rauka iaku te aere na te arataa akaaka, kia tika oki au i te aereanga na te ara papu.",
                "33.": "E te Atu, kia akakakau mai koe iaku ki te kakau o taau ra tuatua tika. E te Atu, kia akatupu koe i te ravenga e oraʼi au ki mua i toku ra au enemi. Kia akamaka koe i toku arataa ki mua iaku. Kia kore koe e tuku i te papa turorianga i toku arataa. Kareka kia akatika i toku mataara na mua iaku, e kia kore koe e arai i toku mataara, ko te au mataara ra o toku au enemi.",
                "34.": "E te Atu, kua irinaki au kia koe, e ka irinaki au ia koe e tuatau ua atu. Kare au e irinaki i te rima o toku kopapa nei; no te mea kua kite au e, e akaapaia aia tei irinaki ki te rima o te kopapa nei; i na, e akaapaia aia tei irinaki ua ki ta te tangata, me kore ra, tei akariro i tona kopapa ei rima nona ra.",
                "35.": "I na, kua kite au e, ka oronga ua mai te Atua kiaia, ki tei pati. I na, ka oronga ua mai toku Atua kiaku, me kare au e tarevake i te pati; no reira ka akateitei au i toku reo kia koe; e kapiki atu au kia koe, e toku Atua, e te Metua o te tuatua tika. I na, e tae atu toku reo ki runga ia koe e tuatau ua atu, e toku Metua, e toku Atua mutu kore. Amene."
            },
            "5": {
                "1.": "E i na, no te riri o toku nga tuakana, i kapiki maata ua atu ei au, ko Niphai, ki te Atu ra, ki toku Atua.",
                "2.": "Maata rava atura to raua riri iaku, e kua titau mai ratou e ta iaku.",
                "3.": "I na, kua koumuumu raua iaku, na ko atura, Te manako nei to taua teina e, tei rungoa aia ia taua nei; e tumatetenga maata oki to taua nona; e teianei kia ta taua iaia, kia kore tatou e manamanata akaou no tana au tuatua. I na oki, kare oki taua e akatika iaia ei kavana ki rungao ia taua; tei ia taua nga tuakana, te akaaere i teianei iti tangata.",
                "4.": "E teianei, kare au e tata ki runga i teianei au papa i te au tuatua no to raua takinga kino anga mai iaku ra, kua rava ua ra kia akakite atu au e, i titau ana raua iaku e ta.",
                "5.": "E kua ako maira te Atu iaku, kia akaruke matou ia raua, ko au, ko Niphai e te aronga ka piri mai kiaku, e kia aere atu ki te metepara ra.",
                "6.": "No reira, kua rave au i toku ngutuare, e ia Zoroma e tona ngutuare e ia Samu, toku ra tuakana, e tona ngutuare, e ia Iakoba raua ko Iosepha ko toku nga teina, e i toku au tuaine, e ia ratou katoa tei inangaro i te kapiti mai kiaku ra. E ko ratou ravarai tei kapiti mai kiaku, ko ratou ïa tei akarongo i te au ako e te au eeuanga a te Atua ra; e no reira kua akarongo ratou i taku au tuatua.",
                "7.": "Kua rave iora matou i to matou au puakapa e te au apinga tei maranga ia matou, aere atura ki roto i te metepara i te au rā e manganui. E tere atura matou, e ope te au rā e manganui, kua patia iora i to matou au puakapa.",
                "8.": "Kua inangaro toku au tangata kia topa i te ingoa o taua ngai ra ko Niphai, no reira kua topaia ia e matou ki te ingoa ko Niphai.",
                "9.": "E te aronga i kapiti mai kiaku, kua topa ratou i to ratou ingoa ko te ngati Niphai.",
                "10.": "E kua akono iora matou i te au tuatua tau, te au ture, e te au akaueanga a te Atu e te au mea katoatoa, mei tei tau ki te ture a Mose ra.",
                "11.": "E tei ia matou oki te Atu, e kua puapinga maata oki matou; kua ruru matou i te ua, e kokoti atura kia maata, e kua akamata iora matou i te angai i te anana mamoe, e te anana puakatoro, e te au tu puaka katoatoa ra.",
                "12.": "I apai ana oki au, ko Niphai, i te au papa veo ra, e te poro katoa, koia oki, te kaveinga i maaniia e te rima o te Atu no toku metua tane, mei tei tataia ra.",
                "13.": "E kua puapinga maata matou, e kua maata atura matou ki runga i te enua.",
                "14.": "Kave atura au, ko Niphai, i te koke a Labana, e maani iora i tetai atu au koke mei tana koke rai te tu, ko te aere mai aea te iti tangata i tuatuaia ko te ngati Lamana ki runga ia matou, e ta ia matou; kua kite oki au i to ratou makitakita mai kiaku e ki taku au tamariki, e ki tei tuatuaia ki toku iti tangata.",
                "15.": "E naku i apii i toku iti tangata i te akatu are, e te rave oki i te au tu angaanga ravarai ki te rakau, e ki te auri, e ki te kapa, e ki te veo, e ki tetai atu tu auri, e ki te auro, e ki te ario, e ki te au tu one katoatoa no reira mai taua au mea ra, e e maata i taua enua ra.",
                "16.": "E kua akatu iora au, ko Niphai, i tetai iero; e mei te tu i te iero o Solomona i te patu anga, kare ra i maaniia ki te au mea oko maata ra, kare oki te reira au apinga i kitea i te enua, i kore ei i rauka kia akamanea rava kia aite mei te iero o Solomona ra. Ko te tu ra o te akatuanga mei to Solomona ra, e kua manea oki te angaanga anga.",
                "17.": "E kua akamaroiroi au, ko Niphai, i toku iti tangata i te rave anga i te angaanga ma to ratou uaorai rima.",
                "18.": "Inangaro iora ratou kia riro au ei ariki no ratou, kare ra au i inangaro kia riro tetai ei ariki no ratou, ina ra, kua tauturu maata au ia ratou i te au ngai tei rauka iaku.",
                "19.": "I na, kua tupu tikai ta te Atu i tuatua mai ki toku nga tuakana, tana i tuatua kia raua tei na ko mai e, ka riro au ei kavana e ei puapii no raua, mei tei tau ki te au akaueanga a te Atu e tae rava mai ki te tuatau i titau mai ei raua e ta iaku.",
                "20.": "I na, kua tupu ta te Atu i tuatua mai kiaku, i te na ko anga mai e, kia kore raua e akarongo i taau au tuatua, ka tipu keia raua i te aroaro o te Atu ra. E i na, kua tipu keia raua i mua i tona aroaro.",
                "21.": "E kua tuku aia i te taumaa ki rungao ia raua, koia oki e taumaa kino roa no ta raua au ara. E i na oki, i akaketaketa ana raua i to raua ngakau iaia, i riro ei mei te toka pakari; i na oki, i mua ana, kua teatea to ratou pakiri, e te purotu e te manea; kia kore ra ratou e inangaroia e toku ra iti tangata, kua akakerekere te Atu, ko te Atua, i to ratou pakiri ra.",
                "22.": "Te na ko maira te Atu ra ko te Atua, me kore raua e tataraara i ta raua au ara, ka akariro au ia raua ei mea inangaro koreia e toou ra iti tangata.",
                "23.": "Ka taumaa katoaia te uanga a te au tangata tei piri atu ki ta raua uanga, e ka rokoia katoa ratou e taua taumaa ra. Kua tuatua maira te Atu ra, e kua peraia ïa.",
                "24.": "E no te taumaa i tukuia ki runga ia ratou i riro ei ratou ei iti tangata kope, e kua ki oki ratou i te takinga kino, e kua poiri oki ta ratou au ravenga, e kua kimi aere ua ratou i te au puaka taae i roto i te metepara.",
                "25.": "Kua tuatua maira te Atu ra ko te Atua, kiaku, Ka riro ratou ei papa i taau uanga, kia riro ia ratou i te akamaara mai iaku; e me kore ratou e akamaara iaku, e me kore e akono i taku ra au tuatua, ka papaia ratou e pou takiri.",
                "26.": "E kua akataooanga atu au, ko Niphai, ia Iakoba raua ko Iosepha, ei taunga e ei puapii i te enua o toku iti tangata.",
                "27.": "Noo iora matou ma te mataora.",
                "28.": "E kua topa atu nga mataiti e toru ngauru mei te tuatau i akaruke ei matou ia Ierusalema ra.",
                "29.": "E kua tata oki au, ko Niphai, i te akapapaanga o toku ra iti tangata ki runga i te au papa taku i maani.",
                "30.": "Kua karanga maira te Atu te Atua, kiaku, e maani i tetai au papa ke; e kotikoti koe ki te au mea e manganui te ka meitaki i taku akaraanga, ki runga i taua au papa ra, ei puapinga no toou iti tangata.",
                "31.": "Kua maani iora au, ko Niphai, i teianei au papa, tei kotikotiia ki teianei au mea. E kua pera au kia akono au i te akaueanga a te Atu ra.",
                "32.": "E kua kotikoti au i tei tau i te Atua ra. E kia mataora toku ra iti tangata i te au mea a te Atua ra, ka mataora katoa ratou i taku i kotikoti ki runga i teia au papa nei.",
                "33.": "E me inangaro ratou kia kite i te au mea katoatoa a toku ra iti tangata, ka kimi ratou i taku au papa ke ra.",
                "34.": "Kua rava ua iaku kia tuatua e, e ā ngauru matati tei topa atu mei to matou akarukeanga ia Ierusalema, e kua tupu te tamaki e te mārōanga ki to matou au taeake."
            },
            "6": {
                "1.": "Te au tuatua a Iakoba, te teina o Niphai, tana i akakite atu ki te ngati Niphai.",
                "2.": "I na, e taku au taeake akaperepere e, i kapikiia au, ko Iakoba, e te Atua, e i akataoongaia oki au ki tana ra akonoanga tapu, e i akatainuia oki au e toku tuakana ra, e Niphai, ta kotou i iki ei ariki e ei tiaki, ta kotou oki i irinaki no te ora, i na, kua kite kotou e, kua tuatua atu au i te au mea e manganui kia kotou.",
                "3.": "E teianei, e tuatua akaou atu au kia kotou, no te mea, kua inangaro au i te meitaki no to kotou vaerua. I na, kua taitaia au ia kotou, e kua kite kotou e, kua pera au mei muatangana maira. I na, kua ako marie ua atu rai au ia kotou, e kua apii atu oki au i te au tuatua a toku metua tane; e kua tuatua atu au kia kotou i te au mea i tataia mei muatangana maira o teianei ao.",
                "4.": "E teianei, i na, kua inangaro au i te tuatua kia kotou i te au mea e vai nei, e i te au mea ka tupu a muri atu, no reira i tatau ei au i te tuatua a Isaia ra kia kotou. Ko te tuatua oki ïa ta toku tuakana i inangaro kia tuatua au kia kotou. E e tuatua atu au, kia riro ïa ei meitaki no kotou, kia kite e kia akapaapaa oki kotou i te ingoa o to tatou Atua.",
                "5.": "E teianei, te au tuatua taku ka tatau atu, ko te tuatua ïa ta Isaia i tuatua ki te ngutuare katoa o Iseraela ra; e e tau oki te reira kia kotou, no te ngutuare oki kotou o Iseraela. E manganui oki te au mea tei tuatuaia e Isaia te ka tano kia akatau ia ki runga ia kotou, no te mea no te ngutuare kotou o Iseraela.",
                "6.": "E teianei, ko teia ïa taua au tuatua ra, Te na ko maira te Atu ra ko te Atua. I na, e akatika au i toku nei rima ki te Etene, e e uti oki i toku reva ki te au tangata, ka apai mai ratou i ta kotou au tamariki tamaroa e ka apai mai ratou i ta kotou au tamaine na runga i to ratou pakuivi.",
                "7.": "E riro te ui ariki ei metua angai, e ta ratou au ariki vaine ei metua vaine angai na kotou; e tupou ratou ki raro i to ratou mata ki te enua ia koe ra e mitimiti ratou i te one-pueu o toou vaevae ra e kite oki kotou e, ko Iehova au, kare oki ratou e akama tei tatari mai iaku nei.",
                "8.": "E teianei, e tuatua rikiriki au ko Iakoba i te reira au mea. I na oki kua akakite maira te Atu kiaku e, kua taiaia, e kua apaina tuikaaia oki tei noo atu ki Ierusalema, no reira mai oki tatou.",
                "9.": "Kareka ra, kua akakite mai te Atu kiaku e, ka oki akaou mai ratou. E kua akakite katoa mai aia kiaku e, ka akakite kopapa mai te Atu, ko te Atua ra, Tei Tapu i Iseraela, iaia uaorai kia ratou ra; e kia akakite mai aia iaia uaorai, ka papa e ka akasatauro oki ratou iaia, mei ta te angela i tuatua mai kiaku nei.",
                "10.": "E kia akaketaketa ratou i to ratou ngakau, e kia maro ratou ki Tei Tapu i Iseraela nei, i na, ei runga ia ratou te akaapa anga a Tei Tapu i Iseraela nei. E te vai atura te rā e taiaiaʼi ratou e e papaiaʼi.",
                "11.": "E kia tuaru aereia ratou ki tera enua ki tera enua, te na ko maira te angela, ka papaia tetai pae e manganui i te kopapa nei, e no te pure a te aronga tuatua tika ra, e kore ei ratou e mate takiri, kareka ra ka akapueurikirikiia, e ka taiaia, e ka makitakitaia oki ratou; ka aroa mai ra te Atu ia ratou; e kia tae ratou ki te kite i to ratou akaora, ei reira e akaputuputu akaouia mai ei ratou ki te enua ipukarea.",
                "12.": "E ao oki to te au Etene ra, ta te peroveta i tuatua; i te na ko anga e, mei te mea e tataraara ratou, e kare ratou e tamaki ki Ziona, e kare oki e piri atu ki taua akonoanga maata e te viivii ra, ka ora oki ratou; no te mea ka akatupu oki te Atu ra, ko te Atua, i tana au koreromotu tana i papau ki tana ra au tamariki; no reira oki i tataʼi te peroveta i taua au mea ra.",
                "13.": "No reira, ko tei tamaki mai kia Ziona te iti tangata koreromotu o te Atu ra, e mitimiti ratou i te repo i to ratou vaevae; e kare oki te iti tangata o te Atu ra e akama. Ko te iti tangata oki o te Atu ra, ko tei tatari iaia; te tiaki ua nei ratou i to te Mesia aere anga mai.",
                "14.": "E i na, mei ta te peroveta i tuatua, e tae akaou mai te Mesia i te rua o te taime i te akaora ia ratou, e no reira, kia tae mai te rā e akarongo ei ratou iaia ra, ka akakite mai ei aia iaia uaorai kia ratou ma te mana e te kaka maata, i te akapou anga i to ratou au enemi, e kare oki aia e akapou i te aronga e akarongo iaia ra.",
                "15.": "E ko tei kore e akarongo iaia ra, e pou rava ia ratou i te ai, e te uriia, e te ngaruerue enua, e te akamaringi toto, e te maki, e te onge. E ka kite oki ratou e, ko te Atu, ko te Atua ïa, Ko Tei Tapu i Iseraela nei.",
                "16.": "E riro atu ainei te apinga keia i te tangata ririnui, e ka akaoraia ainei tei riro tikai ei tuikaa?",
                "17.": "Te na ko maira te Atu, te au tuikaa i riro ki te tangata ririnui ra, ka rave keia ïa; e te apinga keia i rauka i te tangata taae ra, e tukunaia mai ïa; na te Atua mana oki e akaora i tona ra aronga tapu. Te na ko maira oki te Atu; Ka māro atu au kia ratou tei māro mai iaku ra.",
                "18.": "E ka akaangai oki au i tei takinga kino mai ia koe ki to ratou uaorai kiko; e ka kona ratou i to ratou uaorai toto mei te kona i te wina ou ra; e ka kite oki te tangata katoatoa e, ko au te Atu, toou Ora, e te Mana Teitei a Iakoba, te Akaora noou."
            },
            "7": {
                "1.": "I na, te na ko maira te Atu: Kua kopae ainei au ia kotou, me kore ra, kua akaruke ainei au ia kotou e tuatau ua atu? Te na ko maira te Atu: Teiea te tuatua kopae a to kotou metua vaine? I tuku ke atu au ia kotou kiaai? Me kore ra, i oko ana au ia kotou kiaai i roto i taku aronga kaiou ra? Kua oko atu au ia kotou kiaai? I na, na ta kotou au ara i oko ei kotou ia kotou uaorai, e no ta kotou au tuatua kino i tuku keiaʼi to kotou metua vaine.",
                "2.": "I toku aereanga mai, kare oki e tangata, i toku kapikianga, kare tetai i ki mai. E te ngutuare o Iseraela e, kua poto ainei toku rima e kare e tika iaku kia akaora? E kare ainei oku mana kia akaora? I na, i taku tuatua, e marō ei te moana, e akariro au i te kauvai ei ngai papamarō, kua pirau ta ratou ika i te vai kore, e mate atura i te kaki vai.",
                "3.": "Te akakakau nei au i te rangi ki te kerekere, e te tapoki nei au ia ratou ki te kakau paoa.",
                "4.": "Kua oronga mai te Atu ra ko te Atua kiaku i te arero o te aronga i apiiia; kia rauka iaku kia tuatua i tetai tuatua tau kia kotou, e te ngutuare o Iseraela, kia roiroi kotou, e akaaraia aia i tera popongi i tera popongi; te akaara nei aia i toku taringa kia akarongo au mei te aronga i apiiia ra.",
                "5.": "Kua akapuera te Atu ra ko te Atua, i toku taringa, e kare au i akarongo ngata; kare oki au i oki ki muri.",
                "6.": "Kua tuku ua atu au i toku mokotua ki te aronga i pāpā mai, e toku paparinga ki te arongo e utiuti i te uruuru; kare au i uuna ke atu i toku mata mei te akavaavaa e te aronga tutua i te uavare.",
                "7.": "E tauturu mai rai te Atu ra ko te Atua iaku, i kore ei au e akama; i ketaketaʼi au i toku mata mei te toka pakari ra; kua kite oki au e, kare au e akama.",
                "8.": "Te vaitata nei te Atu, e te akatika nei aia iaku. Koai te ka māro mai iaku? E tu mai taua katoa: Koai toku enemi? Kia akavaitata mai aia kiaku nei, e e papa au iaia ki te maroiroi o toku vaa.",
                "9.": "Ka tauturu mai te Atu ko te Atua iaku, e tei akaapa mai iaku, i na, e piro anake ratou mei te kakau nei, e pou ratou i te uu.",
                "10.": "Koai to roto ia kotou e mataku i te Atu, tei akarongo i te reo o tona tavini, ko tei aaere ua na te poiri, e kare e marama?",
                "11.": "I na, ko kotou ravarai ko tei tutungi i te ai, tei akapini ia kotou uaorai ki te marama ra, e aere kotou ki te marama o to kotou ai, e ki te marama i tutungiia e kotou na. Teia ta kotou i rauka i toku nei rima; e moe kotou ki raro ma te aue ra."
            },
            "8": {
                "1.": "E akarongo mai kotou kiaku, e tei aruaru i te tuatua tika, ka akara ana ki te toka i kotikotiia mai ei kotou na, e ki te tipoko o te vaarua i koia mai ei kotou.",
                "2.": "Ka akara ana ki to kotou metua tane kia Aberahama, e kia Sara i anau mai ei kotou na, ko au uaorai tei kapiki iaia; kua akaora ra au iaia.",
                "3.": "E akapumaana oki te Atu ia Ziona; e te au ngai tanea katoa nona, nana ïa e akapumaana; e nana e akariro atu i tona ngai metepara mei ia Edene, e tona ngai motutaa ra, mei te kainga o te Atu; e kitea te mataora e te pereperekavana i roto iaia, te akameitaki e te reo imene oki.",
                "4.": "E akono mai iaku, e toku aronga tangata e, e taanga mai to kotou taringa, e toku iti tangata: na ko nei atu te ture iaku nei, e akamou oki au i taku tuatua tau ei turama no te au tangata.",
                "5.": "Kua vaitata te tuatua tika naku ra; te ora naku, kua riro atura; e na toku rima e tuku i te tuatua tau ki te au tangata; e tapapa mai te au enua moana iaku, e irinaki mai oki ratou i toku nei rima.",
                "6.": "Ka nānā ana i to kotou mata ki runga i te rangi, ka akara oki ki raro ki te enua nei, e ngaro ke oki te rangi mei te auai, e piro oki te enua mei te kakau ra, e pera katoa to tei noo ki reira i te mate anga; kareka te ora naku, e tika ïa i te vairanga, e kare oki te tuatua tika naku ra e peke atu.",
                "7.": "E akarongo mai iaku, e te aronga i kite i te tuatua tika ra, e te aronga tei to kotou ngakau taku ture i te tata angaia; auraka kotou e mataku i te akakino a te tangata, auraka oki kotou e tumatetenga i ta ratou taitoito.",
                "8.": "E pou oki ratou i te uu mei te kakau ra, e kaingaia ratou e te iro mei te uruuru mamoe ra; kareka te tuatua tika naku ra, ka vai rai e tuatau ua atu, e te ora noku ra, ki tera uki ki tera uki.",
                "9.": "Ka ara, Ka ara! Ka akakakau ana i to ririnui, e te rima o te Atu e, ka ara, mei i te au rā i taito ra, Kare ainei ko koe tei tipu ia Rahaba, i putaʼi oki te taae ra?",
                "10.": "Kare ainei ko koe tei tamarō i te tai, i te tai moana maata ra; ko tei akariro i te tai moana maata ra ei arataa ei aerenga no te aronga i akaoraia ra?",
                "11.": "E oki akaou mairai oki tei akaoraia e te Atu, ka aere mai ei ki Ziona ma te imene ra, ei runga i to ratou upoko te meitaki e te mataora mutu kore ra; e rauka ia ratou te rekareka e te pereperekavana; ko te mii ra e te aue, e rere ke atu ïa.",
                "12.": "Ko au, ko au nei rai, tei akapumaana ia kotou; koai oki koe, i mataku ei koe i te tangata te ka mate, e te tamaiti a te tangata nei, te ka riro mei te ngangaere ua ra?",
                "13.": "Ka akangaropoinaʼi oki koe i tei anga ia koe ra ko te Atu, ko tei totoa i te rangi ra, e kua akatumu oki enua; e i mataku ua rai koe, kare e rā e tukua, i te riri otooto o te takinga kino ra, mei te mea e kua vaitata aia i te ta? E tenana, teiea iora te rotoriri o taua takinga kino ra.",
                "14.": "Te rapurapu ua ra te tuikaa ra kia tukuia aia, kia kore aia e mate i te vaarua, kia kore katoa e ngere i te kai.",
                "15.": "Ko au oki to kotou Atu ra ko te Atua, noku te aruru o te ngaru ra, ko te Atu Sabaota, ko toku ingoa ïa.",
                "16.": "E kua tuku au i taku tuatua ki roto i to vaa na, e kua tapoki au ia koe i te marumaru o toku rima nei; kia akamou au i te rangi, e kia akatumu i te enua; e kia tuatua atu kia Ziona e, ko kotou toku ra iti tangata.",
                "17.": "Ka ara, ka ara, e tu ki runga, e Ierusalema e, ko tei inu i te rima o te Atu i te kapu o tona ra riri viviki; kua inu ki te ota o te kapu kavangū e te ruketekete.",
                "18.": "Kare rava tetai e arataki iaia i te au tamariki tamaroa tana i anau ra, kare rava tetai e mou i tona rima i te au tamariki tamaroa katoa tana i akono ra.",
                "19.": "Kua tae maira teianei puke tamariki tamaroa e rua kia koe, naai koe e tangi atu? Ko te pou e te mate, te onge e te koke; e naea au e akapumaana atu ei ia koe?",
                "20.": "Kua matapoiri taua ra au tamaroa, mari ua, ko teia nga tamaroa e rua; te takoto aere ua ra ratou i te openga mai o te au arataa katoa, mei te puakatoro i te kupenga ra, kua ki ratou i te riri viviki o te Atu, i te akamura a toou ra Atua.",
                "21.": "E teianei e akarongo mai koe i teia, e tei makiia ra, e tei kona ra, kare ra i te wina.",
                "22.": "Te na ko maira toou Atu ra ko te Atua, na to Atu ra e pati akatenga atu kia akatikaia tona ra iti tangata; i na, kua rave mai au i te kapu ruketekete i to rima na, te ota o te kapu ra o toku riri viviki; kare rava koe e inu akaou i te reira.",
                "23.": "E tuku ra au i te reira ki te rima o te aronga i takinga kino mai ia koe ra; ko tei tuatua mai ki toou vaerua e, ka piko ki raro, kia aere matou na rungao; e kua tuku koe i toou kopapa mei te one, e mei te arataa i te aronga i aere na reira.",
                "24.": "Ka ara, Ka ara, e akamaroiroi koe e Ziona, e akakakau i to kakau manea e Ierusalema, te oire tapu; kare e aere akaou mai ki roto ia koe tei kore i peritomeia e tei viivii ra.",
                "25.": "E ruru ia koe i te pueu; e tu ki runga ka noo ei e Ierusalema e, ruru atu i te tapeka i toou kaki, e te tamaine tuikaa o Ziona e."
            },
            "9": {
                "1.": "E teianei, e taku au taeake akaperepere, kua tatau akenei au i taua au mea nei kia kite kotou i te au koreromotu a te Atu ra, tana i papau ki te ngutuare katoatoa o Iseraela ra.",
                "2.": "E nana oki ïa i akakite ki te ngati Iuda ra, na roto i te vaa o tona ra au peroveta tapu, mei muatangana maira, i tera uki i tera uki, e tae roa atu ki te tuatau e akaokiiaʼi ratou ki te akonoanga tika, e ki te anana a te Atua ra, kia akaputuputuia ratou ki to ratou enua ipukarea, e e akanooia ratou ki to ratou au enua ravarai i taputouia ra.",
                "3.": "I na, e te au taeake akaperepere, kua tuatua atu au kia kotou i taua au mea nei kia mataora e kia akateitei kotou i to kotou upoko e tuatau ua atu, no te akameitakianga ta te Atu ta te Atua, ka oronga mai ki ta kotou au tamariki.",
                "4.": "Kua kite oki au e, kua kimi pakari tetai pae o kotou kia kite i te au mea te ka tupu a muri atu; i kite ei au e, kua kite katoa kotou e, ka pe ua atu to tatou au kopapa i te mate, e akara ra tatou ki te Atua i to tatou au kopapa.",
                "5.": "I na, kua kite au e, kua kite kotou e, ka akakite mai aia iaia uaorai i te kopapa nei ki to Ierusalema ra, no reira mai tatou ra; e mea tika oki kia tae aia ki rotopu ia ratou ra, e mea tika oki i Tei Anga i te au mea ravarai, kia akatika aia kia tukuia aia ki raro ake i te tangata nei i te kopapa nei, e kia mate oki no te tangata katoatoa oki, kia kauraro oki te tangata iaia.",
                "6.": "E no te mea kua tae mai te mate ki runga i te tangata katoatoa ra kia tika te ravenga aroa a Tei Anga i te au mea ravarai; kia tae mai te mana o te tuakaouanga e tikai; no te ingaanga o te tangata e tae mai ei te tuakaouanga, e no te ara oki i tae mai ei te ingaanga o te tangata ra; e no te ingaanga oki o te tangata i tipu keia ratou i te aroaro o te Atu ra.",
                "7.": "E teianei, kia riro te tarangaara ei mea openga kore e tikai; naringa kare te reira i te tarangaara openga kore, kare e tika i teia kopapa pe ua kia riro ei mea pe kore; e ka vai ua mai te utunga mua tei tae ki runga i te tangata nei, e tuatau ua atu. E naringa kua akapera, ka pe ua atu e ka pueu rikiriki ua atu teianei kopapa i roto i te one ra, e kare ïa e tu akaou mai.",
                "8.": "E te pakari o te Atua e, e tona aroa, e tona meitaki! I na oki, naringa kare te kopapa e tu akaou mai, ka riro to tatou au vaerua ki taua angela ra tei topa mei mua mai i te aroaro o te Atua mutu kore ra, e tei riro oki ei tiaporo, e kare oki aia e tu akaou mai.",
                "9.": "E kua riro to tatou vaerua mei iaia te tu, ei tiaporo, e ei angela oki na te tiaporo, kua tipu keia i te mata o to tatou Atua, e kua noo ki o te metua o te au pikikaa, i roto i te aue maata mei iaia te tu; koia ïa, ki taua mea tei pikikaa i to tatou nga metua mua ra, e tei akariro iaia uaorai mei te angela o te mārama ra, e tei tuku ki te tamariki a te tangata i te au ravenga muna, e te ta tangata, e te au angaanga muna e te poiri ra.",
                "10.": "E te meitaki maata o to tatou Atua e, ko tei akatupu i te ravenga e oraʼi tatou i te rima o taua taae rikarika ra; koia ïa, ko taua taae ra, ko te mate e ko ade, tei tuatuaia e au, ko te mate o te kopapa, e te mate katoa o te vaerua.",
                "11.": "E no te ravenga ora a to tatou Atua ra, Tei Tapu i Iseraela nei, e tuku mai ei te mate i taku i tuatua ra, koia oki, te mate o te kopapa nei, ka tuku ïa i tona ra au tangata mate; ko taua mate ra, ko te menema ïa.",
                "12.": "E te mate taku i tuatua ana, koia oki te mate o te vaerua, ka tuku mai ei aia i tona ra au tangata mate; ko taua mate vaerua ra, ko ade ïa. E tenana, kia tuku mai te mate, e ko ade katoa i to raua aronga mate, e kia tuku mai oki ade i tona au vaerua i tapekaia ra e tikai; e ka tuku mai oki te mate i tona au kopapa i tapekaia ra e tikai; e e akaokiia te vaerua ki te kopapa e te kopapa ki te vaerua; e tupu oki te reira na roto i te mana o te tuakaouanga o Tei Tapu i Iseraela nei.",
                "13.": "Aue te meitaki o te ravenga a to tatou Atua! E tuku oki te paradaiso a te Atua i te au vaerua o te aronga tuatua tika ra, e e tuku mai oki te menema i te au kopapa o te aronga tuatua tika ra; e e akaoki akaouia te vaerua ki te kopapa; e riro te tangata katoatoa ei mea pe kore, ei mea mate kore, e e tangata ora, ma te kite mou, mei to tatou i te kopapa nei; e riro ra to tatou kite ei kite mou ra.",
                "14.": "E tenana, ka kite tatou i ta tatou au ara katoatoa, e to tatou au tu viivii, e to tatou tu taaka ua; e ka kite oki te aronga tuatua tika i to ratou mataora, e ta ratou tuatua tika, i akakakauia oki ki te viivii kore, koia oki te kakau o te tuatua tika ra.",
                "15.": "E kia tu mai te tangata katoatoa mei te mate mua, ki te ora, e kua riro ratou ei kopapa pe kore, ka tu ratou ki mua i te akavaanga a Tei Tapu i Iseraela nei e tikai; ei reira e tae mai ei te akavaanga, e ka akavaia ratou kia tau ki te akavaanga tapu a te Atua e tikai.",
                "16.": "E te ora ra te Atu, kua tuatua mou maira oki te Atu ko te Atua i te reira, e ko tana tuatua mutu kore ïa, te ka kore rava e ngaro, ka tiratiratu ua atu rai te aronga tuatua tika, e ka viivii ua atu rai te aronga viivii ra; e teinei, ko tei viivii ra, ko te tiaporo ïa e tana au angela; e ka uriia ratou ki vao i te ai mutu kore i akonoia no ratou; e to ratou mamae, mei to te roto ai e te teio ra ïa, ko tei ka ua rai tona mura e tuatau ua atu, e kare oki e openga.",
                "17.": "Aue te meitaki e te tuatua tika a to tatou Atua e! E akatupu oki aia i tana au tuatua katoatoa, e no roto mai ïa i tona vaa e ka akatikaia rai tana au ture e tikai.",
                "18.": "Ina ra, ka akara ki te aronga tuatua tika, ko te aronga tapu o Tei Tapu i Iseraela nei, ko tei akarongo i Tei Tapu i Iseraela nei, ko tei akakoromaki i te au timataanga o teianei ao, e tei kore oki i anoano i te au mea akama o te reira ra; e noo ia ratou i te basileia o te Atua tei akonoia mei te akatumuanga mai o teianei ao no ratou, e ki oki ratou i te mataora e tuatau ua atu.",
                "19.": "E te maata o te aroa o to tatou Atua, e Tei Tapu i Iseraela nei! E akaora oki aia i tona ra aronga tapu i taua taae rikarika ra, koia oki te tiaporo, e te mate, e ko ade, e taua roto ai e te teio ra, koia oki te mamae openga kore ra.",
                "20.": "E te tu tapu maata o to tatou Atua e! Kua kite oki aia i te au mea katoatoa, e kare rava tetai mea tei kore i kitea e ïa ra.",
                "21.": "E tae mai aia ki te ao nei kia ora te au tangata iaia, kia akono ratou i tona ra reo; i na oki, kua akakoromaki aia i te mamae o te au tangata katoatoa, koia oki, te mamae o te au tangata ravarai, te au tane, e te au vaine, e te au tamariki katoa i roto i te ngutuare o Adamu ra.",
                "22.": "Kua akakoromaki aia i te reira kia tae te tuakaouanga ki te au tangata katoatoa kia tu ratou i mua i tona ra aroaro i te rā maata o te akavaanga ra.",
                "23.": "E kua akaue maira oki aia kia tataraara te au tangata katoatoa e tikai, e kia bapetizoia na roto i tona ingoa, ma te akarongo papu i Tei Tapu i Iseraela nei; e kia kore ratou e akapera, kare ratou e akaoraia i roto i te basileia o te Atua.",
                "24.": "E kia kore ratou e tataraara e e akarongo i tona ingoa, e e bapetizoia i tona ra ingoa, e e akakoromaki kia tae ki te openga ra, ka araiia ratou; te na ko maira oki te Atu ra ko te Atua, ko Tei Tapu i Iseraela nei.",
                "25.": "Kua tuku mai oki aia i te ture; mei te mea kare e ture, kare katoa e utunga; e mei te mea kare e utunga, kare katoa e akaapaanga; e mei te mea kare e akaapaanga, ka rauka ia ratou te aroa maata o Tei Tapu i Iseraela nei na roto i te tarangaara; kua akaoraia oki ratou e tona ra mana.",
                "26.": "Na roto i te tarangaara i peke atu ei te utunga o tana ra tuatua tika i te au tangata i kore i kite i te ture ra, kia ora ratou i taua taae rikarika, koia oki te mate, e ko ade, e te tiaporo, e te roto ai e te teio ra: koia oki te mamae mutu kore; e ka akaokiia ratou ki te Atua ki tei oronga mai i te ao no ratou ra, ki Tei Tapu i Iseraela nei.",
                "27.": "Aue oki aia ko tei kite i te ture ra, e te au akaueanga a te Atua ra, mei ia tatou e kite nei, e kare aia e akono, e e ope tona puke rā i te kopapa nei i te rave i te au mea puapinga kore, e turanga rikarika oki tona.",
                "28.": "E te ravenga pikikaa a tei kino ra e! E te puapinga kore, e te apa, e te neneva o te tangata nei. Kia apiiia ratou, e manako ratou e, e aronga pakari ratou; e kare oki ratou e akarongo ki te ako a te Atua, no te mea kua akapae ratou i te reira i te manako anga e, kua kite takere ratou, e no reira, e mea neneva to ratou pakari, kare oki ratou e puapingaia i te reira. E ka mate oki ratou.",
                "29.": "E mea meitaki ra te kite, me akono ratou i te ako a te Atua.",
                "30.": "Aue oki to tei apinga nui, e te tangata apinga nui i te au mea o teianei ao. No ta ratou apinga nui e akavaavaaʼi ratou i tei ngere ra, e kuatakinga kino ratou i tei maru, e te vai ua nei rai to ratou ngakau i runga i ta ratou au apinga, i riro ei ta ratou au apinga ei Atua no ratou. E i na, ka riro atu ta ratou au apinga e ratou katoa oki.",
                "31.": "E aue te taringa turi tei kore e akarongo ra, e pou ratou i te mate.",
                "32.": "Aue oki te matapo tei kore e akara ra, e mate katoa ratou.",
                "33.": "Aue oki te peritome koreia o te ngakau, na te kite o ta ratou au ara e pāpā ia ratou i te ra openga ra.",
                "34.": "Aue oki te tangata pikikaa, ka uriia aia ki raro i ade ra.",
                "35.": "Aue oki tei ta ua i te tangata ka mateia aia.",
                "36.": "Aue oki te aronga akaturi e; e uriia ratou ki raro i ade ra.",
                "37.": "Aue oki te aronga akamori idolo e, ka mataora te tiaporo o te au tiaporo ia ratou ra.",
                "38.": "Koia mou, e aue oki te aronga katoatoa e mate i ta ratou au ara, e oki atu ratou ki te Atua ra, e e akara oki i tona ra mate, e e vaio uaia ratou i ta ratou au ara.",
                "39.": "E taku au taeake akaperepere e, E akamaara kotou i te rikarika maata i te ara i te Atua Tapu ra, e te rikarika oki i te oronga anga atu ia kotou ki te akanauruanga a tei pikikaa ra. E akamaara kotou e, ko te inangaro tei akamouia ki runga i te au mea o te kopapa nei, ko te mate ïa; e ko te inangaro tei akamouia ki te au mea o te Vaerua ra, ko te ora ïa.",
                "40.": "E taku au taeake akaperepere e, e akarongo mai ana i taku nei tuatua. E akamaara i te meitaki o Tei Tapu i Iseraela nei. Eiaa ra kotou e tuatua e, kua tuatua au i te au tuatua akaapa kia kotou na; no te mea, me akapera kotou, kua patoi kotou i te tuatua mou ra; kua tuatua oki au i te tuatua a Tei Anga ia kotou na. Kua kite oki au e, kua akaapa te tuatua mou i te au mea viivii katoatoa ra, kare ra te aronga tuatua tika e mataku i te reira, no te mea kua inangaro ratou i te tuatua mou, e kare ratou e ngaueue.",
                "41.": "E teianei, e taku au taeake akaperepere e, e aere mai ana ki te Atu ra, ki Tei Tapu. E akamaara kotou e, kua tika tona au aerenga. I na, kua kokota te arataa no te tangata nei, e tika atura i mua iaia, e ko te tiaki ngutupa ra, ko Tei Tapu ïa i Iseraela nei, e kare aia e tuku i te tavini ki reira ra; e kare oki e mataara ke, mari ra, na taua ngutupa ra; e kare aia e vare, no te mea ko te Atu ra ko te Atua tona ingoa.",
                "42.": "E ko tei topapa, e kiritiia ïa kiaia; e te aronga pakari, e tei apiiia, e tei apinga nui ra, ko tei akatietie no to ratou pakari, e to ratou kite, e ta ratou apinga nui, ko ratou ïa tana e riri ra; e me kore ratou e akaruke i te reira au mea, e e manako ratou ia ratou uaorai e, e tangata kite kore i mua i te Atua, e e taakaaka ia ratou uaorai kia akaaka rava, kare aia e kiriti i te pa ia ratou.",
                "43.": "E uunaia te au mea o te aronga pakari e te aronga karape ia ratou e tuatau ua atu; koia ïa, ko te mataora i akonoia no te aronga tapu ra.",
                "44.": "E taku au taeake akaperepere e, e akamaara i taku nei tuatua. I na, te kiriti nei au i toku kakau, e te ruru nei au i te reira ki mua ia kotou na. E te pure atu nei au ki te Atua o toku nei ora, kia akara mai aia iaku ki tona ra mata; ei te ra openga ra, kia akavaia te tangata katoatoa ki ta ratou uaorai angaanga, ka kite kotou e, kua kite mai te Atua o Iseraela ra e, kua ruru atu au i to kotou au kino iaku nei, e te tu nei au i mua iaia ma te kaka, e kua ma oki au i to kotou toto.",
                "45.": "E aku au taeake akaperepere e, ka akaruke ana kotou i ta kotou au ara; ka ruru atu ana kotou i te vivi na tei anoano kia tapeka ia kotou kia mou, ka aere mai ana ki te Atua, koia te papa o to kotou ora.",
                "46.": "E akateateamamao ia kotou uaorai no taua rā maata ra, e tukuiaʼi te meitaki ki te aronga tuatua tika ra; koia oki, te rā akavaanga, kia kore kotou e emi i te mataku maata ra e kia kore kotou e akamaara papu i ta kotou au ara kino; kia kore kotou e tuatua e, E Tapu, kua tapu toou ra au akavaanga, e te Atu, e te Atua Mana katoatoa. Kua kite ra au i taku nei au ara; kua ara oki au i taau ra ture; e naku uaorai taku au ara; kua riro atu au ki te tiaporo, e kua riro atu oki au ki tona ra mamae maata.",
                "47.": "Ina ra, e taku au taeake, e mea tika ainei kia akaara au ia kotou i te kite i taua au mea rikarika ra? Ka ako ainei au ia kotou mei te mea kua ma to kotou ngakau? Ka tuatua papu ainei au kia kotou i te akakite anga i te tuatua tika, mei te mea kare a kotou ara?",
                "48.": "I na, naringa kotou i te aronga tapu e tuatua au kia kotou i te au mea tapu ra; kare ra kotou te aronga tapu; kua akariro kotou iaku ei puapii, e e tika iaku i te apii atu kia kotou i te utunga no te ara.",
                "49.": "I na, e mea rikarika te ara iaku, e kua mataora oki toku ngakau i te tuatua tika ra; ka akapaapaa atu ei au i te ingoa tapu o toku Atua.",
                "50.": "Ka aere mai ana, e taku au taeake tei kaki vai; ka aere mai ki te vai nei; e te tangata moni kore, ka aere mai ana, ka oko, e e kai; koia ïa, ka aere mai ana e oko i te wina e te u ma te kore e moni e te kore e oko.",
                "51.": "E teianei, auraka e oko ki te moni i te au mea puapinga kore, auraka katoa e angaanga no te au mea te ka kore e riro ei akameitaki ia kotou. Ka akarongo marie mai ana kotou iaku, e akamaara oki i te au tuatua taku i tuatua ana; e aere mai ki Tei Tapu i Iseraela nei, ka kai ei i te mea kare e pou, e kare oki e kino, kia mataora to kotou ngakau i te meitaki ra.",
                "52.": "I na, e taku au taeake akaperepere, e akamaara i te au tuatua a to kotou Atua; e pure atu kiaia i te ao kare e tivata, e e akameitaki i tona ra ingoa tapu i te po. Kia mataora to kotou ngakau.",
                "53.": "I na, te meitaki maata o te au koreromotu a te Atu ra, e tona aroa maata ki te tamariki a te tangata nei e; e tona meitaki maata, e tona aroa, i taputou mai ei aia e, kare ta tatou uanga e pou rava i te kopapa nei; e akaora ra aia ia ratou; ei te au uki a muri atu e riro ei ratou ei atava tuatua tika i roto i te ngutuare o Iseraela nei.",
                "54.": "E teianei, e taku au taeake, kua inangaro au i te tuatua ua atu kia kotou, apopo ra e tuatua atu au i te toenga i taku au tuatua kia kotou. Amene."
            },
            "10": {
                "1.": "E teianei, te tuatua akaou atu nei au, ko Iakoba, kia kotou, e toku au taeake akaperepere e, no taua atava tuatua tika taku i tuatua ana.",
                "2.": "I na oki, te au taputou i rauka ia tatou, ko te taputou ïa ia tatou i te kopapa nei; e tenana, kua akakiteia mai kiaku e, e maata ta tatou au tamariki ka mate i te kopapa, no te akarongo kore; ina ra, e manganui oki ta te Atua ka aroa mai; e ka akaokiia ta tatou tamariki, kia tae ratou ki te mea e kite ei ratou i to ratou Akaora.",
                "3.": "Mei taku i tuatua atu kia kotou ra, kia tae mai te Mesia, (inapo oki i akakite mai ei te angela kiaku e, ko tona ingoa rai ïa) ki rotopu i te ngati Iuda, e ki rotopu oki ia ratou ko te pae kino i to te ao katoa nei; e ka akasatauro ratou iaia; ka akaperaia to tatou Atua e tikai; e kare tetai basileia ke atu i roto i teianei ao e akasatauro atu i to ratou Atua.",
                "4.": "Naringa kua raveia taua au semeio i tetai au enua ke ke, kua tataraara ratou, e kua kite oki ratou e, ko to ratou Atua oki ïa.",
                "5.": "Kareka ra, no te purepure e te au angaanga kikino, i akaketaketaiaʼi te ngakau o tei noo ki Ierusalema, kia akasatauro atu iaia.",
                "6.": "E no reira, no ta ratou au angaanga kikino, ka tae mai ki runga ia ratou te onge, e te maki e te maringi anga toto e ka pou ratou, e ko tei kore e mate, ka akapueurikirikiia ratou ki roto i te au enua katoatoa.",
                "7.": "I na, te na ko maira te Atu ko te Atua: Kia tae mai te rā e akarongo ei ratou iaku, e ko au te Mesia, mei taku i papau ki to ratou ai tupuna e, e akaokiia mai ratou i te kopapa ki to ratou enua ipukarea nei.",
                "8.": "E ka akaputuputuia mai ratou mei te roa o to ratou akapueurikirikiangaia, mei te au enua moana mai, e mei nga tuanga e ā o te ao nei; e ka maata oki te au Etene i mua i toku nei mata i te apai anga ia ratou ki to ratou ra enua ipukarea, te na ko maira te Atua.",
                "9.": "I na, ka riro te au ariki o te Etene ei metua angai no ratou, e ka riro to ratou au ariki vaine e metua angai no ratou, E teianei, e taputou maata ta te Atu ki te au Etene; i tuatua ana oki aia i te reira, e koai oki te ka patoi mai?",
                "10.": "Te na ko maira te Atua, i na, ka riro teia enua ei enua ipukarea no kotou; e ka akameitakiia oki te au Etene ki runga i te enua.",
                "11.": "E ka riro teianei enua au ki te au Etene, e kare tetai ariki e tutara ki runga i te enua, te ka akatuia no te au Etene ra.",
                "12.": "E paruru au i teianei enua i te au enua katoatoa.",
                "13.": "E ko tei tamaki ia Ziona ra, ka mateia, te na ko maira te Atua.",
                "14.": "Ko tei akateitei oki i tetai atu ariki iaku ra, ka mateia, no te mea, ka riro au, te Atu, te ariki o te rangi, ei ariki no ratou; e riro au ei mārama no ratou tei akarongo i taku ra tuatua, e tuatau ua atu.",
                "15.": "Kia akatupu au i te taku ra au koreromotu taku i papau ki te au tamariki a te tangata, e taku ka rave kia ratou ka noo ei ratou i te kopapa nei, ka akakore au i te au angaanga muna a te poiri, e te au ta tangata anga, e te au mea viivii katoatoa e tikai.",
                "16.": "No reira, ko tei tamaki kia Ziona, te ngati Iuda, e te Etene katoa oki, te tuikaa e te tuikaa kore oki, te tane e te vaine oki, ka mate ratou; no te mea, ko te vaine akaturi no te ao nei ratou; me kare aia i to ko nei iaku nei, no te patoi ïa iaku, te na ko maira to tatou Atua.",
                "17.": "E akatika oki au i taku au tuatua katoa taku i tuatua atu ki te au tamariki a te tangata nei, e ka akatupu au i te reira ia ratou ka noo mai ei ratou i te kopapa nei.",
                "18.": "no reira, e taku au taeake akaperepere e, te na ko maira to tatou Atua, E pāpā au i ta kotou uanga ki te rima o te au Etene; kareka ra, e akamaru au i te ngakau o te au Etene, kia riro ratou mei te metua tane ki o ratou ra, no reira, i akameitakiiaʼi te au Etene, e ka tatauia ki roto i te ngutuare o Iseraela.",
                "19.": "No reira, ka akameitaki au i teianei enua no ta kotou uanga, e no ratou tei noo i rotopu i ta kotou ra uanga, ei enua ipukarea no ratou e tuatau ua atu; ko ta te Atua ïa i tuatua mai kiaku. E enua meitaki rava ïa i te au enua katoatoa, no reira, kia akamori mai iaku te aronga katoatoa e noo ki reira, te na ko maira te Atua.",
                "20.": "E teianei, e taku au taeake akaperepere e, kua oronga mai to tatou Atua aroa kia tatou i te kite maata no teianei au mea, kia akamaara tatou iaia e kia akaruke i ta tatou au ara, e kia kore e akama, kare oki tatou i akarukenaia; kua tuaruia ra tatou ki vao i to tatou enua ipukarea mua; ina ra, kua aratakiia oki tatou ki tetai enua meitaki rava atu, na te Atu oki i akariro te moana ei mataara no tatou, e tei runga oki tatou nei i tetai enua o te moana ra.",
                "21.": "E maata ra te au taputou a te Atu ki tei noo ki runga i te au enua o te moana ra; i na, i tuatuaia e au enua moana, e e maata atu te au enua i teia, e kua nooia e to tatou ra au taeake.",
                "22.": "Ina ra, kua arataki ke atu te Atu i tetai pae tangata o te ngutuare o Iseraela nei i tera tuatau i tera tuatau kia tau ki tona ra inangaro. E teianei, i na, te akamaara nei te Atu ia ratou i tipu keia ra, no reira ka akamaara katoa aia ia tatou katoa.",
                "23.": "E tenana, kia mataora to kotou ngakau, e akamaara e, tei ia kotou te tika ia kotou uaorai kia iki i te mataara e tae atu ei ki te mate mutu kore me kore ra, i te mataara o te ora mutu kore.",
                "24.": "E teianei, e taku au taeake akaperepere e, e akaaiteite ia kotou uaorai kia tau i to te Atua inangaro, e eiaa i te anoano o te tiaporo e to te kopapa nei; e akamaara e, kia akaaiteiteia kotou i te Atua, na roto anake i te aroa o te Atua e akaoraiaʼi kotou.",
                "25.": "E tenana, kia akatu te Atua ia kotou mei te mate maira, na roto i te mana o te tuakaouanga, e mei te mate mutu kore maira oki na roto i te mana o te tarangaara, kia arikiia kotou i roto i te basileia mutu kore o te Atua, kia akapaapaa kotou iaia na roto i te aroa tapu ra. Amene."
            },
            "11": {
                "1.": "Kua maata rai te au mea ta Iakoba i akakite mai ki toku ra iti tangata i reira ra, ina ra, ko teia anake te au tuatua taku i inangaro i te tata, no te mea, kua rava te au te mea i tataia ra.",
                "2.": "E teianei, e tata au, ko Niphai, i te au tuatua a Isaia, kua mataora oki toku ngakau i tana ra au tuatua. E akatau au i tana au tuatua ki toku iti tangata, e unga atu oki au i te reira ki toku iti tangata katoatoa; kua kite tikai aia i toku Akaora, mei taku katoa i kite iaia ra.",
                "3.": "E kua kite oki toku teina, ko Iakoba, iaia, mei taku oki i kite atu iaia. No reira, e unga atu au i ta raua au tuatua ki taku au tamariki, kia kite papu ratou e, e tuatua mou taku ra au tuatua. I tuatua mai ei oki te Atua e, na roto i te vaa o nga kite toko toru ka akatinamou au i taku nei au tuatua. Ina ra, maata atu te au kite ta te Atua e tono mai, kia akapapu aia i tana au tuatua katoatoa.",
                "4.": "I na, kua mataora toku ngakau i te akakite anga atu e, ka tae mai te Mesia e tikai; no reira oki i orongaia mai ei te ture a Mose ra; e te au mea ravarai i orongaia ki te tangata e te Atua mei muatangana maira o teianei ao, e au akakiteanga anake ïa no te Mesia ra.",
                "5.": "Te mataora katoa nei toku ngakau i te au koreromotu ta te Atu i papau mai ki to matou ai metua; i na, te rekareka nei toku ngakau i tona ra meitaki e i tana au tuatua tika, e te mana e te aroa maata i tana ravenga mutu kore ra no te eakaoraanga i te tangata i te mate ra.",
                "6.": "Kua mataora oki toku ngakau i te akakite anga atu ki toku ra iti tangata e, kia kore te Mesia e tae mai, kua mateia te au tangata katoatoa.",
                "7.": "Naringa oki kare e Mesia, kare katoa e Atua, e naringa kare e Atua, kare tatou nei, no te mea, kare i reira e angaia anga. Te ora ra te Atua, e koia te Mesia, ei tona ra tuatau tau e aere mai ei aia.",
                "8.": "E teianei, te tata atu nei au i tetai au tuatua a Isaia, kia mataora te ngakau o toku ra iti tangata, ko te ka kite i teianei au tuatua, e kia mataora ratou no te au tangata katoatoa. Ko teia te au tuatua ra, e ka tika oki ia kotou kia akatau i te reira ia kotou e i te tangata katoatoa oki."
            },
            "12": {
                "1.": "Te tuatua ta Isaia, te tamaiti a Amosa ra, i kite ia Iuda e Ierusalema katoa oki.",
                "2.": "E riro kia tae ki te au rā openga ra, e akatinamouiaʼi te maunga o te are o te Atu ki runga i te maunga ra; e ka akateiteiia ïa ki rungao i te au tuaivi ra; e akaputuputu ua mairai to te au enua katoatoa ki reira.",
                "3.": "E manganui te tangata e aere mai ma te tuatua e, aere mai, ka aere tatou ki runga i te maunga o te Atu, ki te are o te Atua o Iakoba; e nana e apii mai ia tatou i tona au aerenga; e ka aere tatou na tona ra au arataa. E na Ziona atu oki te ture i te riro anga atu, e te tuatua a te Atu, e na Ierusalema atu ïa.",
                "4.": "Nana e akava i rotopu i te au enua, e e akamura atu i te au tangata e manganui, e ka tupaki oki ratou i ta ratou au koke ei auri arote, e ta ratou au korare ra, ei tipi tope ïa; kare tetai enua e tamaki mai ki tetai enua i te koke, kare oki ratou e apii akaou i te tamaki.",
                "5.": "E te ngutuare o Iakoba e! e aere mai kotou, kia aere tatou na te mārama o te Atu ra; koia ïa, e aere mai, no te mea, kua aere ke kotou ravarai; ki te au ravenga kino ra.",
                "6.": "No reira, e te Atu, kua akaruke oki koe i toou au tangata i te ngutuare o Iakoba, no te mea kua ki ratou i te au peu no te itinga o te rā mai; e e akarongo ratou i te purepure, mei to te Philiseti ra; e i tamataora ana ratou i te au tamariki ke ke ra.",
                "7.": "Kua ki oki to ratou enua i te ario e te auro, kare oki e ope ta ratou au apinga, kua ki oki to ratou enua i te oroenua, kare rai oki e ope ta ratou au kariota.",
                "8.": "Kua ki oki to ratou enua i te idolo; kua akamori ratou i te angaanga a to ratou uaorai rima, i ta to ratou uaorai mangamanga rima i anga.",
                "9.": "Kare te tangata rikiriki i tupou ki raro; e kare katoa te tangata maata i taakaaka iaia uaorai, no reira, auraka koe e akakore i ta ratou au ara.",
                "10.": "E te aronga viivii e, ka aere ki roto i te mate, e pipini atu ki raro i te one pueu; e te mataku i te Atu e te kaka o tona tapunui, ka pāpā ia kotou.",
                "11.": "Te mata teitei o te tangata nei, ka taakaakaia ïa, e te akaparau o te tangata nei, e tukuia ïa ki raro, e ko te Atu anake ra te ka akateiteiia i te reira rā.",
                "12.": "E tae vave mai te rā o te Atu Sabaota ki runga i te au basileia i na, ki runga i te au tangata ravarai, ki runga i te akaparau e te akateitei, e ki runga i te tangata katoatoa tei akateiteiia, ka tuku akaakaia ïa ki raro rava.",
                "13.": "I na, ka tae mai te rā o te Atu ki runga i te au arezi o Lebanona, no te mea kua akateiteiia ratou; e ki runga oki i te au rakau o Basana ra.",
                "14.": "E ki runga i te au maunga teitei, e te au tuaivi, e ki runga i te au basileia i akateiteiia, e ki runga i te au iti tangata ra.",
                "15.": "E ki runga i te au patu teitei, e ki runga i te au patu i akaketaketaia ra.",
                "16.": "E ki runga i te au pai o te moana, e ki runga i te au pai katoa i Taresisa, e ki runga i te au tutu akamanea ra.",
                "17.": "E ka taakaakaia te teitei o te tangata e ka tukuia te akaparau ki raro rava, e ko te Atu anake te ka akateiteiia i te reira rā.",
                "18.": "E te au idolo, tana ïa ka akakore e pou takiri.",
                "19.": "E ka aere oki ratou ki roto i te au va toka ra, e ki roto i te au ana o te enua nei, i tae mai ei te mataku o te Atu ki runga ia ratou, e te kaka o tona tapunui ra, e papaia ratou, kia tu mai aia e akangaueue i te enua nei.",
                "20.": "E kia tae ki te reira rā ka titiri atu te tangata i tona au idolo ario, e tona au idolo auro tana uaorai i anga ei akamorianga nona uaorai, ki te kiore e ki te moakirikiri.",
                "21.": "Kia aere ei ratou ki roto i te va toka e ki runga i te au toka taratara, no te mea ka tae mai te mataku a Iehova ki runga ia ratou e na tona kaka e pāpā ia ratou i te rā e tu mai ei aia i te akangaueue i te enua.",
                "22.": "E akaoti ana i te irinaki ki te tangata, tei te putangiu oki tona ao; eaa oki aia ka manakoia atu ei?"
            },
            "13": {
                "1.": "I na oki, te Atu, te Atu Sabaota, kia rava atu aia i te au tokotoko e te au turu au turu, Ierusalema e to Iuda; i na, te turu vai oki kia pou takiri.",
                "2.": "Te tangata ririnui, e te tangata toa, te akava, e te peroveta; te pakari, e te tangata ruaine;",
                "3.": "Te rangatira rima ngauru ra, te tangata akangateiteiia, te konitara, te tangata karape, e te tangata vaa tukatau.",
                "4.": "E akariro au i te tamariki ei ui ariki no ratou, e te tamariki mea rikiriki ei tutara no ratou.",
                "5.": "E takinga kinoia te tangata tetai ki tetai, te tangata katoa ki tona uaorai tangata tupu, e akateitei te tamariki ki runga i te tangata ruaine, e te tarevaka ua ki tei teitei.",
                "6.": "Kia opu te tangata i tona taeake no te ngutuare o tona ra metua, ka na ko atu aia e, ka aere mai koe ei ariki no matou, e kakau oki toou; auraka ei toou rima teianei mate.",
                "7.": "E i te reira rā aia e taputou atu ei i te na ko anga atu, kare takiri au e riro ei akaora, kare ua e manga, kare oki e kakau i toku kainga; auraka au e akariroia ei tutara no te au tangata nei.",
                "8.": "Kua turorirori a Ierusalema, e kua inga Iuda, no te mea, te tau kore nei to ratou arero e ta ratou au ravenga i te Atu, ei akariri atu i nga mata o tona kakā.",
                "9.": "Te akaapa nei to ratou uaorai mata ia ratou; te akakite pu nei oki i ta ratou ara mei ia Sodoma ra; kare e rauka ia ratou kia uuna; ka aue oki to ratou vaerua, na ratou uaorai i kimi i to ratou mate.",
                "10.": "E karanga atu ki te aronga tuatua tika ra e, e meitaki to ratou, e kai oki ratou i te ua o ta ratou i rave ra.",
                "11.": "E aue oki te tangata kino ra; e mate oki ratou; ka tukuia mai te tutaki a to ratou rima ki runga ia ratou.",
                "12.": "Ko toku nei iti tangata, e tamariki tei takinga kino ia ratou, e vaine tei tutara ia ratou. E toku iti tangata e, na to kotou au arataki i arataki ke ia kotou, e i akakore i te arataa a to kotou au aerenga.",
                "13.": "Kua tu te Atu e akatika, kua tu aia ki runga e akava i te au tangata.",
                "14.": "E i te akavaanga te Atu e aravei ei i te aronga pakari o tona ra iti tangata, e to ratou ui ariki; kua pou ra te kainga vine ia kotou, e tei to kotou au are te apinga keia a te tangata rikiriki ra.",
                "15.": "Eaa ta kotou tika? Kua takinga kino i toku au tangata, e i uki ei i te mata o te putaua. Te tuatua maira te Atu ra ko te Atua Sabaota.",
                "16.": "Kua tuatua maira oki te Atu e, no te mea kua ngakau parau te au tamaine a Ziona, e kua aere ma te akaroroa i te kaki, e ma te mata akaipaipa ra, e titorangi ua te aerenga ra, e te tangitangi anga to ratou vaevae me aere.",
                "17.": "E akapakiko ei te Atu i te take upoko o te au tamaine a Ziona e ka kitea e te Atu to ratou au ngai ngaro.",
                "18.": "E kia tae ki taua rā ra, ka ravea keia e te Atu ra te akateitei o te au rakei tangitangi e te akama, e te kiri punupunu mei te marāma ra.",
                "19.": "Te ei vivi ra e te tapeka rima ra, e te au tu kakau maana ra.",
                "20.": "Te au pare vaine ra te au pirianganaoa vaevae ra, e te tarai upoko ra, e te ei paraaraa ra, e te poe taringa ra.",
                "21.": "Te tapea rima ra e te poe putangiu ra.",
                "22.": "Te au tu kakau tuke tuke ra e te kakau pu ra, e te kakau atuatu e tapoki ei i te upoko ra, e te au tamou rauru ra.",
                "23.": "Te au io ra te lineni ra, te tapoki upoko ra, e te tapoki mata ra.",
                "24.": "E kauonoia te kakara ei aunga pirau, e kauonoia oki te kakau meitaki ra ki te kakau ngaae ra e kauonoia te rauru manea ra ei pakiko ra, e kauonoia te kakau umauma ki te kakau paoa ra, e ka kauonoia te manea ki te ai.",
                "25.": "E inga toou au tangata ra i te koke, toou au toa uritumu ra i te tamaki ra.",
                "26.": "E tona au ngutupa, ka aue e ka mii ka noo mamae ua aia ki runga i te one."
            },
            "14": {
                "1.": "E kia tae ki taua ra ra, ka opu mai ei nga vaine toko itu i te tane okotai, ka na ko mai ei, E kai matou i ta matou uaorai kai, e aao matou i to matou uaorai kakau; kia topa ua mai ra toou ingoa ki runga ia matou nei, e apai ke atu i te akama ia matou.",
                "2.": "E i taua rā ra e riro ei te atava o te Atu ra, ei mea manea e te kakā; e tei tupu i te enua ra, e mea meitaki rava, e ei mea tau, i to Iseraela i ora maira.",
                "3.": "E riro oki tei toe i Ziona ra, e tei noo i Ierusalema ra, i te tuatuaia e, e tapu, te tangata ravarai i tataia i roto i te aronga ora i Ierusalema ra.",
                "4.": "Kia ope i te oreiia e te Atu te viivii o te au tamaine a Ziona ra; e kia apai keia te toto o Ierusalema i rotopu iaia, i te vaerua tuatua tau, e te vaerua ai ra.",
                "5.": "Ei reira te Atu e anga ei i te tumurangi e te auai i te ao ra; e te kakā o te ai mura i te po, ki runga i te au ngai e nooia i te maunga Ziona ra, e ki runga i te au uipaanga nana ra, e ei runga i te kakā o Ziona katoa ra, e paruruiaʼi.",
                "6.": "E riro oki tetai puakapa ei tamaru anga i te ao i te vera, e ei ngai paruru anga, e ei akapuanga i te uriia e te ua ra."
            },
            "15": {
                "1.": "Ei reira au e imene ei ki taku akaperepere i tetai imene akatatānga, na taku akaperepere, no tona kainga vine ra. E kainga to taku akaperepere i te maunga ruperupe ra.",
                "2.": "Kua akaaua aia i te reira e kua koi aere i te au toka ki vao, e kua tanu iora i te vine meitaki; e kua akatu aia i te are tiaki i rotopu, e kua maani iora i te taomianga vine i roto; i manako iora aia e, ka ua mai te vine tikai, e vine kava ra tei uaia mai.",
                "3.": "E teianei e to Ierusalema, e te au tangata no Iuda, e akataka ana kotou i te tuatua iaku e toku kainga vine, ko taku ïa tuatua kia kotou.",
                "4.": "Eaa ua atu te ravenga toe i taua kainga vine noku ra, mari ra i taku i rave ra? I manako ana au e, ka ua mai i te vine tikai, i na, kua ua mai i te vine kava ra.",
                "5.": "E teianei, i na, e akakite atu au kia kotou i taku ka rave ki taua kainga vine noku ra; ka apai ke au i te koro, kia pou rava ïa i te kaingaia; e vavai au i te patu, kia taakaakaia ïa ki raro ra.",
                "6.": "E akatanea roa au i te reira; kare e topetopeia kare oki e kenuia; ka tupu ra te taratara e te tataramoa i roto ra; e akaue oki au i te au tumurangi, auraka ïa e ua mai i te ua ki rungao.",
                "7.": "Ko taua kainga vine o te Atu Sabaota ra, ko te ngutuare ïa o Iseraela, e te au tangata no Iuda ra, ko tana ïa rakau mataora; kua tapapa oki aia i te tuatua tau, e i na, e takinga kino; i te tuatua tika, e i na, ko te aue ra!",
                "8.": "Aue oki kotou, to tei kapiti atu i te are ki te are, kare e ngai toe, toe iora kotou anake ua ra i rotopu i te enua ra!",
                "9.": "Kua akakite mai te Atu Sabaota ra ki toku nei taringa; E riro tikai te au are e manganui i te tanea, e manganui oki te oire mamaata e te manea ka kore e nooia e te tangata.",
                "10.": "Kia ngauru ua atu te eka i te kainga vine ra, okotai ua bato vine e rauka mai, e okotai omera te ua, e epha okotai e rauka mai.",
                "11.": "Aue oki te aronga e tu vave i te popongi ra, kia aruaru atu ki te kava kona; ko tei noo roa i te aiai kia vera ratou i te wina!",
                "12.": "E ko te kinura e te nabala, te pau, e te koe, e te wina, tei to ratou au umukai, kareka te ravenga a te Atu ra, kare ratou i akono, e te angaanga a tona rima, kare ïa ratou i akara.",
                "13.": "I riro tuikaaʼi toku ra iti tangata no to ratou kite kore; kua onge te aronga akateiteiia, e te tangata tini i o ratou ra, kua mate ïa i te kaki vai.",
                "14.": "No reira, kua akamaata a ade iaia uaorai, e i amama uaʼi aia i tona vaa, kare e aite; e to ratou kaka e te tangata tini e te urupu ngateitei, e ko tei rekareka, ka eke anake atura ratou ki roto iaia.",
                "15.": "E te tangata rikiriki, e tukuia ia ki raro; e te tangata maata, e taakaakaia ïa; e te mata teitei oki, e tuku katoaia ïa ki raro.",
                "16.": "E ko Iehova Sabaota ra te ka akateiteiia i te tuatua tau, e ka akatapuia te Atua, ko Tei Tapu ra, i te tuatua tika.",
                "17.": "E i reira te au punua mamoe e kai aere uaʼi, e na te tangata ke e kai i te au ngai tanea o tei matu ra.",
                "18.": "Aue oki kotou to tei kika i te kino ki te taura o te kanga ra, e te ara i te taura kariota ra.",
                "19.": "Ko tei karanga e, kia rapurapu aia, kia akavave aia i tana angaanga kia kite tatou; e kia tupu vave te tuatua a Tei Tapu i Iseraela nei, kia tae mai ïa, kia kite tatou.",
                "20.": "Aue oki ratou tei tuatua i te kino ra e meitaki, e te meitaki ra e kino; tei tuatua i te poiri ra e mārama, e te mārama e poiri, tei tuatua i te mara ra e vene, e te vene ra e mara.",
                "21.": "Aue oki ratou tei karape i to ratou uaorai mata, e tei pakari i to ratou uaorai manakoanga!",
                "22.": "Aue oki ratou, tei ririnui i te inu wina ra e tei maroiroi kia iro i te kava kona ra.",
                "23.": "Ko tei akatika i te aronga ara no te tutaki, e tei akakore i te tuatua tika a te aronga tuatua tika ra!",
                "24.": "E teianei, mei te ngangaere e pou i te ai ra, e mei te mauku e pou i te ai mura ra; ka riro katoa oki to ratou tumu mei te mea pe ra, e to ratou pua, ka pekeia ki runga mei te one pueu ra; no te mea kua akaruke ratou i te ture a te Atu Sabaota ra, e kua akavaavaa i te tuatua a Tei Tapu i Iseraela nei.",
                "25.": "No reira kua ka te riri o te Atu ki tona ra iti tangata, e kua akatika aia i tona rima kia ratou, kua ta iora aia ia ratou; e kua ngaueue iora te maunga, riro atura to ratou au kopapa mei te teita i rotopu i te au arataa ra. Kare akerai tona riri i anga ke, te akatika ua mairai oki tona rima.",
                "26.": "E akatu oki aia i tetai reva no te pa enua mamao ra, e tuatua mairai aia kia ratou mei te openga mai o te enua ra; e i na, e aere mai ratou ma te viviki maata, kare rava tetai o ratou e roiroi, kare oki e turori aere.",
                "27.": "Kare ua tetai e varea moe, kare oki i moe, kare to ratou kiri taukupu i matara, e kare oki te itiki o to ratou tamaka e motu.",
                "28.": "Ka koi ta ratou au kakao, e ka akaetaia ta ratou ana; te tapuae o to ratou au oroenua ra, e manakoia ïa e toka pakari ra, e to ratou au uira, mei te puaioio ïa. To ratou ngunguru anga, e tau ia ki to te liona ra.",
                "29.": "E mei te au liona kia ngunguru ratou; e ngunguru, ka noni ei ratou i te kai; e na ratou e apai ke, e kare ua e rauka akaou mai.",
                "30.": "Kia tae ki taua rā ra e aruru mai ei ratou, mei te aruru o te tai ra; e kua akara oki tetai ki te enua, i na, e poiri tumatetenga ïa kua poiri oki te mārama i te rangi ra."
            },
            "16": {
                "1.": "I te mataiti i mate ei te ariki ra ko Uzia, akara atura au i te Atu, i te noo anga ki runga i te terono teitei, e tei runga roa, e kua ki oki te iero i tei aru iaia.",
                "2.": "Te tu ua ra nga seraphi i runga ra, taki ono o ratou peau; kua tapoki aia i tona mata, e rua ra, e tapoki aia i tona vaevae, e rua ra, e e rua, kua rere aia.",
                "3.": "E kua kapiki iora tetai, na ko akera, E tapu, e tapu, e tapu, to te Atu Sabaota; kua ki te ao katoa nei i tona kakā.",
                "4.": "Kua ngaueue iora nga pou ngutupa i te reo o tona kapiki anga, ki akera te are i te auai.",
                "5.": "Kua tuatua akera oki au, Aue oki au nei! Kua mate au, e tangata vaa viivii oki au, e te noo nei au i rotopu i te tangata vaa viivii, kua akara oki oku mata nei ki te ariki ki te Atu Sabaota ra.",
                "6.": "Kua rere maira tetai seraphi kiaku nei, e tei tona rima tetai ngarau ka, i raveia mai e ïa i te piringoi mei runga maira i te atarau ra.",
                "7.": "Kua akatukia maira ki toku vaa, na ko maira, i na, kua akatukia teia ki to ngutu, kua akataka keia te kino, e kua akakoreia taau ara.",
                "8.": "Kua akarongo atura au i te reo o te Atu, i te na ko anga e, Koai taku e tono? Koai te ka aere no tatou? Kua karanga atura au, i na, teia au, ko au taau e tono.",
                "9.": "Kua tuatua maira aia, ka aere, ka karanga atu ki teianei aronga: E akarongo mai kotou, kare ra ratou i marama; e akara mai oki kotou, kare ra ratou e kite.",
                "10.": "E akaparuparu i te ngakau o teianei aronga; e akateimaa i to ratou taringa, e e topiri i to ratou mata; ko te akara aea to ratou mata, e ko te akarongo aea to ratou taringa, ko te kite aea to ratou ngakau, e ko te akaariuia mai, e ko te akaoraia aea oki ratou.",
                "11.": "Kua karanga atura au e, mei te aa te roa, e te Atu e? Kua tuatua maira aia, kia pou rava te au oire e kare e tangata, e te au are e kia kore e tangata i roto, e kia tanea rava te enua ra.",
                "12.": "Kia apai ke ravaia e Iehova te au tangata, ka maata oki te tanea i rotopu tikai i te enua.",
                "13.": "Toe ua rai oki te ngauru o te tangata ra, ka pou akaou rai oki te reira i te mate; mei te ale ra, e te alona, tipu uaia ra ki raro, te toe ra tona tumu, e riro taua tumu ra e uanga tapu."
            },
            "17": {
                "1.": "I te au ra o Ahaza, te tamaiti a Iotama, te tamaiti a Uzia, ariki no Iuda, kua aere maira te ariki no Suria ko Rezina, e ko Peka te tamaiti a Remalia, ariki no Iseraela, e kai tamaki kia Ierusalema, kare ra i rauka ia raua.",
                "2.": "E kua akakiteia te ngutuare o Davida, i te na ko anga e, kua tauturuia a Suria e Epheraima; e kua ngaueue ra tona ngakau, e te ngakau o tona au tangata ra, mei te au rakau o te vao rakau i ngaueue ua i te matangi ra.",
                "3.": "Kua tuatua maira te Atu kia Isaia, E aere koe i tenana e aravei ia Ahaza, ko koe ma to tamaiti ra ia Sareiasuba, ki te openga mai o te vai ko ra, o te roto ki runga ra, ki te arataa o te kainga o te tamā kakau ra.",
                "4.": "E karanga atu koe kiaia, kia matakite, e muteki ua; auraka e mataku, auraka oki e parukaua to ngakau, i te auai o teianei puke komotu ai nei, i te riri maata o Rezina, ma Suria, e to te tamaiti a Remalia ra.",
                "5.": "No te mea kua akakoro a Suria e Epheraima e te tamaiti a Remalia, i te kino noou i te na ko anga e,",
                "6.": "Aere mai, ka aere tatou ki runga ia Iuda, e tamanamanata atu, e kokoti mai i tetai pae no tatou uaorai; e ko te tamaiti a Tabela nei, ta tatou ïa e iki, ei ariki ki reira.",
                "7.": "Te na ko maira te Atu ra ko te Atua, kare ïa e mou, kare oki e tupu.",
                "8.": "Upoko ua rai Damaseko no Arama, upoko ua rai oki Rezina no Damaseko; kare ope te mataiti ono ngauru ma rima, e ngaangaaʼi Epheraima, kare atura e karangaia e iti tangata.",
                "9.": "Upoko ua rai oki Samaria no Epheraima, upoko ua rai te tamaiti a Remalia no Samaria. Kia kore kotou e akarongo ra, kare rava kotou e akatinamouia.",
                "10.": "Kua tuatua akaou maira oki te Atu kia Ahaza, na ko maira,",
                "11.": "E pati koe i tetai akairo ki te Atu ra ki te Atua; e pati ki raro roa ra, me kare ra, ei runga rava.",
                "12.": "Kua karanga atura Ahaza, kare au e pati, kare oki au e timata i te Atu.",
                "13.": "Kua tuatua maira aia, E tenana, e akarongo mai, e te ngutuare o Davida e, e meangiti ainei kia akaroiroi koe i te tangata, ka akaroiroi katoa ainei kotou i toku Atua?",
                "14.": "E tenana, na te Atu uaorai e oronga i tetai akairo no kotou; i na, e nui te paretenia, e e tamaiti tana ka anau, e ka tapaia tona ingoa ko Imanuela.",
                "15.": "Kia kite aia i te kopae atu i te kino, e te rave i te meitaki, e kai ei aia i te pata, e te meli.",
                "16.": "I mua ake te tamaiti e kite ei i te kopae i te kino e te rave i te meitaki, ka akarukeia taua enua, taau e riri ra, e nga ariki toko rua nona ra.",
                "17.": "Ka tuku te Atu ra, ki runga i toou katoa ra au tangata, e te ngutuare katoa o toou ra metua, i te au rā kare i kitea mai, e mei te rā mairai i akaruke ei Epheraima ia Iuda ra, ariki o Asura.",
                "18.": "E i taua rā ra, e tuatuaʼi te Atu i te rango, i te ngai mamao i Aiphiti ra, e i te rango meli, i te enua ra i Asura.",
                "19.": "E tae mairai oki ratou, e ka akangaroi ratou ki roto i te au ō i akarukeia ra, e ki roto i te au va toka ra, e ki runga i te au rakau taratara ra, e ki runga i te ngangaere ra.",
                "20.": "Kia tae ki taua rā ra, e varu ei te Atu ki te varu tutakinaia ra, ki te au tangata i tetai pae mai i te vai ra, ki te ariki no Asura ra, i te upoko, e te uruuru vaevae; e te kumikumi katoa ra, e pou takiri.",
                "21.": "E kia tae ki taua rā ra, e angai ei te tangata i te tinana puakatoro ou okotai ua ra, e nga mamoe e rua ra;",
                "22.": "No te maata o te u ta ratou e omai ra, e kai ei aia i te pata, ko te pata oki e te meli ta ratou katoa e kai, ko tei toe i te enua nei.",
                "23.": "E te au kainga vine katoa ra, okotai tausani te vine ki roto, okotai oki tausani i te manga ario e okonaiaʼi ra e riro ïa, kia tae ki te reira ra, ei rakau taratara, e ei tataramoa.",
                "24.": "Ma te kakao e ma te ana e aere mai ratou ki reira; e riro oki te enua katoa ra, ei rakau taratara, e ei tataramoa.",
                "25.": "E te au tuaivi e kenuia ki te ko ra, kare e na reira no te mataku i te rakau taratara e te tataramoa; e riro ïa ra, ei aerenga no te puakatoro, e ei takatakai anga oki no te au mamoe."
            },
            "18": {
                "1.": "Kua tuatua maira te Atu kiaku, ka rave koe i tetai pokaikai maata, ka tata ki runga ki te peni a te tangata ra, no runga ia Mahera-salala-hasa-baza.",
                "2.": "Kua rave atura au i nga kite pikikaa kore ra, ko Uria taunga ra, e ia Zekaria te tamaiti o Ieberekia ra.",
                "3.": "Kua aere atura au ki te peroveta vaine, e nui iora aia, e anau maira tana e tamaiti. Kua tuatua maira te Atu kiaku, ko Mahera-salala-hasa-baza taau ingoa ka tapa iaia.",
                "4.": "Kare oki taua tamaiti e kite i te tuatua e, e toku papa e, e toku mama e, ka apai keia te apinga nui o Damaseko, e te apinga nui o Samaria mei mua atu i te aroaro o te ariki no Asura ra.",
                "5.": "Kua tuatua akaou mairai te Atu kiaku, na ko maira,",
                "6.": "No te mea kua akaruke teianei aronga i te vai i Siloa tei tae marie ra, e kua paapaa ia Rezina, te tamaiti a Remalia ra.",
                "7.": "E teianei, i na, te apai maira te Atu ki rungao ia ratou, te vai o te kauvai ra, tei ririnui, e tei viviki, koia te ariki no Asura, e tona katoa ra kakā; e puke aia na runga i tona au kauvai rikiriki katoa ra, e e maringi katoaia na rungao i tona au nia ra.",
                "8.": "E na roto aia ia Iuda i te aere, i te puke anga oki ki runga i te au nia ra, e taea roaia i te kaki; e tae te totoa anga o ona peau ki te pararauare roa o toou enua, e Imanuela e!",
                "9.": "E taokotai mai kotou, e te au tangata na, e ka atiatiia kotou; e ariu mai i te taringa, e to te pa enua mamao katoa ra; e rakei ia kotou, e ka atiatiia kotou, e rakei ia kotou e ka atiatiia kotou.",
                "10.": "E uriuri kotou i te tuatua, e riro ïa ei mea puapinga kore; e tuatua mai kotou i te tuatua, kare rai e mou; tei ia matou oki te Atua.",
                "11.": "Kua na ko maira oki te Atu kiaku ma te rima ririnui, e kua ako maira kiaku e, auraka au e aere na te arataa o teianei aronga, na ko maira.",
                "12.": "Auraka kotou e karanga e, e taokotaianga, ki te au mea ta teianei aronga e karanga mai e, E taokotaianga; auraka oki kotou e mataku i ta ratou e mataku ra, auraka oki e ngarangara.",
                "13.": "Ko te Atu Sabaota ra, ta kotou e akatapu; koia oki ta kotou e mataku e ta kotou ïa e ngarangara.",
                "14.": "E riro oki aia e akapuanga; ei toka turorianga ra, e ei punanga ki nga ngutuare e rua o Iseraela ra, ei maunu e ei ereere i to Ierusalema.",
                "15.": "E manganui ratou te ka turori, e ka inga, e e atiatiia, e e ii, e e apainaia.",
                "16.": "Ka ruru ana i te tuatua akakite, ka topiri ana i te ture i roto i taku au pipi.",
                "17.": "E tatari oki au i te Atu, ko tei uuna i tona mata i te ngutuare no Iakoba, e kimi rai au iaia.",
                "18.": "I na, ko au e te au tamariki ta te Atu i oronga mai naku ra, ei au akairo oki ïa e ei umere anga i Iseraela nei, na te Atu Sabaota ra, ko tei noo i te maunga ra i Ziona.",
                "19.": "E kia tuatua mai ratou kia kotou, E kimi atu i te au vaerua i matauia, e ki te au purepure, kia ratou oki tei kiokio mai e ko tei mutamuta ra; kare ainei te tangata e kimi tika atu ki to ratou Atua kia akarongo tei ora i tei mate?",
                "20.": "Ei te ture e i te tuatua akakite; kia kore ta ratou tuatua e tau ki te reira tuatua, kare atura e mārama i roto ia ratou.",
                "21.": "E aere ra ratou na rotopu i te enua nei, ma te tinai mate i te pongi; e kia mate ratou i te pongi ra e maki takita ratou ia ratou uaorai, ka tao ei ratou i to ratou ariki, e to ratou Atua; e ka akara oki ki runga.",
                "22.": "E ka akara oki ratou ki te enua nei, e i na, e tumatetenga e te poiri, e poiri taitaia oki, e ka tuaruia ki roto i te poiri."
            },
            "19": {
                "1.": "Kareka ra, kare oki i vaooia te poiri ki te ngai i tumatetenga ana i mua; mei iaia oki i taakaaka i muatangana i te o Zebuluna, e te enua o Naphatali; e i muri mai, kua taakaaka rava ia ratou i te pae taatai i te Tai Muramura, i tera pae Ioridana, ko Galilea i o te au enua ra.",
                "2.": "Te aronga i aere ua na te poiri ra, kua akara ïa i te mārama maata; te aronga i noo ki te ngai maru mate, kua itiia ratou e te mārama.",
                "3.": "Kua maata koe i te enua ra, e kua akamaata i te mataora; e mataora ratou ki mua ia koe mei te rekareka i te tuatau mou ra, mei te rekareka oki o te aronga e tua i te apinga keia ra.",
                "4.": "Kua ati te zugo o tona apainga ia koe, te rakau ki runga i tona pakuivi, te rakau o tei takinga kino mai iaia ra.",
                "5.": "E riro ei te au tamaki o te toa ra i te aruru papu kore; e te au kakau i takaviriia i roto i te toto ra; ei vaie tau anga ai ïa.",
                "6.": "Kua anau mai tetai tamaiti na tatou, kua orongaia mai tetai tamaroa na tatou; ei runga ra i tona pakuivi te au vai ei, e e tapaia tona ingoa kia Umere, Tumu Korero, Te Atua Mana, Te Metua no te Tuatau Mutu Kore, te Ariki No Te Au.",
                "7.": "Kare e mutu te tupuanga o tona ra basileia e tona au, e noo aia ki runga i te terono o Davida, e ki runga i tona ra basileia, ei akatinamou e ei akamatutu i te reira, ma te tuatua tau, e te tuatua tika, i teianei, e tuatau ua atu. Na te maroiroi o te Atu Sabaota te reira e rave.",
                "8.": "E manga tuatua ta te Atu i unga atu kia Iakoba, e kua iri ki runga ia Iseraela.",
                "9.": "Ka kite oki te au tangata ravarai, ko Epheraima, e to Samaria katoa, ko tei tuatua ma te ngakau parau e te akateitei, i te na ko anga e,",
                "10.": "Kua pururu oki te piriki ki raro, e toka tarai ra ta tatou e patu; kua tipuia te sukamino, e pau ra tatou ki te arezi.",
                "11.": "E akatupu katoa mai te Atu i te au enemi o Rezina ei rave iaia, e nana e taokotai i tona au enemi.",
                "12.": "To Arama i mua, e te Philiseti i muri; ka apuku rava akera ratou ia Iseraela ma te vaa amama ua. Kare akerai tona riri i anga ke, te akatika ua mairai oki tona rima.",
                "13.": "Kare oki te au tangata nei i anga mai kiaia i tei papa mai ia ratou ra, kare oki ratou i kimi i te Atu Sabaota ra.",
                "14.": "E tipu ke atu ei te Atu ia Iseraela nei, i te upoko, e te iku, e te atava, e te rau, i te rā okotai.",
                "15.": "Ko te tangata taito ra, ko te upoko ïa; e te peroveta e apii i te tuatua pikikaa ra, ko te iku ïa.",
                "16.": "Na te au arataki o teianei au tangata ratou i arataki ke; e ko tei aratakiia e ratou ka pou katoa ïa.",
                "17.": "E teianei, kare te Atu e rekareka i ta ratou au tangata mapu, kare oki aia e aroa i ta ratou au tamariki matiroeroe, e te au vaine takaua ra; no te mea e aronga pikikaa anake ratou, e te rave tuatua kino ra, e tuatua neneva anake, kare e vaa toe. Kare akerai tona riri i anga ke, te akatika ua mairai oki tona rima.",
                "18.": "Te ka ua nei te kino mei te ai ra; e pou te rakau taratara e te tataramoa; e e mura oki i te vaorakau piripiri ra; e peke oki ratou ki runga mei te kou auai ra.",
                "19.": "No te riri o te Atu Sabaota ra i akapoiriiaʼi te enua nei, e riro oki te tangata nei mei te vaie no te ai ra; kare oki te tangata e akaperepere ua atu ki tona taeake.",
                "20.": "Ka opu aia ki te pae katau, e e pongi rai; e kai oki i te pae kaui, kare ra e pangia te kaki; e kai oki te tangata ravarai i te kiko o tona uaorai rima.",
                "21.": "Ko Manase, e ko Epheraima, e ko Epheraima e ko Manase; e kapiti ra raua i te rave ia Iuda. kare akerai taua riri ra i anga ke, te akatika ua mai rai oki tona rima."
            },
            "20": {
                "1.": "Aue oki to tei maani i te ture tika kore, e tei tata i te takinga kino ta ratou uaorai i maani;",
                "2.": "Ei kopae atu i te aronga putaua i te tuatua tau, ei akangere atu i te mea tika i te aronga rikiriki o toku nei iti tangata; kia riro te au vaine takaua ei apinga keia na ratou, e kia keia oki ratou i ta te au matiroeroe.",
                "3.": "E akapeea ra kotou kia tae ki te rā e rokoia atu ei kotou i te atoroanga ra, e i te mate e tae mai mei te ngai mamao mai? E oro tika kotou kiaai kia tauturuia mai? E eiea kotou e vaoo ei i to kotou kaka?",
                "4.": "Me akaruke ratou iaku, e kauraro ratou i te aronga i tapekaia ra, e ka inga ratou ki raro i te aronga i mate ra. No teia au mea kare akerai tona riri i anga ke, te akatika ua mairai oki tona rima.",
                "5.": "E te tangata Asura e, te rakau a toku nei riri e, e te rakau i to ratou rima, ko to ratou riri ïa.",
                "6.": "E akaunga atu au iaia ki te enua pikikaa ra, e porokiroki atu au iaia ki te aronga i ririia e au ra; kia akaputuputu i te aru ra; e kia apai ke i tei noniia ra; e kia takatakai aia ia ratou ki raro mei te vari o te au arataa ra.",
                "7.": "Eaa i kore ei aia i manako akapera, kare oki tona ngakau i pera i te manako anga, kareka te ta, tei reira tona ngakau, e kia tipu i te au enua kare e iti.",
                "8.": "Te tuatua maira oki aia, kare ainei toku nei ui rangatira ei ui ariki anake ra?",
                "9.": "Kare ainei Kalano i aite kia Karekemisa? Kare ainei Hamata e aite kia Arepada? Kare ainei Samaria e aite kia Damaseko?",
                "10.": "Mei toku rima i rave i te au basileia idolo, e ta ratou tiki ra, ko tei meitaki i to Ierusalema i to Samaria.",
                "11.": "Mei taku i rave i to Samaria e tona ra au idolo, kare ainei au e akapera katoa kia Ierusalema e tona katoa ra au tiki?",
                "12.": "E riro ra, kia ope te au angaanga katoa a te Atu i te raveia e ïa ki runga i te maunga ra ko Ziona, e ki runga ia Ierusalema, e papaʼi au i tei tupu i te ngakau parau o te ariki no Asura, e te akara anga nengonengo o tona mata.",
                "13.": "Kua tuatua oki aia e, no toku rima ririnui e no toku nei karape, i tikaʼi iaku te rave i teianei au mea, kua pakari oki au; apai keia e au te kena kainga o te enua ra, e kua noniia e au ta ratou apinga i akaputuputu ra; e mei te toa ririnui ra, ka tuku au i te aronga i noo i te enua ra ki raro.",
                "14.": "Kua kitea e toku rima te apinga a te au tangata mei te koanga i kitea ra; e mei te tangata i akaputu i te ua manu i akarukeia ra, kua pera katoa toku akaputuputu anga i ta te pa enua katoa; kare ua tetai i akakapakapa ua ake i te peau, e i amama ua ake te vaa, e i kiokio ua maira oki.",
                "15.": "E akateitei ainei te toki ki tei rave mai e tipu? E akateitei ainei te keke ki tei rave iaia e keke? Mei te rakau pāpā e takirikiri ki tei apai iaia ra; me kore ra e mei te rakau e taki iaia uaorai ki runga mei te mea kare aia i te rakau,",
                "16.": "E teianei, na te Atu, te Atu Sabaota ra, e unga atu i te ikoke ki runga i te aronga matu ra, e ki raro ake i tona kakā e tutungi ei aia i te ka anga, mei te ai vera ra.",
                "17.": "E riro te marama o Iseraela ra ei ai, e Tei Tapu ka riro aia ei ai mura; e ka rava kia pou tana rakau taratara, e tana au tataramoa ra, i te ra okotai.",
                "18.": "E pou oki te manea o tona vaorakau, e tona kainga ua meitaki ra, i te vaerua e tae ua atu ki te kopapa, te ka pouia aia; e ka roiroi oki ïa, mei te tangata mou reva e roiroiia ra.",
                "19.": "E ko te toenga rakau o tona vaorakau ra, e iti ïa, e ope ua ake i tetai tamaiti iti kia tata.",
                "20.": "E kia tae ki taua rā ra, Kare te toenga o Iseraela ra, e tei ora i te ngutuare o Iakoba, e irinaki akaou i tei ta mai ia ratou; e irinaki ra ratou i te Atu, i Tei Tapu i Iseraela nei, ma te pikikaa kore.",
                "21.": "E oki maira te toenga, te toenga no Iakoba, ki te Atua Mana ra.",
                "22.": "No atu e kua aite ua rai toou iti tangata, e Iseraela e, ki te one i taatai, e toenga ua te ka oki mai. Te akapouanga i akakoroia ra, e maringi ua ïa i te tuatua tika.",
                "23.": "E taua akapouanga i akakoroia ra, na te Atu ra, na te Atu Sabaota e rave i rotopu i te enua katoa nei.",
                "24.": "E teianei te na ko maira te Atu ra, te Atu Sabaota, auraka e mataku, e taku iti tangata i noo ki Ziona ra, i te tangata Asura ra; e pāpā mairai aia ia kotou ki te rakau, e apai aia i tana rakau ki runga ia kotou, mei to Aiphiti ra.",
                "25.": "E roa poto akera, e anga atura taua riri otooto ra, e toku riri i to ratou mate.",
                "26.": "Na te Atu Sabaota ra e akatupu i tetai maki ki runga iaia, mei te tainga ia Midiana, ki te mate ra ki Areba; mei tana rakau i vai ki runga i te tai ra, e apai aia i te reira ki runga, mei i Aiphiti ra.",
                "27.": "E kia tae ki taua rā ra, e apai keiaʼi tana apinga i to pakuivi e tana zugo mei runga i to kaki ra; e e akakoreia oki te zugo no te akatainuanga ra.",
                "28.": "I tae mai ana aia ki Aiata; i na roto atura aia ia Mikeroni i te aereanga, e i Mikamasa i vao ei aia i tana au apainga.",
                "29.": "Kua topaia ratou te ngai oiti, ei Geba ratou moe ei, kua mataku a Rama, kua rere ke atu a Gibea e Saula.",
                "30.": "E akateitei i toou reo, e te tamaine a Galima e; e akarongo mai, e Laisa, e to Anatota.",
                "31.": "Kua aere a Mademena, kua putuputu mai to Gebima kia oro.",
                "32.": "Ei Noba aia noo ei i taua ra ra, e ruru aia i tona rima ki te maunga o te tamaine a Ziona, te tuaivi ra o Ierusalema.",
                "33.": "I na, na te Atu ra, na te Atu Sabaota, e tipu i te mangamanga ma te aruru maata; e tipuia oki te aronga ngateitei ki raro, e taakaaia te aronga akaparau.",
                "34.": "E tipupu oki aia i te ngai piri o te vaorakau ra ki te auri, e inga Lebanona i te rima marōrō."
            },
            "21": {
                "1.": "E tupu tetai tupu ou no roto i te tumu ra o Iese; e no roto mai i tona au aka e tupu mai ei tetai uri uua.",
                "2.": "Ka noo ua mairai te Vaerua o te Atu ki runga iaia, te vaerua o te pakari e no te mana, te vaerua no te kite e no te mataku i te Atu ra.",
                "3.": "E ka apii oki iaia kia kite i te mataku i te Atu, kare aia e akava ua i ta tona mata i akara ra, kare katoa e ako i ta tona taringa i akarongo ra.",
                "4.": "I te tuatua tika aia e akara mai ei i te aronga rikiriki ra, e aku oki aia ma te tuatua tau i te aronga maru o te enua nei; e ta aia i te enua nei ki te rakau ra i tona vaa, e i te ao o tona vaa e tamate ei aia i te tangata kino.",
                "5.": "E te tuatua tika ra, ko te tatua ïa o tona taukupu; e te tuatua mou ra, ko tona ïa ruru manava.",
                "6.": "Ei reira te luko e noo katoaʼi raua ko te punua mamoe; e te nemera e te punua puakanio, e kapiti katoaia i te moe anga; e te punua puakatoro, e te liona ou, e te puakatoro angaiia ra, okotai ra kapiti anga mai; e na tetai tamaiti meangiti e arataki ia ratou.",
                "7.": "Te puakatoro ūā ra e te pea okotai rai ïa one kai; okotai rai moeanga to te anau; e kai oki te liona i te mauku mei te puakatoro katoa ra.",
                "8.": "E kanga ua te tamaiti kai u ki te vaarua o te asepi, e ki runga i te koanga vipera ra e tuku ei te tamaiti i tona rima.",
                "9.": "Kare ratou e akamamae, kare oki e mea e mate ei, i toku katoa nei maunga tapu; no te mea, ka ki te enua i te kite i te Atu, mei te tai e tapoki i te enua ra.",
                "10.": "E kia tae ki taua rā ra, e riro tetai aka no Iese, i te tuanga ki runga ei reva no te au tangata, e kimi oki te au pa enua i te reira, e e kakā oki tona akangaroianga.",
                "11.": "E i te reira rā, e akatika akaou ei te Atu i te rua o te taime i tona rima e akaora i te toenga o tona iti tangata, ko tei toe i Asura ra, e i Aiphiti, e i Patarosa, e i Kusa, e i Elama, e i Sinara, e i Hamata, e i te au enua o te moana ra.",
                "12.": "E akatu aia i tetai reva ki runga no te pa enua ra, e e akaputuputu mai aia i to Iseraela i tuaruia ra, e akaputuputu katoa mai oki ia Iuda i akapueurikiriki keia ra, mei nga openga mai o te enua e ā katoa ra.",
                "13.": "E topa te vareae o Epheraima, e te au enemi o Iuda, e tipu keia ïa; kare Epheraima e vareae ia Iuda, kare oki Iuda e akariri ia Epheraima.",
                "14.": "E rere ratou ki runga i te pakuivi o te Philiseti ki te pae i te opunga o te rā ra; e pou katoa oki te au tamariki no te itinga o te rā ra ia ratou; e rave oki to ratou rima ia Edoma raua ko Moabi; e akarongo mai oki te tamariki a Amona ia ratou.",
                "15.": "E akapou rava oki te Atu i te arero o te tai Aiphiti ra, e ruru katoa aia i tona rima ki runga i te kauvai ra ki tana matangi viviki maata e ka ta aia i te reira ki te itu kauvai rikiriki ra, e na rungao ratou i te aere kare e mau te vaevae.",
                "16.": "E ka vai rai te arataa tika no te toenga o tona ra au tangata, ko tei toe i Asura ra; mei to Iseraela i te ra e aere mai ei ratou mei Aiphiti maira."
            },
            "22": {
                "1.": "Kia tae ki taua ra ra, e tuatuaʼi koe, E akameitaki au ia koe, e te Atu; i riri mai oki koe iaku ra, kua anga keia ra toou riri, e kua akapumaana mai koe iaku.",
                "2.": "I na, ko toku ora, ko te Atua ïa; e irinaki au, e kare au e mataku; no te mea ko te Atu ko Iehova, ko toku ïa matutu, e toku ïa imene anga, e kua riro mai aia ei ora noku.",
                "3.": "No reira, no te rekareka e uti ei kotou i te vai mei roto i te au punavai ora ra.",
                "4.": "E i te reira rā e tuatuaʼi kotou, E akameitaki atu i te Atu, e kapiki atu ki tona ingoa, e akakite ki te tangata i tana au ravenga, e akakite marie kotou e, kua akateiteiia tona ingoa.",
                "5.": "E imene kotou i te Atu, i te ravenga meitaki tu ke tana i rave ra; kua kitea oki te reira i te ao katoa nei.",
                "6.": "E kapiki mai, e maeva, e tei noo i Ziona ra e, e maata ra oki Tei Tapu i Iseraela nei i rotopu ia kotou ra."
            },
            "23": {
                "1.": "Te apainga o Babulonia, ta Isaia te tamaiti a Amosa i kite.",
                "2.": "Ei runga i te maunga teitei ka akatu ei i te reva, ka akateitei ei i te reo kia ratou, ka mou atu ei i te rima; kia tomo ratou ki te au ngutupa o te ui ariki.",
                "3.": "I akaue ana au i te aronga tapu noku, e kua tuatua atu au ki toku aronga maroiroi, kare e vai toku riri i runga ia ratou tei mataora i te teitei noku.",
                "4.": "Te mutamutaanga o te urupu ki runga i te au maunga, mei to tetai iti tangata maata ïa, e aruru maata oki to te au basileia e akaputuputuia mai, na te Atu Sabaota ra oki e akaputuputu i te nuku ra e tamaki.",
                "5.": "Mei te enua mamao mai ratou, mei te openga mai o te rangi, koia ïa, ko te Atu e te au taoonga tamaki nona, e akapou i te enua katoatoa ra.",
                "6.": "Ka aue ana kotou; kua vaitata te rā o te Atu; ei mate ïa no ko mai i te Mana Katoatoa.",
                "7.": "No reira i parukaua te au rima katoa, e tae a vai oki te ngakau o te tangata nei.",
                "8.": "E rokoia mai ratou e te mataku; e opukia mai ratou e te mamae e te aue; e umere ua ratou ia ratou uaorai; e riro oki to ratou mata mei te ai mura te tu.",
                "9.": "I na, te vaitata maira te rā o te Atu! E rā tangi oki, e te riri otooto, ka tanea takiri te enua ra; e te au tangata ara i roto iaia ra, ka akapou ravaia ïa e ïa.",
                "10.": "Te au etu oki no te rangi ra, e to reira katoa au pupu, kare ïa e marama mai; ka akapoiriia te rā i tona aere mai anga, kare oki te marama e pa mai i tona mārama.",
                "11.": "E papa atu au i teianei ao no tona kino, e te aronga kino no ta ratou au ara; e akakore au i te nengonengo o te aronga parau, e e taakaaka au i te akateitei o te aronga akamataku ra.",
                "12.": "E akariro au i te tangata ei puapinga maata atu i to te auro ra; e puapinga maata to te tangata okotai i to te toka auro no Ophira ra.",
                "13.": "No reira au e akangaueue ei i te rangi ra, e taka ke atura te enua i tona ngai i te riri o te Atu Sabaota ra, e i te ra o tona riri maata.",
                "14.": "E riro oki ratou mei te zabi arumakiia ra, mei te mamoe e kare e tangata e rave mai; e anga anake ratou ki to ratou uaorai; e oro anake ratou, te tangata katoatoa ra, ki tona uaorai enua.",
                "15.": "Te au tangata ngakau parau ra, e koia tei piri ki te aronga kino, e inga ïa i te koke.",
                "16.": "E taiaia ta ratou au tamariki ki mua i to ratou mata; e āruia to ratou au kainga, e kukumiia oki ta ratou au vaine.",
                "17.": "I na, e akatu au i to Madai ei rave ia ratou, ko te kore e akono i te ario e te auro, e kare oki ratou e rekareka i te reira.",
                "18.": "E taiaia te au tangata mapu i to ratou au ana, e te uanga no roto i te kopu ra kare e aroa; kare oki to ratou mata e tangi ua atu ki te tamariki.",
                "19.": "E ko Babulonia, te manea o te au basileia ra, te meitaki o te parau o te Kaledea ra, ka aite ïa ia Sodoma e Gomora ra, tei akapouia e te Atua.",
                "20.": "Kare e noo akaouia e te tangata, kare oki e nooia i tera uki i tera uki; kare oki te Arabia e patia i tona puakapa ki reira; kare oki te au tiaki e anga i te koro anana ki reira.",
                "21.": "Ei reira ra te au manu taae no te ngangaere e moe ei; e ki oki to ratou au are i te au taae; ei reira oki te titi e noo ei; e e rererere oki te au manu viivii ki reira.",
                "22.": "E aoa ua te au tu manu taae i te enua i te moana ki roto i te au are i akarukeia ra, e te au taae ki roto i te au ngai manea ra. Kua vaitata tona ra e kare oki ïa e akaroaia. E akapou vave au iaia; E aroa ra au i toku ra iti tangata, e mate ra te aronga rave kino."
            },
            "24": {
                "1.": "E aroa oki te Atu ia Iakoba, e e iki ua rai aia ia Iseraela, e ka akanoo oki aia ia ratou ki runga i to ratou uaorai enua; e e kapiti katoaia oki te tangata ke ke ia ratou ra, e e piri mai oki ki te ngutuare o Iakoba.",
                "2.": "E ka rave oki te au tangata ia ratou, e arataki atu ki to ratou ra ngai tikai ra; koia ïa, mei te au ngai mamao mai i te openga o te enua; e ka oki atu ratou ki te enua i taputouia ra no ratou. E ka riro oki ratou no te ngutuare o Iseraela, ei tavini tane e ei tavini vaine, i te enua o te Atu ra; e ka akatuikaa atu ratou i te aronga i tei akatuikaa mai ia ratou ra; e tutara oki ratou ki rungao i te aronga i takinga kino mai ia ratou.",
                "3.": "E ka tae ki te rā e oronga mai ei te Atu i te akangaroianga i toou tumatetenga, e i toou mataku, e i te angaanga maata i tukuia mai ki runga ia koe ra.",
                "4.": "E i taua rā ra, e rave ei koe i teianei pee ki te ariki no Babulonia, ka na ko atu ei e, aue te tangata takinga kino kua kore ïa, e te oire auro kua kore katoa ïa.",
                "5.": "Te rakau a te tangata ara, kua atiia ïa e te Atu, te sepeta a te au tutara ra.",
                "6.": "Ko tei ta riri rava i te au tangata ma te tuku kore; ko tei tutara ki runga i te pa enua ma te riri, ka takinga kinoia aia, e kare tetai e arai.",
                "7.": "Kua akangaroi te ao katoa nei, kua noo ua, e puroro ua mai to ratou reo imene.",
                "8.": "Koia rai ïa, ko te au berusi teia e rekareka nei ia koe, e au arezi o Lebanona, i te na ko anga e, mei toou taakaaka angaia, kare ua e tipu i tae mai kia matou.",
                "9.": "Ko ade i raro ra, te akakeuia nei ia koe, kia aravei ia koe, i toou aereanga atu; kua akaara aia i tei mate noou, e te aronga nunui katoa o te enua nei, kua akatu te au ariki o te au enua i to ratou au terono.",
                "10.": "E ka tuatua mai ratou kia koe, na ko maira, kua riro katoa koe mei ia matou nei ra? Kua akaaiteia koe kia matou nei?",
                "11.": "Kua tukuia toou akaparau ki raro i te vaarua, kare oki i rongoia te tangi o taau nabala ra; kua totoaia te iro i raro ake ia koe, e kua tapokiia koe ki te toke.",
                "12.": "Ko toou oki topa anga mei te rangi maira, e te etu kaka, tamaiti a te popongi e! Ko toou oki tipu angaia ki raro roa i te one, e tei akaue aere i te pa enua e!",
                "13.": "Kua karanga ra koe i roto i toou ngakau e, E kake atu au ki runga roa i te rangi ra, ki runga ake i te au etu o te Atua, e akateitei ei au i toku terono; e noo au ki runga i te maunga o te uipaanga ra, ki te pae i apatokerau.",
                "14.": "E kake atu au ki runga ake i te au tumurangi; kia aite au i Tei Teitei ra.",
                "15.": "Ka tukuia ra koe ki raro roa i ade ra, ki te pae o te vaarua ra.",
                "16.": "Te aronga e kite ia koe ra, ka akara matariki ua maira ia koe, ka akamaara tikai ia koe, ka na ko atu ei e, Ko te tangata ainei teia i ruketekete ei te enua katoa nei, e i ngaueue ei oki te au basileia?",
                "17.": "I riro ei te ao nei ei metepara, e i pou takiri ei te au oire; tei kore takiri i tuku i te au tuikaa kia aere.",
                "18.": "Te au ariki katoa o te pa enua ra, te taravarava anake ra ki raro ma te manea, i tona menema.",
                "19.": "Kua akarukeia ra koe ki vao mai i to vaarua ra, mei te atava rakau i akaviiviiia ra; e te toenga o tei taiaia ra, i tei puta i te koke ra, i tei riro ki raro ki te au toka o te vaarua ra; mei te kopapa i takatakaiia e te vaevae ra.",
                "20.": "Kare koe e kapiti katoaia kia ratou i te tanumanga, no te mea, kua pou ia koe toou uaorai enua, toou uaorai au tangata, kua taiaia e koe, kare rava te uanga o te aronga rave kino e akapaapaaia atu.",
                "21.": "E akateateamamao i te ta i tana au tamariki i te ara a to ratou au metua ra; ko te tu mai aea ki runga e rave i te enua no ratou; ko te ki aea te ao nei i te oire ia ratou.",
                "22.": "Te tuatua maira oki te Atu Sabaota, E tu au e rave ia ratou; e tipu ke i te ingoa i Babulonia nei, e te toenga, e te tamaiti, e te mokopuna, te na ko maira te Atu.",
                "23.": "E ka akariro au i te reira ei nooanga no te manu rere ra, e ei punavai; e pakoko takiri au i te reira ki te pakoko o te mate, te tuatua mai ra te Atu Sabaota ra.",
                "24.": "Kua taputou oki te Atu Sabaota ra, na ko maira, Ko taku oki i maara ra, ko te reira te ka tupu; e ko taku i akakoro ra, ko te reira te ka mou.",
                "25.": "E arataki au i to Asura ki toku nei enua, e ki runga i toku au maunga e takatakai ei au iaia ki raro i toku vaevae, ei reira tona zugo i runga ia ratou e taka ke ei, e e kore ei tana apainga i runga i to ratou pakuivi.",
                "26.": "Ko te akakoroanga teia i akakoroia no te pa enua katoa nei; teia oki te rima i akatikaia ra na rungao i te au enua katoa ra.",
                "27.": "Kua akakoro oki te Atu Sabaota, e naai oki e akakore? Tona rai rima i akatikaia, e naai e akaoki mai?",
                "28.": "I vai ana teia apainga i te mataiti i mate ei te ariki ra ko Ahaza.",
                "29.": "Auraka e rekareka, e Philiseti, i te mea, kua ati te rakau i pāpāiaʼi koe ra; e vipera oki te ka tupu na roto i te aka o te ovi ra, e tona uanga ei ovi rere aere ïa mei te ai ra.",
                "30.": "E kaikai te mataiapo o te putaua ra, e e moe ua tei ngere, ma te kino kore; ka ta ra au i toou ra tumu ki te onge, e te toenga noou ra, e taiaia ïa.",
                "31.": "E aue, e te ngutupa e, e te are, e te au oire e, e Philiseti katoatoa e, kua akapou ravaia. E auai te peke mai mei apatokerau, e kare te tangata e noo koia anake, i taua rā ra.",
                "32.": "Eaa te ka karangaia atu ki te au karere a te pa enua nei? Kua akatinamouia Ziona e te Atu, e irinaki te aronga putaua o tona ra iti tangata i te reira."
            },
            "25": {
                "1.": "E teianei, e tuatua atu au, ko Niphai, i tetai no runga i te tuatua taku i tata nei, tei tuatuaia e te vaa o Isaia ra. I na, e manganui te au mea ta Isaia i tuatua, e rauka ngata i toku ra iti tangata te marama i te reira, kare oki ratou i kite i te tu o te totouanga i rotopu i te ngati Iuda ra.",
                "2.": "Kare oki au, ko Niphai, i apii maata ia ratou i te au mea a te ngati Iuda ra, no te mea, ko ta ratou angaanga, ko te angaanga ïa a te poiri, e ta ratou i rave ra, ko te au ravenga viivii ïa.",
                "3.": "E teianei, e tata atu au ki toku ra iti tangata, ko te tangata katoatoa e ariki mai i teianei tuatua taku e tata nei, kia kite ratou i te utunga a te Atua e tae mai ki runga i to te au enua katoatoa, kia tau i te tuatua tana i tuatua ra.",
                "4.": "E akarongo mai ana e toku ra iti tangata no te ngutuare o Iseraela ki taku tuatua. I na, kare kotou i marama i te tuatua a Isaia; ina ra, kua papu ki te tangata katoatoa i ki i te vaerua o te totou ra. E tuku atura au i tetai totou kia kotou mei tei tau i ta te vaerua i roto iaku nei, e totou oki au mei tei tau i te tuatua papu i roto iaku mei te tuatau i akaruke ei matou ko toku metua ia Ierusalema ra, i na oki, te mataora nei toku ngakau i te tuatua papu i toku ra iti tangata, kia apiiia ratou.",
                "5.": "Koia ïa, te mataora nei toku ngakau i te au tuatua a Isaia, no te mea, no Ierusalema mai au, e kua kite toku mata i te au mea a te ngati Iuda ra, e kua kite oki au e, kua kite te ngati Iuda i te au tuatua a te au peroveta ra, e kare tetai iti tangata ke i kite atu i te au mea i tuatuaia ki te ngati Iuda mei ta ratou uaorai i kite ra, mari ra, kia apiiia ratou i te tu i te au peu a te ngati Iuda.",
                "6.": "Ina ra, kare au ko Niphai i apii atu ki taku au tamariki i te tu o te apiianga a te ngati Iuda, kua noo ra au, ki Ierusalema, e no reira i kite ei au i te au ngai katoatoa i reira, e kua akakite katoa au i taku ra au tamariki i te utunga a te Atua i tuku ki runga i te ngati Iuda ra, mei tei tuatuaia e Isaia ra, e kare ra au e tata atu i te reira.",
                "7.": "Ina ra, ka tata au i taku uaorai totou ma te marama i roto iaku, kua kite oki au e, kare te tangata e tarevake i te reira; ei te ra e tupu ei te au totou a Isaia ra, ei reira te au tangata katoatoa e kite papu ei, i te ra no te tupuanga o taua au totou ra.",
                "8.": "E tenana, e puapinga te reira i te tamariki a te tangata nei, e ko tei manako e, kare ïa e puapinga, e tuatua pu atu au kia ratou, e e tuatua au ki toku uaorai iti tangata, no te mea, kua kite au, ka puapinga maata te reira kia ratou i te au ra openga; i taua au rā ra, ka marama ua oki ratou i te reira, i na, kua tata oki au i te reira ei meitaki no ratou.",
                "9.": "E mei tetai uki i pou i te ngati Iuda no ta ratou angaanga kino ra, koia katoa kia tau i ta ratou angaanga kino, i pou ei ratou i tera uki e tera uki, e kare rava tetai i pou, mari ra kua akakiteia kia ratou e te au peroveta a te Atu ra.",
                "10.": "I akakiteia ana kia ratou te mate te ka tae mai ki runga ia ratou i muri ua ake i te ra e akaruke ei toku metua ia Ierusalema ra, kua akaketaketa ra ratou i to ratou ngakau, e mei taku i totou ra, kua pou akenei ratou, mari ra ko tei apaina tuikaaia ki Babulonia.",
                "11.": "E teianei, no te vaerua i roto iaku i tuatuaʼi au i taua tuatua nei. E no atu e kua apainaia ratou, ka oki mai rai ratou e ka noo ki Ierusalema; e ka akaokiia ratou ki to ratou enua ipukarea ra.",
                "12.": "Ina ra, e tamaki, e te rongo tamaki to ratou, e kia tae te rā e akakite mai ei te Tamaiti anau tai a te Metua, koia te metua o te rangi e te enua katoa, iaia uaorai kia ratou, i na, no ta ratou angaanga kino ra, e no te ketaketa o to ratou ngakau, e to ratou akarongo kore ra, ka akaruke ratou iaia.",
                "13.": "I na, ka akasatauro ratou iaia, e toru akera ra tona kopapa ki roto i te menema ra, e tuakaou mai ei aia mei te mate mai ma te ora; e ko tei akarongo i tona ra ingoa, ka ora ratou i te basileia o te Atua: kua mataora toku vaerua kia totou iaia, kua kite oki au i tona rā, e te akangateitei nei toku ngakau i tona ra ingoa tapu.",
                "14.": "E i na, kia tu mai te Mesia mei te mate mai, e kia akakite aia iaia uaorai ki tona ra iti tangata, ki te tangata katoatoa e akarongo i tona ra ingoa, i na, ka akakore akaouia a Ierusalema. Aue oki tei tamaki maira ki te Atua e ki te au tangata o tana akonoanga.",
                "15.": "E akapueurikirikiia te ngati Iuda ki te au enua katoatoa, koia ïa, e pou katoa a Babulonia, e e akapueurikirikiia te ngati Iuda e te au basileia ke ke ra.",
                "16.": "E kia akapararauareia ratou, e kia papa te Atua ia ratou i te au enua ke ke ra, i te au uki e manganui, i na, i tera uki e tera uki, e tae ua atu ki te tuatau e riro ei ratou i te irinaki i te Mesia ra, i te Tamaiti a te Atua, e i te tarangaara ope kore no te tangata katoatoa, e kia tae mai taua ra e akarongo ei ratou i te Mesia ra, e e akamori atu oki i te Atua i tona ra ingoa, ma te ngakau ma, e te rima viivii kore, e kare oki e tatari atu i tetai Mesia ke, e riro ei i taua tuatau ra, e tae mai ei te rā e akarongo ei ratou i teianei au mea e tikai.",
                "17.": "E akatika akaou mai te Atu i tona ra rima, kia akaoki mai i tona ra iti tangata, mei to ratou tu poiri e te kamakura, ko te akatikaanga rua ïa. E na reira aia i te akatupu i te angaanga umere e te poitirere i rotopu i te tamariki a te tangata nei.",
                "18.": "E akakite atu aia i tana tuatua kia ratou, e na taua au tuatua e akava ia ratou i te rā openga ra, e e orongaia oki te reira kia ratou, kia akakite marama ua kia ratou i te Mesia mou ki tei akarukeia e ratou ra, kia akakite atu oki kia ratou e, eiaa ratou e tiaki atu i tetai Mesia ke kia tae mai, no te mea, kare e Mesia ke atu e tae mai, mari ra e Mesia pikikaa ko te ka pikikaa i te tangata nei, okotai ua oki Mesia i tuatuaia e te au peroveta, e ko te Mesia oki aia ko te ka akarukeia e te ngati Iuda ra.",
                "19.": "Mei tei tuatuaia oki e te au peroveta ra, e tae mai ei te Mesia e ono anere mataiti i muri ake i te tuatau i akaruke ei toku Metua ia Ierusalema ra, e mei tei tuatuaia e te au peroveta ra, e te angela a te Atu, e topaia tona ingoa ko Iesu Mesia, te Tamaiti a te Atua ra.",
                "20.": "E teianei, e toku au taeake, kua tuatua mama ua au, kia kore kotou e tarevake. E te ora ra te Atu ra ko te Atua, tei arataki i to Iseraela mei Aiphiti maira, e tei oronga mai i te mana kia Mose ra kia akaora aia i to te enua i katikatiia e te au ovi taae ra, mei te mea ka akara to ratou mata ki te ovi tana i akatu ki mua ia ratou, e kua oronga katoa mai i te mana kiaia kia papa aia i te toka, e kua tae ua maira te vai ra. Koia mou, taku e karanga atu kia kotou na, e tuatua mou te reira, e te ora ra oki te Atu ra ko te Atua, kare atu e ingoa ke i raro ake i te rangi e oraʼi te tangata nei, mari ra, ko Iesu Mesia taku i tuatua ana.",
                "21.": "No reira, kua tuatua te Atu ra ko te Atua kiaku ra, ka vaioia e ka akonoia te au mea taku e tata, e ka tukuia oki ki roto i te rima o taku uanga i tera uki i tera uki, kia tika te tuatua i tuatuaia kia Iosepha, e kare rava tana uanga e pou e vai ei te enua nei.",
                "22.": "E teianei, e tae teianei au mea ki tera uki ki tera uki e vai ei te enua nei, e ka tukuia atu te reira kia tau i te inangaro e te manako o te Atua: e te au enua e rauka mai i te reira, e akavaia ratou e te au tuatua i tataia i roto ra.",
                "23.": "Kua maroiroi oki matou i te tata, kia apii atu i ta matou au tamariki, e to matou au taeake katoa i te akarongo i te Mesia ra, e kia akameitaki oki i te Atua; kua kite oki matou e, na roto i te aroa ua e oraʼi matou e ope ua atu te au mea ta matou ka rave.",
                "24.": "E no atu e te irinaki ua nei matou i te Mesia, te akono nei oki matou i te ture a Mose, ma te akara marie ki mua i te Mesia ra, kia pou te ture i te akatupuia ra.",
                "25.": "E no reira oki i tukuia mai ei te ture ra; kua riro oki te ture ei mea mate ia matou, e kua akaoraia matou e te Mesia ra na roto i to matou akarongo, kareka, no te au akaueanga ra, e akono ei matou i te ture ra.",
                "26.": "Te tuatua ua nei matou i te Mesia, e te mataora nei matou i te Mesia, e te ako nei matou i te tuatua no te Mesia, e te totou nei oki matou i te Mesia, e te tata nei oki matou i ta matou au totou, kia kite ta matou au tamariki i te ngai ta ratou ka akara kia matara ta ratou au ara.",
                "27.": "E tuatua oki matou i te ture, kia kite ta tatou au tamariki i te tu mate o te ture ra, e kia kite ratou i te tu mate o te ture ra, e akara ratou ki mua ki te ora i roto i te Mesia ra; e kia kite oki i te tumu i tukuia mai ei te ture ra. E kia ope te ture i te Mesia ra, kia kore ratou e akaketaketa i to ratou ngakau iaia ra, no te mea, e mea tau ïa kia akakoreia te ture ra.",
                "28.": "E teianei, i na, e taku au tangata, e iti tangata marokiakia kotou; i akakite papu atu ei au kia kotou kia kore rava kotou e marama kore. E te au tuatua taku i tuatua nei, ka riro ïa ei kite ia kotou, kua rava meitaki oki te reira kia apii atu i te au tu tangata katoatoa i te mataara tika ra, ko te arataa tika ra, ko te akarongo ïa i te Mesia ma te uuna kore iaia, mei te mea oki e uuna kotou iaia, kua uuna katoa kotou i te au peroveta e te ture katoa ra.",
                "29.": "E teianei, i na, e tuatua atu au kia kotou tera te mataara tika ko te akarongo ïa i te Mesia ra, ma te uuna kore iaia; ko te Mesia ra, ko Tei Tapu ia i Iseraela nei: Kia tipapa kotou ki mua iaia e kia akamori atu iaia ma to kotou ririnui katoa, e ma te manako katoa e ma te maroiroi katoa, e ma to kotou vaerua katoa e tikai, e mei te mea e akapera kotou, kare rava kotou e tuaruia ki vao.",
                "30.": "E kia tano ra, e akono kotou i te au akaueanga e te au angaanga oroa a te Atua e tikai; e tae ua atu ki te tuatau e akatupuiaʼi te ture i orongaia mai kia Mose ra."
            },
            "26": {
                "1.": "E kia tuakaou te Mesia mei te mate maira, ei reira aia e akakite mai ei iaia uaorai kia kotou, e taku au tamariki e taku au taeake akaperepereia ra, e ko te tuatua tana ka tuatua atu kia kotou, ko te ture ïa ta kotou ka akono.",
                "2.": "E i na oki, e tuatua atu au kia kotou, e kua kite ana au e, kia ope te au uki e manganui, e tupu ei te au tamaki maata e te maro i rotopu i toku ra iti tangata.",
                "3.": "E kia tae mai te Mesia, e akakiteia mai ei te au akairo i tona ra anauanga ki toku ra iti tangata, e no tona matenga, e tona tuakaouanga katoa, e mea maata e te mataku taua rā ra i te aronga rave kino; e mate oki ratou, e e mate oki ratou i te mea, kua takinga kino ratou i te au peroveta e te aronga tapu, e kua pei ia ratou ki te toka, e i ta oki ia ratou: No reira ka tae ua atu te kapiki a te toto o te aronga tapu ki runga ki te Atua ra mei raro mai i te one ia ratou ra.",
                "4.": "E teianei, ko te aronga akaparau, e tei rave i te angaanga kino, te aere maira te ra, e ka ua ratou, te na ko maira te Atu Sabaota ra, e riro oki ratou mei te teita maro ra.",
                "5.": "E apuku te enua i te au tangata tei ta i te au peroveta e te aronga tapu, te na ko maira te Atu Sabaota ra: e tapoki mai te maunga ia ratou, e apai keia ratou e te puaioio, e pururu ua te au are ki runga ia ratou, e mate ei ratou e ka akaungaungaia oki ratou.",
                "6.": "E atoroia mai oki ratou i te mangungu, e te uira, e te ngaueue enua, e te au tu mate katoatoa, no te mea, e tutungiia te ai o te riri o te Atua kia ratou, e ka riro ratou mei te teita maro ra, e ka pou ratou kia tae mai taua rā ra, te na ko maira te Atua Sabaota ra.",
                "7.": "Aue oki te mamae, e te otooto o toku ngakau no toku au tangata i tamateia ra! Kua kite oki au, ko Niphai, i te reira, e vaitata e pou katoaia au i mua i te aroaro o te Atu ra, e kapiki atu rai au ki toku Atua e, e mea tika to au ravenga.",
                "8.": "Ina ra, ko te aronga tuatua tika tei akarongo i te au tuatua a te au peroveta, e kare e ta ia ratou, ko tei tiaki marie ra i te Mesia e te au akairo te ka orongaia mai, e tei akakoromaki i te au takinga kino anga mai, i na, ko ratou te aronga kare e mate.",
                "9.": "E mama maira te Tamaiti a te Tuatua Tika kia ratou ra, e ka akaora ia ratou, e au oki to ratou i roto iaia e kia ope nga uki e toru, e e manganui, i te ā o te uki te ka mate i te tuatua tika ra.",
                "10.": "E kia ope anake teia au mea i te tupu, e tae viviki mai te mate maata ki toku ra iti tangata, e no atu e te mamae ua rai toku ngakau, kua kite atu au i te reira ra; e no reira te kite nei au e ka tupu rai ïa; ka oko ratou ia ratou uaorai no te mea puapinga kore; ka papaia oki ratou no to ratou nengonengo e te neneva kia mate takiri, e no te mea oki kua kauraro ratou i te tiaporo ra, e te iki ua ra ratou i te angaanga poiri, eiaa ta te marama, ka uriia ratou ki raro i ade ra.",
                "11.": "E kare oki te Vaerua o te Atua e tauta ua atu rai i te tangata nei e tuatau ua atu. E kia akamutu ra te Vaerua i te tauta anga i te tangata e tae ua mai ei te mate, e e mea tumatetenga ïa i toku nei ngakau.",
                "12.": "E mei taku oki i tuatua no te akapapuanga atu ki te ngati Iuda e, ko Iesu te Mesia mou, e mea tau oki kia akakite papu atu ki te au Etene e, ko Iesu te Mesia, te Atua mutu kore;",
                "13.": "E akakite mai oki aia iaia uaorai na roto i te Vaerua Tapu kia ratou katoatoa tei akarongo iaia, koia ïa, ki to te au basileia ra, e to te au kopu e to te au reo, e to te au iti tangata, i te rave anga i te au semeio maata, e te au akairo, e te au mea umere, i rotopu i te tamariki a te tangata nei mei tei tau i to ratou akarongo.",
                "14.": "I na, te totou nei au kia kotou i te tuatua no te au ra openga, i te ra e akatupuia mai ei teianei au mea e te Atu ra ko te Atua, ki te au tamariki a te tangata nei.",
                "15.": "E kia riro taku ra uanga e te uanga katoa a toku au taeake i te akarongo kore ra, e kia papaia ratou e te Etene ra; koia ïa, e kia patia te Atu ra ko te Atua i te puakapa ia ratou e pini ua ake, e kia akanooia te vaeau ki te aua ra, e kia akatuia te au punanga ia ratou, e kia taakaakaia ratou ki raro i te pueu ra e pou takiri, ei reira e tataia te tuatua a te aronga tuatua tika, e e akarongoia te pure a te aronga akono ra, e tei riro atu ki te akarongo kore, kare oki ratou e akangaropoinaia.",
                "16.": "E ko ratou oki i pou ra, ka tuatua mai ei ratou mei raro mai i te one ra, e mei raro mai i te one pueu to ratou reo i te tuatua anga mai, e to ratou reo, mei te reo o te vaerua tei matau, e oronga mai oki te Atu ra ko te Atua i te mana kiaia e raukaʼi iaia kia tuatua no ratou e mei te mea ra e, mei raro mai ïa i te one, e e koumuumu maira to ratou reo mei raro mai i te one pueu ra.",
                "17.": "Te na ko maira te Atu ra ko te Atua; Ka tata ratou i te au mea e raveia i rotopu ia ratou, e ka tataia ïa e ka topiriia ïa ki roto i tetai puka, e kare ïa e rauka i te aronga i riro ki te akarongo kore, no te mea, te titau nei ratou kia akakoreia te au mea a te Atua ra.",
                "18.": "E teianei, ko ratou tei akapouia ra, kua viviki to ratou tamate angaia; e te urupu o taua aronga mataku maata ra, mei te ota ïa e pueu ke ra. I na, te na ko maira te Atu ra ko te Atua: E tupu viviki te reira, i te kamoanga mata nei rai.",
                "19.": "Ei reira ratou tei riro i te akarongo kore ra, e papaiaʼi e te rima o te au Etene.",
                "20.": "E teitei te Etene i te nengonengo o to ratou uaorai mata, e kua turori oki ratou no te maata o to ratou papa turorianga, e kua akatu ratou i te au akonoanga e manganui; kua akakore ra ratou i te mana e te au semeio a te Atua ra, e kua ako atura i to ratou uaorai pakari e to ratou uaorai kite, kia rauka ia ratou te puapinga, e takinga kino ei i te tangata rikiriki ra.",
                "21.": "E kua akatuia te au akonoanga e manganui tei akatupu i te vareae, e te taumaro, e te makitakita.",
                "22.": "E vai katoa oki te au ravenga muna, mei to te tuatau taito ra, e mei te au ravenga oki a te tiaporo; koia oki te tumu o taua au mea ra, e te tumu o te ta tangata e te au ravenga tuke ke o te poiri; i na, te arataki nei aia ia ratou i te kaki ma te taura vavai ra, kia tapeka oki aia ia ratou ki tana au taura ketaketa ra e tuatau ua atu.",
                "23.": "E teianei, e aku au taeake akaperepere e, e tuatua atu au kia kotou na e, kare rava te Atu ra ko te Atua, e rave i te au ravenga poiri.",
                "24.": "Kare oki ana angaanga e rave ra, mari ra, e rauka i to te ao nei te meitaki i te reira ra; e aroa oki tona ki to te ao nei, e tae ua atu ki te oronga anga i tona uaorai ora, kia aere mai te au tangata ravarai kiaia. Kare roa aia e akaue ki te tangata nei e, auraka ratou e ariki i tona ra akaoraanga.",
                "25.": "I na, e kapiki ana ainei aia ki tetai tangata, na ko atura, Ka aere ke atu iaku nei? I na, e karanga atu au kia kotou na, kare ïa, e tuatua mai ra aia e, E aere mai kiaku, e to te au openga o te enua nei e, ka oko i te u e te meli ma te kore e moni e ma te oko kore oki.",
                "26.": "Kua akaue ainei aia ki te au tangata kia aere ratou ki vao i te au sunago, e ki vao i te au are pure ra? I na, e karanga atu au kia kotou na, kare rava ïa.",
                "27.": "Kua akaue ainei aia ki te au tangata kia kore e kimi i te ora nona? I na, e karanga atu au kia kotou na, kare katoa ïa, kua oronga ua ra aia i te reira ki te au tangata ravarai, e kua akaue mai aia ki tona ra iti tangata kia kimi ratou i te au tangata katoatoa kia tataraara.",
                "28.": "Kua akaue mai ainei te Atu ki te au tangata, auraka ratou e rave i tona ra meitaki? E karanga atura au kia kotou na, Auraka ïa, kua oronga uaia mai te reira ki te au tu tangata, e kare tetai e araiia i te rave mai i te reira.",
                "29.": "E te akaue maira aia e, auraka te angaanga a te taunga purepure e raveia; I na, te au taunga purepure ra, ko ta te tangata ïa akateiteianga ia ratou uaorai ei marama i te ao nei, kia rauka ia ratou te puapinga, e kia akameitakiia ratou e to te ao nei; kare ra ratou e kimi i te meitaki no Ziona ra.",
                "30.": "I na, na te Atu taua mea ra i kauvae; i tukuia mai ei te akaueanga e te Atu ra e te Atua, ka na ko mai ei ra e, e mea tau kia vai te aroa i roto i te au tangata; e ko taua aroa ra ko te pereperekavana ïa. E me kare a ratou aroa, kare oki a ratou e puapinga. E mei te mea e aroa to ratou, kare ratou e tuku ua i te tangata angaanga i Ziona kia mate.",
                "31.": "E ko te rave angaanga a Ziona, kia angaanga aia no Ziona; e mei te mea e angaanga ratou no te moni, e mate ia ratou.",
                "32.": "E teianei, kua akaue maira te Atu ra ko te Atua e, auraka te tangata e ta ua; auraka ratou e pikikaa; auraka ratou e keia; auraka ratou e akaiki puapinga kore ua i te ingoa o te Atu ra ko te Atua; auraka ratou e vareae; auraka ratou e makitakita; auraka ratou e taumaro tetai ki tetai; auraka oki ratou e akaturi; e kia kore oki ratou e rave ua i teianei au mea, ko tei rave ra, e mate ïa.",
                "33.": "Kare roa taua au ara no ko mai i te Atu ra, te rave ra aia i te tuatua tika i rotopu i te tamariki a te tangata nei, kare oki aia e rave ua i tetai mea tei kore i akakite puia ki te tamariki a te tangata nei, e kua patiia ratou katoatoa e ïa kia aere ua mairai kiaia e e rave i tona meitaki, e kare aia e uuna i te tangata e aere mai kiaia, te tangata kerekere e te teatea, te tuikaa e te tuikaa kore, te tane e te vaine; e te akamaara katoa nei aia i te Etene, okotai anake to te tangata tikaanga ki mua i te Atua, te ngati Iuda e te Etene katoa oki."
            },
            "27": {
                "1.": "I na, kia tae ki te au rā openga ra, ki te au ra o te Etene; I na, ko te au basileia katoa o te Etene, e te ngati Iuda katoa oki, ko te ka tae mai ki runga i teianei enua e ko te ka noo ki runga i te au enua ke ke ra, koia oki te au enua katoatoa o teianei ao. ka konaia i te tuatua tika kore, e te au angaanga viivii katoa ra.",
                "2.": "E kia tae ki taua rā ra, e atoro mai ei te Atua Sabaota ia ratou i te mangungu, e te ngaueue enua, e te aruru maata, e te matangi maata e te uriia, e te ai akapou maata ra.",
                "3.": "E te au enua katoatoa e tamaki mai ki Ziona ra, e tei takinga kino oki iaia, e riro ia ratou mei te moemoeā i te po. Mei te moemoeā a te tangata matepongi, i na, te kaikai ra aia, kia ara mai ra, kare oki i pangia tona kaki, e mei te tangata kaki vai ra kia rokoia e te moemoeā, te inu ra aia, kia ara mai ra, i na, kua paruparu aia e te kaki ua atu ra aia; e pera rai te tangata katoatoa o te pa enua ra, ko tei tamaki ki te maunga ra ki Ziona.",
                "4.": "E i na, ko kotou katoatoa tei rave i te kino ra, e oki e akamanako ana, ka kapiki atu kotou e ka aue atu oki, i na, ka kona kotou, kare ra i te wina, e tauriuri ua kotou, kare ra i te kava kona.",
                "5.": "E i na, kua riringi oki te Atu i te vaerua o te moe maata ki rungao ia kotou. E i na, kua tapiri kotou i to kotou mata, e kua akaruke oki kotou i te au peroveta; e no ta kotou au ara i tapoki ei aia i to kotou au tutara, e to kotou au akara.",
                "6.": "E akatae maira oki te Atu ra ko te Atua i te tuatua o tetai puka kia kotou, ko te tuatua a te aronga i moe ra.",
                "7.": "E i na, e topiriia taua puka ra, e ko taua puka ra, e akakiteanga ïa mei te Atua maira, no muatangana maira o teianei ao e tae ua atu ki te openga ra.",
                "8.": "E no te au mea i topiriia ra, e kore ei te reira e tukuia atu i te tuatau o te tuatua tika kore e te au angaanga kikino a te tangata nei, no reira i araiiaʼi te puka ia ratou.",
                "9.": "E tukuia atu ra taua puka ra ki tetai tangata, e nana oki e tuku atu i te tuatua o taua puka ra, koia oki te au tuatua a te aronga i moe ki raro i te one ra; e nana oki e tuku atu i te tuatua o taua puka ra ki tetai ke;",
                "10.": "Kare ra aia e oronga atu i te puka, kare katoa i te tuatua i topiriia ra. E topiriia te puka e te mana o te Atua, e ka vaio uaia te eeuanga i topiriia i roto i te puka ra, e tae ua atu ki te tuatau tau i te Atu kia tukuia mai ei, i na oki, na te reira e akakite mai i te au mea katoatoa mei muatangana maira o teia nei ao e tae rava atu ki te openga.",
                "11.": "E ka tae maira oki te ra e tatauiaʼi te au tuatua o te puka i topiriia ra ki runga i te au tauu o te are, e tatauia ïa e te mana o te Mesia ra, e ka eeuia mai te au mea katoatoa i raveia ana i rotopu i te tamariki a te tangata ra, e te ka raveia e tae rava atu ki te openga o teianei ao.",
                "12.": "Ei taua rā ra, e tukuia atu ei taua puka ra ki taua tangata taku i tuatua ana, ka uunaia taua puka ra i te mata o to te ao nei, kia kore te tangata e kite i te reira, mari ra ko nga kite toko toru te ka akara ki taua puka ra, e ka kite ratou na roto i te mana o te Atua, pera katoa te tangata i orongaia te puka kiaia ra; e e riro ratou ei akakite e, e tuatua mou taua puka ra, e te au mea katoa i tataia ki roto ra.",
                "13.": "E kare tetai ke atu e akara i te reira, mari ra, e toko tai puke tangata mei tei tau i te inangaro o te Atua, e riro ratou ei akakite i tana tuatua ki te tamariki a te tangata, kua tuatua maira oki te Atu ra ko te Atua, e kapiki mai te tuatua a te aronga tuatua tika ra, mei te mea e no te mate maira.",
                "14.": "E no reira e apai maira te Atu ra ko te Atua, i te au tuatua o taua puka ra, e na roto i te vaa o nga kite mei tei tau i tona inangaro e akatinamouiaʼi tana tuatua, aue oki tei akaruke i te tuatua a te Atua ra.",
                "15.": "Ina ra, e tuatua mai te Atu ra ko te Atua kiaia, ki tei rauka te puka ra, ka rave koe i teia au tuatua tei kore i topiriia ra, ka tuku atu ei ki tetai, e nana oki e akaari atu i te reira ki te tangata apiiia ma te tuatua e, ka tatau ana koe i teia, ei reira, e tuatua mai ei te tangata kite e, Ka apai mai i te puka, e ka tatau au i te reira.",
                "16.": "E teianei, no te kaka o teianei ao, e kia rauka oki te moni ka tuatua aia i te reira, e kare no te kaka o te Atua ra.",
                "17.": "E ka karanga maira te tangata, kare e rauka iaku kia apai mai i te puka, no te mea kua topiriia.",
                "18.": "Ei reira te tangata kite e tuatuaʼi e, kare e rauka iaku i te tatau.",
                "19.": "E tuku akaou atu ra te Atua i taua puka ra e te au tuatua o roto, ki te tangata apii koreia, e ka karanga mai te tangata apii koreia e, kare au i apiiia.",
                "20.": "Ei reira te Atu ra ko te Atua e tuatuaʼi kiaia ra e, kare te aronga kite e tatau i te reira, no te mea kua akaruke ratou i te reira e ka rauka iaku i te rave i taku uaorai angaanga; no reira ka tatau koe i te tuatua taku ka oronga atu kia koe.",
                "21.": "E vaoo ua i te ngai i topiriia ra, e akatupu oki au i te reira i te tuatau tau iaku ra, ka akakite oki au ki te tamariki a te tangata nei e, ka rauka iaku te rave i taku uaorai angaanga.",
                "22.": "E tenana, e oti akera ia koe te tatau i te au tuatua taku i akaue atu kia koe ra, e kia rauka oki ia koe nga kite taku i tuatua ia koe, ei reira koe e tapiri akaou ei i taua puka ra, e e uuna akaou oki kiaku ra, kia akono au i te au tuatua i kore i tataia e koe ra, e tae rava atu ki te tuatau e tika iaku kia akakite atu i te au mea katoatoa ki te tamariki a te tangata nei.",
                "23.": "I na oki, ko au te Atua, e Atua oki au no te semeio, e e akakite oki au ki to te ao nei e, okotai oku tu, i nanai, i teia nei ra, e tuatau ua atu; e kare oki au e angaanga i rotopu i te tamariki a te tangata nei, mari ra, na roto i to ratou akarongo.",
                "24.": "E tuatua atura oki te Atua kiaia te ka tatau i te au tuatua e tukuia atu kiaia ra e,",
                "25.": "No te mea te akavaitata mai nei teianei aronga iaku i to ratou vaa, e te akameitaki maira to ratou ngutu iaku, tei te atea ke ra to ratou ngakau iaku nei, e to ratou mataku iaku nei, e mea apii uaia ïa e te tuatua a te tangata anake ra.",
                "26.": "No reira i rave atu ei au i te ravenga vavaria i teianei aronga; i na, e ravenga vavaria e te poitirere. Te kite o to ratou aronga pakari e tei apiiia, ka kore, e te kite a to ratou aronga akono ra, e ngaro ke ïa.",
                "27.": "Aue oki ratou to tei kimi i te mea oonu, e uunaʼi i ta ratou ravenga i te Atu! E tei te poiri ta ratou angaanga e te karanga ra oki ratou e, Naai tatou e akara mai? Koai tei kite mai ia tatou? E karanga katoa ratou e, e akaaiteia ta kotou akauri anga i te au mea ravarai mei te karaea o te potera ra, ina ra, e akakite atu au kia ratou e, te kite nei au i ta ratou au angaanga katoatoa, te na ko maira te Atu Sabaota ra. E tuatua ainei oki te angaanga ki te tangata nana i maani, kare aia i maani iaku? E tuatua ainei tei angaia ki tei anga iaia, kare ona kite?",
                "28.": "I na, te na ko maira te Atu Sabaota ra, E akakite atu au ki te tamariki a te tangata e, kare e roa te tuatau e riro ei Lebanona ei kainga ua maata, e manakoia oki te kainga ua maata ei enua vaorakau ra.",
                "29.": "Kia tae ki te reira ra, e akarongo ei te turi i te tuatua o te puka; e mei roto i te kareureu e te poiri, e kite ei te mata o te aronga matapo tikai ra.",
                "30.": "E akamaata te aronga maru i to ratou rekareka i te Atu; e e mataora ua te tangata putaua i Tei Tapu i Iseraela nei.",
                "31.": "E te ora ra te Atu, e kite ei ratou e, ko tei rikarika, ka kore ïa; e ka pou tei taitoito, e ko tei kimi i te mea kino, ka tipu keia ïa;",
                "32.": "E ko tei akaapa i te tangata i te tuatua, e tei tuku oki i te ereere i tei ako mai i te ngutupa ra, e tei kopae atu i te aronga tuatua tika ra mei te mea puapinga kore ra.",
                "33.": "E teianei, te na ko maira te Atu ko tei akaora ia Aberahama, no runga i te ngutuare o Iakoba, kare a Iakoba e akama akaou, kare oki e moteteaka akaou tona rae.",
                "34.": "Kia kite ra aia i tana au tamariki, te angaanga no toku rima, i roto iaia, e akatapu ratou i Tei Teitei ia Iakoba ra, e mataku ratou i te Atua o Iseraela.",
                "35.": "E te aronga i apa i te vaerua, e rauka ia ratou te kite i te reira, e te aronga i nanunanu maira, e akaronga ïa i te ako."
            },
            "28": {
                "1.": "E teianei, i na, e toku au taeake e, kua tuatua atu au kia kotou mei ta te Vaerua i akaue mai kiaku; kua kite oki au e, ka tupu te reira e tikai.",
                "2.": "Te au mea e tataia no roto mai i taua puka ra, e riro te reira ei mea puapinga maata i te au tamariki a te tangata nei, e ei puapinga maata rava ki ta tatou uanga, ko te toenga ratou no te ngutuare o Iseraela.",
                "3.": "Ei taua rā ra e tuatuaʼi to te au akonoanga ra e, no te Atu matou; e ka tuatua to tetai ke e, no te Atu matou. E pera ua rai ratou ko tei akatu i te akonoanga tei kore i akatuia i te Atu ra.",
                "4.": "E ka maro tetai ki tetai, e maro oki to ratou au tiaki tetai ki tetai, e apii ratou ma to ratou uaorai kite, e uuna oki i te Vaerua Tapu, ko tei oronga mai i te mana kia tuatua.",
                "5.": "E e uuna ratou i te mana o te Atua, o Tei Tapu i Iseraela, e e karanga atu ratou ki te tangata e, Ka akarongo mai ana ia matou, e akarongo i ta matou tuatua, i na, kare oki e Atua i teia ra nei, no te mea, kua oti i te Atu ra ko te Akaora, i te rave i tana angaanga, e kua oronga aia i tona mana ki te tangata nei.",
                "6.": "I na, ka akarongo mai ana kotou ki taku tuatua, me tuatua ratou e, kua raveia tetai semeio e te rima o te Atua, eiaa e irinaki i te reira, no te mea, kare aia i te Atua o te semeio i teianei tuatau, kua oti aia i te rave i tana angaanga.",
                "7.": "I na, e manganui te ka tuatua e, ka kai, ka inu, ka akanavenave, apopo oki e mate ei tatou; e e meitaki to tatou i reira.",
                "8.": "E manganui oki te tangata e tuatua mai e, ka kai, ka inu, e kia akanavenave, ina ra, kia mataku i te Atua, ka akatika ua aia kia rave i te ara meangiti, koia ïa, ka pikikaa iti, ka akaapa i tetai no tana tuatua, ka ko i te vaarua no toou ra tangata tupu; kare e kino me akapera; ka rave oki i teianei au mea katoatoa, apopo oki e mate atu ei tatou; e mei te mea e ara ta tatou, e papa mai ei te Atua ia tatou i te papaanga meangiti, e i te openga ra e akaoraiaʼi tatou i te basileia o te Atua.",
                "9.": "I na, ka akapera oki te au tangata e manganui i te apii i te au tuatua pikikaa, e te puapinga kore, e te tarevake oki; e ka akanengonengo ratou i to ratou ngakau, e e kimi marie ratou i te uuna i ta ratou tuatua i te Atu ra, ei roto oki i te poiri ta ratou au angaanga.",
                "10.": "E ka kapiki ua mai te toto o te aronga tapu mei roto i te one ia ratou.",
                "11.": "Koia ïa, kua akaruke ratou i te arataa, e kua viivii ratou.",
                "12.": "No te nengonengo e no te au puapii pikikaa, e te apiianga tarevake oki, i viivii ei ta ratou au akonoanga, e i akateiteiiaʼi to ratou au akonoanga; no te akaparau e akanengonengo ia ratou.",
                "13.": "E ka rave ua ratou i ta te tangata rikiriki no te au are pure manea, e e rave ua i ta te tangata rikiriki no to ratou kakau manea; e kua takinga kino ratou i te tangata maru e te tangata akaaka i te ngakau ra; e no to ratou parau e akateitei ratou ia ratou uaorai.",
                "14.": "E kua ketaketa to ratou kaki, e kua teitei to ratou katu, i na, no te akaparau e te ara, e te viivii, e te akaturi, e aere ke oki ratou katoatoa mari ra, e toko iti ua ake, ko tei aru i te Mesia ma te tu akaaka; kareka ra e apa ratou i tetai au mea, no te mea, kua apiiia ratou e te tuatua a te tangata nei.",
                "15.": "E te aronga karape, e te aronga apiiia, e tei apinga nui, tei akamaata ia ratou uaorai i te nengonengo o to ratou ngakau, e ratou katoa tei akaturi, e ratou katoa tei taruri ke i te au ravenga tika a te Atu; Aue, Aue, Aue oki ratou, te na ko maira te Atu te Atua Mana Katoatoa, no te mea ka uriia ratou ki raro i ade ra.",
                "16.": "Aue oki ratou tei kopae ke atu i te mea tika no te mea puapinga kore, e tei akakino i te mea meitaki, na ko maira, e mea puapinga kore ïa; no te mea ka tae mai te ra e atoro viviki mai ei te Atu ko te Atua i to te ao katoa nei, e i te ra e paraʼi ratou i te kino ra, e mate ei ratou.",
                "17.": "Ina ra, mei te mea e tataraara to te ao nei i to ratou kino e ta ratou au angaanga viivii, kare oki ratou e mate, te na ko maira te Atu Sabaota.",
                "18.": "Ina ra, e pururu taua akonoanga maata e te viivii ra, koia oki te vaine akaturi o to te ao katoa nei, ka pururu ki raro ki te one, e pururu anga maata oki tona.",
                "19.": "Ka ngaueue oki te basileia o te tiaporo, e kia akaaraaraia to reira i te tataraara e tikai, me kore ra, e tapeka te tiaporo ia ratou ki tona ra au vivi mutu kore, kia tupu to ratou riri, e mate atura.",
                "20.": "I na oki, ei taua rā ra, e akariri ei aia i te ngakau o te au tamariki a te tangata nei, e tupu ei to ratou riri i te au mea memeitaki.",
                "21.": "E akaau aia i tetai pae, e e akamoe oki ia ratou i te akapuanga no te kopapa, ka tuatua ratou e, E meitaki te au mea katoatoa i Ziona, kua manuia Ziona, e meitaki te au mea katoatoa, e akapera te tiaporo i te pikikaa anga ia ratou, e te arataki marie anga atu oki ia ratou ki raro i ade.",
                "22.": "E i na, e taparu atu aia i tetai pae, e e tuatua atu aia kia ratou e, kare e ade; e e na ko atura aia kia ratou e, kare au i te tiaporo, kare rava oki e tiaporo e pera oki aia i te komuumu ki to ratou taringa, kia tapeka aia ia ratou ki tona au vivi rikarika, kare rava e ora i reira.",
                "23.": "I na, kua tapekaia ana ratou i te mate, e i ade; e kua tu te mate, e ade, e te tiaporo, e tei tapekaia ki te reira, ki mua i te terono o te Atua, e e akavaia mei tei tau i ta ratou angaanga e tikai; ei reira ratou e aere atu ei ki te ngai i akonoia no ratou, koia oki te roto ai e te teio, e ko te mate openga kore ïa.",
                "24.": "E tenana, e aue oki te tangata e noonoo ua ra i Ziona!",
                "25.": "Aue oki aia tei kapiki atura e, e meitaki to ko nei;",
                "26.": "I na, aue oki aia tei akarongo i te tuatua a te tangata e tei akaruke ra i te mana o te Atua, e ta te Vaerua Tapu i oronga mai.",
                "27.": "I na, aue oki te tangata e tuatua mai e, I ariki ana matou e kare matou e inangaro akaou mai i tetai.",
                "28.": "I na, aue oki ratou tei ruketekete, e tei riri no te tuatua mou a te Atua ra. I na oki, ko tei patuia ki runga i te papa ra, e ariki aia ma te rekareka; e ko tei patuia ki runga i te one ua ra, e ruketekete aia, ko te inga aea aia.",
                "29.": "Aue oki aia ki tei karanga mai e, I ariki ana matou i te tuatua a te Atua, kare oki matou e inangaro i tetai atu tuatua a te Atua, kua rava oki ta matou i teianei.",
                "30.": "I na oki, te na ko maira te Atu ra ko te Atua, E oronga au ki te tamariki a te tangata i te tuatua na rungao i te tuatua, i te irava na rungao i te irava, tei ko nei tetai manga, tei ko tetai, e e ao to tei akono i taku au ture, e to tei akarongo ki taku au tuatua, e rauka ia ratou te kite pakari; no te mea e oronga ua atu au kia ratou tei ariki; e ratou tei tuatua mai e, kua rava ta matou, e rave keia oki ta ratou.",
                "31.": "E mate aia tei irinaki i te tangata, e tei rave i te kopapa ei rima nona, e tei akarongo i te tuatua a te tangata, mari ra i orongaia ta ratou tuatua na roto i te mana o te Vaerua Tapu.",
                "32.": "Aue oki te au Etene, te na ko maira te Atu ra ko te Atua Sabaota e akaroa ua rai oki au i toku rima ia ratou i tera ra i tera ra, e uuna ratou iaku; kareka ra, e aroa au ia ratou, te na ko maira te Atu ra ko te Atua, me ka tataraara ratou, e me aere mai kiaku nei; e akatika ua rai au i toku rima i te au ra katoatoa, te na ko maira te Atu ra ko te Atua Sabaota."
            },
            "29": {
                "1.": "I na, ei taua ra e akamataʼi au i te rave i te angaanga umere i rotopu ia ratou ra, e manganui te tangata te ka akamaara i taku au akaueanga, taku i papau ki te tamariki a te tangata; kia akatika akaou atu au i toku nei rima, ko te akatikaanga rua ïa, e akaora i toku ra iti tangata, no te ngutuare oki ratou o Iseraela ra.",
                "2.": "E kia akamaara oki au i te au taputou taku i papau ana kia koe e Niphai, e ki toou metua i te na ko anga e, ka akamaara au i taau uanga, e mei roto atu i toku nei vaa te tuatua a taau uanga i te riro anga atu ki taau uanga. E ka tupu ua atu taku tuatua ki te openga o te ao nei, e ka riro ïa ei reva no toku iti tangata, no roto oki ratou i te ngutuare o Iseraela.",
                "3.": "E no te mea e tupu atura taku tuatua, e maata te au Etene ka tuatua e, E Bibilia! E Bibilia! E Bibilia ta matou, e kare e rauka akaou mai tetai Bibilia ke.",
                "4.": "Te na ko maira te Atu ra ko te Atua; E te au neneva e, e Bibilia ta ratou, e no ko mai oki te reira i te ngati Iuda, i toku ra iti tangata koreromotu o te tuatau taito ra. Eaa oki ta ratou i akameitaki atu ei te ngati Iuda, no reira mai te Bibilia tei rauka ia ratou? I na, eaa te manako o te Etene? Kua akamaara ainei ratou i te au aerenga, e te angaanga, e te mamae o te ngati Iuda, e to ratou maroiroi iaku, i te akatupu anga i te ora no te Etene ra?",
                "5.": "E te au Etene e, kua akamaara ainei kotou i te ngati Iuda, toku iti tangata koreromotu o te tuatau taito ra? Kare rava ïa, kua tao ra, e kua makitakita kotou ia ratou ra, e kare oki kotou i kimi kia akaora ia ratou ra, i na, ka akaoki atu au i taua au mea katoatoa ra ki runga i to kotou uaorai upoko; no te mea, kare oki au, ko te Atu, i akangaropoina i toku ra iti tangata.",
                "6.": "E te neneva e, ko tei tuatua e, E Bibilia, E Bibilia oki ta matou, e kare oki matou e inangaro akaou mai i tetai Bibilia. I akapeea kotou i rauka mai tetai Bibilia mari ra na roto i te ngati Iuda?",
                "7.": "Kare ainei kotou i kite e, e manganui atu rai te au basileia i te basileia okotai? Kare ainei kotou i kite e, ko au te Atu, to kotou Atua tei anga i te au tangata katoatoa, e te akamaara nei au i to te pa enua o te moana; e te tutara nei au i te rangi i runga, e i te ao i raro nei, e e oronga atu au i taku tuatua ki te tamariki a te tangata, i na, ki to te au basileia katoatoa o teianei ao?",
                "8.": "Eaa kotou i nanunanu ei, i te mea, e rauka akaou ia kotou i tetai tuatua naku? Kare ainei kotou i kite e, kua riro te tuatua akakite a nga basileia e rua, ei kite ia kotou e, ko te Atua oki au nei? E te akamaara ua nei rai au i tetai basileia mei to tetai? No reira, mei taku i tuatua atu ki to tetai basileia, ka akapera katoa au ki to tetai. E kia kapitiia mai nga basileia e rua, e kapiti katoaia mai ta raua tuatua akakite.",
                "9.": "E te pera nei au kia akakite pu ua atu au ki te au tangata e manganui e, okotai oku tu, i nanai, i teianei ra, e tuatau ua atu; e te tuatua atu nei oki au i taku au tuatua mei tei tau i toku uaorai inangaro. E no te mea, kua oti iaku te tuatua atu i tetai tuatua, eiaa kotou e manako e, kare e rauka iaku te tuatua akaou mai i tetai; no te mea, kare i oti ake taku angaanga, kare oki te reira e oti e tae ua atu ki te openga o te tangata, e kare oki e oti e tuatau ua atu.",
                "10.": "E no te mea e Bibilia ta kotou, eiaa kotou e manako e, tei roto i te reira taku au tuatua katoatoa, e eiaa katoa kotou e manako e, kare e au tuatua ke atu, taku i akaue kia tataia.",
                "11.": "Te akaue ra oki au i te tangata katoatoa, i te pae i te itinga o te ra, e i te pae i te opunga o te ra, e i te pae apatokerau, e i te pae i apatonga, e i te pa enua i te moana oki, kia tata ratou i te au tuatua taku ka tuatua atu kia ratou; mei roto i te puka e ka akava oki au i to te ao i te au mea i tataia ki roto i te au puka, te au tangata katoatoa kia tau i tana au angaanga mei tei tataia.",
                "12.": "I na oki, e tuatua atu au ki te ngati Iuda, e ka tata ratou i te reira; ka tuatua au ki te ngati Niphai, e ka tata oki ratou i te reira, ka tuatua katoa au ki te au kopu o te ngutuare o Iseraela taku i arataki ke atu, e ka tata katoa ratou i te reira; e ka tuatua oki au ki to te au enua katoatoa o teianei ao, e ka tata oki ratou i te reira.",
                "13.": "E ka rauka i te ngati Iuda te tuatua no te ngati Niphai, e ka rauka oki i te ngati Niphai te tuatua no te ngati Iuda; ka rauka oki i te ngati Niphai e te ngati Iuda katoa te tuatua no te au kopu tangata o Iseraela i ngaro ra; e ka rauka katoa i te au kopu o Iseraela i ngaro ra te tuatua no te ngati Niphai e no te ngati Iuda katoa ra.",
                "14.": "Ka akaputuputuia oki toku iti tangata no te ngutuare o Iseraela ki te enua ipukarea no ratou ra; e ka akaputuputuia mai oki taku au tuatua. Ka akakite atu au ki te aronga e tamaki mai i taku au tuatua, e ki toku ra iti tangata, koia oki te ngutuare o Iseraela ra e, ko te Atua oki au, e kua papau oki au kia Aberahama ra, i te na ko anga atu e, ka akamaara ua rai au i tana ra uanga e tuatau ua atu."
            },
            "30": {
                "1.": "E teianei, i na, e aku au taeake akaperepere e, e tuatua atu au kia kotou, no te mea, kare au, ko Niphai, e inangaro ia kotou kia manako e, e maata atu ta kotou tuatua tika i ta te au Etene. I na oki, kia kore kotou e akono i te au akaueanga a te Atua, ka mate katoa kotou, e no te au tuatua i tuatuaia, eiaa kotou e manako e, ka pou rava te au Etene.",
                "2.": "Ina ra, te tuatua atu nei au kia kotou e, ko te au Etene katoatoa ko tei tataraara, ko te iti tangata koreromotu ratou o te Atua; e te au tangata o te ngati Iuda katoa tei kore e tataraara, ka tipu keia ratou; kare oki te Atua e papau i te koreromotu i tetai tangata, mari ra, ko tei tataraara e tei akarongo i tana Tamaiti, ko Tei Tapu i Iseraela ra.",
                "3.": "E teianei, e totou akaou au no te ngati Iuda e no te Etene katoa oki. Kia tae maira taua puka taku i tuatua ra, e tataia atura te reira ki te au Etene, e topiriia ïa e te Atu, ei reira te tangata e manganui e akarongo ei i te tuatua i tataia ra, e ka apai atu ratou i te reira ki te toenga o ta tatou uanga.",
                "4.": "Ei reira oki, ka kite te toenga o ta tatou uanga i te tuatua no tatou, e te tu oki o to tatou aereanga mai mei Ierusalema maira, e ka kite oki ratou e, e uanga katoa ratou no te ngati Iuda.",
                "5.": "E ka akoia te evangelia a Iesu Mesia i rotopu ia ratou; no reira ka akaokiia ratou ki te kite i to ratou ai tupuna, e ki te kite oki ia Iesu Mesia, ko tei kiteaia e to ratou ai metua.",
                "6.": "Ei reira ka mataora ratou; no te mea, ka kite ratou e, e akameitaki anga ïa no te rima o te Atua kia ratou, e e akamata to ratou au poa poiri i te pururu anga ki raro mei runga mai i to ratou mata, e kare te au uki e manganui e ope i rotopu ia ratou e riro ei ratou ei iti tangata teatea e te manea.",
                "7.": "E ka akamata oki te ngati Iuda i akapueurikirikiia ra i te irinaki i te Mesia, e ka akamata oki ratou i te putuputu mai ki runga i te enua, e ko ratou tei akarongo i te Mesia ka riro ratou ei iti tangata manea.",
                "8.": "E akamata te Atu ra ko te Atua, i tana angaanga i rotopu i to te au enua katoa, e to te au kopu, e te au reo, e te au basileia katoatoa i te akatupu i te akaokianga i tona iti tangata i runga i te enua.",
                "9.": "E akara ra te Atu ra ko te Atua i te tangata rikiriki ma te tuatua tika; e tuku oki aia i te tuatua tau ki te aronga maru o te enua nei. E papa aia i te enua nei ki te rakau o tona vaa; e mate oki te aronga viivii i te matangi o tona ngutu.",
                "10.": "Kua vaitata rava oki te tuatau e akatupu ei te Atu ra ko te Atua i tetai taka ke anga maata i te tangata nei e ka akapouia oki te aronga kino mei te mea oki e pou i te ai ra, e ka aroa aia i tona ra iti tangata.",
                "11.": "Kua tatuaia tona taukupu ki te tuatua tika e tona umauma kua tatuaia ïa ki te tamou marie.",
                "12.": "Ei reira te luko e noo ei raua ko te punua mamoe, e te nemera e te punua puakanio, e kapiti katoa ïa i te moe anga, e te punua puakatoro, e te liona ou, e te puakatoro angaia ra, okotai rai kapiti anga mai; e na tetai tamaiti iti e arataki ia ratou.",
                "13.": "E te puakatoro e te pea, okotai ïa one kai, okotai oki ngai moe anga to te anau. E kai oki te liona i te mauku mei te puakatoro katoa ra.",
                "14.": "E kanga ua te tamaiti kai u ki te vaarua o te asepi; e ki runga i te koanga o te vipera ra, e tuku ei te tamaiti i tona rima.",
                "15.": "Kare oki e akamamae, kare oki e ta, i toku katoa ra maunga tapu no te mea, ka ki te enua i te kite i te Atu, mei te moana e tapoki i te enua ra.",
                "16.": "E no reira, ka akakiteia mai te au mea katoa o te au enua katoa ra, e ka akakiteia mai te au mea katoatoa ki te tamariki a te tangata nei.",
                "17.": "Kare e tuatua ngaro te ka kore e akakiteia, kare e angaanga poiri te ka kore e eeuia mai ki roto i te marama, e kare oki e mea i topiriia i runga i te enua nei te ka kore e tataraia.",
                "18.": "No reira, ei taua rā ra, ka akakiteia mai ei te au mea katoatoa i akakiteia mai ana ki te tamariki a te tangata nei; e roa oki te tuatau kare o Satani e mana akaou ki runga i te ngakau o te tamariki a te tangata nei. E teianei, e taku au taeake akaperepere e, e akaoti ua atu au i taku tuatua anga."
            },
            "31": {
                "1.": "E teianei, te akaoti nei au, ko Niphai, i taku totou anga kia kotou, e aku au taeake akaperepere. Kare e tika iaku kia tata i te au mea katoatoa mari ra, tetai au mea taku i kite, ka tupu tikai a muri atu; kare oki e tika iaku kia tata i te au tuatua katoatoa a toku teina ra a Iakoba.",
                "2.": "Ko te au mea taku i tata atu nei, kua rava te reira iaku, mari ra, e manga tuatua iti taku e tata no te evangelia a te Mesia ra; no reira e akakite pu ei au kia kotou mei tei tau i te tu o taku totou anga.",
                "3.": "E mataora oki toku ngakau i te tuatua papu; e te pera ra oki te Atu ra, ko te Atua i te rave anga i tana angaanga i rotopu i te tamariki a te tangata nei. Te oronga maira oki te Atu ra ko te Atua i te marama ki te ngakau o te tangata nei, i te mea oki, te tuatua maira aia i to te tangata nei reo kia tau i ta ratou ka marama.",
                "4.": "E tenana, kia akamaara kotou e, i tuatua ana au kia kotou i ta te Atu i akakite mai kiaku nei, no taua peroveta ra ko te ka bapetizo atu i te Punua Mamoe a te Atua, koia te ka apai ke atu i te au ara a to te ao nei.",
                "5.": "E teianei, me e tika i te Punua Mamoe a te Atua ra, tei tapu, kia bapetizoia aia ki roto i te vai kia akatupu i te au tuatua tika katoa e tau ei, i na, e mea tika roa atu ia tatou, e aronga tapu kore oki tatou, kia bapetizoia tatou, ki roto i te vai ra.",
                "6.": "E teianei, e ui atu au kia kotou, e taku au taeake akaperepere e, e naea te Punua Mamoe a te Atua e akatupu ei i te au tuatua tika katoa, i tona bapetizoangaia ki roto i te vai?",
                "7.": "Kare ainei kotou i kite e, kua tapu aia? E no atu e tapu ua rai aia, te akaari maira aia ki te au tamariki a te tangata nei e, te taakaaka nei aia iaia uaorai i te kopapa nei i mua i te aroaro o te Metua ra, ma te akakite atu ki te Metua e, ka kauraro aia iaia ra i te akono anga i tana au akaueanga.",
                "8.": "E teianei, e oti akera aia i te bapetizoia ki roto i te vai, kua eke maira te Vaerua Tapu i te tu o te kukupa ki rungao iaia ra.",
                "9.": "E kua akaari te reira ki te au tamariki a te tangata nei i te tika o te mataara, e te meangiti o te ngutupa ta ratou ka tomo, nana oki i tuku i te akaraanga ki mua ia ratou.",
                "10.": "Kua tuatua maira aia ki te au tamariki a te tangata nei e, e aru mai kotou iaku nei. E tenana, e taku au taeake akaperepere, ka rauka ainei ia tatou i te aru atu ia Iesu, me kare tatou e akono i te au akaueanga a te Metua ra?",
                "11.": "Kua tuatua maira oki te Metua e, kia tataraara kotou, kia tataraara kotou e kia bapetizoia na roto i te ingoa o taku Tamaiti Akaperepere.",
                "12.": "Kua tae maira oki te reo o te Tamaiti kiaku nei, i te na ko anga mai e, ko tei bapetizoia i toku nei ingoa, ka orongaia mai te Vaerua Tapu kiaia e te Metua ra, mei iaku katoa nei oki, e tenana, ka aru mai ana iaku nei, ka rave i te au mea ta kotou i kite iaku i te rave anga ra.",
                "13.": "E teianei, e aku au taeake akaperepere, kua kite au e, kia aru mai kotou i te Tamaiti, ma te ngakau katoa, eiaa ma te pikikaa e te akavare i mua i te Atua, ma te ngakau tae ra, i te tataraara anga i ta kotou au ara, i te akakite anga atu ki te Metua e, kua tika ia kotou i te tuku ki rungao ia kotou i te ingoa o te Mesia na roto i te bapetizoanga; koia ïa, i te aru anga atu i to kotou Atu, e to kotou Akaora ki raro i te vai, kia tau i tana tuatua; i na, ei reira e raukaʼi te Vaerua Tapu ia kotou; i na, ei reira e tae mai ei te baptizoanga o te ai e te Vaerua Tapu; ei reira e raukaʼi ia kotou te tuatua atu ma te reo o te au angela, e te maeva atu ki Tei Tapu i Iseraela.",
                "14.": "Ina ra, e aku au taeake akaperepere, kua na ko maira te reo o te Tamaiti kiaku, kia tataraara kotou i ta kotou au ara, i te akakite anga atu ki te metua na roto i te baptizoanga ki roto i te vai e, kua tika ia kotou i te akono i tana au akaueanga, e kia bapetizoia oki kotou ki te ai e te Vaerua Tapu, e kia rauka oki ia kotou kia tuatua i te reo ou, koia oki te reo o te au angela, e me akaruke kotou iaku i reira, e ngari ake naringa kare kotou i kite iaku nei.",
                "15.": "E kua akarongo au i tetai reo no ko mai i te Metua ra, i te na ko anga mai e; Ko te au tuatua a taku akaperepere, e tuatua mou ïa e te pikikaa kore. Ko te tangata e akono ua atu rai kia tae ki te openga, koia te ka akaoraia.",
                "16.": "E tenana, e aku taeake akaperepere, kua kite au e, kia kore te tangata e akono ua atu rai kia tae ki te openga, i te aru anga i ta te Tamaiti a te Atua ra akaraanga, kare rava aia e akaoraia.",
                "17.": "No reira, e rave kotou i te au mea taku i akakite kia kotou mei taku i kite ana i tei raveia e to kotou ra Atu to kotou Akaora; no reira oki i akakiteia mai ei te reira kiaku, kia kite katoa kotou i te ngutupa e tau, e kia tomo kotou na reira. Ko te ngutupa e tau kia tomoia e kotou, ko te ngutupa ïa o te tataraara e te bapetizoanga ki roto i te vai; ei reira e akakoreiaʼi ta kotou au ara e te ai e te Vaerua Tapu.",
                "18.": "Tei runga koe i reira i taua mataara tika e te kokota ra e tae ua atu ki te ora mutu kore; no te mea, kua tomo mai kotou na te ngutupa; kua akono marie kotou mei tei tau i ta te Metua au akaueanga e ta te Tamaiti katoa; kua rauka mai oki ia kotou te Vaerua Tapu, ko tei akakite i te Metua e te Tamaiti, e tae ua atu ki te akatupuanga i te taputou nana, e me kua tomo koe na te ngutupa, ka rauka ia kotou.",
                "19.": "E tenana, e aku au taeake akaperepere, e ui atu au kia kotou na e; Kia tae kotou ki runga i taua mataara tika e te kokota ra, kua oti ua ainei i reira? Auraka rava ïa. Kare kotou i tae ki reira, mari ra na roto te tuatua a te Mesia e te akarongo mou iaia ra, i te irinaki ua anga i tona meitaki; nona oki te mana kia akaora.",
                "20.": "E teianei, kia aere ua atu kotou ki mua ma te tamou marie i ta te Mesia, ma te tapapa marie iaia e ma te aroa i te Atua e i te au tangata katoatoa. E tenana, kia aere ua atu kotou ki mua ma te rekareka i te tuatua a te Mesia, ma te akakoromaki e tae ua atu ki te openga ra, i na, te na ko maira te Metua, E ora mutu kore to kotou i reira ra.",
                "21.": "E teianei, e aku au taeake akaperepere, ko teia te mataara, e kare atu e mataara ke, e kare oki e ingoa ke i orongaia mai ki raro ake i te rangi, e raukaʼi i te tangata kia akaoraia i te basileia o te Atua ra. E teianei oki, ko te ravenga teia a te Mesia ra, e te ravenga okotai e te tika a te Metua, e ta te Tamaiti, e ta te Vaerua Tapu oki, okotai ïa Atua openga kore. Amene."
            },
            "32": {
                "1.": "E teianei, i na, e aku au taeake akaperepere e, kua manako au e, te akamanako nei kotou i roto i to kotou ngakau i ta kotou ka rave ka akamataʼi kotou kia aere na te mataara. I na, eaa kotou i manako akaperaʼi i roto i to kotou ngakau?",
                "2.": "Kare ainei i maara ia kotou taku i tuatua atu kia kotou, i te na ko anga atu e, kia ariki kotou i te Vaerua Tapu, ka rauka ia kotou kia tuatua ma te reo o te au angela? E teianei, akapeea kotou e tuatuaʼi ma te reo o te au angela, mari ra, na te Vaerua Tapu?",
                "3.": "Te tuatua atura te au angela na roto i te mana o te Vaerua Tapu, no reira e tuatuaʼi ratou i te au tuatua a te Mesia. I tuatua oki au kia kotou na, kia inangaro kotou i te tuatua a te Mesia: I na oki, ka akakite mai te tuatua a te Mesia kia kotou i te au mea ta kotou ka rave.",
                "4.": "E teianei, e oti iaku te tuatua i teia au tuatua e me kare e rauka to kotou marama i te reira, no tei kore oki kotou i pati, kare oki i topapa, no reira i kore ei kotou i aratakiia ki roto i te marama e ka mate atura kotou i roto i te poiri.",
                "5.": "I na oki, te tuatua akaou atu nei au kia kotou e, kia tomo kotou na te ngutupa, e kia ariki oki i te Vaerua Tapu, na te reira e akakite kia kotou i te au mea katoatoa ta kotou ka rave.",
                "6.": "I na, ko te apiianga teia a te Mesia e kare atu e apiianga e orongaia mai e tae roa mai ki te tuatau e akakite mai ei aia iaia uaorai kia kotou i te kopapa nei. E kia akakite mai aia iaia uaorai kia kotou i te kopapa nei, ko te au mea tana e akakite kia kotou ra, ko te reira ta kotou e akono e tikai.",
                "7.": "E teianei, kare au, ko Niphai, e tata ua atu rai, kua araiia taku tuatua anga e te Vaerua, e kua vaioia au kia otooto no te akarongo kore e te angaanga kino, e te kite kore, e te ketaketa o te ngakau o te tangata nei; no te mea, kare ratou e kimi i te kite, e kare ratou i marama i te kite maata, me orongaia te reira kia ratou ma te tuatua papu, koia mou, i te tuatua papu tikai.",
                "8.": "E teianei, e aku au taeake akaperepere e, te kite nei au e, te akamanako ua nei kotou i roto i to kotou ngakau; e te tumatetenga nei au i te tuatua atu au i teia mea. Mei te mea e akarongo kotou i ta te Vaerua tei apii mai i te tangata kia pure, ka kite kotou i reira e mea tau rava kia pure; kare oki te vaerua kino e apii i te tangata kia pure, te apii ra aia e, eiaa e pure.",
                "9.": "Ina ra, te karanga atu nei au kia kotou, kia pure kotou ma te tivata kore, e eiaa e roiroi, eiaa ua kotou e rave i tetai mea ki te Atu mari ra, e akamata na roto i te pure ki te Metua na roto i te ingoa o te Mesia, kia akatapu aia i ta kotou angaanga ia kotou, kia riro ta kotou angaanga ei meitaki no to kotou vaerua."
            },
            "33": {
                "1.": "E teianei, kare e rauka iaku, ia Niphai, kia tata i te au mea katoatoa i apiiia ki toku ra iti tangata kare oki au i ririnui i te tata mei te ako ra; no te mea kia tuatua te tangata na roto i te mana o te Vaerua Tapu, na te mana o te Vaerua Tapu e akatae i taua tuatua ra ki roto i te ngakau o te tamariki a te tangata nei.",
                "2.": "Ina ra, e manganui tei akaketaketa i to ratou ngakau i te Vaerua Tapu, e kare ona ngai i roto ia ratou, kua akaruke oki ratou i te au mea e manganui tei tataia ra, i manako ei oki ratou e, e mea puapinga kore te reira.",
                "3.": "Kua tata ra au, ko Niphai, i te au tuatua taku i tata ra, e te manako nei oki au e, e puapinga maata te reira ki toku ra iti tangata. Te pure ua nei oki au no ratou i te po. Kua maū toku roi i te po no toku roimata; e te kapiki ua atura au ki toku Atua ma te akarongo, e kua kite oki au e, ka akarongo mai aia i taku ra kapiki anga.",
                "4.": "Kua kite oki au e e akatapu mai te Atu ra ko te Atua i taku ra au pure no te meitaki o toku ra iti tangata. E te au tuatua taku i tata ma te paruparu ra, e riro ïa ei maroiroi ia ratou; no te mea ka apii mai te reira ia ratou kia rave i te meitaki ra; e akakite oki te reira kia ratou i te tuatua o to ratou ai metua, e tuatua oki ïa no Iesu ra, e e apii oki ia ratou kia akarongo iaia, e kia akakoromaki e tae ua atu ki te openga, koia oki te ora mutu kore.",
                "5.": "Kua patoi ua atu te reira i te mea kino ra, mei tei tau i te tuatua mou tikai ra; e kare oki tetai tangata e riri i te tuatua taku i tata mari ra, kua uruia aia e te vaerua o te tiaporo ra.",
                "6.": "Te mataora nei au i te tuatua papu, te mataora nei au i te tuatua mou ra, e te mataora nei au ia Iesu, nana i akaora i toku ra vaerua ia ade ra.",
                "7.": "E aroa toku i toku ra iti tangata, e e akarongo maata oki i te Mesia, kia aravei au i te au vaerua e manganui ki tana ra akavaanga.",
                "8.": "E aroa oki toku i te ngati Iuda ra, kua tuatua au e, te ngati Iuda, no te mea, no ko mai au ia ratou.",
                "9.": "E aroa katoa toku i te au Etene ra. Ina ra, kare o ratou ravenga, mari ra, kia irinaki ratou i te Mesia ra, e e tomo oki na roto i te ngutupa oiti, e e aere na te mataara tika e tae atu ei ki te ora ra, e e aere atu rai au na taua mataara ra e tae ua atu ki te openga o to ratou puke ra i teia oraanga nei.",
                "10.": "E teianei, e aku au taeake akaperepere e, e te ngati Iuda katoa, e to te openga o te enua ra, e akarongo mai ana ki teianei au tuatua, e e irinaki oki ki te Mesia ra; e me kare kotou e irinaki i teia nei au tuatua, e irinaki ra i te Mesia, e kia irinaki kotou i te Mesia, e irinaki katoa kotou ki teia nei au tuatua, e nana i oronga mai i te reira kiaku; e te apii nei oki te reira i te au tangata ravarai kia rave i te meitaki.",
                "11.": "Mei te mea e kare na te Mesia te reira au tuatua, na kotou rai e tuatua, no te mea, ei te rā openga ra, e akakite mai ei te Mesia ma te mana e te kaka maata kia kotou e, nana rai te reira tuatua; e e tu oki tatou, te mata ki te mata ki mua i tona ra akavaanga; ei reira kotou e kite ei e, no atu oki toku apikepike, kua akaueia au e ïa kia tata atu i teianei au mea nei.",
                "12.": "E te pure atu nei au ki te Metua i te ingoa o te Mesia ra, kia ora tatou e manganui, me kore ra tatou katoatoa, i roto i tona ra basileia i taua ra openga maata ra.",
                "13.": "E teianei, e aku au taeake akaperepere, e kotou katoatoa no te ngutuare o Iseraela ra, e no te openga katoa o te enua nei, e tuatua atu au kia kotou mei te reo o tetai i te kapikianga atu mei raro mai i te one pueu ra; kia orana kotou e tae ua atu ki taua ra maata ra.",
                "14.": "E kotou, ko tei kore e inangaro i te meitaki o te Atua, e ko tei kore e irinaki i te tuatua a te ngati Iuda ra, e i taku nei tuatua oki e i te tuatua oki i tae mai no roto i te vaa o te Punua Mamoe a te Atua ra, i na, e tuatua atu au kia kotou, kia orana kotou e tuatau ua atu, ka akaapa oki teianei au tuatua ia kotou i te rā openga ra.",
                "15.": "Te au mea oki taku e akamou ki raro nei, ka riro ïa ei akaapa ia kotou no te akavaanga; kua pera maira te Atu i te akaue anga mai iaku ra, e kia akono au i te reira e tikai. Amene."
            }
        }
    },
    "jacob": {
        "meta": {
            "slug": "jacob",
            "name": "Te Puka a Iakoba",
            "chapterWord": "Pene"
        },
        "chapters": {
            "1": {
                "intro": "Tana au tuatua i te ako anga i tona au taeake, kua akaapa aia i te tangata tei kimi i te akakore i te apiianga a te Mesia, manga tuatua poto no runga i te tua o te au tangata o Niphai.",
                "1.": "I na, kua topa atu e rima ngauru ma rima mataiti, mei te tuatau i akaruke ei a Lihai ia Ierusalema ra; i na, kua oronga maira Niphai kiaku, kia Iakoba, i tetai akaueanga i teianei au papa meangiti tei kotikotiia ki teia au tuatua nei.",
                "2.": "E kua akaue maira aia iaku, kia Iakoba, kia tata au ki runga i teianei au papa i tetai au mea tei manakoia e au nei, e puapinga maata; e auraka au e tata, mari ra, e manga tuatua meangiti ua i te tua o teianei aronga i tuatuaia ko te iti tangata o Niphai.",
                "3.": "Kua tuatua mai oki aia e, e kotikotiia te tua o tona ra iti tangata ki runga i tetai au papa ke, e kia akono au i teianei au papa, e kia tuku atu oki ki taku uanga, ki tera uki ki tera uki.",
                "4.": "E te au akoanga tapu, e te eeuanga maata, e te totou anga, kia kotikoti au i te au upoko tuatua no te reira ki runga i teia nei au papa, e kia tuatua oki au i te reira ei akamaramaanga i te Mesia e ei meitaki no to matou iti tangata.",
                "5.": "No te akarongo, e te taitaia maata, i akakite puia mai ei kia matou i te au mea katoatoa te ka tupu ki to matou ra iti tangata.",
                "6.": "I rauka oki ia matou te au orama e manganui, e te vaerua oki o te totou maata, no reira kua kite matou i te Mesia e tona ra basileia ko te ka tae mai.",
                "7.": "No reira, kua tauta tikai matou i rotopu i to matou iti tangata, kia akamaroiroi ia ratou i te aere mai ki te Mesia, e kia ariki i te meitaki o te Atua ra, kia tomo ratou ki roto i tona ra akangaroianga, ko te taputou aea aia i tona ra riri e auraka ratou e tomo ki roto, mei tana i riri i te tuatau timataanga ka noo ei te tamariki a Iseraela ki roto i te metepara ra.",
                "8.": "E teianei, ko to matou inangaro, kia rauka ia matou kia akamaroiroi i te au tangata katoatoa kia kore e timata i te Atua i te akatupu anga i tona riri; kia akarongo ra te au tangata katoatoa i te Mesia, e kia kite oki i tona ra mateanga, e kia apai i tona satauro e kia akakoromaki ua i te takinga kino o to te ao nei; no reira, kua maroiroi au, ko Iakoba, i te akono i te akaueanga a toku tuakana ko Niphai.",
                "9.": "E teianei, kua pakari a Niphai e kua kite aia e, kua vaitata tona ra matenga, no reira kua akatainu aia i tetai tangata ei ariki e ei kavana oki ki runga i tona ra iti tangata, kia tau i te au o te ui ariki ra.",
                "10.": "Kua aroa oki te tangata ia Niphai no te mea, kua riro aia ei paruru ia ratou, i rave ana oki aia i te koke a Labana ei paruru ia ratou, e i angaanga ana oki aia i tona puke ra katoa no to ratou meitaki.",
                "11.": "No reira, kua inangaro tona iti tangata i te akamaara i tona ingoa. E ko te tangata ka riro ei mono iaia, ka topaia aia, ko Niphai rua, ko Niphai toru, e pera atu, mei tei tau i te au o te ui ariki ra. Kua na reira te tangata i te akatopa anga i te ingoa, no atu eaa to ratou ingoa tikai.",
                "12.": "Mate iora a Niphai.",
                "13.": "E teianei, te au tangata kare no te ngati Lamana ra, no te ngati Niphai ïa, kua tuatuaia ra to ratou ingoa ko te ngati Niphai, e te ngati Iakoba, e te ngati Iosepha, e te ngati Zorama, e te ngati Lamana, e te ngati Lemuela, e te ngati Isemaela.",
                "14.": "Kare atura au ko Iakoba, e akataka ia ratou i teianei au ingoa, e topa ra au ia ratou tei titau kia akapou i te iti tangata o Niphai ra, ko te ngati Lamana, e ka topa au i tei inangaro ia Niphai, ko te ngati Niphai me kare ko te iti tangata o Niphai.",
                "15.": "I te au o te ariki rua i akamataʼi te ngati Niphai i te akaketaketa i to ratou ngakau, e te rave i te kino, mei ta Davida i rave i te tuatau taito ra, e mei ia Solomona ra oki, ko tana tamaiti, i te inangaro i te au vaine e manganui e au vaine akaturi oki.",
                "16.": "I na, kua akamata oki ratou i te kimi i te auro e te ario, e kua akamata ratou i te akateitei ia ratou i te ngakau parau.",
                "17.": "No reira au, ko Iakoba, i ako atu ei ia ratou i teianei au tuatua, ka apii atu ei au ia ratou i roto i te iero ra, kua rauka mai oki iaku te akaueanga no ko mai i te Atu ra.",
                "18.": "I akataoongaia oki au, ko Iakoba, e toku teina katoa oki ko Iosepha, ei taunga e ei puapii oki no teianei iti tangata, e te rima o Niphai ra.",
                "19.": "E kua akono iora maua i to maua taoonga i te rave anga i te au ara a te tangata ra ki runga i to maua uaorai upoko, me kare maua e apii ia ratou i te tuatua a te Atua ma te maroiroi; kua angaanga maua ma te ririnui kia kore to ratou toto e tae ki runga i to maua kakau; naringa kare maua i pera, e tae to ratou toto ki runga i to maua kakau, e kare oki maua e tu ma te titoutou kore i te rā openga ra."
            },
            "2": {
                "1.": "Te au tuatua ta Iakoba ra, ta te teina o Niphai, i tuatua atu ki te iti tangata o Niphai i muri ake i te mateanga o Niphai.",
                "2.": "E teianei, e aku au taeake akaperepere, ko au nei ko Iakoba, kia akono ki te taoonga tei tukuia mai kiaku nei, e kia maroiroi au i te rave anga i te angaanga o toku nei taoonga ma te tau tikai, kia ma toku kakau i ta kotou au ara, no reira i aere mai ei au ki roto i te iero i teia rā nei, kia akakite atu kia kotou i te tuatua a te Atua.",
                "3.": "Kua kite kotou e, kua akono au i toku taoonga ma te maroiroi. I teianei rai rā, kua teimaa rava au i te taitaia e te inangaro i te meitaki no to kotou au vaerua.",
                "4.": "I na oki, kua akono kotou i te au tuatua a te Atu, taku i tuku atu kia kotou na, e tae rava mai ki teianei rā.",
                "5.": "Ina ra, e akarongo mai ana kotou kiaku nei, e kia kite oki kotou e, na roto i te tauturu a te Mana Katoatoa tei anga i te rangi e te enua nei, e raukaʼi iaku kia akakite atu kia kotou i to kotou au manako, i na, te akamata ua ra kotou i te rave i te ara, e ara viivii rava ïa iaku, e e ara viivii katoa ïa i te Atua ra.",
                "6.": "I na, kua otooto toku ngakau i te reira, e kua ruketekete oki au, ma te akama i mua i te aroaro o Tei Anga mai iaku kia akakite atu au kia kotou i te kino tei roto i to kotou ngakau.",
                "7.": "Kua otooto katoa au i te mea e, kare e ravenga mari ra, kia tuatua pu ua atu au kia kotou na i mua i ta kotou au vaine e ta kotou au tamariki oki, kua maru rava oki to ratou ngakau, e te tiama, e te tiratiratu oki ki mua i te Atua, e kua mataora oki te Atua i te reira.",
                "8.": "E te manako nei au e, i aere mai ratou ki runga i ko nei kia akarongo i te tuatua mataora a te Atua, koia oki te tuatua te ka akaora i te ngakau puta ra.",
                "9.": "E teianei, kua teimaa toku vaerua i te mea e, kua tae mai tetai akaueanga pakari no ko mai i te Atua kia ako atura au kia kotou i ta kotou au ara, e kia akamaata i te mamae i te aronga i putaia ra, eiaa ra e akapumaana e e akaora atu ia ratou i te mamae, e te aronga i kore i putaia ra, kia kore ratou e noo ma te rekareka i te akarongo anga i te tuatua a te Atua, kia tukuia ra te matipi ki to ratou ngakau kia mamae oki to ratou vaerua ra.",
                "10.": "E no atu e maata ua rai te reira angaanga, ka akono rai au i te akaueanga pakari a te Atua, i te akakite anga atu kia kotou i ta kotou au ara e to kotou tu viivii, i mua oki i te aroaro o tei mā te ngakau, e tei puta te ngakau, e ki raro ake oki i te akaara matariki anga o te Atua Mana Katoatoa ra.",
                "11.": "E teianei, e akakite atu au i te tuatua mou kia kotou na, mei tei tau i te tuatua papu a te Atua ra. I na oki, te pure ua ra au ki te Atu, kua tae maira te tuatua kiaku, na ko maira, E Iakoba, apopo koe e aere atu ei ki roto i te iero ra, ka akakite atu ei i te tuatua taku ka tuku atu kia koe ra ki teianei iti tangata.",
                "12.": "E i na, e taku au taeake, teia ïa te tuatua taku e akakite atu kia kotou na, kua akamata tetai pae o kotou kia kimi i te auro e te ario, e te au tu apinga oko maata o te enua ra, kua ki oki teianei enua tei taputouia no kotou e no ta kotou uanga i te reira au tu apinga ra.",
                "13.": "E kua akameitaki mai te rima o te Atua ia kotou ki te au mea meitaki maata rava, i raukaʼi ia kotou te au apinga oko maata; e no te mea kua maata atu ta kotou i ta to kotou au taeake ra, kua teitei kotou i te nengonengo o to kotou ngakau, e no te oko maata o to kotou kakau, kua marokiakia to kotou kaki e kua teitei oki to kotou upoko, e kua takinga kino kotou i to kotou au taeake, no te mea, kua manako kotou, e maata atu to kotou meitaki i to ratou.",
                "14.": "E teianei, e aku au taeake, kua manako kotou e, e mea tika te reira i te Atua ra? I na, e tuatua atu au kia kotou, Kare. E akaapa ra aia ia kotou, e mei te mea ka rave ua atu rai kotou i taua au mea ra, ka tae vave mai tana utunga ki runga ia kotou na.",
                "15.": "Naringa oki aia e akakite mai kia kotou e, ka rauka iaia te patia ia kotou, e ka rauka oki iaia te papa mai ia katou ki raro ki te one pueu, i te akara anga okotai o tona ra mata!",
                "16.": "Naringa oki aia e akakore i te ara e te viivii i rotopu ia kotou na. Naringa oki kotou e akarongo ki te tuatua a tana au akaueanga, kia kore e mate to kotou vaerua i te akaparau o to kotou ngakau.",
                "17.": "E akamaara atu i to kotou au taeake mei ia kotou i akamaara atu ia kotou uaroai, e e aroa atu i te au tangata katoatoa, e e oronga ua atu i ta kotou apinga, kia riro katoa ratou ei aronga apinga mei ia kotou te tu.",
                "18.": "I mua ake ka kimi atu ei kotou i te apinga nui e kimi i te basileia a te Atua ra.",
                "19.": "E kia rauka ia kotou te tatari i te Mesia, ka rauka ia kotou te apinga nui, me inangaro kotou i te reira; e ka kimi ua atu rai kotou i te reira kia takinga meitaki atu, kia akakakau i tei ngere ra, e kia angai i tei pongi ra, e kia akaora i te tuikaa ra, e e matuapuru atu i tei rokoia i te maki e te tumatetenga ra.",
                "20.": "E teianei, e aku au taeake, kua tuatua akenei au kia kotou i te ngakau parau, e ko kotou oki tei takinga kino atu i to kotou tangata tupu ra, e tei akakino oki iaia no te akaparau o to kotou ngakau; tena ta te Atua i oronga mai kia kotou, e eaa ta kotou ka tuatua mai i te reira?",
                "21.": "Kare ainei kotou e manako e, e mea viivii taua au mea ra i mua iaia i tei anga i te tangata nei? E aiteite te au tangata katoatoa i tona ra akaara anga. No te one mai oki te au tangata katoatoa nei; e okotai ua ona tumu i angaʼi aia ia ratou, kia akono oki ratou i tana au akaueanga e kia akakaka iaia e tuatau ua atu.",
                "22.": "E teianei, e akaoti au i te tuatua kia kotou i te ngakau parau. E naringa kare au i akaueia kia tuatua atu kia kotou i tetai ara maata rava atu, i na, e rekareka maata toku ngakau ia kotou i reira.",
                "23.": "No ta kotou ara kino rava atu, i riro ei te tuatua a te Atua ei mea teimaa rava iaku nei. I na oki, te na ko maira te Atu, kua akamata teianei iti tangata i te rave i te ara, kare oki ratou i marama i te tuatua tapu i tataia ra; e no te au mea oki i tataia no Davida e tana tamaiti ko Solomona, i kimi ei ratou kia akatika i ta ratou uaorai akaturi ra.",
                "24.": "I na, e maata te vaine a Davida e Solomona, e te au vaine akaturi oki, e e mea viivii oki te reira i mua iaku ra, te na ko maira te Atu.",
                "25.": "No reira, te na ko maira te Atu, i arataki mai ei au i teianei iti tangata mei te enua maira mei Ierusalema, na roto i te mana o toku nei rima, kia rauka iaku te akatupu i tetai atava tuatua tika no te uanga a te kopu o Iosepha ra.",
                "26.": "E teianei, kare au, ko te Atu ra te Atua, e akatika kia rave teianei iti tangata i taua au mea ra mei tei raveia i te tuatau taito ra.",
                "27.": "E tenana, e akarongo mai iaku, e e akono oki i te tuatua a te Atu ra; Auraka rava tetai tangata i rotopu ia kotou, mari ra, okotai vaine, auraka rava oki e vaine akaturi.",
                "28.": "Kua mataora oki au, ko te Atu te Atua, i te vaine tiama ra. E mea viivii rava te akaturi i mua iaku nei, te na ko maira te Atu Sabaota.",
                "29.": "Kia kore teianei iti tangata e akono i taku au akaueanga, ka taumaaia te enua no ratou, te na ko maira te Atu Sabaota.",
                "30.": "E kia inangaro au i te akatupu i te uanga noku ra, ka akaue atu au i toku ra iti tangata; kia kore ra au e akapera, ka akono ratou i teia au mea nei e tikai, te na ko maira te Atu Sabaota ra.",
                "31.": "I na oki, kua kite akenei au i te mii e kua akarongo akenei oki au i te aue o te au tamaine o toku iti tangata i te enua ra i Ierusalema, koia ïa, i te au enua katoatoa o toku ra iti tangata, no te tuatua tika kore e te au angaanga viivii ra a ta ratou au tane.",
                "32.": "E te na ko maira te Atu Sabaota, kare au e akatika kia tae ua mairai te aue o te au tamaine manea o teianei aronga, kiaku taku i arataki mai mei te enua maira mei Ierusalema ra, no te au tane o toku nei iti tangata, te na ko maira te Atu Sabaota.",
                "33.": "Kare oki ratou e arataki ke atu i te au tamaine a toku nei iti tangata ki te kino, no to ratou ngakau maru; e akautunga atu ra au ia ratou ki tetai utunga maata, e tae ua atu ki to ratou matenga tikai, kare oki au e akatika kia akaturi ratou mei ta te aronga taito ra, te na ko maira te Atu Sabaota.",
                "34.": "E teianei, i na, e aku au taeake, kua kite kotou e, kua orongaia mai teia au akaueanga ki to tatou ra metua kia Lihai, i kite ana kotou i te reira, e e akaapaanga maata oki to kotou, kua rave katoa kotou i te au mea kare oki e tika kia raveia.",
                "35.": "I na, kua maata atu ta kotou au ara i rave i ta to kotou au taeake, te ngati Lamana. Kua akamamae kotou i te ngakau o ta kotou au vaine maru, e no ta kotou angaanga kino i mua i ta kotou au tamariki kare ratou e irinaki ia kotou, kua tae rava atu te tangi o to ratou ngakau ki runga ki te Atua ia kotou. E no te tika o te tuatua a te Atua tei tae mai ki raro nei kia kotou, e maata tei mate, kua puta oki i te puta oonu ra."
            },
            "3": {
                "1.": "Ina ra, kua inangaro au, ko Iakoba, i te tuatua atu kia kotou i tei ma te ngakau. E irinaki kotou ki te Atua ma te ngakau ngaueue kore, e e pure atu kiaia ma te akarongo maata, e nana e akapumaana mai ia kotou i to kotou au tumatetenga, nana oki e tauturu mai ia kotou, e e akautunga mai ia ratou tei kimi i to kotou mate.",
                "2.": "E kotou katoatoa tei ma te ngakau, ka akateitei i to kotou upoko ki runga kia rauka te tuatua mataora a te Atua ra, kia akakiia i tona aroa; ka rauka ïa ia kotou, me tinamou to kotou ngakau, e tuatau ua atu.",
                "3.": "Aue, aue oki kotou tei kore i ma te ngakau, ko tei viivii i teia ra nei i mua i te aroaro o te Atua ra; Kia kore kotou e tataraara, e taumaaia te enua nei ia kotou, e na te ngati Lamana ko tei kore i viivii mei ia kotou rai, e taumaa maata oki to ratou, na ratou e pāpā ia kotou e pou rava.",
                "4.": "E tae vave mai te tuatau, kia kore kotou e tataraara, e riro atu to kotou enua ipukarea kia ratou; e e arataki atu te Atu ra ko te Atua i te aronga tuatua tika mei roto atu ia kotou na.",
                "5.": "I na, ko te ngati Lamana, to kotou au taeake, ta kotou i makitakita no to ratou tu viivii e no te taumaa i tae mai ki runga i to ratou pakiri; kua maata atu ta ratou tuatua tika i to kotou; kare oki ratou i akangaropoina i te akaueanga a te Atua ra, tei tukuia mai ki to tatou au metua, i te na ko anga mai e, okotai vaine ta kotou e rave, e auraka e vaine akaturi, auraka oki kotou e akaturi.",
                "6.": "E teianei, te akono nei rai ratou i taua akaueanga nei; e no te akarongo e te akono meitaki i teia akaueanga nei, e kore ei te Atu ra ko te Atua, e akapou takiri ia ratou, ka aroa ra aia ia ratou, e te vai atura te tuatau e riro ei ratou ei iti tangata akameitakiia ra.",
                "7.": "I na, kua aroa te au tane i ta ratou au vaine, e kua aroa te au vaine i ta ratou au tane, e kua aroa katoa ta ratou au tane e ta ratou au vaine i ta ratou au tamariki; e no te tuatua tika kore oki a to ratou ra ai metua, i riro ei ratou i te akarongo kore e te makitakita oki ia kotou; e tenana, eaa atu to kotou meitaki i to ratou i mua i te aroaro o Tei Anga ia kotou?",
                "8.": "E aku au taeake e, kua mataku au e, kia kore kotou e tataraara i ta kotou au ara, e teatea ake to ratou pakiri i to kotou kia tu kotou e ratou katoa i mua i te terono o te Atua ra.",
                "9.": "E no reira, i tuku atu ei au i tetai akaueanga kia kotou na, ko te tuatua oki ïa a te Atua ra, kia kore kotou e taitoito akaou ia ratou no te tu kerekere o to ratou pakiri; kia kore katoa kotou e taitoito akaou ia ratou no to ratou tu viivii; kia akamaara ra kotou i ta kotou uaorai au angaanga viivii, e kia akamaara oki e, no to ratou au metua i tae mai ei to ratou tu viivii.",
                "10.": "E tenana, kia akamaara kotou i ta kotou au tamariki e to ratou ngakau i mamae i te akara anga i ta kotou akono kore i mua ia ratou; e kia akamaara katoa kotou e, no ta kotou angaanga viivii, penei ake, e aratakiiaʼi ta kotou au tamariki ki te mate, e e iri mai ta ratou au ara ki rungao i to kotou upoko kia tae mai te rā openga ra.",
                "11.": "E aku au taeake e, e akarongo mai ana ki taku nei tuatua, e akaaraara i te manako o to kotou na ngakau; e ruru ia kotou uaorai, kia ara mai kotou i te moe o te mate ra; e tatara ia kotou uaorai i te mamae o ade ra, kia kore kotou e riro ei au angela na te tiaporo ra, e uriiaʼi ki roto i taua roto ai ra e te teio, koia oki te rua o te mate ra.",
                "12.": "Maata atu te au mea taku, ta Iakoba, i tuatua atu ki te iti tangata o Niphai, i te akoanga atu kia ratou i te akaturi e te moeana, e te au anoano kikino, i akakite atu oki au kia ratou i te utunga rikarika no te reira.",
                "13.": "Kare e rauka kia tataia ki runga i teianei au papa te anere anga o te au mea i raveia e teianei iti tangata, kua maata oki ratou i teianei; ki runga ra i te au papa mamaata i tataiaʼi te au mea e manganui i raveia e ratou ra, ta ratou au tamaki anga, e ta ratou taumaro anga, e te au o to ratou ui ariki ra.",
                "14.": "Kua tuatuaia teianei au papa i te au papa a Iakoba, e kua maaniia e te rima o Niphai ra. Te akaoti nei au i teianei au tuatua."
            },
            "4": {
                "1.": "E i na, kua ako atu au, ko Iokaba, ko toku ra iti tangata i te au tuatua e maata (kare e rauka iaku te tata i taku au tuatua, mari ra, e manga tuatua iti ua, no te mea, e rave ngatā te kotikoti anga i ta matou au tuatua ki rungao i te au papa) e kua kite matou e, ka vai ua rai te au mea ta matou e tata nei.",
                "2.": "Ko te au mea ra ta matou e tata ki runga i tetai atu mea, mari ra, ki runga i te au papa ra, ka pou ïa e ka ngaro ke atu; kua rauka ra ia matou te tata i tetai manga tuatua meangiti ki runga i te au papa, kia akakite ki ta matou au tamariki e to matou au taeake akaperepere i tetai tuatua meangiti i to matou tu, te tu oki o to ratou ra ui tupuna.",
                "3.": "Te mataora nei matou i te reira, e te angaanga nei oki matou ma te maroiroi kia kotikoti i teianei manga tuatua ki runga i te au papa, ma te manakonako anga e, e arikiia te reira e to matou au taeake akaperepere e ta matou au tamariki ma te ngakau mataora, e kia kimi oki i te reira, kia apii ratou no runga i to ratou nga metua i muatangana, ma te mataora eiaa ma te otooto, eiaa oki ma te akavaavaa.",
                "4.": "Kua tataia teianei au mea e matou kia kite ratou e, i kite ana matou i te tuatua o te Mesia, e tei ia matou oki te manakonako i tona ra kaka i nga anere anga o te mataiti i mua ake tona ra tae anga mai; kare tei ia matou anake te manakonakoanga i tona ra kaka, tei te au peroveta tapu katoa ra oki i mua ake ia matou nei.",
                "5.": "I na, i irinaki ana ratou i te Mesia ra, e i akamori ana oki ratou i te Metua i tona ra ingoa; e te akamori katoa nei rai matou i te Metua i tona ra ingoa. No reira te akono nei rai matou i te ture a Mose, tei arataki atu i to matou nei ngakau kiaia ra, e no reira i akatapuiaʼi te reira ei tuatua tika ia matou, mei ia Aberahama katoa i roto i te metepara, ka akono ei aia i te au akaueanga a te Atua ra i te tuku anga atu i tana tamaiti ia Isaaka, ko te akatauanga ïa o te Atua ra e tana ra Tamaiti anau tai.",
                "6.": "E no reira i kimi ei matou i ta te au peroveta ra, e tei ia matou te au eeuanga e manganui, e te vaerua o te totou; e i teia au kite nei, e raukaʼi ia matou te manakonako, e te akarongo ngaueue kore kia rauka ia matou i te akaue atu i te ingoa o Iesu ra, e e akarongo ei te au pu rakau ia matou, e te au maunga, e te ngaru o te tai ra.",
                "7.": "Ina ra, na te Atu ra ko te Atua i akakite mai kia matou i to matou tu paruparu, kia kite matou e, na roto i tona ra aroa e tona ra takinga meitaki maata ki te tamariki a te tangata nei, e raukaʼi ia matou te mana kia rave i taua au mea ra.",
                "8.": "I na, e au angaanga maata e te umere ta te Atu ra. E kimi ngata i te oonuanga o te tuatua ngaro nana ra, kare oki e rauka i te tangata te kite i te au ravenga katoatoa nana ra. Kare oki te tangata e kite i tana au aerenga mari ra, kia eeuia mai ïa kiaia ra; e tenana, e aku au taeake, eiaa kotou e akavaavaa i te au eeuanga a te Atua ra.",
                "9.": "E i na oki, na roto i te mana o tana ra tuatua i tae mai ei te tangata ki runga i te enua nei tei angaia oki e te mana o tana ra tuatua. E mei te mea ra e, kua tuatua te Atua, e kua angaia iora teianei ao, kua tuatua oki, e kua angaia te tangata nei, i na, eaa ka kore e raukaʼi iaia kia akaue atu i te enua, e i te au mea i angaia e tona ra rima ki runga i te enua nei, mei tei tau i tona ra manako e tona ra inangaro oki?",
                "10.": "E tenana, e aku au taeake, eiaa kotou e kimi kia ako atu ki te Atu, kia ariki mai ra i tana i tuatua mai. I na oki, te kite nei kotou uaorai e, e ako maira aia ma te pakari, e ma te tuatua tika, e ma te aroa maata ki runga i tana ra au angaanga katoatoa.",
                "11.": "E teianei, e te au taeake akaperepere, kia tau kotou iaia, na roto i te etarangaara a te Mesia, tana ra Tamaiti anau tai, kia rauka ia kotou te tuakaouanga, mei tei tau i te mana o te tuakaouanga tei roto i te Mesia ra, e kia tukuia oki kotou ei momua o te Mesia ki te Atua, ma te akarongo, e ma te rauka anga i te manakonako i te kaka nona, i mua ake aia ka akakite mai ei iaia uaorai i te kopapa nei.",
                "12.": "E teianei, eiaa kotou e umere i te mea, kua akakite atu au i teianei au mea; eaa oki i kore ei i tuatuaia te tarangaara a te Mesia, kia rauka te kite tika nona ra, e te kite i te tuakaouanga, e i te ao a muri atu?",
                "13.": "E i na, e aku au taeake, ko tei totou ra, kia totou aia i tei tau i te kite a te tangata nei; no te mea te tuatua maira te Vaerua Tapu i te tuatua mou, ma te pikikaa kore. E no reira, i tuatuaʼi aia i te tu tikai o te au mea e vai nei, e te tu tikai oki o te au mea ka vai a muri atu, e no te ora o to kotou vaerua i akakite papuia mai ei i teianei au mea kia tatou nei. Ina ra, kare tatou anake tei kite i teianei au mea, i tuatua katoa ana oki te Atua i te reira ki te au peroveta taito ra.",
                "14.": "Ina ra, e iti tangata ngakau marokiakia oki te ngati Iuda, kua akavaavaa ratou i te au tuatua tika, kua ta oki ratou i te au peroveta e kua kimi atura i te au mea kare e rauka ia ratou kia marama. E teianei, no to ratou tu matapo, tei tae ki runga ia ratou no te kimianga i te au mea tika kore ia ratou kia rave ra, ka inga ratou e tikai. Kua rave keia oki e te Atua tona au mea marama pu, e kua orongaia mai kia ratou te au mea i kare e rauka kia marama, ko ratou oki tei inangaro i te reira. E no to ratou inangaro i te reira i peraʼi te Atua, kia turorirori ratou.",
                "15.": "E teianei, te arataki uaia nei au, ko Iakoba, e te Vaerua kia totou; te kite oki nei au na roto i te angaanga a te Vaerua Tapu i roto iaku nei, e no te turori anga o te ngati Iuda i akaruke ei ratou i te toka tei tau kia tukuia e ratou ki raro i te patu ei turanga ngaueue kore ra.",
                "16.": "Ina ra, mei tei tau i te au tuatua tapu ra, ka riro te reira toka ei tumu maata, e te tumu openga, e te ngaueue kore, te toka okotai oki ïa e tika i te ngati Iuda kia patu ki runga.",
                "17.": "E teianei, e aku au akaperepere, akapeea e raukaʼi ia ratou, tei akaruke i te tumu mou ra, kia patu ki rungao i te reira ka riro ïa ei toka tiava no ratou?",
                "18.": "E aku au taeake akaperepere, mei te mea kare au e ngaueue i toku turanga i te Vaerua, e e turori oki no toku taitaia anga ia kotou, ka akataka marie au teianei tuatua ngaro kia kotou."
            },
            "5": {
                "1.": "I na, e aku au taeake, kare ainei kotou i akamaara i te tatau i te tuatua a te peroveta ra ko Zenosa, i tana i tuatua atu ki te ngutuare o Iseraela, i te na ko anga e;",
                "2.": "Ka akarongo mai ana kotou, e te ngutuare o Iseraela e, ka akarongo mai i taku tuatua, koia oki, te peroveta a te Atu.",
                "3.": "I na oki, te na ko maira te Atu, E akaaite au ia koe, e te ngutuare o Iseraela, ki tetai orive meitaki ra ta tetai tangata i tanu e kenu i roto i tona ra kainga vine; tupu akera te reira, pakari atura, e akamata iora i te pe.",
                "4.": "Aere atura te atu o te kainga vine, akara atura aia ki tana ra orive, e kua akamata ïa i te pe; kua tuatua akera aia, ka pakoti aere au, e ka kenu e ka akono i te reira, peneiake ka tupu mai te au atava ou, kia kore ïa e mate.",
                "5.": "Kua pakoti akera aia i te au atava kikino o te reira, kenu iora e akono oki i te reira, mei tei tau i tana tuatua.",
                "6.": "E ope akera te au ra e manganui, kua tupu maira te au atava ou; ina ra, kua vaitata te au atava mamaata i te mate.",
                "7.": "Akara akera te atu o te kainga vine i te reira, e kua tuatua aia ki tona tavini e; te tangi nei au no te kino o teianei pu rakau; e tenana, ka aere koe e rave mai i te au atava o tetai orive ngangaere, e apai mai i te reira kiaku nei, e ka pakoti taua i taua au atava mamaata ra tei vaitata i te mate, e e titiri atu i te reira ki roto i te ai kia pou.",
                "8.": "E i na, te na ko maria te atu o te kainga vine, e apai ke aere au i teianei au atava ou e manganui, e e tanu aere au i te reira i te au ngai taku e inangaro; e me mate ua atu te aka o teianei pu rakau ka tika iaku, uaka akono ra au i te ua nona naku uaorai; e no reira e rave eii au i teia au atava ou, ka pau ei au i te reira ki te ngai taku e inangaro.",
                "9.": "Ka rave koe i te au atava o te orive ngangaere ra, e pau i te reira ki te ngai no reira mai taua au atava tikai ra, e teia taku i pakoti ra, e titiri atu au i te reira ki roto i te ai kia pou, kia kore te reira e takako i toku kainga vine.",
                "10.": "E kua akono te tavini o te atu o te kainga vine ra i te tuatua a te atu o te kainga vine, e kua pau maira aia i te au atava o te orive ngangaere ra.",
                "11.": "E kua akaue te atu o te kainga vine kia kenuia, e kia pakotiia te au atava kino o te reira, e kia akonoia te reira pu rakau i te na ko anga ki tona tavini e, te tangi nei oki au i te mate o teia pu rakau, no reira, i peraʼi au, peneiake ko te akaora au i te au aka nona kia kore te reira e mate, kia ora ra te reira noku.",
                "12.": "E tenana, e aere atu koe, e tiaki i te pu rakau, e e akono i te reira mei tei tau i taku nei tuatua.",
                "13.": "E tanu rai au i teia i te pae i raro roa o toku kainga vine, i te ngai taku e inangaro, kare oki aau tuatua i te reira; e te pera nei au kia ora te au atava tikai o taua pu rakau noku; e kia akaputu oki au i te ua nona no tetai tuatau naku uaorai; te tangi nei au i te kino o teianei pu rakau, e i tona ua katoa.",
                "14.": "E kua aere atura te atu o te kainga vine, e kua uuna aere aia i te au atava tikai o te orive mua ra i te au ngai i raro roa i te kainga vine ra, tetai atava ki tetai ngai e tetai atava ki tetai ngai, mei tei tau i tona manako e tona inangaro.",
                "15.": "E roa akera, kua tuatua atura te atu o te kainga vine ki tona ra tavini, e aere taua ki raro ki te kainga vine, e angaanga taua i roto i te kainga vine ra.",
                "16.": "E aere atura te atu o te kainga vine e tona ra tavini katoa, ki raro ki te kainga vine kia angaanga. E kua tuatua maira te tavini ki tona pu, i na, ka akara mai ana, e akara ki te pu rakau.",
                "17.": "Kua akara atura te atu o te kainga vine, kite atura i taua pu rakau i pauia mai ki te au atava o te orive ngangaere ki runga ra; e kua tupu akera te reira, e kua ua maira i te ua. Akara akera aia i te reira e e mea meitaki; e te ua nona, mei te ua tikai ïa.",
                "18.": "E kua tuatua atura aia ki te tavini, i na, kua rauka i te au atava o te rakau ngangaere i te mou i te aka ra, e kua tupu taua aka ra ki te ririnui maata; e no te ririnui maata o te aka i ua mai ei te orive ngangaere i te ua tikai ra; e teianei, naringa kare taua i pau i teianei au atava, kua mate teia pu rakau. E teianei, i na, e akaputu au i te ua ta te pu rakau i ua maira; e e akaputu au i te ua nona no tetai tuatau ra naku uaorai.",
                "19.": "E kua tuatua atura te atu o te kainga vine ki te tavini, e aere mai, ka aere taua ki te pae ki raro roa o te kainga vine nei, e akara me kua ua katoa mai te au atava tikai o te rakau i te ua maata, kia akaputu au i te ua naku uaorai no tetai tuatau.",
                "20.": "Aere atura raua ki te ngai ta te atu i uuna i te au atava tikai o te rakau ra, e kua tuatua atura aia ki te tavini, ka akara mai ana ki teia, kite akera aia i te pu rakau mua ra, e kua ua maira i te ua maata; e kite akera aia e, e mea meitaki ïa. E kua tuatua atura aia ki te tavini, ka rave i te ua o te reira, e akaputu i te reira no te tuatau ra, kia vai rai te reira naku uaorai; i na oki, te na ko atura aia, kua roa toku akono anga i te reira, e kua ua meitaki maira i te ua maata.",
                "21.": "E kua tuatua maira te tavini ki tona ra atu e, Eaa koe i aere mai ei ki konei e tanu i teianei rakau koia oki teia atava o te rakau ra? I na oki, ko te ngai kino rava teia i te kainga vine katoa.",
                "22.": "E kua tuatua atura te atu o te kainga vine kiaia, Eiaa koe e tuatua mai kiaku nei, i kite ana oki au e, e kino rava teia one i konei, no reira i tuatuaʼi au kia koe e, kua roa toku akono anga i te reira, e kua kite oki koe e, kua ua maira te reira i te ua maata.",
                "23.": "E kua tuatua atura te atu o te kainga vine ra ki tona tavini, Ka akara ki ko; i na, kua tanu katoa rai au i tetai atava no tona tumu; e kua kite oki koe e, kua kino rava teia ngai i to te ngai mua ra. Ka akara ra ki te pu rakau ra, kua roa toku akono anga i te reira, e kua ua mai i te ua maata; e tenana, e aaki mai, e akaputu no te tuatau ra, kia vai rai te reira naku uaorai.",
                "24.": "E kua tuatua akaou atura te atu o te kainga vine ki tona tavini, Ka akara mai ana, ki tetai atava ke taku i tanu ra; i na, kua akono oki au i te reira, e kua ua mai i te ua.",
                "25.": "E kua tuatua atura aia ki te tavini, ka akara mai ana, e kia kite i te rakau openga; i na, kua tanu au i teia ki roto i te ngai meitaki, e kua akono au i te reira e roa, e kua ua mai tetai pae i te ua meitaki ra; e kua ua mai tetai pae i te ua kino ra; e i na, okotai rai tu toku akono anga i teianei rakau e tera au rakau katoa ra.",
                "26.": "E kua tuatua atura te atu o te kainga vine ki te tavini, ka pakoti i te au atava i kore i ua mai i te ua meitaki, e titiri ki roto i te ai.",
                "27.": "Ina ra, kua tuatua maira te tavini kiaia, kia pakoti taua i te au atava kino o te reira, e kia kenu oki e kia akono i te reira tetai manga tuatau poto, e peneiake ka ua mai i te ua meitaki naau, kia akaputu mai koe no te tuatau ra.",
                "28.": "Kua akono iora te atu o te kainga vine, e tona tavini katoa ra i te au pu rakau katoatoa o te kainga vine.",
                "29.": "E roa akera, kua tuatua atura te atu o te kainga vine ki tona ra tavini, ka aere mai ana, ka aere taua ki raro i te kainga vine, e angaanga akaou i roto i te kainga vine ra. I na oki, te vaitata nei te openga; no reira kia akaputu au i te ua naku uaorai no te tuatau ra e tikai.",
                "30.": "Aere atura te atu o te kainga vine e te tavini katoa ki raro i te kainga vine, tae atura raua ki taua pu rakau i pakotiia tona au atava tikai, e i pauia mai oki te au atava ngangaere; e i na, tei runga i taua pu rakau ra te au tu ua katoa ra.",
                "31.": "E kua kai iora te atu o te kainga vine i te au ua, e ope rava ake te au tu katoa ra. Kua tuatua atura te atu o te kainga vine, i na, kua roa to taua akono anga i teia pu rakau nei, e kua akaputu au i te ua maata naku uaorai no tetai tuatau ra.",
                "32.": "Ina ra, kua ua mai i te ua maata i teianei, kare rava okotai mea meitaki. E i na, tei runga i te pu rakau te au tu ua kino katoatoa ra; kua maata ua atu rai ta taua angaanga, kare rava aku puapinga i te reira; e teianei, te tangi nei au no te kino o teia pu rakau nei.",
                "33.": "E kua tuatua atura te atu o te kainga vine ki te tavini ra, Eaa ta taua ka rave ki teianei pu rakau kia rauka akaou iaku te ua naku uaorai?",
                "34.": "E kua tuatua atura te tavini ki te pu, i na, no te mea i pau mai koe i te au atava ngangaere ra, kua akameitaki ïa i te au aka e i oraʼi te reira, kare ïa i mate; te kite nei koe i reira, te meitaki ua nei rai te au aka.",
                "35.": "E kua tuatua atura te atu o te kainga vine ki tona ra tavini, kare rava aku puapinga i taua au aka, me ka ua mai te reira i te ua kino.",
                "36.": "Kua kite ra au e, e mea meitaki rai te au aka, e no toku uaorai akakoroanga i akono ei au i te reira; e no te ririnui maata o te au aka, i ua mai ei te ua meitaki i runga i te atava ngangaere ra.",
                "37.": "Ina ra oki, kua tupu mai te au atava ngangaere ra, e kua maata atu to ratou ririnui i to te au aka ra, e no te mea, kua ririnui ake te au atava i to te aka ra, kua ua mai te reira i te ua kino e maata, e no te mea kua ua mai te reira i te ua kino e maata, i na, kua akamata ïa i te mate, e e kino vave oki te reira e e titiriia ki roto i te ai, me kore taua e kimi i tetai ravenga nona e oraʼi.",
                "38.": "E kua tuatua atura te atu o te kainga vine ki tona tavini, E aere taua ki raro i te pae i raro roa o te kainga vine kia kite e, me kua ua katoa mai i te au atava tikai i te ua kino.",
                "39.": "Aere atura raua ki raro i te pae i raro roa ra o te kainga vine. E kite akera raua e, kua kino katoa te ua o te au atava tikai ra, koia oki, te rakau mua, e te rua, e te openga oki; e kua kino ratou katoatoa.",
                "40.": "E te ua kino o te pu rakau openga ra, kua akakino te reira i te pae o te pu rakau i ua mai ana i te ua meitaki e mae atura te atava e kua mate.",
                "41.": "E kua aue iora te atu o te kainga vine, e kua tuatua atura ki tona tavini, Eaa atu tei rauka iaku i te rave i toku nei kainga vine.",
                "42.": "I na, i kite ana au e, kua kino te ua katoatoa o toku kainga vine, mari ra, ko teia. E teianei, ko teia tei ua ana i te ua meitaki, kua kino katoa ïa; kare atu rai e puapinga to te au pu rakau i toku kainga vine, mari ra kia tipupuia e kia titiriia ki roto i te ai.",
                "43.": "E akara mai ki teia pu rakau openga nei, nona te atava i mate ra, kua tanu au i te reira ki te one meitaki, koia oki te ngai meitaki rava atu i te au ngai katoatoa i toku nei kainga vine.",
                "44.": "E kua kite oki koe e, i tipupu ana au i te teita ngangaere i kako i teia ngai, kia tanu au i teia pu rakau i teia ngai nei.",
                "45.": "E kua kite oki koe e, kua ua mai tetai pae i te ua meitaki, e kua ua mai oki tetai pae i te ua kino; e no tei kore au i pakoti ana i te au atava kino e titiri atu ki roto i te ai, kua mate te au atava i na, kua peke te meitaki ki te atava ngangaere e mae ua atu te atava meitaki.",
                "46.": "E teianei, i na, i akono ua rai taua i toku kainga vine, kua kino te reira au pu rakau e kare oki e ua mai i te ua meitaki; e i inangaro ana au kia ora te reira, kia akaputu au i te ua naku uaorai no te tuatau ra. Ina ra, kua riro ratou mei te orive ngangaere rai te tu, e kare o ratou puapinga, mari ra, kia tipu keia ki raro e titiriia atu ki roto i te ai; e te tangi nei au no te kino o te reira.",
                "47.": "Kareka, ra eaa ua atu taku ravenga i toku kainga vine? Kua akaea ainei toku rima i kore ei au e akono i te reira? Kare. Kua akono au i te reira, kua kenu au, e kua pakoti aere au i te au atava kino o te reira, e kua maniua au i te kainga, e kua akatika ua au i toku rima i te ra katoa nei, e te vaitata nei te openga. Te tangi nei au kia tipu ke atu au i te au pu rakau katoatoa o toku kainga vine e kia titiri atu i te reira ki roto i te ai kia pou. Koai oki tei akakino i toku kainga vine?",
                "48.": "E kua tuatua maira te tavini ki tona pu, kare ainei no te teitei roa o toou kainga vine? Kare ainei i ririnui ake te au atava i te au aka? E no te mea kua ririnui ake to te au atava ra i to te reira au aka ra, i na, kua viviki te au atava i te tupu ma te ririnui o te au aka, i maataʼi to ratou uaorai ririnui. I na, e tuatua atu au, kare ainei tera te tumu i kino ei te au pu rakau o toou ra kainga vine?",
                "49.": "E kua tuatua atura te atu o te kainga vine ki te tavini, ka aere taua ka tipu ke atu i te au pu rakau o te kainga vine nei, e titiri atu ki roto i te ai, kia kore e kako toku kainga vine i te teita, kua pou oki te ravenga. Eaa ua atu taku ka rave i toku taku ka rave i toku kainga vine?",
                "50.": "E kua tuatua atura te tavini ki te atu o te kainga vine ra, E akakoromaki ua atu i te reira no tetai manga tuatau poto ua.",
                "51.": "E kua tuatua atura te atu, ka akakoromaki ua atu i te reira e manga tuatau poto ua, kua tangi oki au no te kino o te au pu rakau i toku kainga vine ra.",
                "52.": "E tenana, kia rave taua i te au atava o teia, taku i tanu i te pae i raro roa i toku kainga vine, e kia pau atu taua i te reira ki roto i te tumu tikai no reira mai teia atava; e kia pakoti atu taua i taua au atava ra tei ua mai i te ua kavakava ra, o taua pu rakau ra, e kia pau atu i te au atava tikai no taua pu rakau ra ki te ngai o ratou ra.",
                "53.": "E pera oki au kia kore te pu rakau e mate, peneiake ko te akaora au i tona au aka noku uaorai no toku uaorai akakoroanga.",
                "54.": "E i na, te ora nei rai te au aka o te au atava tikai taku i tanu aere i te ngai taku i inangaro ra; e no reira kia akaora katoa au i te reira no toku uaorai akakoroanga, e rave ei au i te au atava o teianei pu rakau, ka pau atu ei au i te reira ki roto i taua au aka ra; i na, ka pau au i te au atava o te tumu tikai ra ki roto ia ratou, kia akaora katoa au i te au aka noku uaorai; e kia rava to ratou ririnui peneiake ka ua mai ïa i te ua meitaki noku, e kia rauka te kaka iaku no te ua o toku kainga vine.",
                "55.": "E kua rave iora raua i te atava orive tikai tei riro ei orive kino ra, e kua pau raua i te reira ki roto i te au pu orive tikai ra tei riro katoa ei au orive kino.",
                "56.": "E kua rave iora oki raua i te au atava o te au orive tikai ra tei riro ei orive kino ra, e kua pau rava i te reira ki roto i te tumu rakau tikai ra.",
                "57.": "E kua tuatua atura te atu o te kainga vine ki te tavini, Eiaa e pakoti i te au atava ngangaere o te au pu rakau ra, mari ra, ko te mea kavakino, e ko te reira, ka pau ei koe mei taku i tuatua ra.",
                "58.": "E e akono akaou taua i te au pu rakau o te kainga vine, e e pakoti aere taua i te au atava marō ra e e tipu keia atu i te au atava kino, e kua pe oki, e titiri i te reira ki roto i te ai.",
                "59.": "E ka pera au, peneiake ko te tupu to te au aka ririnui no to ratou uaorai meitaki; e no te pau aere anga i te au atava, kia mate te kino i te meitaki.",
                "60.": "E no te mea, kua akaora au i te au atava tikai ra, e te au aka katoa oki, e kua pau akaou au i te au atava tikai ki roto i to ratou tumu rakau tikai ra, e kua akaora oki i te au aka o to ratou tumu rakau tikai ra, peneiake ka ua akaou mai te au rakau o toku kainga vine i te ua meitaki; e kia mataora akaou au i te ua a toku kainga vine, e peneiake ko te mataora rava au, i te mea, i akaoraʼi au i te aka e te au atava katoa o te ua mua ra.",
                "61.": "E tenana, e aere, e kapiki atu i te au tavini, kia angaanga pakari tatou ma to tatou ririnui, i roto i te kainga vine nei, kia teateamamao taua i te ravenga e rauka akaou ei iaku i te ua tikai ra, e meitaki rava oki ïa, e e puapinga maata atu ïa i to te au ua katoa ra.",
                "62.": "E tenana, E aere taua e angaanga ma to taua ririnui i teianei tuatau openga; i na, te vaitata mai nei oki te openga, e ko teia rai taku pakoti anga openga i toku ra kainga vine.",
                "63.": "E pau ana i te au atava, ka akamata i to te openga ra kia riro te reira to mua, e kia riro oki to mua ei akaopenga, e kenu aere i te au pu rakau, te mea pakari ra e te tupu ou katoa oki; te mea mua ra e te mea openga, te mea openga e te mea mua katoa oki, kia akono akaouia ratou katoatoa, e ko te akono anga openga oki te reira.",
                "64.": "E tenana, kia okotai ua ake toou kenu akaou anga, e te pakoti akaou anga i te atava kino ra e te maniua i te kainga no te mea te vaitata mai nei te openga. E mei te mea e tupu mai teia au atava i pauia mai nei, e e ua mai oki i te ua tikai ra, e akateateamamao koe i reira i te ngai no ratou kia tupu.",
                "65.": "E kia tupu te reira, e pakoti ke koe i te au atava e ua mai i te ua kavakava, mei tei tau i te ririnui e te maata oki o te atava meitaki ra; eiaa kia okotai anake oou pakoti ke anga i te au atava kino ra, ko te maata atu aea te ririnui o te au aka i to te au atava tei pauia maira, e e mate ei tei pauia maira, e e mate rava te au pu rakau o toku nei kainga vine.",
                "66.": "E ka tangi au, mei te mea e mate te au pu rakau o toku nei kainga vine; e tenana, e pakoti ke atu koe i te au atava kino mei tei tau i te tupuanga o te au atava meitaki kia aiteite to te aka ririnui e to te au atava katoa oki, e kia mate te kino i te meitaki, e kia tipu keia atu te kino e kia titiriia ïa ki roto i te ai, kia kore te reira e takako i toku nei kainga vine; e pera oki au i te akaatea anga atu i te kino ki vao i toku kainga vine.",
                "67.": "E e pau akaou au i te au atava o te pu rakau meitaki ki roto i te tumu rakau tikai ra.",
                "68.": "E e pau au i te au atava o te tumu rakau tikai ra ki roto i te au atava tikai ra o te pu rakau ra; e pera oki au i te kapiti akaou anga ia ratou, kia ua mai ratou i te ua tikai ra, e kia riro ratou ei okotai.",
                "69.": "E, e titirii te kino ki vao rava i te enua katoatoa o toku kainga vine; i na oki, te akono anga openga teia i toku nei kainga vine.",
                "70.": "E kua tono atura te atu o te kainga vine i tona tavini, aere atura te tavini, rave iora mei ta te atu i akaue kiaia, e kua arataki maira oki aia i tetai au tavini, e toko iti ua ake ratou.",
                "71.": "E kua tuatua atura te atu o te kainga vine kia ratou, E aere kotou, e angaanga ki roto i te kainga vine ma to kotou ririnui katoa. I na oki, ko toku akono anga openga teia i toku kainga vine ra; e te vaitata nei oki te openga e e tae vave mai te tuatau ra; e me angaanga kotou ma to kotou ririnui katoatoa i te pae iaku, ka rauka te mataora ia kotou i te ua taku e akaputu naku uaorai no te tuatau e vaitata mai nei.",
                "72.": "Kua aere iora te au tavini e angaanga iora ma to ratou ririnui katoa; e kua angaanga iora oki te atu o te kainga vine e ratou katoa; e kua akono ratou i te au akaueanga a te atu o te kainga vine i te au mea katoatoa.",
                "73.": "E tupu akaou maira te ua tikai ra i roto i te kainga vine; e tupu akera te au atava mua ra kia ruperupe rava oki; e kua akamata iora i te pakoti ke atu i te au atava kino ra e titiri atu ki vao; e kua aite iora te ririnui o te au atava ra ki to te au aka oki.",
                "74.": "E kua pera ratou i te angaanga ma te maroiroi, mei tei tau i te au akaueanga a te atu o te kainga vine ra, e tae ua atu ki te titiri anga atu i te ua kino ki vao i te kainga vine ra; e i akakoromaki oki te atu i te au pu rakau ra, e kua ua akaou mai i te ua tikai ra; e kua riro te reira mei te kopapa okotai, e e okotai rai tu to te au ua katoatoa; e kua akaputu oki te atu o te kainga vine nana uaorai i te ua tikai ra ko tei meitaki rava atu iaia, mei mua mairai.",
                "75.": "E kite akera te atu o te kainga vine e, e mea meitaki tona ua, e kare i kino akaou tona kainga vine, kua kapiki atura aia ki tona au tavini, e kua tuatua atura kia ratou, i na, ko te taime openga teia ta tatou ka kenu i te kainga vine; e kua kite oki kotou e; i rave ana au mei tei tau i toku inangaro; e kua akaputu au i te ua tikai, e e mea meitaki oki te reira, mei tei muatangana ra oki. E e ao oki to kotou. No te mea kua maroiroi kotou i te tuaturu mai iaku i roto i toku kainga vine, e kua akono mai kotou i taku au akaueanga, e kua apai akaou mai kotou i te ua meitaki kiaku, e kare oki e kino akaou toku kainga vine, e i titiriia te kino ki vao ra, i na, e raukaʼi te mataora ia kotou i konei iaku, no te ua o toku kainga vine ra.",
                "76.": "I na oki, e roa te tuatau e akaputuputu ei au i te ua o toku kainga vine naku uaorai, no te tuatau i vaitata roa mai; e ko te taime openga teia taku i akono i toku nei kainga vine, e i pakoti au i te au atava kino e i kenu, e kua maniua au i te reira; no reira e akaputuputu ei au i te ua naku uaorai, e roa te tuatau, mei tei tau i taku tuatua ra.",
                "77.": "E kia tae mai te tuatau e tupu akaou mai ei te ua kino i roto i toku kainga vine, ei reira au e akaue atu ei kia akaputuputuia mai te meitaki e te kino katoa; e e rave mai ei au i te meitaki naku uaorai, e e titiri atu ei au i te kino ki vao i tona ra ngai. Ei reira e tae mai ei te tuatau e te openga; e e akaue atu ei au kia tutungiia toku kainga vine ki te ai."
            },
            "6": {
                "1.": "E teianei, i na, e aku au taeake, kua tuatua akenei au kia kotou e, ka totou au, e i na, teia taku tuatua totou. Te au mea i tuatuaia e taua peroveta nei ko Zenosa ki te ngutuare o Iseraela, i te akatauanga ia ratou ki te pu orive ra, ka tupu tikai ïa.",
                "2.": "Ei te rā e akatika akaou ei aia i tona rima kia akaora i tona ra iti tangata, ko te rua oki o tona akatikaanga i tona rima, ko te aere anga openga ïa o te au tavini o te Atu ra ma te mana, e akono e e pakoti aere i tona kainga vine; ko te openga iora i reira.",
                "3.": "E teianei, e ao to ratou tei maroiroi i te angaanga i tona ra kainga vine; e akaapaanga maata ra to te tangata e titiriia aia ki vao i to ratou uaorai ngai! E ka kā oki te ao nei i te ai.",
                "4.": "E te aroa maata o to tatou Atua ia tatou nei, e kua akamaara oki aia i te ngutuare o Iseraela nei; te au aka, e te atava katoa; e te akatika ua nei rai aia i tona rima kia ratou e opu ua atu te ra; e iti tangata marokiakia e te patoitoi ratou, kareka, ko te kore e akaketaketa i to ratou ngakau e akaoraia ïa i roto i te basileia o te Atua ra.",
                "5.": "E teianei, e aku au taeake akaperepere, te pati atu nei au kia kotou ma te tuatua maru kia tataraara kotou, e kia aere mai ma te akakoroanga tika o te ngakau, e e piri ua atu rai koe ki te Atua mei iaia i piri mai kia kotou na. E kia akatika ua aia i tona rima aroa ia kotou i te marama o te ao, eiaa kotou e akaketaketa i to kotou ngakau.",
                "6.": "I na, mei te mea e akarongo ana kotou i tona reo i teianei rā, e me kare katoa e akaketaketa i to kotou ngakau; eaa kotou e mate ei?",
                "7.": "I na oki, kia angaiia kotou ki te tuatua meitaki a te Atua e opu ua atu te rā, e ua mai ainei kotou i te ua kino, kia tipu keia e kia titiriia kotou ki roto i te ai ra?",
                "8.": "I na, e patoi ainei kotou i teianei au tuatua? E akaruke ainei kotou i te au tuatua a te au peroveta ra? E ka akaruke ainei oki kotou i te au tuatua katoatoa i tuatuaia i te Mesia ra, no atu e maata ua atu rai te au tangata i tuatua iaia ra? E ka uuna ainei i te tuatua meitaki a te Mesia ra, e te mana o te Atua, e te orongaanga o te Vaerua Tapu, e e arai i te Vaerua Tapu, e e taitoito ainei oki i te ravenga maata no te akaoraanga i akonoia no kotou?",
                "9.": "Kare ainei kotou i kite e, mei te mea e rave rai kotou i te reira au mea, na te mana o te akaoraanga e te tuakaouanga i roto i te Mesia ra e arataki ia kotou ki mua i te akavaanga a te Atua ma te akama e te mataku?",
                "10.": "E mei tei tau i te tuatua tika ra, kare oki e tika kia akakore i te tuatua tika, e tukuia atu kotou ki roto i taua roto ai e te teio ra, kare tona mura e mate, e e kake ua atu rai tona auai e tuatau ua atu; ko taua roto ai e te teio ra, ko te mamae mutu kore ïa.",
                "11.": "E tenana, e aku au taeake akaperepere, e tataraara kotou, e tomo na roto i te ngutupa tika ra, e aere ua atu na te mataara kokota ra, e tae ua atu ki te tuatau e raukaʼi ia kotou te ora mutu kore ra.",
                "12.": "Kia pakari kotou, eaa atu taku ka tuatua atu?",
                "13.": "E teianei, kia orana kotou e tae ua atu ki te tuatau e aravei akaou ei au ia kotou ki mua i te akavaanga tika a te Atua ra, na tana akavaanga rai e papa i te aronga tuatua tika kore e te mataku rikarika ra. Amene."
            },
            "7": {
                "1.": "E ope akera tetai au mataiti, kua aere maira tetai tangata ki rotopu i te ngati Niphai ra, ko Serema tona ingoa.",
                "2.": "E kua akamata iora aia i te apii aere i rotopu i te au tangata ra, i te akakiteanga atu kia ratou e, kare e Mesia e tae mai. E kua apii oki aia i te au tuatua akapaapaa i te tangata ra; kua pera aia kia rauka iaia te akakore i te tuatua no te Mesia ra.",
                "3.": "Kua angaanga pakari aia kia arataki ke i te ngakau o te tangata, e e manganui oki tei arataki keia e ïa, e kua kite oki aia e, e akarongo maata toku, to Iakoba, i te Mesia ra ko te ka tae mai, no reira kua kimi aia i te ravenga e aere mai ei aia kiaku nei.",
                "4.": "E tangata apiiia oki aia, e tangata vaa tukatau oki aia i te reo o te iti tangata, e no reira kua tuatua aia i te tuatua taparu i te tangata, e e mana maata oki tona i tana tuatua, mei tei tau i te mana o te tiaporo ra.",
                "5.": "E kua manako iora aia e, kia akangaueue mai aia iaku i te akarongo; kareka ra, i kite ana au i te au orama e te au eeuanga e manganui i taua au mea ra, e kite katoa ana au i te au angela, e kua matuapuru mai oki ratou iaku nei. E kua akarongo tikai oki au i te reo o te Atu i te tuatua anga mai kiaku i tera tuatau, i tera tuatau, no reira i kore ei au i akangaueueiaʼi.",
                "6.": "E kua aere maira aia kiaku, e kua tuatua maira aia kiaku, na ko maira; E toku taeake, e Iakoba, i kimi marie ana au i tetai ra e pukapukaʼi taua; no te mea, kua akarongo e kua kite katoa oki au e, te tutu aere nei koe i te mea i tuatuaia e koe ko te evangelia, koia oki te tuatua a te Mesia ra.",
                "7.": "E kua arataki ke oki koe i tetai pae maata o teianei iti tangata kia taruri ke ratou i te mataara tika o te Atua ra, e kia kore oki e akono i te ture a Mose, koia oki te mataara tika; e kua akaruke oki ratou i te ture a Mose kia akamori atu i tetai tangata taau i tuatua e, ka tae mai aia e ope akera te au anere mataiti e manganui. E teianei, i na, te akakite atu nei au, ko Serema, kia koe na e, e akakino Atua te reira, no te mea, kare rava te tangata i kite i taua au mea ra, kare oki e rauka iaia te akakite i te au mea e tupu a muri atu. Kua pera maira Serema i te karo mai iaku ra.",
                "8.": "I na, kua riringi mai te Atu ra ko te Atua, i tona Vaerua ki roto i toku ngakau, e kua akamura iora au iaia i tana au tuatua katoatoa ra.",
                "9.": "E kua tuatua atu au kiaia, te karanga ainei koe kare e Mesia e tae mai? E kua karanga maira aia, mei te mea e Mesia tetai, ka ariki au iaia, kua kite ra au e, kare e Mesia i teianei, kare oki i mua ana, e kare katoa e Mesia e tuatau ua atu.",
                "10.": "Kua tuatua atura au kiaia, kua irinaki ainei koe i te au tuatua tapu i tataia ra? E kua tuatua maira aia, Ae.",
                "11.": "E kua tuatua atura au kiaia, kare ra koe i marama i te reira, te akakite papu mai nei oki te reira i te Mesia ra. I na, e tuatua atu au kia koe, kare te au peroveta i tuatua me kore ra, i totou, mari ra, kua akakite mai i taua Mesia ra.",
                "12.": "E kare ko teia anake, kua akakiteia mai kiaku, kua akarongo oki au e kua akara au, kua akakiteia mai kiaku e te mana o te Vaerua Tapu, no reira kua kite au e, naringa kare e tarangaara, ka ngaro te au tangata katoatoa e tikai.",
                "13.": "E kua tuatua maira aia kiaku, e akakite mai ana i tetai akairo kiaku nei, na roto i taua mana o te Vaerua Tapu ra, no reira mai toou kite maata.",
                "14.": "Kua tuatua atura au kiaia, koai au kia timata i te Atu kia akakite mai aia i tetai akairo i te mea taau e kite nei e, e tuatua mou oki ïa. Ka patoi ra koe i te reira, no te mea, no te tiaporo rai koe. Eiaa ra toku inangaro kia tupu, ina ra, mei te mea e ta mai te Atua ia koe na, ka riro te reira ei akairo e kite ei koe e, e mana tona i te rangi ra e te enua katoa nei, e ka tae mai oki te Mesia ra. E te Atua, kia tupu toou inangaro eiaa toku.",
                "15.": "E tuatua akera au, ko Iakoba, i taua tuatua ra, kua tae maira te mana o te Atua ki rungao iaia ra, e inga iora aia ki raro i te one. E kua utuutuia iora aia i te au rā e manganui ra.",
                "16.": "E kua karanga atura aia ki te au tangata, apopo e akaputuputu mai kotou, teia au ka mate; ka inangaro au i te tuatua atu ki teianei iti tangata i mua ake ka mate atu ei au.",
                "17.": "E ao akera, putuputu maira te tangata katoatoa, e kua tuatua papu atura aia kia ratou, e kua akakore oki aia i te au mea tana i apii atu kia ratou; kua aaki iora aia i te Mesia, e te mana o te Vaerua Tapu, e te matuapuru anga o te au angela ra.",
                "18.": "Kua tuatua papu oki aia kia ratou e, i vare ana aia e te mana o te tiaporo ra. Kua tuatua katoa atu aia i te tuatua no ade, e no te ora mutu kore, e no te mate mutu kore ra.",
                "19.": "E kua na ko atura aia, Te mataku nei au ko te rave aea au i te ara matara kore ra, kua pikikaa oki au i mua i te Atua, no te mea kua patoi au i te Mesia, i te na ko anga e, kua irinaki au i te tuatua tapu i tataia ra; e te akakite papu mai nei te reira iaia. E no te mea i peraʼi au i te pikikaa i te Atua, e mataku rava au ko te rokoia aea au e te mea rikarika ra; kareka ra, te aaki nei au ki te Atua ra.",
                "20.": "E tuatua akera aia i tana au tuatua ra, kare e rauka iaia te tuatua akaou, e kua tuku atura i tona vaerua.",
                "21.": "E kia kite akera te urupu tangata i tana tuatua anga i taua au mea ra ka vaitataʼi aia i te mate, kua umere rava ratou; e kua tae mai te mana o te Atua ki rungao ia ratou, paruparu iora ratou, e kua inga ki raro i te one.",
                "22.": "E teianei, kua mataora au, ko Iakoba, i te reira, no te mea i pati ana au i te reira ki toku Metua i te rangi ra; kua akarongo oki aia i toku reo, e kua akatika aia i taku pure.",
                "23.": "Kua tupu akaou maira te au e te aroa o te Atua ki roto i te iti tangata; kua kimi oki ratou i te au tuatua tapu i tataia ra, kare ratou i akarongo akaou i te tuatua a taua tangata tuatua tika kore ra.",
                "24.": "Kua kimiia iora te au ravenga e manganui e akaariu mai, e e akaoki mai ei te ngati Lamana ki te kite i te tuatua mou ra; puapinga kore atu rai te reira, no te mea kua rekareka ua ratou i te tamaki e te akamaringianga toto, e makitakita mutu kore to ratou ia matou, to ratou au taeake. E na roto i te mana o to ratou uaorai rima i titau ua atu ei ratou ia matou e ta.",
                "25.": "E no reira i akamaroiroi ei te ngati Niphai ia ratou uaorai i to ratou au nuku, ma to ratou ririnui katoa, i te irinaki anga i te Atua, te mato o to ratou ora ra, no reira i autu ei ratou i to ratou au enemi.",
                "26.": "E kua pakari iora au ko Iakoba, i tataia te akapapaanga tuatua no teianei iti tangata ki runga i tetai au papa ke ra; no reira te akaoti nei oki au i teianei akapapaanga tuatua, i na, te akakite atu nei au e, kua tata au i te reira mei tei tau i toku kite; te topa ua atu nei te au tuatau ia matou, e kua topa atu te au ra o to matou oraanga nei mei te mea ra e moemoeā ïa, e kua riro matou ei iti tangata maromaroā e te akaaka, ei iti tangata tuitarere mei Ierusalema mai, kua anau oki matou i roto i te au tumatetenga i te metepara, e kua makitakitaia matou e to matou au taeake tei akatupu mai i te tamaki e te māro; no reira i tumatetengaʼi matou e ope ua ake to matou puke rā i te ao nei. nei.",
                "27.": "E kua kite oki au, ko Iakoba e, te vaitata mai nei te rā e aere ei au ki raro i te tanumanga, no reira, kua tuatua atura au ki taku tamaiti, ko Enosa, kia rave aia i teianei au papa; e kua akakite atura oki au kiaia i te au mea ta toku tuakana ra, ta Niphai, i tuatua mai kiaku ra, e kua tuatua maira aia e, ka akono meitaki aia i taua au akaueanga ra. Te akaoti nei au i taku tataanga i runga i teianei au papa, e meangiti oki taku i tata; e te tuatua atu nei au ki te aronga e tatau i teianei tuatua ra, kia orana kotou; e ko toku ïa inangaro, kia tatau toku au taeake e manganui i teianei tuatua. E taku au taeake, kia orana kotou."
            }
        }
    },
    "enos": {
        "meta": {
            "slug": "enos",
            "name": "Te Puka a Enosa",
            "chapterWord": "Pene"
        },
        "chapters": {
            "1": {
                "1.": "I na, kua kite au, ko Enosa, i toku ra metua tane, e tangata tuatua tika aia; e nana oki au i apii ki tona reo, e i te kite e te ako a te Atua ra. Kia akameitakiia oki te ingoa o toku Atua no te reira.",
                "2.": "E akakite atu au kia kotou i te kukumianga taku i rave i mua i te aroaro o te Atua, i mua ake i orongaia mai ei kiaku te mataraanga o taku au ara.",
                "3.": "I na, i aere ana au e kimi aere i te au manu taae i roto i te vaorakau; kua akamaara meitaki au i roto i toku ngakau i te au tuatau taku i akarongo i tuatua putuputuia e toku metua no te ora mutu kore e te mataora o te aronga tapu ra.",
                "4.": "Kua kaki iora toku ngakau, tuturi iora au ki raro ki mua i Tei Anga iaku nei, e kua kapiki ua atura au kiaia ma te pure maata i te pati anga atu i te meitaki no toku uaorai vaerua; e kua kapiki atu rai au kiaia e ope akera te ao, i na, e aiai iora, kua akateitei ua atu rai au i toku reo ki runga ra, e tae rava atu ki te rangi ra.",
                "5.": "Kua tae maira tetai reo kiaku ra, i te na ko anga mai e, E Enosa, kua akakoreia taau au ara, e ka akameitakiia koe.",
                "6.": "Kua kite oki au ko Enosa e, kare e rauka i te Atua te tuatua i te tuatua pikikaa, no reira i orei keiaʼi taku au ara.",
                "7.": "Kua tuatua atura au, E te Atu, i akapeea i raukaʼi te reira?",
                "8.": "Tuatua maira aia kiaku, no te akarongo i te Mesia tei kore koe i akara ana e kare oki koe i akarongo ana i tona reo.",
                "9.": "E teianei, kia akarongo akera au i teianei au tuatua, tupu iora toku inangaro kia ora katoa toku ra au taeake, koia oki te ngati Niphai, no reira i kapiki atu ei au ma toku ririnui katoa ki te Atua no ratou.",
                "10.": "Te pera ra au i te pureanga i roto i te Vaerua, i na, kua tae akaou maira te reo o te Atu ki roto i toku ngakau, na ko maira, E aroa au i toou au taeake mei tei tau i to ratou maroiroi i te akono i taku ra au akaueanga. Kua oronga atu au i teia enua no ratou; e e enua tapu oki ïa, e kare au e taumaa i te reira, mari ra, no te angaanga viivii; e teianei, e akaapa au i toou au taeake mei taku oki i tuatua ra; e e tuku au i ta ratou au ara ki runga i to ratou upoko e kia tumatetenga ratou.",
                "11.": "E kia akarongo akera au ko Enosa i te reira au tuatua, tupu iora toku akarongo i te Atua ei mea ngaueue kore ra; e maata toku pure anga atu kiaia ma toku ririnui katoa no toku ra au taeake koia oki te ngati Lamana ra.",
                "12.": "E kia angaanga pakari atu au i te pure, kua tuatua maira te Atu kiaku, no toou akarongo i orongaʼi au kia koe i taau i inangaro ra.",
                "13.": "E teianei, i na, ko te mea oki teia taku i inangaro iaia; mei te mea e inga toku ra iti tangata ko te ngati Niphai i te ara, e e akapouia oki, e mei te mea kare e akapouia te ngati Lamana, kia akono te Atu ra ko te Atua ma te mana o tona rima, i te akapapaanga tuatua o toku iti tangata, ko te ngati Niphai ra; kia akakiteia mai te reira ki te ngati Lamana a tetai tuatau a muri ake, peneiake ko te aratakiia mai ratou ki te ora.",
                "14.": "E teianei, kua puapinga kore ta matou angaanga i te akaokianga mai ia ratou ki te akarongo tika ra. E kua tao ratou ma te riri e, me ka rauka ia ratou, e akakore ratou ia matou e to matou au akapapaanga tuatua e te au peu katoa oki i tukuia mai e to matou ra ui tupuna.",
                "15.": "I na, kua kite ana au e, ka rauka i te Atua kia akono i to matou au akapapaanga tuatua, i kapiki atu ei au kiaia ra ma te tukumoe kore; i tuatua ana oki aia kiaku e, ko te mea taau e pati na roto i te ingoa o te Mesia ra ma te akarongo, e ma te irinaki e ka rauka taau, e rauka ïa ia koe.",
                "16.": "E akarongo oki toku, e kua kapiki atura au ki te Atua kia akono aia i te au akapapaanga tuatua ra, e kua papau aia i te koreromotu kiaku ra, ko tei na ko mai e, ka akakite mai aia i te reira ki te ngati Lamana i tona ra tuatau tau.",
                "17.": "E kua kite iora au ko Enosa e, ka tupu te reira mei tei tau i te koreromotu tana i papau maira, no reira, kua au toku ngakau.",
                "18.": "Kua tuatua maira te Atu kiaku ra e, i pati ana oki toou au metua kiaku i te reira; e rauka oki ta ratou mei tei tau i to ratou akarongo; kua aite oki to ratou akarongo i toou.",
                "19.": "E kua aere akera au ko Enosa i rotopu i te iti tangata o Niphai i te totouanga i te au mea e tupu a muri atu, e i te akakiteanga atu i te au mea taku i kite e taku i akarongo ra.",
                "20.": "E te akakite atu nei au e, i tamata pakari ana te ngati Niphai i te akaoki i te ngati Lamana ki roto i te akarongo tika i te Atua ra. Kua puapinga kore ra ta matou tamataanga; kua mou ta ratou makitakita, e kua aratakiia ratou e to ratou uaorai tu kino, i riro ei ratou ei aronga taae, e te rotoriri, e te kaki toto; e te ki oki i te viivii e te akamorianga i te au idolo ma te kai i te au manu taae; i noo ua ana ratou i roto i te puakapa e i ori aere ua ratou na roto i te metepara ma te kakau poto ua tei tatuaia ki to ratou taukupu, e kua varuia to ratou upoko. Tei te ana, e te koke, e te toki to ratou kite. E maata ratou, kare e apinga ke ta ratou e kai, mari ra, ko te kiko mata; e kua titau ua atu rai ratou ia matou e ta.",
                "21.": "Kareka ra, te ngati Niphai, kua tanu ratou i te enua, e kua tanu i te au tu ua mei te sitona e te au tu ua rakau, e kua angai i te au anana mamoe, e te au tu puakatoro, e te au puakanio, e te au puakanio taae, e te au oroenua e manganui.",
                "22.": "E manganui oki te au peroveta i rotopu ia matou. Kua ketaketa oki te ngakau o te au tangata, e ma te rauka ngatā kia marama.",
                "23.": "Kare atu e ravenga mari ra te tuatua akamataku maata, e te akoanga e te totouanga i te au tamaki, e te māro, e te au mate mamaata; e te akakite putuputu i te mate, e te roa o te ao mutu kore ra, e te au utunga e te mana o te Atua, e teianei au mea katoa e akaaraʼi ia ratou kia noo ratou ma te mataku i te Atua. Te tuatua nei au e, kare atu e ravenga, mari ra, ko teianei au mea, e te tuatua papu, e tāpū ia ratou i te aerenga viviki ki te mate. Te pera ua nei au i te tata ia ratou ra.",
                "24.": "Kua kite au i te tamakianga o te ngati Niphai e te ngati Lamana i toku puke rā i te oraanga nei.",
                "25.": "Pakari akera au, e kua ope oki e okotai anere e itu ngauru ma iva mataiti mei te tuatau i akaruke mai ei to matou metua ko Lihai ia Ierusalema ra.",
                "26.": "E kua kite iora au e, te vaitata nei te rā e mate ei au; i uruia au i te mana o te Atua kia ako e kia totou ki teianei iti tangata, e kia akakite i te tuatua mei tei tau i te tuatua mou a te Mesia ra. Kua ako au i te reira i toku puke rā, e kua maata toku mataora i te reira i to te au mea o teianei ao.",
                "27.": "E aere vave au ki toku akangaroianga, tei ko ïa i toku Akaora; e kua kite ua oki au e ka akangaroi au i ko iaia. E mataora oki au i te rā e riro ei toku kopapa pe ua nei ei kopapa pe kore, ka tu ei au ki mua iaia ra; ei reira au e kite atu ei i tona mata ma te rekareka; e tuatua maira oki aia kiaku e, Ka aere mai ana kiaku nei, e ao toou e kua akonoia tetai ngai noou i te are o toku Metua ra. Amene."
            }
        }
    },
    "jarom": {
        "meta": {
            "slug": "jarom",
            "name": "Te Puka a Iaroma",
            "chapterWord": "Pene"
        },
        "chapters": {
            "1": {
                "1.": "E teianei, i na, te tata atu nei au ko Iaroma i tetai manga tuatua, mei tei tau i te akaueanga a toku ra metua ko Enosa, kia tataia to matou akapapaanga anau anga.",
                "2.": "E no te mea, e au papa meangiti teia, e kua tataia oki teianei au mea ei meitaki no to matou au taeake, ko te ngati Lamana ra, no reira e tata au i tetai, kare ra au e tata i te au mea no toku au totouanga, e te au eeuanga. Eaa atu tetai taku ka tata i ta toku au metua i tata ra? Kare ainei ratou i akakite mai i te ravenga o te ora? Te tuatua atu nei au kia kotou, Ae; e kua rava te reira iaku.",
                "3.": "I na, e mea tau kia maata te angaanga i rotopu i teianei iti tangata, no te paketaketa o to ratou ngakau, e no te taringa turi, e no te poiri o to ratou manako, e no to ratou tu marokiakia; ina ra, kua aroa maata te Atu ia ratou, e kare aia i akapou ia ratou i runga i te tu o te enua ra.",
                "4.": "E manganui ra te au tangata i rotopu ia matou, ko tei rauka i te au eeuanga e manganui; kare oki ratou katoatoa i ketaketa i te ngakau. E te aronga ngakau ketaketa kore e te akarongo ra, tei ia ratou te Vaerua Tapu, ko tei apii i te tamariki a te tangata nei, mei tei tau i to ratou akarongo.",
                "5.": "E teianei, i na, kua ope akera e rua anere mataiti, e kua maata te ngati Niphai ki runga i te enua nei. I akono ana ratou i te ture a Mose, e te sabati oki kia tapu ïa i te Atu. Kare ratou i tao. Kare oki ratou i akaviivii i te ingoa o te Atua. E e mea pakari rava te au ture o te enua.",
                "6.": "E kua pararauare ratou ki runga i te maata o te enua, e kua pera katoa te ngati Lamana. E kua maata rava ratou i to te ngati Niphai; e kua inangaro ua ratou kia ta ia matou, e kua inu oki ratou i te toto o te au puaka ra.",
                "7.": "E kua aere putuputu mai ratou kia tamaki mai kia matou, i te ngati Niphai oki, kareka ra, to matou au ariki e to matou au arataki, e au tangata ririnui i te akarongo i te Atu, e kua apii ratou i te au aerenga a te Atu; no reira kua tamaki matou i te ngati Lamana e kua tuaru atu matou ia ratou ki vao i to matou au enua, e kua akamata matou i te paruru i to matou au oire e to matou enua ipukarea katoa.",
                "8.": "E kua maata roa matou e kua pararauare oki matou ki runga i te tua o te enua, e kua apinga nui matou i te auro, e te ario e te au apinga oko maata, e te au apinga rakau manea, e te au are, e te au apinga angaanga, e te auri, e te kapa, e te veo e te auri meitaki rava, i te maanianga i te au tu apinga angaanga katoa e arote ei i te enua ra, e te au apinga tamaki; koia oki te kakao koikoi, e te pute kakao, e te korare rikiriki e te korare maata e te au apinga e tau no te tamaki atu.",
                "9.": "E no te mea kua akateateamamaoia matou kia aravei i te ngati Lamana, kare ratou i manuia i te tamakianga ia matou. Kua akatikaia rai te tuatua a te Atua i tana i tuatua ki to matou ra ai tupuna, i te na ko anga mai e, me ka akono kotou i taku au akaueanga, ka puapinga ia kotou i te enua nei.",
                "10.": "Kua tuatua akamataku atura te au peroveta a te Atua ki te iti tangata o Niphai, mei tei tau i te tuatua a te Atua, i te na ko anga e, kia kore ratou e akono i te au akaueanga, e inga ra ratou i te ara, e akapouia atu ratou i te enua ra.",
                "11.": "E teianei, kua angaanga pakari te au peroveta e te au taunga e te au puapii, i te akamaroiroi anga ma te akakoromaki maata, i te iti tangata kia akono; e i te apiianga i te ture a Mose, e te tumu i orongaia mai ei te reira ra, e i te apiianga atu ia ratou kia akara ki mua ki te Mesia, e kia akarongo iaia i te ka tae mai, mei te mea tei ko nei rai aia i teianei. E kua pera ratou i te apii ia ratou.",
                "12.": "E no ta ratou akapera anga atu, kare ratou i pou i runga i te enua, kua puta oki te ngakau tangata i ta ratou tuatua, ko tei akamaroiroi ua atu rai ia ratou kia tataraara.",
                "13.": "E kua ope e rua anere e toru ngauru ma varu mataiti; e te vai ra te tamaki, e te māro, e te pekapeka, i te maataanga o taua tuatau ra.",
                "14.": "Kare atura au, ko Iaroma e tata, e meangiti oki te au papa nei. Ina ra, e aku au taeake, ka rauka ia kotou kia tatau i te au papa ke a Niphai; i na oki, tei runga i te reira i kotikotiiaʼi te akapapaanga tuatua o to matou au tamaki, te tataanga oki a te ui ariki, koia oki ta ratou i akaue kia tataia ra.",
                "15.": "E teianei, te tuku atu nei au i teianei au papa ki roto i te rima o taku tamaiti, ko Omoni, kia akonoia mei tei tau i te au akaueanga a toku ai metua."
            }
        }
    },
    "omni": {
        "meta": {
            "slug": "omni",
            "name": "Te Puka a Omoni",
            "chapterWord": "Pene"
        },
        "chapters": {
            "1": {
                "1.": "I na, kua akaueia au ko Omoni e toku metua ra ko Iaroma, kia tata au i tetai manga tuatua meangiti ki runga teianei au papa, kia tataia to matou akapapaanga.",
                "2.": "E teianei, te inangaro nei au kia kite katoa kotou e, kua tamaki atu au i toku nei puke rā, ma te koke kia akaora i toku iti tangata ra i te ngati Niphai, kia kore ratou e topa i te rima o to ratou ra au enemi, i te ngati Lamana. I na, e tangata kino au, e kare oki au i akono i te au ture e te au akaueanga a te Atu ra tei tau iaku kia akono.",
                "3.": "E ope akera e rua anere e itu ngauru ma ono mataiti, kua au matou no te au mataiti e manganui, kua tamaki maata oki matou e te akamaringi toto i te au mataiti e manganui. I na, e kua ope akera e rua anere e varu ngauru ma rua mataiti, e i akono rai au i teianei au papa mei tei tau i te akaueanga a toku ra metua; e kua oronga atu au i teianei au papa ki taku tamaiti kia Amarona.",
                "4.": "E teianei, e tata katoa au ko Amarona i te au mea taku e tata ki roto i te puka a toku metua, kare oki e maata te reira.",
                "5.": "I na, e ope akera e toru anere e rua ngauru mataiti, e kua akapouia te aronga kino roa atu i roto i te ngati Niphai ra.",
                "6.": "Kua arataki mai te Atua ia ratou mei te enua maira mei Ierusalema, e kua tiaki, e kua akaora oki aia ia ratou i te rima o to ratou ra au enemi, kare aia i akatika kia kore e tupu tana au tuatua, tana i tuatua mai ki to ratou ra au metua, i te na ko anga mai e, kia kore kotou e akono i taku au akaueanga, kare rava kotou e manuia i runga i te enua nei.",
                "7.": "No reira, kua atoro mai te Atu ia ratou i te utunga maata; kua akaora ra aia i te aronga tuatua tika kia kore ratou e mate, e kua akaora oki aia ia ratou i te rima o to ratou au enemi.",
                "8.": "E kua oronga atu au i te papa ki toku ra taeake kia Kemiti.",
                "9.": "E teianei, e tata iti au, ko Kemiti, i taku e tata, ki roto i taua puka rai a toku taeake; i na oki, kua kite au i te tuatua openga tana i tata, e kua tataia oki te reira e tona uaorai rima, e kua tata oki aia i te reira i te rā i oronga mai ei aia i teianei au papa kiaku ra. Kua pera matou i te akono i te akapapaanga, e kua tau oki te reira i te au akaueanga a to matou ra ai metua. Otira ua ïa.",
                "10.": "I na, e tamaiti au, ko Abinadoma, na Kemiti ra. I na, kua kite au i te au tamaki e te māro e manganui i rotopu i toku ra iti tangata, koia oki te ngati Niphai, e te ngati Lamana; e kua ta oki au i te au tangata e manganui o te ngati Lamana i taku uaorai koke, i te akaoraanga i toku ra au taeake.",
                "11.": "E i na, kua kotikotiia te akapapaanga o teianei iti tangata ki runga i te au papa tei akonoia e te ui ariki ra, i tera uki i tera uki; kare oki au i kite i tetai eeuanga e te totou mari ra, tei oti i te tataia; e tenana, kua rava tei tataia. Otira ua ïa.",
                "12.": "I na, ko Amaleki au, te tamaiti na Abinadoma. I na, e tuatua katoa au kia kotou ia Mosaia, ko tei riro ei ariki i runga i te enua ra ko Zarahemela; i na oki, i ako mai te Atua kiaia kia akaruke atura aia, e te au tangata katoa e akarongo i te reo o te Atu ra, i te enua ra ia Niphai, e kia aere ki te metepara ra.",
                "13.": "E kua akapera aia mei tei tau i ta te Atu i akaue mai kiaia. E kua aere atura ratou, ko te aronga i akarongo i te reo o te Atu, ki te metepara ra; kua aratakiia oki ratou ma te ako e te totou e manganui; e kua ako putuputuia ratou e te tuatua a te Atu; e kua aratakiia oki ratou e te mana o tona ra rima na roto i te metepara, e tae rava atu ki raro i te enua i tuatuaia ko te enua o Zarahemela.",
                "14.": "Kua kite iora ratou i tetai iti tangata i reira i tuatuaia ko te iti tangata o Zarahemela. E teianei, kua mataora maata te au tangata o Zarahemela, e kua rekareka maata oki, i te mea i tono mai ei te Atu i te au tangata a Mosaia ma te au papa veo tei roto oki i te reira te akapapaanga o te ngati Iuda ra.",
                "15.": "E i na, kite akera Mosaia e, no Ierusalema mai te au tangata o Zarahemela, e kua aere mai ratou i te tuatau i apai tuikaaia atu ei a Zedekia ariki no Iuda, ki Babulonia ra.",
                "16.": "I aere mai ratou na roto i te metepara, e i aratakiia oki ratou e te rima o te Atu na runga i te moana maata e tae rava atu ki te enua i kiteaiaʼi ratou e Mosaia, e kua noo atu ratou ki reira mei reira e tae mai ki teia tuatau.",
                "17.": "E i te tuatau i kite ei a Mosaia ia ratou ra kua maata ratou. Ina ra, kua maata ta ratou au tamaki e te taumaro kino ra, e kua mate oki ratou i te koke i tera tuatau i tera tuatau; kua akatukeia oki to ratou reo, e kare a ratou akapapaanga i apainaia mai; kua uuna ratou i Tei Anga ia ratou, e kare a Mosaia e te au tangata oki a Mosaia, i marama i to ratou reo.",
                "18.": "Kua akaue atura Mosaia kia apiiia ratou i tona ra reo. E oti akera ratou i te apiiia ki te reo o Mosaia, kua akakite maira a Zarahemela i te akapapaanga o tona ra ai tupuna, mei tei tau i tona kite, e kua tataia oki te reira, eiaa ra ki runga i teianei au papa.",
                "19.": "Taokotai iora te au tangata o Zarahemela e te au tangata o Mosaia, e kua ikiia a Mosaia ei ariki no ratou.",
                "20.": "I te tuatau o Mosaia, i apainaia mai ei tetai toka maata kiaia, tei kotikotiia ki te tuatua; e na roto i te mana o te Atua i raukaʼi iaia te tatau i te tuatua i kotikotiia ra.",
                "21.": "Kua akapapa mai te reira i te tuatua no tetai tangata ko Korianetuma, e te mate o tona iti tangata. I kiteiaʼi a Korianetuma e te au tangata o Zarahemela; e i noo mai oki aia kia ratou i nga marama e iva.",
                "22.": "Kua akakite katoa mai te reira i tetai manga tuatua meangiti no tona ra ai metua. I te tuatau i akatuke ei te Atu i te au reo o te tangata ra, i aere mai ei tona nga metua mua mei te are teitei maira; e kua tae mai ki runga ia ratou te utunga o te Atu mei tei tau i tana ra tuatua tika; e te vai aere ua nei to ratou au ivi i runga i te enua i te pae i apatokerau ra.",
                "23.": "I na, kua anau mai au i te tuatau o Mosaia, e kua kite oki au i tona mateanga, e kua tutara tana tamaiti ko Beniamina ei mono nona.",
                "24.": "E i na, i te au rā o te ariki ra ko Beniamina, i kite ei au i tetai tamaki maata e te akamaringi toto i rotopu i te ngati Niphai e te ngati Lamana. Ina ra, kua ririnui ake te ngati Niphai, koia ïa, kua tuaru atura te ariki ra ko Beniamina i te ngati Lamana ki vao i te enua ra ko Zarahemela.",
                "25.": "E kua pakari au, e kare oki aku tamariki, e no reira i oronga atu ei au i teianei au papa ki te ariki ra kia Beniamina, no te mea kua kite au e, e tangata tuatua tika aia i mua i te Atu ra, e te kimi atu nei au i te au tangata katoatoa kia aere mai ki te Atua, i Tei Tapu i Iseraela nei, kia akarongo i te totou, e te eeuanga, e te matuapuru anga o te au angela, e i te tuatuaanga i te au reo ke ke, e i te urianga i te au reo ke ke, e i te au mea memeitaki katoatoa ra; kare oki e mea meitaki, mari ra, no ko mai ïa i te Atu ra; e no ko mai i te tiaporo, te au mea kino ravarai.",
                "26.": "E teianei, e aku au taeake akaperepere, te inangaro nei au kia aere mai kotou ki te Mesia, koia Tei Tapu i Iseraela nei, e ki tona ora e te mana o tona akaoraanga. I na, e aere mai kiaia, e akaatinga atu i to kotou ngakau katoa kiaia; e pure ma te akakore anga kai, e akono ua atu rai kia tae ki te openga; e te ora ra te Atu; ka ora ia kotou.",
                "27.": "E teianei, e tuatua au i tetai manga i tetai aronga toko iti ua tei aere atu na te metepara i te okianga atu ki te enua ra ko Niphai; e manganui oki te tangata i inangaro kia rauka akaou mai to ratou enua ipukarea ra.",
                "28.": "I aere atu ei ratou ki runga i te metepara ra. E to ratou arataki, e tangata maroiroi e te ririnui, e kua ketaketa oki tona ngakau, i akatupu ei aia i te marō i rotopu ia ratou, e kua taiaia ratou katoatoa, mari ra, e rima ngauru tangata, e kua oki akaou maira ratou ki te enua ko Zarahemela.",
                "29.": "Kua arataki akaou atura ratou i tetai pupu tangata, e oki akaou ratou ki te metepara.",
                "30.": "E tetai taeake noku, ko Amuleki, kua aere katoa aia, e kare atura au i kite akaou ia ratou. Kua vaitata au i te mate, e kua ki teianei au papa i te tuatua. Te akaoti atu nei au i taku tuatua."
            }
        }
    },
    "w-of-m": {
        "meta": {
            "slug": "w-of-m",
            "name": "Te Au Tuatua a Momoni",
            "chapterWord": "Pene"
        },
        "chapters": {
            "1": {
                "1.": "E teianei, te vaitata nei au ko Momoni i te tuku atu i te akapapaanga, taku i tata, ki roto i te rima o taku tamaiti ko Moronai; i na, kua kite au i te akapouanga i te maataanga o toku iti tangata, koia oki te ngati Niphai.",
                "2.": "E maata te anereanga o te mataiti i topa atu mei te tae anga mai o te Mesia, e oronga atu ei au i te au akapapaanga ki roto i te rima o taku tamaiti; e te manako nei au e, ka kite aia i te akapou takiri anga i toku iti tangata. Kia akatika ra te Atua kia ora aia i muri ake i to ratou mateanga, kia tata aia i tetai tuatua no ratou ra; e kia tuatua oki tetai no te Mesia, peneiake ko te riro te reira ei puapinga ia ratou a tetai tuatau.",
                "3.": "E teianei, te tuatua atu nei au i te au mea taku i tata. I muri ake ka akapoto ei au i te au papa a Niphai e tae ua atu ki te au o te ariki ra ko Beniamina, ta Amuleki i tuatua maira, kua kimi iora au i roto i te au akapapaanga tuatua i tukuia mai ki roto i toku rima, e kua kite au i teia au papa nei, tei runga i reira te kotikoti angaia o teia akapapaanga meangiti no te au peroveta mei te tuatau mai o Iakoba e tae ua atu ki te au o taua ariki ra ko Beniamina, e te au tuatua e manganui oki a Niphai.",
                "4.": "E kua mataora au i te au mea i tataia ki runga i teianei au papa, no te au totou i te tae anga mai o te Mesia; e i kite oki toku ai metua e, kua akaputuia taua au totou e manganui, i na, e kua kite oki au e, i akatupuia te au mea katoa i totouia no matou ra, e tae rava mai ki teianei ra, e ka akatupuia rai oki te au totou no te au rā a muri atu.",
                "5.": "No reira, kua rave au i teia au mea no te akaotianga i toku akapapaanga mei runga i te reira, ka rave ra au i te toenga o toku akapapaanga mei runga mai i te au papa a Niphai; e kare e tika iaku kia tata i te anere o te au tuatua no toku ra iti tangata.",
                "6.": "I na, e rave au i teianei au papa i kotikotiia i teianei au totou e teianei au eeuanga, e e tuku atu au i te reira ki te toenga o toku akapapaanga, e mea meitaki rava oki te reira iaku; e kua kite oki au e, ka riro te reira ei mea meitaki rava ki toku au taeake.",
                "7.": "E te pera nei au no tetai akakoroanga pakari; e kia tau i te angaanga a te Vaerua o te Atua tei roto iaku, e tei koumuumu mai kiaku. E teianei, kare rava au i kite i te au mea katoatoa, kua kite ra te Atu i te au mea katoatoa te ka tupu a muri atu, no reira te angaanga nei aia na roto iaku kia rave au mei tei tau i tona inangaro.",
                "8.": "E kua pure au ki te Atua no toku au taeake; kia oki akaou ratou ki te kite i te Atua; i na, ki te tarangaara a te Mesia ra; kia riro akaou ratou ei iti tangata manea.",
                "9.": "E teianei te akaoti nei au ko Momoni, i toku akapapaanga, taku i rave mei runga mai i te au papa a Niphai; e tata rai au i te reira mei tei tau ki te kite e te marama ta te Atua i oronga mai kiaku nei.",
                "10.": "E tuku akera Amuleki i teianei au papa ki roto i te rima o te ariki ra ko Beniamina, kua rave aia i te reira, e kua tuku atu i te reira ki te au papa ke ra tei tataia e tei akonoia e te ui ariki ra, i tera uki i tera uki, e tae ua atu ki te au rā o te ariki ra o Beniamina.",
                "11.": "E kua tukuia maira te reira i tera uki i tera uki, mei te ariki mai ra ko Beniamina e tae rava mai ki roto i toku rima. E te pure nei au, ko Momoni, ki te Atua, kia akonoia te reira e tuatau ua atu. E te kite nei au e, ka akonoia ïa, no te mea, kua tataia te au mea maata ki runga, e ka akavaia toku iti tangata e to ratou au taeake katoa i taua rā maata e te openga ra, mei tei tau i te tuatua a te Atu i tataia ra.",
                "12.": "E teianei, ko te tuatua teia no taua ariki ra ko Beniamina; e māro anga tetai tei tupu ki rotopu i tona uaorai iti tangata.",
                "13.": "E i aere mai te au nuku o te ngati Lamana mei te enua o Niphai, e tamaki mai i tona iti tangata. Ina ra, kua akaputuputu maira te ariki ra ko Beniamina i tona ra au nuku e kua tamaki atura aia kia ratou, e kua tamaki aia ma te maroiroi o tona uaorai rima e ma te koke oki a Labana ra.",
                "14.": "E kua tamaki atu ratou i te maroiroi o te Atu i to ratou au enemi, e kua ta ratou i te ngati Lamana e tausani ua atu. E kua tamaki atura ratou ki te ngati Lamana, e tuaru atu oki ia ratou ki vao i to ratou au enua ipukarea.",
                "15.": "I tu akera te au Mesia pikikaa, e kua topiriia to ratou vaa, e kua akautungaia ratou mei tei tau i ta ratou au ara.",
                "16.": "I tu mai te au peroveta pikikaa, e te au puapii pikikaa, e te au orometua pikikaa i rotopu i te iti tangata, e i akautungaia ratou katoatoa mei tei tau i ta ratou au ara; e i tupu akera te au māroanga e manganui i roto i te ngati Lamana, e te au pekapeka anga oki, i na, kua akaau te ariki ra ko Beniamina i to te enua ra, na roto i te tauturu a te au peroveta tapu i rotopu i te iti tangata.",
                "17.": "I na oki, e tangata tapu te ariki ra ko Beniamina, e kua tutara aia i runga i tona iti tangata ma te tuatua tika. E manganui oki te au tangata tapu i te enua, e kua ako ratou i te tuatua a te Atua ma te ririnui e te mana; e no te paketaketa o te ngakau tangata kua ako pakari ratou i te tangata.",
                "18.": "E tenana, na roto te reira tauturu e te tauturu oki a te au peroveta kua akatinamou akaou te ariki ra ko Beniamina i te āu ki runga i te tua o te enua ra na roto i te ririnui o tona uaorai kopapa, e te kite oki o tona ngakau."
            }
        }
    },
    "mosiah": {
        "meta": {
            "slug": "mosiah",
            "name": "Te Puka a Mosaia",
            "chapterWord": "Pene"
        },
        "chapters": {
            "1": {
                "1.": "Kare rava e manamanata akaou i te au enua katoa ra i Zarahemela i roto i te au tangata i raro ake i te au o te ariki ra ko Beniamina. Noo iora te ariki ra ko Beniamina ma te au, e ope rava akera te toenga o tona puke ra.",
                "2.": "Anau akera tana nga tamariki tamaroa toko toru, kua topa aia i to ratou au ingoa ko Mosaia, ko Herorama, e ko Hilamana. E kua apii aia ia ratou i te reo o tona ai metua, kia riro ratou ei au tangata marama, e kia kite oki ratou i te au totou i tuatuaia maira e te vaa o to ratou ai tupuna ko tei tukuia mai kia ratou e te rima o te Atua ra.",
                "3.": "E kua apii katoa atura aia ia ratou no runga i te akapapaanga i tataia ki runga i te au papa veo ra, i te na ko anga atu e, e taku nga tamariki, kua inangaro au kia akamaara kotou e, naringa kare teia au papa nei, tei roto oki i reira, teianei tuatua e teianei au akaueanga, kua mate tikai tatou i te kite kore i teianei, e kare oki tatou e kite i te au tuatua ngaro a te Atua ra.",
                "4.": "No te mea, kare oki i rauka i to matou metua tane ko Lihai, kia akamaara pu ua i teianei au mea kia apii atu i te reira ki tana au tamariki, mari ra, na roto i te tauturu a teianei au papa; kua apiiia oki aia i te reo o te Aiphiti, e no reira i raukaʼi iaia te tatau i taua au tuatua ra e kia apii atu i te reira ki tana au tamariki, kia rauka katoa oki ia ratou te apii atu i ta ratou au tamariki, e kua pera ratou i te akono anga i te au akaueanga a te Atua e tae rava mai ki teianei tuatau.",
                "5.": "E e tuatua atu nei au kia kotou e, e aku au tamariki, naringa kare tei ia tatou teianei au mea tei akonoia e te rima o te Atua ra, kia tatau tatou e kia kite i tana au tuatua ngaro, e kia vai ua rai tana au akaueanga ki mua i to tatou mata, kua riro atu to tatou uaorai au metua i te akarongo kore, e kua riro katoa tatou mei to tatou au taeake, mei te ngati Lamana rai te tu, ko tei kore rava i kite i teianei au mea, e kare oki ratou e akarongo i te reira me apiiia atu, no te mea te tamou ra ratou i te au peu tau kore a to ratou ai metua ra.",
                "6.": "E aku nga tamariki e, kua inangaro au kia akamaara kotou e, e tuatua tika teia e e tika oki te akapapaanga i tataia ra. I na oki e tika te papaanga a Niphai ra tei tataia ki te au tuatua a to tatou ai tupuna, mei te tuatau i akaruke mai ei ratou ia Ierusalema ra e tae rava mai ki teianei, e tuatua tika rava ïa, e e kite papu oki tatou i te reira, no te mea tei mua ïa i to tatou nei mata.",
                "7.": "E teianei, e aku au tamariki, kia kimi pakari kotou i te reira au tuatua nei, kia puapingaiaʼi kotou e kia akono katoa kotou i te au akaueanga a te Atua ra, kia riro mai te meitaki ia kotou i te enua nei, mei tei tau i te au taputou i taputouia e te Atua ki to tatou ai tupuna.",
                "8.": "E manganui atu rai te au mea ta te ariki ra, ta Beniamina i apii atu ki tana au tamariki tamaroa, e tei kore oki i tataia ki roto i teianei puka.",
                "9.": "E akaoti akera te ariki ra ko Beniamina i te apii anga atu i tana au tamariki, kua pakari iora aia, e kua kite oki aia e, ka aere vave aia na te mataara e aereia e to te ao katoa nei, e no reira i manako ei aia e, e mea tau kia oronga atu i te basileia ki tetai o tana au tamariki.",
                "10.": "No reira kua akaue aia kia tikinaia mai a Mosaia kia aere mai ki mua iaia, e kua tuatua atura aia kiaia i te na ko anga e, E taku tamaiti, ka inangaro au kia akakite atu koe ki te au tangata ravarai e pini ua ake i te enua nei, ki te au tangata no Mosaia tei noo i te tangata no Mosaia te noo nei i te enua nei, kia akaputuputuia mai ratou; apopo au e akakite atu ei na roto i toku uaorai vaa ki toku nei iti tangata e, ko koe te ariki, e te tutara ki runga i teianei iti tangata, ko ta te Atu ta to tatou Atua ra i oronga mai kia tatou.",
                "11.": "E pera katoa, ka topa oki au i teianei iti tangata i tetai ingoa, kia akatakakeia ratou mei te au tangata katoatoa i aratakiia mai e te Atu e te Atua ra mei te enua maira mei Ierusalema, e pera oki au no to ratou maroiroi i te akono i te au akaueanga a te Atu ra.",
                "12.": "E topa oki au ia ratou i tetai ingoa, te ka kore rava e akakoreia, mari ra, na roto i te ara.",
                "13.": "I na, e tuatua atu rai au kia koe e, mei te mea e inga teia nei iti tangata i te ara ko tei akameitakiia e te Atu, e e riro oki ratou ei iti tangata kino e te akaturi, ka akaruke te Atu ia ratou i reira, kia riro ua ratou ei mea paruparu mei to ratou au taeake; e kare rava aia e akaperepere akaou ia ratou i tona mana aite kore e te umere ra, mei tana i aroa i to ratou ai metua ra.",
                "14.": "Te tuatua atu nei oki au kia koe na, naringa kare aia i akatika ua mai i tona rima i te akaoraanga mai i to tatou ai metua ra, kua riro atu ratou ki te rima o te ngati Lamana e kua mate i to ratou makitakita.",
                "15.": "E akaoti akera te ariki ra ko Beniamina i teianei au tuatua ki tana tamaiti ra, kua ikuiku atura aia iaia i te au mea katoatoa o te basileia ra.",
                "16.": "E kua ikuiku katoa atura aia iaia kia akono i te au akapapaanga i tataia ki runga i te au papa veo ra; e te au papaanga katoa a Niphai, e te koke a Labana, e te poro, koia oki te kaveinga, tei arataki i to ratou ai metua na roto i te metepara ra, e tei maaniia oki te reira e te Atu, kia aratakiia atu ratou katoatoa mei tei tau i to ratou akarongo e to ratou akono iaia ra.",
                "17.": "E tenana, no to ratou akono kore, i kore ei ratou i manuia, kare oki i aere ki mua i to ratou tere, kua akaokiia ra ki muri, i rokoia oki ratou i te riri o te Atua; e no reira i papaia ratou ki te onge e te tumatetenga maata, kia akamaara ratou i tei tau ia ratou kia akono.",
                "18.": "Kua aere atura Mosaia i reira, e kua akono iora i ta tona metua i akaue mai kiaia ra, e kua akakite atura aia ki te au tangata katoatoa i te enua i Zarahemela kia akaputuputu mai ratou, e kia aere atu ratou ki te iero e akarongo i te au tuatua ta tona metua ka tuatua mai kia ratou ra."
            },
            "2": {
                "1.": "E oti akera ia Mosaia te rave i ta tona metua tane i akaue mai kiaia ra, e i akakite atu oki i te reira ki to te enua katoatoa ra, kua putuputu maira te au tangata o te enua katoa kia aere ki te iero e akarongo i te tuatua ta te ariki ra ta Beniamina ka tuatua mai kia ratou ra.",
                "2.": "E manganui ratou, e no te maata ia ratou kare e rauka i te tarē. Kua tupu ua atu rai ratou i te maata ra, e kua riro ei iti tangata maata i te enua.",
                "3.": "Kua apai katoa mai ratou i te momua o ta ratou au anana, kia apai atu ratou i te atinga e te atinga karakaratio mei tei tau i te ture a Mose ra.",
                "4.": "Kia akameitaki atura ratou i te Atu i to ratou Atua, tei arataki mai ia ratou mei te enua maira mei Ierusalema, tei akaora ia ratou i te rima o to ratou au enemi ra, tei iki oki i te au tangata tuatua tika ei au puapii no ratou, e tei iki oki i tetai tangata tuatua tika oki ei ariki no ratou, ko tei akatupu i te au i te enua ra i Zarahemela, e tei apii mai oki ia ratou kia akono i te au akaueanga a te Atua, kia mataora ratou e kia ki ratou i te aroa i te Atua e i te tangata katoatoa ra.",
                "5.": "E tae akera ratou ki te iero, patia iora ratou i to ratou au puakapa ki reira, te au tangata katoatoa e tona kopu tangata, ko tana vaine, e tana au tamariki tamaroa, e tana au tamariki tamaine, e ta ratou au tamariki tamaroa, e ta ratou au tamariki tamaine, mei te mataiapo e tae ua atu ki te teinga openga, e kua taka ke tetai kopu tangata i tetai e ope ua ake.",
                "6.": "E kua patia akera ratou i to ratou au puakapa i te ngai o te iero, te tangata katoa e tona puakapa ma te ngutupa i te pae iero ra, e raukaʼi ia ratou te noo ua ki roto i to ratou au puakapa, ka akarongo ei i te tuatua ta te ariki ra ta Beniamina ka tuatua atu kia ratou ra.",
                "7.": "No te maata o te tangata i kore ei e rauka ia Beniamina kia apii atu ia ratou katoatoa i roto i te aua o te iero ra, no reira, kua akatuia tetai are teitei, kia rauka i te au tangata katoatoa te akarongo i te tuatua tana ka tuatua atu kia ratou.",
                "8.": "E akamata iora aia i te tuatua atu ki tona ra iti tangata mei runga i tona patu, kare ra e rauka ia ratou katoatoa i te akarongo ki tana tuatua, no te maata o te urupu ra, no reira kua akaue aia kia tataia tana au tuatua, e kia apainaia atu te reira ki te au tangata kare e akarongo ki tona reo, kia rauka katoa ia ratou kia akarongo ki tana au tuatua.",
                "9.": "Ko teia ïa te au tuatua tana i tuatua atu e tana i akaue oki kia tataia, ko te na ko atu e: E aku au taeake, tei akaputuputu mai nei, e tei rauka ia kotou kia akarongo i taku tuatua, taku ka tuatua atu kia kotou i teia ra nei, kare oki au i akaue ia kotou e aere mai ki konei e tuatua au i te au tuatua puapinga kore, kia akarongo ra kotou iaku, e kia akavaitata i to kotou taringa kia akarongo, e to kotou ngakau kia marama, kia akakiteia atu te au mea ngaro a te Atua kia kotou.",
                "10.": "Kare oki au i akaue atu ia kotou e aere mai i ko nei kia mataku kotou iaku nei e kia manako oki kotou e, kare au i te tangata o te kopapa nei.",
                "11.": "E tangata ua rai au mei ia kotou katoa rai te tu, e tika oki kia rokoia katoa oki au e te au tu paruparu o te kopapa nei e to te ngakau katoa oki, i ikiia ra au e teianei iti tangata, e i akatainuia au e toku metua ra, e i akatikaia oki au e te rima o te Atu ra, kia riro au ei tutara e, ei ariki ki runga i teianei iti tangata; kua akonoia e kua akaoraia oki au e tona mana aite kore, kia akono atu au ia kotou ma te maroiroi, e te inangaro, e te ririnui katoa oki ta te Atu i oronga mai kiaku.",
                "12.": "E te tuatua atu nei au kia kotou e, kua akatikaia au kia riro au ei tavini no kotou e tae ua atu ki teianei rā, kare oki au i inangaro i te ario, e te auro, e tetai atu au apinga na kotou.",
                "13.": "Kare oki au e akatika kia tukuia kotou ki roto i te pia tapekaanga, e kia riro tetai o kotou ei tuikaa na tetai, e kia ta kotou i te tangata, e kia rave ua, e kia keia, e kia akaturi, kare oki au i akatika kia rave kotou i tetai au mea tau kore, kua apii ra au ia kotou kia akono i te akaueanga a te Atu i te au mea katoatoa tana i akaue mai kia kotou.",
                "14.": "E ko au uaorai, kua rave katoa au i te angaanga ma toku uaorai rima kia tauturu au ia kotou, e kia kore oki kotou e akateimaaia ki te tero, e kia tauturu au ia kotou, e kia kore te apainga teimaa e tae ki runga ia kotou; e kia riro oki kotou ei kite i teianei ra i te au mea taku e tuatua nei.",
                "15.": "Ina ra, e aku au taeake, kare au i rave i teia au mea nei kia rauka iaku i te akateitei, kare oki au i akakite atu i teia au mea ei tapepeanga ia kotou; kua akakite ra au i te reira, kia kite kotou e, ka rauka iaku te tu ki mua i te Atua i teianei ra ma te ngakau tiama.",
                "16.": "I na, i tuatua akenei au kia kotou e, kua ope toku puke rā i te riro anga ei itavini ia kotou, kare ra au e inangaro i te akatietie, e tavini ua ra oki au no te Atua ra.",
                "17.": "E i na, te akakite atu nei au kia kotou i teia au mea nei kia kite kotou i te pakari; kia kite oki kotou e, me tavini kotou i to kotou au taeake nei, e tavini oki kotou no to kotou Atua ra.",
                "18.": "I na, kua tuatua kotou iaku e, e ariki au no kotou, e mei te mea ko au ta kotou e karanga ei ariki no kotou, e kia riro ei tavini no kotou, kare ainei e tau kia riro kotou ei tavini tetai i tetai?",
                "19.": "E i na oki, me kua tau ia kotou i te akameitaki mai iaku nei, i tei karangaia e kotou i te ariki no kotou, e tei akapou oki i ona puke ra ei tavini no kotou, e e tavini ua ra oki au no te Atua, kia maata rava atu ta kotou akameitakianga atu i to kotou Ariki i te rangi ra.",
                "20.": "E tuatua atu au kia kotou, e aku au taeake, kia ope te ririnui katoatoa o to kotou au vaerua i te akameitaki anga e i te akapaapaa anga i te Atua ra tei anga ia kotou, e tei tiaki, e tei akaora oki ia kotou, e tei akatupu i te rekareka ia kotou, e tei akatika kia noo kotou ma te au tetai ki tetai.",
                "21.": "E tuatua atu au kia kotou, mei te mea e akono kotou iaia i tei anga ia kotou i muatangana ra, e tei akaora ia kotou i tera rā i tera rā i te oronga anga mai i te aʼo no kotou kia ora, e kia aere, e kia rave oki i to kotou uaorai inangaro, e i te tauturu mai ia kotou i tera atianga, e tuatua atu au, kia akono kotou iaia ma to kotou ngakau katoa, e au tavini puapinga kore ua rai kotou i reira.",
                "22.": "E i na, kua inangaro anake aia kia akono kotou i tana au akaueanga e kua taputou aia kia kotou e, me ka akono kotou i tana au akaueanga, ka puapingaia kotou i te enua nei; kare rava aia e akaruke i tana i tuatua maira; no reira, me akono kotou i tana ra akaueanga ka akameitaki e ka akamanuia aia ia kotou.",
                "23.": "E teianei, kua anga aia ia kotou e kua oronga mai oki i to kotou ora kia kotou, e kua riro ia kotou ei kaiou nana. Te mea mua ïa.",
                "24.": "Te rua ra, kua inangaro aia kia akono kotou i tana i akaue mai kia kotou na, e mei te mea e pera kotou, ka akameitaki oki aia ia kotou, no reira kua tutaki aia ia kotou i reira. Kua riro ra oki kotou ei kaiou nana e teia nei, e e tuatau ua atu e no reira, eaa tikai kotou e akateitei ei?",
                "25.": "E teianei, e ui atu au, e tika ainei ia kotou kia akapaapaa ia kotou uaorai? Te tuatua atu nei au, kare. Kare e tika ia kotou kia tuatua e kua tau ia kotou i te one pueu o te enua nei; kua angaia ra kotou no te one pueu o te enua; ina ra, nona ïa, na tei anga ia kotou.",
                "26.": "E kare oki au, ko tei karangaia e kotou e ariki no kotou, meitaki atu ia kotou; no te one pueu katoa oki au nei. E kua kite kotou e, kua pakari au, e kua vaitata oki au i te tuku atu i teianei kopapa ki te one pueu no reira mai aia ra.",
                "27.": "E mei taku i tuatua akenei kia kotou, kua angaanga oki au na kotou, i te aere anga ma te ngakau apa kore ki mua i te Atua; e kua akaue au kia putuputu mai kotou i teia nei rā, kia kore au e akapaia, e kia kore oki to kotou toto e iri mai ki runga iaku, ka tu ei au kia akavaia e te Atua no te au mea tana i akaue mai kiaku no kotou.",
                "28.": "E te tuatua atu nei au kia kotou, kua akaue au kia akaputuputu mai kotou kia ma toku kakau i to kotou toto i teianei, i te tuatau i vaitata au i te aere ki raro i toku mateanga, kia aere au ki reira ma te au, e kia kapitiia mai toku vaerua mate kore i te au urupu imene i runga ra, kia imene i te akapaapaaanga ki te Atua tuatua tika ra.",
                "29.": "Kua tuatua atu oki au kia kotou na e, kua akaputuputu mai au ia kotou kia akakite atu au kia kotou e, kare e rauka akaou iaku kia riro akaou ei puapii e ei ariki no kotou.",
                "30.": "I teianei rai oki, kua ruketekete ua toku nei kopapa kia tamata au i te tuatua atu kia kotou, te tauturu mai nei ra te Atu te Atua iaku nei, e kua akatika mai oki aia kia tuatua atu au kia kotou, kua akaue mai oki iaku kia akakite atu au kia kotou i teianei rā e, kua riro taku tamaiti ko Mosaia ei ariki, e ei tutara no kotou.",
                "31.": "E teianei, e aku au taeake, kua inangaro au kia rave ua rai kotou mei ta kotou i rave i te tuatau i topa akenei. Mei ta kotou oki i akono i taku au akaueanga, e i te au akaueanga oki a toku metua, i akameitakiia kotou e i akaoraia oki i te rima o to kotou au enemi, kia pera katoa kotou i te akono i te au akaueanga a taku tamaiti, koia katoa oki, te au akaueanga a te Atua, tana ka oronga atu kia kotou na roto iaia, e ka puapinga oki kotou i te enua nei, e kare oki to kotou au enemi e mana ki runga ia kotou.",
                "32.": "Ina ra, e aku au taeake, matakite ra, ko te tupu aea te pekapeka i rotopu ia kotou, e ko te akono aea kotou i te vaerua kino tei tuatuaia e toku metua ra e Mosaia.",
                "33.": "I na oki, kua akapapaia te utunga no te aronga tei akono i taua vaerua ra, mei te mea, e akarongo aia iaia, e kia noo ua aia i roto i tana au ara e tae atu ki te taime e mate ei aia, kua inu aia i te mate no tona uaorai vaerua, e e rauka oki iaia te mate mutu kore ei tutaki nana, no te mea kua akaapa aia i te ture a te Atua mei tei kore e tau i tana i kite.",
                "34.": "E tuatua atu au kia kotou, kare tetai i rotopu ia kotou tei kore i apiiia i taua au mea ra, mari ra ta kotou au tamariki mearikiriki, kua kite oki kotou e, kua riro ia kotou ei kaiou na to kotou Metua i te rangi ra e tuatau ua atu, e tau oki kia oronga atu kiaia i ta kotou au apinga katoatoa e kotou katoa; e kua apiiia oki kotou i te akapapaanga tuatua tei roto te reira te au totou i tuatuaia e te au peroveta tapu ra, e tae rava mai ki te tuatau i akaruke mai ei to totou metua ko Lihai ia Ierusalema ra.",
                "35.": "E te au tuatua katoa oki i tuatuaia e to tatou au metua e tae rava mai ki teia ra nei. E i na oki, kua tuatua katoa ratou i ta te Atu i akaue mai kia ratou ra; e no reira e tuatua mou rai ïa e e tuatua tika oki.",
                "36.": "E teianei, e tuatua atu au kia kotou, e aku au taeake, kia ope teia nei au mea katoa i te kiteaia e i te apiiia oki kia kotou, e mei te mea e ara kotou i reira, e e aere ke atu i tei tuatuaia ra, ka akaruke oki kotou i te Vaerua o te Atu ra, kia kore ona ngai i roto ia kotou kia arataki ia kotou na te arataa o te pakari ra e raukaʼi ia kotou i te meitaki e te manuia e te ora oki.",
                "37.": "E tuatua atu au kia kotou e, ko te tangata ka akapera, te patoi ua atu ra aia i te Atua, no reira te akarongo ra aia i te vaerua kino e ka riro oki aia ei enemi i te au tuatua tika katoa ra, kare o te Atu ngai i roto iaia i reira, no te mea kare aia e noo i roto i te nao tapu kore ra.",
                "38.": "E teianei, kia kore taua tangata ra e tataraara, e kia noo ua ra aia e mate ua atu ei enemi ki te Atua, na te tuatua tika tapu ra e akaaraara i roto i tona vaerua mate kore kia kite pu ua aia i tana uaorai au ara e emi atu ei aia mei mua atu i te aroaro o te Atu, e e akaki i tona umauma i te manako i tana au ara, e te mamae, e te aue, mei te ai mutu kore ra, ko tei ka ua atu tona mura ki runga e tuatau ua atu.",
                "39.": "E teianei, e tuatua atu au kia kotou, kare o te aroa mana ki runga iaia, ko tona openga i reira, ko te mate mutu kore ïa.",
                "40.": "E te au tangata pakari, e te au tangata mapu, e te au tamariki oki tei kite i taku nei tuatua, i tuatua pu ua oki au kia marama kotou, e te pure atu nei au kia maara i te turanga rikarika o te au tangata i topa ki roto i te ara ra.",
                "41.": "Kua inangaro oki au kia akamaara katoa kotou i te turanga meitaki e te mataora o te au tangata e akono i te au akaueanga a te Atua ra. I na oki, e akameitakiia ratou i te au mea katoatoa, no te kopapa nei e no te Vaerua katoa oki; e mei te mea e akono ua atu rai ratou e tae ua atu ki te openga, e arikiia ratou ki runga i te rangi ra kia noo ratou ma te Atua katoa i roto i te mataora mutu kore ra. E akamaara, e akamaara e, e tuatua mou teia au tuatua nei, e no te Atu ra na te Atua te reira i tuatua maira."
            },
            "3": {
                "1.": "E teianei, e aku au taeake, e akarongo mai ana, ka tuatua akaou atu rai au kia kotou, i na oki, e au tuatua taku ka akakite atu kia kotou no te au mea te ka tupu a muri atu.",
                "2.": "E kua akakite ua mai tetai angela no ko mai i te Atua i te au mea taku e akakite atu kia kotou. E kua karanga mai aia kiaku, Ka ara mai ana, ara iora au, e i na, te tu ua ra aia i mua iaku.",
                "3.": "E kua tuatua maira aia kiaku, ka ara, e akarongo i te au tuatua taku ka akakite atu kia koe; i na oki, i tae mai au kia akakite atu kia koe i te tuatua meitaki e te mataora maata ra.",
                "4.": "Kua akarongo oki te Atu i taau au pure, e kua kite i taau tuatua tika, e kua tono mai iaku kia tuatua kia koe, e kia mataora koe, e kia akakite atu oki koe ki toou iti tangata, kia akaki katoaia ratou ki te mataora.",
                "5.": "I na oki, ka tae mai te tuatua e kua vaitata rava oki, ko te Atu Mana Katoatoa, tei iaia te au, ko tei vai ana, e te vai nei rai e ka vai e tuatau ua atu, ka aere mai ki raro nei mei runga mai i te rangi, ki rotopu i te tamariki a te tangata, ma te mana, e ka noo oki i te kopapa karakaraea, e ka aere atura aia i rotopu i te tangata nei i te rave anga i te au semeio mamaata; koia oki, i te akaora anga i te maki, e te akatu anga i tei mate, e ka ora te pirikoki iaia, e ka kite akaou te matapo, e akarongo te taringa turi, e e ora oki te au tu maki katoatoa iaia ra.",
                "6.": "E e tuaru aia i te au tiaporo, koia oki i te au vaerua viivii e noo i roto i te ngakau o te tamariki a te tangata nei.",
                "7.": "E i na, e tae mai te timataanga kiaia, e e rokoia aia e te mamae o te kopapa, e te matepongi, e te kaki vai, e te roiroi, e kare e rauka i te tangata ua kia akakoromaki i te reira, mari ra kia mate atu aia, i na oki, mei te pata ou rai e tae tona toto mei roto mai i te au ngai katoatoa o tona pakari no te maata o tona taitaia i te au angaanga kikino, e te viivii a tona iti tangata.",
                "8.": "E e topaia tona ingoa, ko Iesu Mesia te Tamaiti a te Atua, te metua o te rangi e te enua, ko Tei Anga i te au mea katoatoa mei muatangana maira, e ka topaia tona metua vaine ki te ingoa ko Maria.",
                "9.": "I na, e aere mai aia ki tona uaorai, kia rauka i te tamariki a te tangata nei te ora na roto i te akarongo ki tona ingoa, e i muri ake i taua au mea ra e manako ei ratou e, e tangata anake ua aia, e e tuatua e, e demoni tona, e ka papa ratou iaia, e ka akasatauro iaia.",
                "10.": "E i te rā toru ra, e tu ei aia mei te mate maira, e i na, e tu aia e akava i to te ao nei, e i na, kua raveia teia au mea katoa nei kia tae te akavaanga tika ki runga i te au tamariki a te tangata nei.",
                "11.": "I na oki, e riro katoa tona toto ei tarangaara na ratou tei inga no te ara a Adamu, ko tei mate ma te kite kore i to te Atua inangaro ia ratou, koia oki ko tei ara ma te kite kore.",
                "12.": "Aue ra, Aue oki aia tei kite, e kua patoi aia i te Atua! Kare oki te ora e tae ki taua tangata ra, mari ra na roto i te tataraara e te akarongo i te Atu ra ia Iesu Mesia.",
                "13.": "I tono mai ana oki te Atu ra te Atua i tona au peroveta tapu i rotopu i te au tamariki a te tangata nei, kia akakite atu i teianei au mea katoatoa ki te au kopu e ki te au basileia, e ki to te au reo katoatoa, e te au tangata e irinaki e, ka tae mai te Mesia, ka rauka ia ratou te mataraanga i ta ratou au ara, e ka rekareka ma te mataora maata, okotai rai tu, mei te mea e, kua tae takere mai ana aia ki rotopu ia rotou.",
                "14.": "Kua kite ra te Atua e, e iti tangata marokiakia tona, e kua akono aia i tetai ture no ratou, koia oki te ture a Mose.",
                "15.": "E kua akakite aia kia ratou i te au akairo, e te au angaanga umere, e te au akaraanga, e te au ata e manganui no tona taeanga mai, e kua tuatua katoa mai te au peroveta kia ratou no tona taeanga mai, kua akaketaketa ra ratou i to ratou ngakau, e kare ratou i kite e, e mea puapinga kore te ture a Mose, mari ra na roto i te tarangaara a tona ra toto.",
                "16.": "E naringa ka rauka i te tamariki rikiriki te ara, kare e rauka ia ratou kia akaoraia; kareka ra, te tuatua atu nei au kia kotou e, e ao to ratou; no te mea, mei ia ratou i inga ia Adamu, e kare ra na ratou te kino, e riro katoa te toto o te Mesia ei tarangaara no ta ratou ara.",
                "17.": "E teianei, te tuatua atu nei au kia kotou, kare e ingoa ke atu, kare oki e mataara ke, kare oki e ravenga ke e tae mai ei te ora ki te tamariki a te tangata nei, mari ra, na roto i te ingoa o te Mesia te Atu Mana Katoatoa.",
                "18.": "I na oki, te akava nei aia, e e tika tana akavaanga, e kare rava te tamariki e akakoreia tei mate i te tamarikianga, ka inu ra te tangata i te mate i to ratou uaorai vaerua mari ra kia taakaaka ratou ia ratou uaorai, e e riro mei te tamariki rikiriki ra, e e irinaki ratou e, i vai ana te ora, e te vai nei, e e tae mai ïa, na roto oki i te toto tarangaara a te Mesia, te Atu Mana Katoatoa ra.",
                "19.": "No te mea, ko te tangata tei inangaro i te au peu o teianei ao, e enemi ua rai aia i te Atua mei te ingaanga o Adamu, e tae mai ki teianei, e e tuatau ua atu, kia kore aia e kauraro i te tuatua a te Vaerua Tapu, e e akaruke i te au peu a te tangata kopapa nei, e e riro ei tangata tapu na roto i te tarangaara a te Mesia ra ko te Atu, e e riro oki mei te tamariki ra i te kauraro, te maru, te akaaka, e te akakoromaki, e te ki i te aroa, e ma te inangaro kia kauraro i te au mea katoatoa ta te Atu i inangaro kia tuku ki runga iaia, mei te tamaiti e kauraro oki i tona metua.",
                "20.": "E teianei, te karanga atu nei au kia kotou, ka tae mai te tuatau ka totoa atu te kite o te Mesia ki roto i te au Basileia katoatoa, e te au kopu, e te au reo, e te au iti tangata.",
                "21.": "E kia tae mai oki taua tuatua ra, kare tetai tangata e kitea ki mua i te Atua ma te apa kore, mari ra te au tamariki mearikiriki, e ko tei tataraara e tei akarongo i te ingoa o te Atu, te Atua Mana Katoatoa.",
                "22.": "E i teia tuatau nei oki, kia oti taau apii anga atu i toou iti tangata i te au mea ta te Atu ta toou Atua i akaue kia koe na, kare atura ratou e kitea ma te apa kore i mua i te Atua, mari ra kia tau i te tuatua taku i akakite atu kia koe.",
                "23.": "E teianei, kua tuatua atu au i te tuatua ta te Atua i akaue mai kiaku.",
                "24.": "E te na ko maria te Atu, ka riro ïa ei kite no teianei iti tangata i te ra akavaanga; no reira, e akavaiaʼi ratou, te au tangata katoatoa, kia tau i ta ratou au angaanga, me e meitaki, me e kino ra.",
                "25.": "E te au tangata kino ra, e vaooia ratou kia akara ma te rikarika i ta ratou au ara, e te angaanga viivii, e emi ei ratou mei mua i te aroaro o te Atu i te aue e te mamae mutu kore ra, kare e tika ia ratou kia oki mai, kua inu oki ratou i te mate i to ratou uaorai vaerua.",
                "26.": "Kua inu ratou i te kapu o te riri o te Atua, kare i tika kia arai ia ratou kia kore e inu, kare katoa i tika kia arai ia Adamu kia kore e inga no tona rave anga i te kai raui ra; no reira kare e mana o te aroa ki runga ia ratou e tuatau ua atu.",
                "27.": "E ko to ratou mamae ra, mei te roto ai e te teio ïa, kare roa tona ai e mate, e te kake ua atura tona auai ki runga e tuatau e tuatau ua atu. I pera mai te Atu i te akaue anga mai iaku nei. Amene."
            },
            "4": {
                "1.": "E kia akaoti akera te ariki ra ko Beniamina i te tuatua anga atu i te au tuatua i orongaia mai kiaia e te angela a te Atu, kua akara akera tona mata e pini ua ake i taua urupu ra, e i na, kua inga ratou katoatoa ki runga i te one, i te mataku i te Atu ra.",
                "2.": "I kite ana oki ratou i to ratou au tu kino, e kino ake ïa i te one pueu o te enua. Kapiki ua atura ratou ma te reo okotai, i te na ko anga atu e, E aroa mai ia matou nei, e tuku mai i te toto tarangaara o te Mesia, kia akakoreia ta matou nei au ara, kia ma to matou ngakau, te irinaki nei oki matou ia Iesu Mesia te Tamaiti a te Atua ra, tei anga i te rangi, te enua, e te au apinga ravarai, ko te ka tae mai ki raro nei ki rotopu i te tamariki a te tangata nei.",
                "3.": "Oti akera taua au tuatua i te tuatuaia e ratou, tae maira te Vaerua o te Atua ki rungao ia ratou ra, ki iora ratou i te mataora e kua matara oki ta ratou au ara, e kua au to ratou ngakau no te maata o to ratou akarongo ia Iesu Mesia, ko te ka tae mai, mei tei tau i te au tuatua i tuatuaia mai e te ariki ra ko Beniamina kia ratou ra.",
                "4.": "Kua akamata akaou a Beniamina ariki i te tuatua atu kia ratou, na ko atura, E aku au oa, e aku taeake, e toku nei au tangata, e toku iti tangata, e akarongo akaou mai kiaku, kia kite kotou, e kia marama kotou i te toenga o taku au tuatua, taku ka akakite atu kia kotou.",
                "5.": "I na oki, mei te mea kua akaaraara te kite e te takinga meitaki o te Atua ia kotou i te akamanakoanga i to kotou puapinga kore, e to kotou tu puapinga kore e te inga anga oki ra;",
                "6.": "E tuatua atu au kia kotou na, mei te mea kua tae kotou ki te kite i to te Atua takinga meitaki, e tona mana aite kore, e tona kite pakari, e tona akakoromaki, e tona akakoromakianga roa i te tamariki a te tangata nei; e kua tae oki ki te kite i te tarangaara i akonoia mei te akatumuanga o te ao nei kia akaoraia aia tei irinaki i te Atua ra, tei maroiroi i te akono i te akaueanga, ma te mou piri i te akarongo e tae atu ki te openga, koia oki te openga o te oraanga kopapa nei;",
                "7.": "Te tuatua atu nei au e, koia te tangata ka rauka iaia te ora, na roto i te tarangaara i akonoia mei te akamataanga mai o te ao nei no te au tangata katoatoa mei te ingaanga o Adamu ra, e to teia tuatau nei, e to te tuatau a muri atu e tae ua atu ki te openga o te ao nei.",
                "8.": "Ko te ravenga ïa e tae mai ei te ora. Kare atu e ora, mari ra, tei tuatuaia akenei; kare atu oki e ravenga e oraʼi te tangata, mari ra ko taku i tuatua akenei.",
                "9.": "E irinaki i te Atua, e irinaki e, te ora nei aia, e nana i anga i te au mea katoatoa, te rangi e te ao katoa oki; e irinaki e, tei iaia te kite pakari katoatoa, e te mana katoatoa i te rangi e i te ao katoa nei, e irinaki e, kare e rauka i te tangata te marama i te au mea katoatoa mei te marama i rauka i te Atua ra.",
                "10.": "E tenana, kia irinaki kotou, e kia tataraara kotou i ta kotou au ara e tikai, e kia akaruke i te reira, e kia taakaaka ia kotou uaorai ki mua i te Atua ra; kia pati atu ma te ngakau tae kia akakore mai aia i ta kotou au ara, e tenana, mei te mea e irinaki kotou i taua au mea ra, e akono kotou i te reira.",
                "11.": "E tuatua akaou atu au kia kotou mei taku i tuatua akenei, mei te mea e kua taeaia e kotou te kite i te kaka o te Atua, e kua kite kotou i tona ra takinga meitaki, e kua tongi oki i tona aroa, e kua rauka ia kotou te akakoreanga i ta kotou au ara, tei akatupu i te mataora maata ki to kotou ngakau, e akamaara kotou i reira, e e tamou i te akamaaraanga i te mana maata o te Atua, e to kotou uaorai puapinga kore, e tona ra takinga meitaki e tona akakoromakianga roa ia kotou, e te aronga tau kore e, kia taakaaka, ma te kapiki atu i te ingoa o te Atu i te au rā ravarai, e ma te tamou marie i te irinaki i te au mea te ka tae mai, tei tuatuaia mai oki e te vaa o te angela.",
                "12.": "I na, e tuatua atu au kia kotou, kia rave kotou i te reira, ka mataora kotou, kare e tivata, e ka akakiia oki kotou ki te aroa o te Atua, e ka vai matara ua ta kotou au ara, e ka tupu oki kotou ki te kite i te kaka nona, no tei anga ia kotou, koia oki, i te kite i te mea tika e te tuatua mou.",
                "13.": "Kare oki kotou e inangaro kia akakino tetai ki tetai i reira, ka inangaro ra i te noo ua ma te au, e e tutaki atu i te tangata i tei tau ki tana angaanga.",
                "14.": "E kare oki kotou e tuku ua i ta kotou au tamariki kia pongi ratou, e kia aere taaka ua, kare oki kotou e akatika kia akaapa ratou i te au ture a te Atua ra, e kia tamaki, e kia karo tetai ki tetai, a kia riro ei tavini no te tiaporo, te atu o te ara, koia oki te vaerua kino ra i te tuatuaia mai e to tatou ai metua ra, e enemi oki aia i te au tuatua tika katoa ra.",
                "15.": "Ka apii ra kotou ia ratou kia aere na te mataara o te tuatua tika e te akono meitaki ra, e apii oki kotou ia ratou kia aroa tetai ki tetai e kia tauturu tetai ki tetai.",
                "16.": "E ka tauturu atu kotou i te aronga e tau kia tauturuia; e oronga atu i to kotou puapinga ki te aronga tei ngere; e kia pati mai te tangata putaua ia kotou, kare kotou e tuku ua atu iaia ma te puapinga kore kia mate.",
                "17.": "Peneiake ka tuatua kotou e, nona uaorai tona tumatetenga, e no reira kare au e akatika i toku rima, kare oki au e oronga atu i taku kai nana, kare oki au e oronga atu i toku puapinga nona kia kore aia e mate, kua tika ua tona au utunga ra.",
                "18.": "Te tuatua atu nei rai au kia kotou na, E te tangata e rave i te reira kua tau rava ïa no te tataraara, e kia kore aia e tataraara i tana i rave ra, ka mate aia e tuatau ua atu, e kare atu ona puapinga i te basileia o te Atua ra.",
                "19.": "E i na oki, kare ainei tatou i te au tangata patipati? Kare ainei tatou katoatoa e irinaki ua atu i taua Mea Ora ra ko te Atua, no ta tatou au mea katoatoa, no te kai, no te kakau, no te auro, e no te ario e ta tatou au apinga katoatoa?",
                "20.": "E i na, i teianei ra i pati ei kotou ki tona ingoa no te mataraanga i ta kotou au ara. Kua tuku ua ainei aia kia pati puapinga kore ua kotou kiaia? Kare rava ïa; Kua riringi mai aia i tona Vaerua ki rungao ia kotou, e kua akaki oki i to kotou ngakau ki te mataora, e kua piri to kotou vaa iaia i kore ei e rauka ia kotou i te tuatau atu, no to kotou mataora maata.",
                "21.": "E tenana mei te mea e akatika mai te Atua, ko tei anga ia kotou, e ta kotou e irinaki nei no to kotou ora, e no kotou katoa, e no ta kotou au apinga katoatoa, e kia oronga mai aia i ta kotou e pati kiaia ma te akarongo e ma te manako e, ka rauka ia kotou; e tenana, e tau rava atu ia kotou kia oronga atu i to kotou puapinga tetai ki tetai.",
                "22.": "E mei te mea e akaapa kotou i te tangata tei tuku mai i tana patianga kia kotou no to kotou puapinga kia kore aia e mate, e e akaapa atu kotou iaia; e tika rava atu ta kotou akaapaangaia i reira, ko kotou oki i tāpū i to kotou puapinga; kare rai oki na kotou te reira na te Atua ra, e nona oki kotou i oraʼi; e kare rai kotou i tuku atu i tetai patianga, kare oki e tataraara i te au mea ta kotou i rave ra.",
                "23.": "E tuatua atu au kia kotou, Aue oki te reira tu tangata e, ka pou oki tona puapinga e ïa katoa; e tenana, e tuatua atu au i teianei au mea ki te aronga apinga nui i teianei ao.",
                "24.": "E tuatua katoa au kia kotou tei putaua, kare o kotou puapinga, mari ra, kua rava ua ta kotou i tera rā, i tera rā; e tuatua au kia kotou tei kore i oronga ki te tangata patipati, no te mea kare a kotou, teia toku inangaro ia kotou, kia tuatua kotou ki to kotou ngakau e, kare au e oronga atu no te mea kare āku apinga, naringa e puapinga toku, ka oronga atu au.",
                "25.": "E tenana, kia tuatua akapera kotou i roto i to kotou ngakau, te vai rai kia kotou te apa kore, me kore ra, kua akaapa uaia kotou, e kua tika ta kotou akaapaanga, no te mea kua noinoi kotou i tei kore i rauka ia kotou.",
                "26.": "E no teianei au mea taku i tuatua atu kia kotou, koia oki kia matara ta kotou au ara i tera rā, i tera rā, e kia aere tika kotou ma te apa kore ki mua i te aroaro o te Atua ra, i inangaro ei au kia oronga atu kotou i ta kotou apinga na te au tangata putaua, ko te tangata katoatoa mei tei tau ki tona ra puapinga, i te angai anga i tei pongi ra, e te akakakau i tei taaka ua ra, e kia aravei atu i tei maki ra, e kia matuapuru atu ia ratou i te pae vaerua e i te pae kopapa katoa oki, kia tau oki ki ta ratou i inangaro.",
                "27.": "Kia raveia te au mea katoatoa ma te kite e te tau tikai; kare oki e tau kia oro viviki atu tetai tangata i tei rauka iaia. E tenana, kia maroiroi aia e kia rauka iaia te re; no reira, kia raveia te au mea katoatoa ma te tau tikai.",
                "28.": "Kua inangaro au kia akamaara kotou e, ko te tangata i roto ia kotou, e pati i ta tona tangata tupu, kia akaoki aia i tana i pati ra, kia tau oki ki tana i papau ra; me kare, kua ara kotou i reira, e peneiake e riro te reira i te akatupu i te ara na to kotou tangata tupu katoa ra.",
                "29.": "Kare e rauka iaku te akakite atu i te au mea ravarai e araʼi kotou; kua maata te au ravenga e te au mataara e araʼi, kare oki e pou kia tarē.",
                "30.": "Ko teia ra taku e akakite atu nei kia kotou, kia kore kotou e akatau ia kotou uaorai, e to kotou manako, e ta kotou tuatua, e ta kotou au angaanga e rave ra, e e akono oki i te au akaueanga a te Atua ra, e tamou ua rai i te akarongo i ta kotou i akarongo ana, no te taeanga mai o to tatou Atu ra, e tae ua atu ki te openga o to kotou oraanga nei, e mateia kotou e tikai. E tenana, e te tangata e, e akamaara, kia kore e mate."
            },
            "5": {
                "1.": "E teianei, kia pera akera te ariki ra ko Beniamina i te tuatua anga atu ki tona ra iti tangata, kua tono atura aia i tetai tangata ki rotopu ia ratou kia uiui ki tona ra iti tangata, kia kite aia e, me kua akarongo ratou i te tuatua tana i tuatua atu kia ratou.",
                "2.": "Kua kapiki maira ratou ma te reo okotai, Ae, kua akarongo matou i te tuatua katoatoa taau i tuatua mai kia matou; e kua kite papu oki matou e, e tuatua tika ïa, na roto oki i te Vaerua o te Atu Mana Katoatoa tei akatuke ia matou, koia oki to matou ngakau, i kore ei matou e inangaro akaou i te rave i te kino, kia rave ra i te meitaki ma te tuku moe kore.",
                "3.": "E tei ia matou katoa, na roto i te meitaki maata o te Atua, e te akakite anga oki a tona ra Vaerua, te kite maata i te au mea te ka tupu a muri atu; e naringa e tau ka rauka ia matou te totou i te au mea katoatoa ra.",
                "4.": "No to matou akarongo oki i te au mea katoatoa ta to matou ariki i tuatua mai kia matou kua tae mai matou ki teianei kite maata, no reira kua rekareka matou ma te rere ua i te rekareka.",
                "5.": "E te inangaro nei matou kia papau i tetai koreromotu ki te Atua kia akono i tona anoano, e kia akono oki i tana au akaueanga e te au mea katoatoa tana i akaue mai kia matou i te toeanga o to matou puke rā, kia kore taua mamae mutu kore ra e tae ki runga ia matou uaorai, mei ta te angela i tuatua maira, e kia kore matou e inu i te kapu o te riri o te Atua.",
                "6.": "E teianei, ko te au tuatua teia ta te ariki ra ta Beniamina i inangaro ia ratou; i na ko atu ei aia kia ratou e, kua tuatua mai kotou i te tuatua taku i inangaro ra; e te koreromotu ta kotou i papau, e koreromotu tuatua tika ïa.",
                "7.": "E teianei no teau koreromotu ta kotou i papau mai ra, ka tuatuaia kotou e tamariki na te Mesia, tana au tamariki tamaroa e tana au tamariki tamaine, i na oki, i teia rā i akaanau akaouiaʼi kotou e ïa i te vaerua; no te mea te na ko mai nei kotou, kua akatukeia to kotou ngakau na roto i te akarongo i tona ra ingoa; no reira i akaanauiaʼi kotou e ïa, e i riro ei oki kotou ei tamariki tamaroa e ei tamaine nana ra.",
                "8.": "E i raro ake i teia upoko nei e akarangatiraiaʼi kotou, e kare oki e upoko ke atu i akakiteia mai e akatiamaiaʼi kotou. Kare oki e ingoa ke atu i akakiteia e rauka mai ei te ora; no reira, kua inangaro au kia tuku kotou i te ingoa o te Mesia ki rungao ia kotou, kotou katoatoa tei papau i te koreromotu ki te Atua, koia oki, kia akono marie kotou e tae ua atu ki te openga o to kotou oraanga nei.",
                "9.": "E ko tei pera ra, ka kitea aia ki te rima katau o te Atua, e ka kite oki aia i te ingoa i tuatuaiaʼi aia; ka tuatuaia oki aia ki te ingoa o te Mesia.",
                "10.": "E ko tei kore e rave i te ingoa o te Mesia ki runga iaia, ka tuatuaia rai aia ki tetai ingoa ke e tikai, no reira e kiteaʼi aia ki te rima kaui o te Atua.",
                "11.": "E kua inangaro au kia akamaara oki kotou e, ko te ingoa teia taku i tuatua ra, e oronga atu au kia kotou, e kare rava atura te reira e akakoreia, mari ra na roto i te ara; e tenana, e matakite kia kore kotou e ara, kia kore te ingoa ra e akakoreia i to kotou ngakau.",
                "12.": "Te tuatua atu nei au kia kotou e, kua inangaro au kia akamaara kotou kia tamou ki te ingoa i tataia rai ki roto i to kotou ngakau kia kore kotou e noo ki te rima kaui o te Atua ra; kia akarongo ra kotou e kia kite oki i te reo i kapikiiaʼi kotou, e te ingoa oki i kapikiiaʼi kotou e ïa ra.",
                "13.": "Naea e kite ei tetai tangata i tona pu, mei te mea e kare aia i angaanga ana na taua pu ra? E tangata ke rai kiaia, e ko tei kore i manakoia i te au akakoroanga o tona ra ngakau.",
                "14.": "E teianei, ka rave ainei te tangata i te asini a tona ra tangata tupu, ma te tāpū atu i te reira? Te tuatua atu nei au kia kotou, kare; kare oki aia e akatika kia kai aia i roto i tana au anana, ka tuaru atu ra iaia ki vao. Te tuatua atu nei au kia kotou, ka peraia oki ki rotopu ia kotou me kare kotou e kite i te ingoa i kapikiiaʼi kotou.",
                "15.": "No reira kua inangaro au kia tamou meitaki kotou ma te ngaueue kore, kia rave ua atu rai kotou i te angaanga meitaki ki te maata, kia tamou te Mesia, ko te Atu ra, te Atua Mana Katoatoa ia kotou nana uaorai, kia aratakiia kotou ki te rangi, e kia rauka ia kotou te ora mutu kore e te ora openga kore oki, na roto i te kite pakari e te mana, e te tuatua tika, e te aroa nona, no tei anga i te au mea katoatoa, i te rangi ra, e te enua katoa nei, koia te Atua i rungao i te au mea katoatoa. Amene."
            },
            "6": {
                "1.": "E oti akera tana tuatua anga atu ki te iti tangata ra, manako iora te ariki ra ko Beniamina e, e mea tau kia tataia te au ingoa o te au tangata i papau i te koreromotu ki te Atua, kia akono i tana au akaueanga ra.",
                "2.": "E kare okotai tangata, mari ra te au tamariki mearikiriki, ko tei kore i papau i taua koreromotu ra, e tei kore i rave ki runga ia ratou i te ingoa o te Mesia.",
                "3.": "E akaoti akera te ariki ra ko Beniamina i teianei au mea, e akataoonga iora i tana tamaiti ia Mosaia ei kavana e ei ariki ki rungao i tona iti tangata, e kua tuku atura i te au ikuikuanga o te basileia kiaia, e akonoia iora e te au taunga kia apii i te au tangata, kia akarongo ratou e kia kite oki i te au akaueanga a te Atua, e kia akaaraara ia ratou kia akamaara i te koreromotu ta ratou i papau ra. Kua tuku atura aia i te au tangata e oki atura ratou katoatoa, ma to ratou kopu tangata ki to ratou uaorai ngutuare.",
                "4.": "E kua akamata iora Mosaia i te tutara i te ngai o tona metua. E toru ngauru oki ona mataiti i akamataʼi aia i te tutara; kua tae i reira e ā anere e itu ngauru ma ono mataiti mei te tuatau i akaruke ei a Lihai ia Ierusalema.",
                "5.": "E noo akera te ariki ra ko Beniamina i nga mataiti e toru, mate iora aia. na te au mataara o te Atu, e kua akono aia i tana ra tuatua tau, e tana ra au ture, e kua akono aia i tana au akaueanga i te au mea katoa-",
                "6.": "E kua aere te ariki ra ko Mosaia toa tana i akaue mai kiaia.",
                "7.": "E kua akaue atura te ariki ra ko Mosaia, kia tanu ratou i te enua. E kua tanu katoa oki aia i te enua kia kore ei aia e riro ei apainga teimaa ki tona iti tangata, kia rave aia mei ta tona metua i rave i te au mea katoatoa. E kare e māroanga i rotopu i tona ra iti tangata i nga mataiti e toru ra."
            },
            "7": {
                "1.": "E teianei, kua tutara a Mosaia i nga mataiti e toru ma te au, e kua tupu akera tona inangaro kia kite i te tuatua no te aronga tangata i aere ki runga ki te enua ra ko Lihai-Niphai, koia oki te oire ko Lihai-Niphai, No Te Mea kare tona iti tangata i akarongo i te tuatua tei tuatuaia kia ratou mei te tuatau i akaruke atu ei ratou i te enua ko Zarahemela; kua manamanata aia i ta ratou tatiaeae.",
                "2.": "E kua akatika te ariki ra ko Mosaia kia aere te au tangata maroiroi e okotai ngauru ma ono ki runga i te enua ra ko Lihai-Niphai kia kimi i te tuatua no to ratou au taeake ra.",
                "3.": "E ao akera, akamata iora ratou i te aere ki runga ra, tei rotopu ia ratou tetai tangata maroiroi e te ririnui, ko Amona, e uanga oki aia no Zarahemela e koia oki to ratou arataki.",
                "4.": "E teianei, kare ratou i kite i te mataara e aere ei ratou na roto i te metepara e tae atu ei ki te enua ra ko Lihai-Niphai, no reira kua ori aere ua ratou na roto i te metepara i te au rā e manganui, koia oki kua ori aere ratou e ā ngauru rā.",
                "5.": "E aere ua atura ratou i nga rā e ā ngauru ra, kua tae atura ratou ki tetai tuaivi i te pae i apatokerau i te enua ra ko Siloama, patu iora ratou i to ratou au puakapa ki reira.",
                "6.": "Rave iora Amona i nga taeake toko toru nona ra, ko Amaleki, ko Hilema, e ko Hema to ratou au ingoa, aere atura ratou ki raro ki te enua ra ko Niphai.",
                "7.": "E i na, kua aravei atura ratou i te ariki o te iti tangata i noo ki te enua ra ko Niphai, e i te enua ra ko Siloama; koropiniia iora ratou e te vaeau o te ariki ra, kua raveia atura ratou e tapekaia, e tukuia atura ki roto i te are tapekaanga.",
                "8.": "E tapekaia akera ratou i nga rā e rua ra, kua arataki akaouia atura ki mua i te aroaro o te ariki ra, e kua tataraia te au tapeka, tu au iora ratou ki mua i te ariki ra, e kua akatikaia, e kua akaueia oki kia pau mai ratou i te au uianga tana ka ui atu kia ratou.",
                "9.": "Kua tuatua maira aia kia ratou i na, ko au nei ko Limihai, te tamaiti a Noa te tamaiti a Zenipha, ko Zenipha oki tei aere mai mei te enua ko Zarahemela e kua noo ki teianei enua, i te enua o to matou au metua, e na te au tangata i akariro iaia ei ariki.",
                "10.": "E teianei, kua inangaro au kia kite i te tumu i akavaitata mai ei kotou ki te aua o teia oire nei ma te mataku kore, ka noo ei au, ko au uaorai, e toku au vaeau katoa oki ki vao i te ngutupa?",
                "11.": "E no reira kua akatika au kia ora kotou, kia uiui au kia kotou, naringa kare, kua akaue atu au kia tamateia kotou. E tika ia kotou kia tuatua mai.",
                "12.": "E kite akera Amona e, kua akatikaia aia kia tuatua atu, kua aere atura aia ki mua i te aroaro o te ariki ra, tupou iora ki raro; e kia tu akaou maira aia kua na ko atura, E te ariki e, te akameitaki nei au i te Atua i teianei rā, i te mea te ora nei rai au, e kua akatikaia oki au kia tuatua; e ka tamata oki au kia tuatua ma te mataku kore.",
                "13.": "Kua kite oki au e, naringa koe i kite mai ana iaku ra, kare koe e akatika kia tapekaia au ki teianei au tapeka, Ko au nei oki ko Amona, e uanga no Zarahemela ra, e i aere mai matou mei te enua ko Zarahemela i te kimi i to matou au taeake ta Zenipha i arataki mai ki runga mei roto i taua enua ra.",
                "14.": "E akarongo akera Limihai i te tuatua a Amona, mataora iora aia, e kua na ko akera, E teianei, kua kite papu au e, te ora ua nei rai toku au taeake i te enua ra ko Zarahemela. E teianei, ka tamataora au; e apopo ka tamataora toku nei iti tangata.",
                "15.": "I na oki, tei roto matou i te tuikaanga ki te ngati Lamana, e kua teroia matou ki te tero teimaa rava kia apai. E teianei, i na, ka akaora to tatou au taeake ia tatou i te tuikaanga, e i te rima oki o te ngati Lamana, e ka riro tatou ei tuikaa na ratou, e ngari ake oki kia tuikaa tatou na te ngati Niphai, i te tutaki atu i te tero ki te ariki o te ngati Lamana ra.",
                "16.": "Kua akaue atura te ariki ra ko Limihai i tona au vaeau, e auraka ratou e tapeka akaou ia Amona e tona au taeake, kua akaue atura kia aere ratou ki te tuaivi i te pae i apatokerau i Siloama, e arataki mai i to ratou au taeake ki roto i te oire, kia kai e kia inu e kia akangaroi oki i te aereanga i to ratou tere; i rokoia ana oki ratou e te au tumatetenga e manganui; e pongi ana ratou, e i kaki vai ana, e kua roiroi.",
                "17.": "E ao akera, kua tuku atura te ariki ra ko Limihai i te akaueanga ki tona ra iti tangata, kia akaputuputu mai ratou ki te iero, kia akarongo i te tuatua tana ka akakite atu kia ratou.",
                "18.": "E putuputu maira ratou, kua tuatua atura aia kia ratou, na ko atura, e kotou ma, e toku iti tangata e, e akateitei ana kotou i to kotou upoko e kia pumaana; i na oki, teia mai nei te tuatau, koia oki te vaitata mai nei te tuatau e kore ei tatou e kauraro akaou ki to tatou au enemi; no atu e kua puapinga kore ua to tatou au tautaanga i te ora, te manako nei au e, te vai ra te tautaanga e manuiaʼi.",
                "19.": "E teianei, ka akateitei ana kotou i to kotou upoko ma te mataora, ka irinaki ki te Atua, i te Atua no Aberahama e no Isaaka e no Iakoba, e i taua Atua ra tei arataki mai i te tamariki a Iseraela mei te enua maira mei Aiphiti, e tei arataki ia ratou na roto i te Tai Muramura na runga i te enua maro ra, e tei angai oki ia ratou ki te mānā, kia kore ratou e mate i te metepara ra; e kua maata atu rai te au mea tana i rave no ratou ra.",
                "20.": "E teianei, na taua Atua rai i arataki mai i to tatou au metua mei te enua maira mei Ierusalema, e kua akono e kua akaora i tona iti tangata e teia noaʼi. E i na, no ta tatou au ara e te angaanga kino, i tuku ei aia ia tatou ki te tuikaaanga.",
                "21.": "E kite oki kotou katoatoa i teianei ra e, no te inangaro maata o Zenipha, koia te ariki no teia iti tangata nei, i te noo akaou ki te enua o tona ra au metua, kua vare aia i te pakari e te karape o te Ariki ra ko Lamana ko tei papau i tetai koreromotu aū ki te ariki ra ko Zenipha, e tei oronga atu oki ki roto i tona rima i tetai pae o te enua ra, koia oki te oire ra ko Lihai-Niphai, e te oire ra ko Siloama, e te enua e pini ua akera.",
                "22.": "Kua akapera oki aia, ma te akakoroanga okotai, kia arataki aia i teia iti tangata ki te kauraro anga e te tuikaaanga. E i na, te oronga ua atu nei rai tatou i te tero ki te Ariki o te ngati Lamana ra, e tae ua atu ki te apa o ta tatou koni, e te apa o ta tatou uiti e ta tatou au tu sitona katoatoa e te apa oki o te anana o ta tatou au puakatoro e ta tatou au mamoe, e te rave nei te ariki o te ngati Lamana i te apa o te au mea katoatoa i rauka mai ia tatou, me kore ra, to tatou ora.",
                "23.": "E teianei, kare ainei te reira i te mea teimaa kia akakoromakiia? Kare ainei e maata to tatou tumatetenga? E teianei, i na, e tumu tikai to tatou no te aue.",
                "24.": "I na, te tuatua atu nei au kia kotou, e manganui te au tumu kia aue tatou; i na oki, e maata to tatou au taeake i taiaia ra, e kua puapinga kore ua te maringi anga i to ratou toto; e no te ara oki i tupu ei te reira.",
                "25.": "Naringa kare teianei iti tangata i topa ki roto i te ara ra, kare te Atu e akatika kia tae mai teianei tumatetenga maata ki rungao ia ratou. Ina ra, kare ratou i akarongo i tana tuatua, e kua tupu akera te pekapeka i rotopu ia ratou, e kua akamaringi ratou i te toto i rotopu ia ratou uaorai.",
                "26.": "E kua ta oki ratou i tetai peroveta a te Atua ra: I na, e tangata ikiia e te Atua, tei akakite mai kia ratou i ta ratou au ara e te au angaanga viivii ra, e kua totou oki aia i te au mea te ka tupu a muri atu, no runga oki i te taeanga mai o te Mesia.",
                "27.": "E no te mea, kua tuatua maira aia e, ko te Mesia, ko te Atua ïa, te Metua o te au mea katoatoa ra, e kua tuatua mai oki aia e, kua riro oki aia mei te tangata nei rai te tu, i te tutu o te tangata i angaia i muatangana ra; koia oki i tuatua mai aia e, kua angaia te tangata i te tu o te Atua ra, e ka aere mai te Atua ki raro nei ki rotopu i te tamariki a te tangata nei, e ka rave mai oki aia i te kopapa kiko e te toto, e ka aere oki aia na runga i te tua o te enua ra.",
                "28.": "E teianei, no tei tuatua mai aia i te reira, kua ta ratou iaia; e maata atu rai te au mea ta ratou i rave tei akatae mai i te riri o te Atua ki rungao ia ratou. No reira, koai tei manakonako i te mea, tei roto ratou i te tuikaaanga, e kua papaia ratou ki te au tumatetenga maata ra?",
                "29.": "I na oki, i tuatua mai ana te Atu e, Kare au e tauturu atu i toku iti tangata i te rā o to ratou tuatua tika kore ra, e arai ra au i to ratou au mataara kia kore ratou e manuia, e ka riro oki ta ratou au ravenga ei turorianga ki mua ia ratou ra.",
                "30.": "E te tuatua katoa maira aia e, Kia ruru toku ra iti tangata i te mea viivii ra, ka kokoti ratou i te ota no roto mai i te puaioio; e e mea poitini oki tei rauka mai.",
                "31.": "E te tuatua akaou maira aia e, kia ruru toku ra iti tangata i te mea viivii ra, e kokoti ratou i te matangi no te itinga o te rā, tei apai mai i te mate viviki ra.",
                "32.": "E teianei, i na, kua tupu te taputou a te Atua; kua papaia kotou e kua rokoia e te tumatetenga maata ra.",
                "33.": "Kia ariu mai ra kotou ki te Atua ma to kotou ngakau katoa ra, e kia irinaki kotou iaia, e kia akono meitaki iaia ma te ririnui katoa o to kotou manako, me akapera kotou, ka akaora aia ia kotou i to kotou tuikaaanga, mei tei tau ki tona uaorai manako e tona uaorai inangaro."
            },
            "8": {
                "1.": "E oti akera te ariki ra ko Limihai i te tuatua ki tona ra iti tangata, kua tuatua atura oki aia i te au mea e manganui kia ratou, e kua tata au i tetai papaki meangiti rava o te reira ki roto i teianei puka, kua akakite atura aia ki tona iti tangata i te au mea katoatoa no to ratou au taeake tei noo ki te enua ra ko Zarahemela.",
                "2.": "E kua akatu aia ia Amona ki mua i te urupu tangata, e akakite atu kia ratou i te au mea katoatoa tei tupu ki to ratou au taeake mei te tuatau i akaruke ei a Zenipha i te enua, e tae rava mai ki te tuatau i aere mai ei aia uaorai mei taua enua maira.",
                "3.": "E kua akakite atura aia kia ratou i te tuatua openga ta te ariki ra ta Beniamina i apii mai kia ratou, e kua akamarama atura aia i te reira ki te iti tangata o te ariki ra ko Limihai, kia kite ratou i te au tuatua katoa tana i tuatua ra.",
                "4.": "E akaoti akera aia i te reira, kua tuku atura te ariki ra ko Limihai i te au tangata kia oki ratou katoatoa ki to ratou uaorai ngutuare.",
                "5.": "E kua akaue atura aia kia apainaia mai te au papa, tei kotikotiia ki te akapapaanga tuatua o tona au tangata, mei te tuatau i akaruke mai ei ratou i te enua ra ko Zarahemela, ki mua ia Amona ra, kia tatau aia i te reira.",
                "6.": "E kia oti ia Amona te tatau i te akapapaanga, kua ui maira te ariki kiaia kia kite e, ka rauka ainei iaia te uri i te au reo ke ke ra? E kua pau atura Amona kiaia, kare e rauka iaia.",
                "7.": "E kua tuatua maira te ariki kiaia, Te tangi nei au no te au tumatetenga o toku iti tangata, e kua akaue atura au kia tere atura e ā ngauru ma toru no toku iti tangata kia aere atu ki roto i te metepara, kia kimi aere ratou i te enua ra ia Zarahemela, e kia pati oki matou ki to matou au taeake kia akaora mai ia matou i te tuikaaanga.",
                "8.": "E kua ngaro ratou i roto i te metepara i te au rā e manganui, kua maroiroi ra ratou, kare ra i kitea te enua ra ko Zarahemela e ratou, kua oki maira ratou ki teianei enua, kua tere oki ratou na rotopu i tetai enua e manganui tona au vai, kua kite oki ratou i tetai enua tei ki i te au ivi tangata e to te manu katoa, e kua ki oki i te au tu are pururu ki raro; e kite iora ratou i tetai enua i nooia ana e tetai iti tangata tei tau ki te tamariki a Iseraela i te maata.",
                "9.": "E kua apai mai ratou e rua ngauru ma a papa i kotikotiia ki te tuatua, e au papa auro tikai ïa, ei akakite e, e tuatua tika ta ratou i tuatua maira.",
                "10.": "E i na, kua apai mai oki ratou i tetai au tapoki umauma mamaata i maaniia ki te veo e te kapa, e e au mea pe kore oki.",
                "11.": "E teianei, i apai mai ratou i te au koke, kua pou te mouringa e kua kino te koi ma te tutae auri; e kare e rauka i tetai tangata i teianei enua kia uri mai i te tuatua, koia oki te au kotikotianga i runga i taua au papa ra. No reira kua tuatua atu au kia koe e, ka rauka ainei ia koe te uri i te reo ke ke ra?",
                "12.": "E te tuatua akaou atu nei au kia koe, kua kite ainei koe i tetai tangata ka rauka iaia te uri i te reo ke ke ra? Kua inangaro oki au kia uriia teianei akapapaanga ki to tatou uaorai reo; penei ua ake, ko te akakite mai te reira kia tatou i te toenga o te iti tangata i akapouia ra, no ratou teianei akapapaanga; me kare, penei ake, ka akakite mai te reira kia tatou i taua iti tangata uaorai i akapouia ra; e kua anoano au kia kite i te tumu i pou ei ratou ra.",
                "13.": "Kua tuatua iora Amona kiaia, ka rauka ua iaku te akakite atu kia koe e te ariki, i tetai tangata ka rauka iaia te uri i te akapapaanga e apinga oki tana e raukaʼi iaia i te akara e te uri i te au akapapaanga taito ra; e mea orongaia mai te reira no ko mai i te Atua. E kua karangaia taua mea ra, e akauri reo, e kare e tika i tetai tangata kia akara ki roto i te reira, mari ra, me kua akaueia mai aia, ko te kimi aea aia i te mea kare e tika kia kimiia e ïa, e ko te mate aea aia. E ko tei akaueia kia akara ki roto i te reira, ka karangaia aia ei akara.",
                "14.": "E i na, ko te ariki o te iti tangata i te enua ra ko Zarahemela, koia te tangata tei akaueia kia rave i taua au mea ra, e tei iaia taua apinga aroa ra no ko mai i te Atua.",
                "15.": "E kua tuatua maira te ariki e, e maata atu te akara i te peroveta.",
                "16.": "E kua tuatua atura Amona, e tangata akakite tuatua ngaro te akara, e e peroveta katoa oki; e kare e rauka i te tangata tetai apinga aroa maata atu i te reira, mari ra kia rauka iaia te mana katoatoa o te Atua, e kare oki e rauka te reira i te tangata; ka rauka ra i te tangata te mana maata no ko mai i te Atua.",
                "17.": "Ka kite ra te akara i te au mea i tupu ana, e te mea oki ka tupu a muri atu, e na roto ia ratou e akakiteia mai ei te au mea katoatoa, koia oki e akakiteia mai ei te au mea ngaro, e tae mai ei oki ki te marama te au mea tei uunaia ra, e na ratou e akakite mai i te au mea kare i kiteia ra; e na ratou oki e akakite mai i te au mea kare e tika kia akakiteia na roto i tetai ravenga ke.",
                "18.": "E kua akapera te Atua i te oronga anga mai i tetai ravenga e raukaʼi i te tangata te rave i te au semeio mamaata na roto i te akarongo, no reira e riro ei aia ei puapinga maata ki tona au taeake.",
                "19.": "E oti akera ia Amona i te tuatua i teia au tuatua nei, kua mataora rava akera te ariki, e kua akameitaki atura aia i te Atua, i te na ko anga atu e, kare au e ekoko, tei roto i teianei au papa te au mea umere rava e kua akonoia taua uri reo ra kia akakite i te au mea umere, mei te reira te tu, ki te tamariki a te tangata nei.",
                "20.": "Aue te umere i te au angaanga a te Atua, te roa oki o tona akakoromaki i tona iti tangata nei; te matapo e te ngakau marokiakia o te tamariki a te tangata; kare oki ratou i kimi ana i te pakari, kare katoa ratou e anoano kia riro te reira ei akaaere ia ratou.",
                "21.": "I na, mei te anana taae oki ratou tei oro ke atu mei te tiaki, e tei akapueurikirikiia atu, e tei tuaruia, e tei kaingaia e te au puaka o te vao rakau ra."
            },
            "9": {
                "intro": "Te Akapapaanga o Zenipha. E akapapaanga o tona ra iti tangata, mei te tuatau i akaruke ei ratou ia Zarahemela, e tae rava atu ki te tuatau i akaoraiaʼi ratou i te rima o te ngati Lamana.",
                "1.": "I apii meitakiia oki au, ko Zenipha, i te reo o te ngati Niphai, e i kite ana au i te enua ra ko Niphai, koia oki, te enua ipukarea mua o to matou ai metua ra, i tonokia oki au ei tutaka ki rotopu i te ngati Lamana, kia kitea te ririnui o to ratou nuku, kia aere atu to matou nuku e ta ia ratou; kareka ra, kia kite au i te meitaki i rotopu ia ratou, inangaro iora au kia kore ratou e taiaia.",
                "2.": "No reira i maro ei au i toku ra au taeake i roto i te metepara, kua anoano oki au kia papau to matou arataki i te koreromotu au kia ratou; e tangata marokiakia ra aia e te inangaro i te ta tangata, no reira kua akaue mai aia kia taiaia au; kua akaoraia ra au na roto i te akamaringianga i te toto maata; kua tamaki atura oki te metua ki te metua e te taeake ki te taeake, e tae ua atu ki te pouanga o te maataanga o to matou nuku i te metepara ra; oki akaou atura matou ko tei akaoraia, ki te enua ra ko Zarahemela, kia akakite i taua tamaki ra ki ta ratou au vaine e ta ratou au tamariki.",
                "3.": "No te maata o toku inangaro kia noo ki te enua o to matou ai metua ra, kua akaputuputu au i te au tangata tei inangaro i te aere atu e noo i tona enua ra, kua akamata akaou matou i te tere na roto i te metepara kia tae atu ki taua enua ra; kua rokoia ra matou e te onge, e te tumatetenga maata, no te mea kare matou i tamou ua atu rai i te akamaara i te Atu to matou Atua ra.",
                "4.": "E ope akera te au ra e manganui i te ori aere ua anga i roto i te metepara, kua patia matou i to matou au puakapa ki te ngai i taiaiaʼi to matou ra au taeake, tei vaitata ki te enua o to matou ai metua ra.",
                "5.": "E kua aere atura au e nga tangata toko ā katoa, o toku ra au tangata ki roto i te oire ki te ariki ra, kia kite au e eaa te manako o te ariki, e kia kite oki au, me ka tika iaia kia aere au e toku au tangata kia noo ki te enua ma te au, me kare.",
                "6.": "Aere atura au ki mua i te ariki ra, e kua koreromotu mai aia kiaku e, ka noo au ki te enua ra ko Lihai-Niphai e ki te enua ra ko Siloama katoa oki.",
                "7.": "E kua akaue atura oki aia i tona au tangata kia akaatea ke atu ratou i taua enua ra, e kua aere atura au e toku au tangata katoa ki taua enua ra kia noo matou ki reira.",
                "8.": "Akamata iora matou i te akatu i te au are, e te maani akaou oki i te aua o te oire, koia oki, i te aua o te oire ko Lihai-Niphai, e te oire oki ko Siloama.",
                "9.": "E kua akamata iora matou i te tanu i te enua ki te au tu ua katoatoa mei te koni, te sitona, te kerite, te neasi, te siheuma, e te au ua rakau katoatoa; tupu iora matou ki te maata, e kua manuia matou i runga i te enua ra.",
                "10.": "No te pakari ra e te karape o te ariki ra ko Lamana, i oronga mai ei aia i te enua ra no matou, kia akatuikaa aia i toku ra au tangata.",
                "11.": "E noo iora matou ki taua enua ra e ope akera nga mataiti e okotai ngauru ma rua, kua taitaia iora te ariki ra ko Lamana, ko te tupu maroiroi aea toku au tangata i te enua e ko te kore aea e rauka ia ratou i te autu ki rungao ia matou, e kia akatuikaa ia matou.",
                "12.": "E iti tangata kope ratou e te akamori idolo; no reira kua inangaro oki ratou kia akatuikaa ia matou, e kia kai ratou i te puapinga o to matou rima; i na, kia kai ratou i te anana o to matou au kainga.",
                "13.": "No reira kua akamata te ariki ra ko Lamana i te akaaraara i tona iti tangata kia tamaki mai ratou ki toku iti tangata, no reira kua tupu te tamaki e te māro i roto i te enua.",
                "14.": "I te tai ngauru ma toru o te mataiti i toku tutaraanga ki te enua ra ko Niphai, te akainu ua ra e te akaangai ua ra toku au tangata i ta ratou au anana, e te tanu ua ra ratou i to ratou enua i te pae apatonga i te enua ko Siloama, kua tae maira te nuku maata o te ngati Lamana ki rungao ia ratou, e akamata iora i te ta ia ratou, e i te rave atu i ta ratou au anana, e te sitona o to ratou au enua ra.",
                "15.": "I na, kua oro mai ratou, tei kore i rokoia e te enemi, e tae mai ki te oire ko Niphai, e kua pati mai ratou kiaku kia tauturu.",
                "16.": "Kua oronga atu au kia ratou i te ana, e te kakao, e te koke, e te simetera, e te rakau, e te maka, e te au tu apinga tamaki i rauka ia matou i te maani, e kua aere tika atu au e toku ra iti tangata katoa kia tamaki atu ki te ngati Lamana.",
                "17.": "I na, i te maroiroi o te Atua i aere atu ei matou kia tamaki i te ngati Lamana; kua kapiki atu oki au e toku iti tangata katoa i te Atu kia akaora aia ia matou i te rima o to matou au enemi, i akaaraaraia oki matou kia akamaara i te akaoraangaia o to matou ai metua ra.",
                "18.": "Kua akarongo mai te Atu i ta matou kapikianga, e kua oronga mai aia i ta matou i pati ra; kua aere atu matou ma tona ririnui, tamaki atura i te ngati Lamana, e i te ra okotai e i te po okotai kua ta matou e toru tausani e ā ngauru ma toru. Kua ta matou ia ratou e kua tuaru atu matou ia ratou mei to matou enua ra.",
                "19.": "Ko au uaorai, ma toku uaorai rima, i tauturu i te tanu i to ratou i mate. Kua aue matou ma te otooto, i te mea, kua mate e rua anere e itu ngauru ma iva o to matou au taeake."
            },
            "10": {
                "1.": "Kua akamata akaou iora matou i te akatinamou i te basileia, e i te noo akaou ki te enua ma te au. E kua akaue atura au kia maaniia te au tu apinga tamaki, kia vai teateamamao te au apinga tamaki na toku iti tangata no te tuatau e aere akaou mai ei te ngati Lamana e tamaki mai ki toku ra iti tangata.",
                "2.": "E kua tuku oki au i te au tiaki e pini ua ake te enua, kia kore te ngati Lamana e aere muna akaou mai kia matou, e kua pera au i te tiaki anga i toku ra iti tangata e i taku ra au anana, e i te akono oki ia ratou, kia kore ïa e riro atu ki te rima o to matou au enemi ra.",
                "3.": "Noo akera matou ki te enua o to matou au metua i nga mataiti e manganui, koia oki e rua ngauru ma rua mataiti.",
                "4.": "Kua akaue atu au i te au tane kia tanu i te one ra, e e tanu i te au tu sitona e te au tu ua katoatoa oki.",
                "5.": "E kua akaue atu oki au i te au vaine kia maani i te kakau, e e angaanga, e e maani i te au tu kakau memeitaki, koia ia, i te au tu kakau, kia akakakau matou i to matou vai taakaanga; e kua pera matou i raukaʼi te manuia i te enua, e kua akapera oki matou i te noo anga ki te enua e rua ngauru ma rua mataiti ma te au.",
                "6.": "Mate iora te ariki ra ko Lamana, monoia akera aia e tana tamaiti. E akamata iora aia i te akamaroiroi i tona iti tangata kia tamaki mai ki toku iti tangata, e kua akateateamamao ratou no te tamaki, e kua aere maira ratou e tamaki mai i toku iti tangata.",
                "7.": "Kua tono atura au i toku au tangata tutaka aere, e pini ua ake te enua ra ko Semeroni, kia kite au i to ratou akateateamamaoanga, kia teateamamao atu au ia ratou, kia kore ratou e aere mai ki rungao i toku ra iti tangata e e akapou ia ratou.",
                "8.": "Aere maira ratou ki te pae i apatokerau i te enua ra ko Siloama ma to ratou au nuku mamaata, e te au tangata e ta ratou au apinga tamaki, te ana, te kakao, te koke, e te simetera, e te toka, e te maka, e kua varuia oki to ratou upoko kia ma, e kua tatuaia to ratou taukupu ki tetai kiri puaka.",
                "9.": "E kua akaue iora au kia uunaia te au vaine e te au tamariki ki roto i te metepara; e kua akaputuputu iora au i toku ra au tangata pakari tei rauka ia ratou te apai i te apinga tamaki, e toku ra au tangata mapu katoa oki tei rauka ia ratou te apai i te apinga tamaki, kia aere kia tamaki i te ngati Lamana ra; e kua akapapa au ia ratou, te tangata katoatoa ki te ngai e tau i tona mataiti.",
                "10.": "Ei reira, kua aere atu matou kia tamaki atu i te ngati Lamana ra, e kua aere katoa atura au, ko au uaorai i toku pakarianga, e tamaki atu i te ngati Lamana. Kua aere atura matou ki runga ma te ririnui o te Atu ki te tamaki.",
                "11.": "Kare oki te ngati Lamana i kite i te Atu ra, e tona ririnui; kua irinaki ua ratou ki to ratou uaorai maroiroi. E iti tangata maroiroi rai oki i te maroiroi o te tangata nei.",
                "12.": "E iti tangata taae ratou e te rotoriri, e te kaki toto oki, e te irinaki ua ra i te tuatua tika kore a to ratou au metua koia oki, kua tuaruia ratou ki vao i te enua ra ko Ierusalema, no te au ara a to ratou ai metua, e kua takinga kinoia ratou e to ratou au taeake i roto i te metepara ra, e kua takinga kino katoaia ratou i to ratou tere anga na runga i te moana ra.",
                "13.": "Te irinaki katoa nei ratou e, kua takinga kino akaouia ratou i to ratou enua ipukarea mua ra, kia tae mai ratou na runga i te moana, e i peraia oki, no te mea kua akono meitaki a Niphai i te au akaueanga a te Atu ra, e kua akarongo te Atu i tana au pure, e kua akatika maira oki i te reira, e nana oki ratou i arataki i to ratou tere ki roto i te metepara ra.",
                "14.": "Kua riri tona au taeake kiaia, no te mea kare ratou i kite i te au ravenga a te Atu; kua riri katoa ratou kiaia i runga i te moana ra, no te mea, kua akaketaketa ratou i to ratou ngakau ki te Atu ra.",
                "15.": "E kia tae mai ratou ki te enua i taputouia ra, kua riri akaou ratou kiaia, kua tuatua atu oki ratou e, kua rave ua atu aia i te mana i to ratou rima, kia akaaere i te iti tangata ra, e kua titau maira ratou iaia e ta.",
                "16.": "E riri akaou maira ratou kiaia i te mea, kua aere atu aia ki te metepara mei ta te Atua i akaue mai kiaia ra, e kua apai atu oki aia i te akapapaanga i kotikotiia ki runga i te au papa veo ra, kua tuatua oki ratou e, i keia ana aia i te reira.",
                "17.": "E kua pera ratou i te apiianga i ta ratou au tamariki, kia makitakita ia ratou, e kia ta ia ratou, e kia keia e kia noni i ta ratou ra, e kia titau ua atu rai kia akapou ia ratou; no reira, e makitakita mutu kore to ratou ki te au tamariki a Niphai.",
                "18.": "No reira oki i akavare mai ei te ariki ra ko Lamana iaku, na roto i tona karape e tana ravenga pikikaa, e tana au taputou; kia arataki mai au i toku nei au tangata ki runga i teianei enua kia akapouia ratou, i na, kua tumatetenga ua rai matou i teianei au mataiti e manganui i te enua nei.",
                "19.": "E oti akera iaku, ko Zenipha, i te tuatua i taua au mea katoatoa ra ki toku ra iti tangata no runga i te ngati Lamana ra, kua akamaroiroi au ia ratou kia aere ki te tamaki ma to ratou maroiroi, e ma te irinaki ki te Atu ra; kua tamaki atura matou kia ratou i reira, te mata ki te mata.",
                "20.": "Tuaru akaou atura matou ia ratou ki vao i to matou enua, e kua ta ua atu rai matou ia ratou, e kare atura i tatauia no te maata.",
                "21.": "Oki akaou atura matou ki to matou uaorai enua, e akamata akaou atura toku au tangata i te tiaki i ta ratou au anana, e i te tanu oki i to ratou enua.",
                "22.": "E teianei, kua pakari au, e kua oronga atu au i te basileia ki tetai tamaiti aku. Otira ua taku tuatua. E na te Atu e akameitaki mai i toku iti tangata. Amene."
            },
            "11": {
                "1.": "E kua oronga atura a Zenipha i te basileia kia Noa, ki tetai tamaiti āna; no reira kua akamata a Noa i te tutara i tona ngai; kare oki aia i aru i te au mataara o tona metua.",
                "2.": "I na oki, kare aia i akono i te au akaueanga a te Atua, kua akono ra aia i te inangaro o tona uaorai ngakau. E maata oki tana au vaine, e te au vaine akaturi. E kua arataki ke aia i tona iti tangata kia ara ratou, e kia rave ratou i te mea viivii ki mua i te aroaro o te Atu ra. I na, kua akaturi ratou, e kua rave i te au tu angaanga kino katoa ra.",
                "3.": "E kua tuku aia i te tero, te rima o te tuanga o ta ratou au mea katoatoa, te rima o te tuanga o ta ratou auro e ta ratou ario, e te rima o te tuanga o ta ratou zifa e ta ratou kapa, e ta ratou veo e ta ratou auri, e te rima o te tuanga o to ratou puakatoro angai ra; e te rima o te tuanga oki o ta ratou au tu sitona ra.",
                "4.": "E kua rave aia i teia kia akono iaia uaorai e tana au vaine e tana au vaine akaturi; e tona au taunga katoa, e ta ratou au vaine, e ta ratou au vaine akaturi; e kua pera aia i te akatuke anga i te akatere anga i te basileia.",
                "5.": "Kua akaruke oki aia i te au taunga i akatainuia e tona metua, e kua akatainu i tetai au taunga ou ei mono ia ratou, ko tei akateiteiia oki ki te nengonengo o to ratou ngakau.",
                "6.": "I na, kua pera ratou i te tauturuangaia i roto i to ratou kope, e i roto i to ratou akamorianga idolo, e ta ratou akaturianga, na roto i te tero ta te ariki ra ta Noa i tuku ki runga i tona ra iti tangata; e kua pera teia iti tangata i te angaanga pakarianga kia akono i te kino ra.",
                "7.": "I na, kua riro ratou ei akamori idolo, no te mea kua vare ratou i te tuatua puapinga kore e te akateitei a te ariki e te au taunga ra; kua tuatua oki ratou i te au tuatua pikikaa kia ratou.",
                "8.": "E maata te au are mamaata e te manea ta te ariki ra ta Noa i akatu, e kua akamanea aia i te reira ki te au angaanga manea o te rakau, e te au tu apinga oko maata, e te auro, e te ario, e te auri, e te veo, e te zifa, e te kapa;",
                "9.": "E kua akatu katoa aia i tetai are ariki maata, e tetai terono oki ki roto ra, kua maaniia oki te reira ki te rakau manea, e kua akamaneaia te reira ki te auro, e te ario, e te au mea oko maata ra.",
                "10.": "E kua akaue atura aia kia rave tona au tangata angaanga i te au tu angaanga manea ki roto i te iero, koia oki te rakau, te kapa e te veo;",
                "11.": "Kua akamanea iora aia i te au nooanga no te au taunga teitei, ki te auro tikai; ko tei runga ake ïa i te au nooanga katoatoa, kua akaue oki aia kia maaniia tetai atarau ki mua ia ratou, kia irinaki ratou i to ratou kopapa e to ratou rima ki runga i te reira, ka tuatua atu ei ratou i te au tuatua pikikaa e te puapinga kore ki tona ra iti tangata.",
                "12.": "E kua akatu akera aia i tetai patu i vaitata ki te iero, i na, tetai patu teitei rava, e no te teitei, ka rauka oki iaia te tu ki runga i te take o te reira ka akara atu ei ki runga i te enua ko Siloama e te enua katoa ko Semelona, tei nooia e te ngati Lamana, e pini rava ake te enua.",
                "13.": "E kua akaue atu aia kia akatuia te au are e manganui i te enua ra ko Siloama; e kua akaue aia kia akatuia tetai patu maata ki runga i te tuaivi i te pae i apatokerau i te enua ko Siloama, tei vai ana ei paruru no te tamariki a Niphai i te tuatau i oro ei ratou ki vao i te enua ra; e kua pera aia i te puapinga i rauka mai iaia na roto i te tuku anga i te tero ki runga i tona ra au tangata.",
                "14.": "E kua tuku aia i tona ngakau ki runga i tana au apinga, e kua kaimoumou i tona puke ra i te tarekareka neneva ua ma tana au vaine e ma tana au vaine akaturi katoa, e kua pera katoa ana tona au taunga ma te au vaine akaturi.",
                "15.": "E kua tanu iora aia i te au kainga vine e pini ua ake i te enua nei e kua akatu aia i te au ngai taomianga vine, e kua maani aia i te wina kia maata; no reira i riro ei aia e tona au tangata katoa e au tangata inuinu i te wina.",
                "16.": "E kua akamata te ngati Lamana i te aere mai ki runga ki tona iti tangata, koia oki, ki runga i tetai aronga toko iti, e ta ia ratou i roto i to ratou aua i to ratou tiaki anga i ta ratou au anana.",
                "17.": "E kua tono atura te ariki ra ko Noa i te au tiaki e pini ua ake te enua kia paruru ia ratou, kare ra i rava te au tiaki tana i tono ra, e kua tae maira te ngati Lamana ki runga ia ratou e ta iora ia ratou, kua tuaru ke atu i ta ratou au anana e manganui ki vao i te enua; e kua pera te ngati Lamana i te akamata anga i te akapou ia ratou, e te akamaata i to ratou makitakita kia ratou.",
                "18.": "E kua unga atura te ariki ra ko Noa i tona au vaeau kia tamaki atu ia ratou, e kua tuaruia atu ratou, koia oki kua tuaru ke atura ratou ia ratou no tetai tuatau; no reira kua oki mai ratou ma te mataora maata no to ratou manuia i rauka mai.",
                "19.": "E teianei, no taua tamaki manuia maata ra, kua akateitei ratou i te nengonengo o to ratou ngakau, kua akaparau i to ratou uaorai maroiroi, i te na ko anga e, e rauka i te rima ngauru o ratou, kia tu ua rai ki te tamaki anga atu i nga tausani o te ngati Lamana; i pera rai ratou i te akanengonengo, e kua inangaro ratou i te toto, e i te akamaringi i te toto o to ratou au taeake; e kua pera ratou no te angaanga kino a to ratou ariki e to ratou au taunga ra.",
                "20.": "E i vai ana tetai tangata i rotopu ia ratou, ko Abinadaia tona ingoa; e kua aere atura aia ki rotopu ia ratou e kua akamata i te totou i te na ko anga e, i na, te na ko maira te Atu, e kua pera maira aia i te akaue anga mai iaku, i te na ko anga mai e, ka aere atu, ka tuatua atu ki teianei iti tangata e, te na ko maira te Atu, Aue oki teianei iti tangata, no te mea kua kite au i ta ratou angaanga viivii, e ta ratou angaanga kino e ta ratou akaturi; kia kore ratou e tataraara, ka atoro mai au ia ratou ki toku nei riri.",
                "21.": "E kia kore ratou e tataraara, e e ariu ki e Atu i to ratou Atua, i na, ka tuku atu au ia ratou ki roto i te rima o to ratou au enemi; i na, ka akatuikaaia ratou, e ka takinga kinoia ratou e te rima o to ratou au enemi.",
                "22.": "E ka kite iora ratou e, ko au te Atu, to ratou Atua, e e Atua vareae oki au, i te tutaki anga i te ara a toku iti tangata.",
                "23.": "E kia kore teianei iti tangata e tataraara, e e ariu mai ki te Atu ki to ratou Atua, ka akatuikaaia ratou; e kare oki tetai e akaora ia ratou, mari ra ko te Atu, te Atua Mana Katoatoa.",
                "24.": "I na, kia kapiki mai ratou iaku, kare au e akarongo vave i ta ratou kapikianga; i na, e akatika au kia pāpāia ratou e to ratou au enemi.",
                "25.": "E kia kore ratou e tataraara ma te kakau paoa e te reu ai, e e kapiki ua atu ki te Atu i to ratou Atua, kare au e akarongo i ta ratou au pure, kare oki au e akaora ia ratou i to ratou au tumatetenga; te na ko maira te Atu, e kua pera maira te Atu i te akaue anga mai iaku ra.",
                "26.": "E oti akera ia Abinadaia te tuatua atu i teianei au tuatua kia ratou, kua riri ratou iaia, e kua titau ratou kia ta iaia; kua akaora ra te Atu iaia mei to ratou rima.",
                "27.": "E akarongo akera te ariki ra ko Noa i te au tuatua ta Abinadaia i tuatua mai ki te iti tangata, kua riri aia, e kua na ko maira e, koai teia tangata ko Abinadaia, kia akaapaia au e toku iti tangata katoa e ïa? Koai oki te Atu, e tuku mai aia i taua tumatetenga maata ra ki rungao i toku iti tangata?",
                "28.": "Te akaue atu nei au kia kotou kia arataki mai ia Abinadaia ra, kia ta au iaia; kua tuatua oki aia i taua au mea ra kia akatupu i te riri ki toku iti tangata tetai ki tetai, e kia akatupu oki i te pekapeka ki rotopu i toku iti tangata; no reira ka tamate au iaia.",
                "29.": "E teianei, kua poiri te mata o te tangata, no reira kua akaketaketa ratou i to ratou ngakau kia kore e āriki i te tuatua a Abinadaia, e kua titau ua atu rai ratou i reira kia opu iaia. E kua akaketaketa te ariki ra ko Noa i tona ngakau i te patoi i te tuatua a te Atu, e kare aia i tataraara i tana ra au angaanga kino."
            },
            "12": {
                "1.": "E ope akera nga mataiti e rua, kua tae akaou maira Abinadaia ki rotopu ia ratou ra, kua akatutu aia mei te mea, e tangata ke rai aia, akamata iora aia i te totou ki rotopu ia ratou, i te na ko anga atu e, kua na ko mai te Atua i te akaue anga mai kiaku, E Abinadaia, ka aere, ka totou ki toku iti tangata, kua akaketaketa oki ratou i to ratou ngakau i te patoi i taku au tuatua; Kare rai ratou i tataraara i ta ratou angaanga kino, no reira ka atoro atu au ia ratou ki toku nei riri, i na, i toku riri maata, e ka akautunga atu oki au ia ratou ki ta ratou tuatua tika kore e te au angaanga viivii.",
                "2.": "Aue oki teianei uki e! Kua tuatua maira te Atu kiaku, ka akatika ana i to rima na, ka totou, ka na ko atu ei e, Te na ko maira te Atu; no te viivii o teianei uki, i akatuikaaiaʼi ratou, e e pāpāia oki ratou ki te paparinga; koia oki, ka tuaruia ratou e te tangata, e e taiaia; e na te manu o te reva, e na te puakaaoa, e na te au puaka taae e kai i to ratou kiko.",
                "3.": "Ei reira e riro ei te ora o te ariki ra ko Noa mei te kakau i roto i te ai vera ra; ka kite oki aia e, ko au te Atu.",
                "4.": "Ka pāpā oki au i toku iti tangata ki te tumatetenga maata, koia oki, ki te onge, e te makimate, e ka akaaue au ia ratou, kare e akaea.",
                "5.": "E naku oki e tapeka i te apainga maata ki runga i to ratou tua; e e akaaereia ratou na mua mei te asini murare ra.",
                "6.": "E naku oki e akatopa i te ua toka ki runga ia ratou, e ka taiaia ratou i reira, e e taiaia ratou ki te matangi no te itinga o te rā ra, e na te au manumanu e akakino i te enua, e akapou oki te sitona.",
                "7.": "E ka taiaia ratou ki te makimate maata; e pera au no ta ratou tuatua tika kore e ta ratou au angaanga viivii ra.",
                "8.": "Kia kore oki ratou e tataraara, ka akapou takiri au ia ratou i te enua nei; ka akaruke mai ra ratou i te akapapaanga i muri ake ia ratou, e ka akono au i te reira no tetai atu au iti tangata ka noo ki te enua nei; ka pera oki au kia kitea e te iti tangata ke, ta ratou au angaanga viivii. E manganui atu rai te au mea ta Abinadaia i totou atu ki teianei iti tangata.",
                "9.": "E kua riri iora ratou iaia, e kua rave ratou iaia, e kua apai, tapeka atura iaia ki mua i te ariki ra, e kua tuatua atura ki te ariki, i na, kua apai mai matou i tetai tangata ki mua ia koe na, ko tei totou i te tuatua kino i toou nei iti tangata, e ko tei karanga maira oki e, ka akapou te Atua ia ratou.",
                "10.": "E te totou katoa ra aia i te kino o toou oraanga nei, e te na ko maira oki e, ka riro toou ora mei te kakau i te umu ai mura ra.",
                "11.": "E te karanga maira oki aia e, ka riro koe mei te teita, mei te teita marō o te aua i aereia e te au puaka, e i takatakaiia e te vaevae.",
                "12.": "E te tuatua katoa maira aia, e ka riro koe mei te ua marō o te tataramoa e me e matangi tetai, e akapueuia ïa e te matangi ki runga i te tua o te enua nei, e kua tuatua aia e, na te Atua te reira i tuatua maira. E te tuatua maira aia e, ka tae mai teianei au mea ki runga ia koe me kare koe e tataraara; no taau au ara oki e tae mai ei te reira.",
                "13.": "E tenana, e te ariki e, eaa taau ara i rave ana? E eaa oki ta toou iti tangata au ara i rave ana, kia akaapaia tatou e te Atua, e kia akavaia oki e teia tangata nei?",
                "14.": "E teianei, e te ariki e, i na, kare a matou ara, e ko koe oki, e te ariki e, kare aau ara i rave; i pikikaa akenei oki teia tangata ia koe, e kua totou puapinga kore ua oki aia.",
                "15.": "E i na, kua ririnui tatou nei, kare rava tatou e akatuikaaia e kare oki e tapekaia e to tatou au enemi, i na, kua manuia akenei koe i te enua nei, e ka manuia ua atu rai koe.",
                "16.": "I na oki, teia te tangata, e te tuku atu nei matou iaia ki roto i to rima na, kia rave koe i taau i inangaro iaia.",
                "17.": "Kua akaue i reira te ariki ra ko Noa kia titiriia a Abinadaia ki roto i te are auri; e kua akaue katoa atura aia kia taokotai mai te au taunga kia uriuri ratou i te tuatua nona, kia kimi i ta ratou ka rave kiaia.",
                "18.": "Kua tuatua akera ratou ki te ariki, E apai mai iaia ki ko nei kia uiui matou kiaia; e kua akaue iora te ariki kia apainaia mai aia ki mua ia ratou.",
                "19.": "Kua akamata ratou i reira i te uiui atu kiaia, kia kimi apa ratou nona, e raukaʼi ia ratou te tapepe atu iaia, kua pau ra aia i ta ratou au uianga ma te mataku kore, i va uaʼi ratou; kua pau tika atura aia i ta ratou au uianga e kua akamura aia ia ratou ki ta ratou uaorai au tuatua ra.",
                "20.": "Kua tuatua maira tetai o ratou kiaia, Eaa te aiteanga i te au tuatua i tataia e tei apiiia oki e to tatou ai metua ra, ko tei na ko maira:",
                "21.": "Aue, te manea i te vaevae o te karere i runga i te maunga; ko tei apai mai i te tuatua meitaki ra; ko tei tutu aere i te au ra, ko te apai mai i te tuatua meitaki ra; ko tei tutu aere i te ora ra; ma te tuatua atu ki Ziona e, Tei to Atua rai te au!",
                "22.": "Ka akateitei to au tiaki i to ratou reo; e ka imene kapipiti ratou ma te reo; e ka akara oki ratou, te mata ki te mata okotai, me akaoki mai te Atu ia Ziona.",
                "23.": "E maeva ua atu rai kotou, e imene kapipiti, e te au ngai pou i Ierusalema; kua akapumaana oki te Atu i tona iti tangata; kua akaora aia ia Ierusalema.",
                "24.": "Kua akakite te Atu i tona ra rima tapu ki mua i te mata o te pa enua katoa ra; e ka kite te au openga katoatoa o te enua ra i te ora a to tatou Atua?",
                "25.": "Kua tuatua atura Abinadaia kia ratou i reira, E au taunga kotou, ko tei akatutu kia apii i teianei iti tanga ta, e kia kite i te Vaerua o te totou, e te ui mai ainei kotou kiaku i te aiteanga o teianei au mea?",
                "26.": "E te karanga atu nei au kia kotou na, aue oki kotou ko tei taruri ke i te au mataara o te Atu! Mei te mea kua kite kotou i taua au mea ra, kare rai kotou i apii atu i te reira; no reira kua taruri ke kotou i te au mataara o te Atu.",
                "27.": "Kare kotou i inangaro ana i te marama; no reira i kore ei kotou i kite i te pakari; E tenana, eaa ta kotou e apii nei ki teianei iti tangata?",
                "28.": "Kua tuatua maira ratou, te apii nei matou i te ture a Mose ra.",
                "29.": "Tuatua akaou atura aia kia ratou, mei te mea, te apii nei kotou i te ture a Mose, eaa i kore ei kotou i akono i te reira? Eaa i noinoi ei to kotou ngakau i te apinga nui? Eaa oki kotou i akaturi ei, e e akapou ei i to kotou maroiroi ki te au vaine akaturi; i na, i arataki atu ei oki kotou i teianei iti tangata kia rave i te ara, i akaunga mai ei te Atu iaku kia totou atu ki teianei iti tangata, koia oki, kia akakite atu i te mate maata te ka tae mai ki runga i teianei iti tangata?",
                "30.": "Kare ainei kotou i kite e, e tuatua tika taku? Kua kite oki kotou e, e tuatua tika taku; e e tau kia ruketekete kotou ki mua i te Atua ra.",
                "31.": "No ta kotou tuatua tika kore oki ka papaiaʼi kotou; i tuatua mai oki kotou e, te apii nei kotou i te ture a Mose. Eaa ra ta kotou i kite i ta te ture a Mose? E tae mai ainei te ora na roto i te ture a Mose? Eaa ta kotou e tuatua maira?",
                "32.": "E kua pau maira ratou e, ka na roto te ora i te ture a Mose.",
                "33.": "Kua karanga atura a Abinadaia kia ratou ra, kua kite au e, me akono meitaki kotou i te au akaueanga a te Atua, ka ora kotou, koia oki, kia akono kotou i te au akaueanga i tukuia mai e te Atu kia Mose i runga i te maunga ra ko Sinai, ko tei na ko maira e;",
                "34.": "Ko au te Atu ko to Atua ra, ko tei arataki mai ia koe mei te enua ra mei Aiphiti, mei te ngutuare oki o te tuikaaanga ra.",
                "35.": "Auraka rava toou ei Atua ke atu iaku nei.",
                "36.": "Auraka rava koe e anga i te idolo akatikitikiia noou, e te tu o tetai mea i runga i te rangi ra, e no tetai mea i raro i te enua nei.",
                "37.": "Kua tuatua atura Abinadaia kia ratou, I akono ana ainei kotou i taua au mea ra? Te tuatua atu nei au kia kotou na, kare rava kotou i pera ana. I apii ana ainei kotou i teianei iti tangata kia rave i taua au mea ra? Te tuatua atu nei au kia kotou na, kare rava kotou i pera ana."
            },
            "13": {
                "1.": "E akarongo akera te ariki i taua au tuatua ra, kua karanga atura aia ki tona au taunga, e apai atu i tena tangata e ta. Eaa oki tana ia tatou nei? Kua auouo aia.",
                "2.": "Tu akera ratou ki runga, e tamata iora ratou i te rave iaia ki to ratou rima, kua patoi ra aia ia ratou, na ko atura.",
                "3.": "Auraka e akatukia mai kiaku nei, ka ta mai oki te Atua ia kotou me amiri ua mai to kotou rima iaku nei, no te mea, kare oki au i akakite atu i ta kotou i inangaro mai iaku kia akakite atu; no reira, kare te Atua e akatika kia mate au i teianei.",
                "4.": "Kia akono ra au i te au akaueanga ta te Atua i akaue mai kiaku, e no te mea kua akakite akenei au i te tuatua tika kia kotou, kua riri mai kotou iaku nei. E no te mea oki, kua tuatua atura au i te tuatua a te Atua, kua manako kotou e, e auouo au.",
                "5.": "E kia tuatua atura Abinadaia i taua au tuatua ra, kua mataku iora te au tangata o te ariki ra ko Noa i te rave mai iaia ki to ratou rima. Tei runga oki iaia te Vaerua o te Atua ra; e kaka iora tona mata ki te kaka maata, mei to Mose, ka noo ei aia ki runga i te maunga ra ko Sinai, ka tuatuaʼi oki ki te Atu ra.",
                "6.": "Kua tuatua atura aia ma te mana e te ririnui no ko mai i te Atua ra; e kua tuatua ua atu rai aia, na ko atura,",
                "7.": "Te kite nei kotou e, kare o kotou mana kia ta mai iaku nei, no reira, ka akaoti au i taku tuatua. I na, te kite nei au e, kua puta to kotou ngakau i te reira, no te mea te tuatua nei au i te tuatua tika no ta kotou au ara.",
                "8.": "I na, no taku au tuatua, kua ki kotou i te umere e te poitirere, e te riri.",
                "9.": "Te akaoti nei au i taku nei tuatua, kare e manamanata iaku i reira i te ngai taku e aere ra, mei te mea, ka ora au.",
                "10.": "Ko teia ra taku e akakite atu nei kia kotou, ko ta kotou ïa ka rave kiaku i reira, ka riro anake ïa ei taipe e ei ata no te au mea te ka tupu a muri atu.",
                "11.": "E teianei, ka tatau atu rai au i te toenga o te au akaueanga a te Atua, kua kite oki au e, kare te reira i tataia ki roto i to kotou ngakau; e kua kite oki au e, kua kimi e kua apii atu i te kino ki te maataanga o to kotou oraanga nei.",
                "12.": "E teianei, e akamaara kotou e, kua tuatua atu au kia kotou e, Auraka rava koe e anga i te idolo akatikitikiia noou i te tu no tetai mea i runga i te rangi ra, e no tetai mea i raro i te enua nei, e no tetai mea o te moana i raro ake i te enua ra.",
                "13.": "Auraka rava oki koe e tupou ki raro ia ratou, auraka oki e akono ia ratou, e Atua vareae oki au ko te Atu, ko toou Atua ra, i te akairi anga i te ara a te aronga metua ki runga i te tamariki, e tae ua atu ki te toru e te ā o te uki, kia kore ratou e inangaro mai iaku ra.",
                "14.": "E i te aroa anga atu i te aronga i inangaro mai iaku e kua akono i taku au akaueanga, e tausani ua atu rai.",
                "15.": "Auraka rava koe e akaiki puapinga kore ua i te ingoa o to Atu ra ko te Atua; kare oki te Atu e akatika iaia i tei akaiki puapinga kore ua i tona ra ingoa.",
                "16.": "E akamaara i te rā sabati kia akatapuia ïa.",
                "17.": "E tika ia koe kia angaanga, e kia rave i taau au angaanga katoatoa i nga rā e ono ra.",
                "18.": "Kareka te rā itu ra, ko te sabati ia no te Atu ra ko toou Atua; auraka rava koe e rave i te angaanga, ko koe, e taau tamaiti, e taau tamaine, e toou tavini tane, e toou tavini vaine, e taau au puakatoro ra, e te tangata ke katoa ra, tei noo ki roto i toou aua ra.",
                "19.": "I nga rā e ono, kua anga te Atu i te rangi e te enua, e te tai, e te au mea katoa i roto ra; no reira, kua akameitaki te Atu i te rā Sabati; e kua akatapu oki aia i te reira.",
                "20.": "E akangateitei atu i toou metua tane, e toou metua vaine; kia akaroaia toou puke ra i te enua ta toou Atu ta te Atua i oronga mai noou ra.",
                "21.": "Auraka rava koe e ta ua.",
                "22.": "Auraka rava koe e akaturi. Auraka rava koe e keia.",
                "23.": "Auraka rava koe kia riro ei kite pikikaa ki toou tangata tupu ra.",
                "24.": "Auraka rava koe e morimori i te are o toou tangata tupu, auraka katoa koe e morimori i te vaine a to tangata tupu, e tona tavini tane, e tona tavini vaine, e tana puakatoro e tana asini, auraka katoa i te au mea ravarai a toou tangata tupu ra.",
                "25.": "E akaoti akera Abinadaia i teianei tuatua, kua tuatua atura aia kia ratou, kua apii ainei kotou i teianei iti tangata kia rave i teianei au mea katoatoa, e kia akono oki i teianei au akaueanga?",
                "26.": "E karanga atu au kia kotou, kare, naringa kotou i pera, kare te Atu e tono mai iaku nei e totou atu i te kino o teianei iti tangata.",
                "27.": "E teianei, kua tuatua mai kotou e, na roto i te ture a Mose e tae mai ei te ora. Te karanga atu nei au kia kotou na, e mea tau rai kia akono kotou i te ture a Mose i teianei, te karanga atu nei ra au kia kotou, ka tae mai te tuatau e kore ei e tau kia akono i te ture a Mose ra.",
                "28.": "E te karanga katoa atu nei au kia kotou, kare te ora e tae mai na roto i te ture anake ra; me kore te tarangaara ta te Atua uaorai ka rave no te au ara e te kino a tona ra iti tangata, no atu rai te ture a Mose, ka mate ua atu ratou e tikai.",
                "29.": "E teianei, e karanga atu au kia kotou, e mea tau kia orongaia mai tetai ture ki te tamariki a Iseraela, i na, e ture pakari oki; no te mea e iti tangata marokiakia ratou, viviki i te rave i te ara, kare ra i viviki i te akamaara i te Atu ra i to ratou Atua.",
                "30.": "No reira kua orongaia tetai ture kia ratou, koia oki te ture, no te akono i te au angaanga o te oroa, e ture no ratou kia akono meitaki i tera rā i tera rā, kia akamaara ua atu rai ratou i te Atua, e ta ratou akonoanga e tau iaia.",
                "31.": "Ina ra, te karanga atu nei au kia kotou, e akaraanga anake teianei au mea no te au mea te ka tae mai a muri atu.",
                "32.": "E teianei, kua marama ainei kotou i te ture? Te karanga atu nei au kia kotou, kare, kare ratou katoatoa i kite i te ture, e no te ketaketa oki o to ratou ngakau; kare oki ratou i kite e, kare rava tetai tangata e akaoraia, mari ra na roto i te tarangaara a te Atua ra.",
                "33.": "I na oki, kare ainei a Mose i totou kia ratou i te taeanga mai o te Mesia, e ka akaora te Atua i tona ra iti tangata? I na, te au peroveta katoatoa i totou mei muatangana maira o teianei ao, kare ainei ratou i tuatua mai ana i teianei au mea?",
                "34.": "Kare ainei ratou i tuatua mai ana e, ka aere mai te Atua uaorai ki raro nei e ka noo ki rotopu i te tamariki a te tangata nei, e ka riro aia mei te tangata te tu, e ka aere oki aia na runga i te tua o te enua nei ma te mana maata?",
                "35.": "I na, e kare ainei ratou i tuatua katoa mai e, ka akatupu aia i te tuakaouanga o tei mate ra; e ka takinga kinoia aia, e e rokoia aia e te tumatetenga?"
            },
            "14": {
                "1.": "I na, kare ainei a Isaia i tuatua mai e, koai tei akarongo i ta matou tuatua? E i akakiteia te rima o te Atua kiaai?",
                "2.": "Mei te tupu ou paruparu ra oki aia i te tupuanga ki mua iaia, e mei te āka mei roto mai i te one maro ra; kare ona tu e te manea; e kia kite atu ei tatou iaia, kare oki ona tu manea kia inangaro atu ei tatou iaia.",
                "3.": "Kua akavaavaaia aia, e kua kopaeia e te tangata; e tangata iriea, e kua matau oki i te tumatetenga; e kua puroku tatou i to tatou mata iaia; kua akavaavaaia aia, e kare aia i manako meitakiia e tatou nei.",
                "4.": "Kua rave tika ra aia i to tatou au tumatetenga, e kua apai ke aia i to tatou aue; kua manako ra tatou e, e taiaanga utunga tona, i pāpāiaʼi aia e te Atua, e i akamamaeiaʼi ra.",
                "5.": "Kua puta ra aia no ta tatou au ara ra, kua akaparuparuia aia no to tatou au kino; e te ako i akaauiaʼi tatou, tei runga ïa iaia; e no tona au puta i oraʼi tatou.",
                "6.": "Kua aere ke anake tatou mei te mamoe ra; kua anga tatou katoatoa, ko te tangata ki tona uaorai mataara; e kua akairi te Atu ki rungao iaia i ta tatou katoa nei au ara.",
                "7.": "Kua takinga kinoia oki aia, e kua tinaimateia, kare ra tona vaa i i ki atu; i aratakiia aia mei te punua mamoe ki te tainga, e mei te mamoe muteki ki mua i tei pakoti i tona uru ra, kare katoa oki tona vaa i tuatua mai.",
                "8.": "Kua raveia aia mei te tapekaanga, e mei te akavaanga; e naai tona uki e akakite; i tipu keia oki aia i te enua o te aronga e ora nei; no te ara a toku ra iti tangata i taiaiaʼi aia.",
                "9.": "Kua akatakaia tona vaarua ki o te aronga kino ra, tei te tangata apinga ra aia ka mate atu ei ra, kare oki ana tuatua kino i rave, kare oki e tuatua pikikaa o roto i tona vaa.",
                "10.": "Kua tika ra i te Atu kia akaparuparu iaia; e kua akamamae aia iaia; kia akariroia ra aia ei atinga no te ara, e kite aia i tana uanga, e akaroa aia i tona au rā, e te inangaro o te Atu, e manuia ïa ki tona ra rima.",
                "11.": "E kite oki aia i tona mamae, e ka merengo; no tona uaorai kite ka akatikaʼi toku tavini tuatua tika ki te tangata e manganui; ka apai oki aia i ta ratou au ara ra.",
                "12.": "No reira ka tua atu au i tetai tuanga nana ma te aronga nunui katoa ra; ka tua aia i te apinga noni ki te aronga ririnui; no te mea kua tuku ua atu aia iaia uaorai no te mate; e kua tatauia aia ma te aronga rave ara; e kua apai aia i te au ara a te tangata e manganui, e nana oki i akatika i te aronga rave ara ra."
            },
            "15": {
                "1.": "E teianei, kua tuatua atura Abinadaia kia ratou, kua inangaro au kia kite kotou e, ka aere mai te Atua uaorai ki raro nei ki rotopu i te tamariki a te tangata nei, e akaora i tona ra iti tangata.",
                "2.": "E no tona noo anga i te kopapa nei, ka karangaia aia e ko te Tamaiti a te Atua, kua kauraro oki te kopapa nei i te inangaro o te Metua; koia te Metua e te Tamaiti katoa.",
                "3.": "Te Metua, no te mea kua toia aia e te mana o te Atua; e te Tamaiti, no te kopapa nei, e pera aia i te riro anga ei Metua, e ei Tamaiti katoa.",
                "4.": "E okotai oki Atua raua, koia te Metua mutu kore o te rangi e te enua katoa.",
                "5.": "E i pera oki te kopapa i te kauraro anga i te Vaerua, me kore, te Tamaiti i te Metua, okotai ïa Atua, e ka tae oki te timataanga kiaia, kare ra i te timataanga, e akatika ra iaia uaorai kia aviriia, e kia pāpāia, e kia tuaruia ki vao, e kia akarukeia e tona ra iti tangata.",
                "6.": "E oti akera te reira, e oti katoa oki te rave anga i te au semeio mamaata e manganui ki rotopu i te au tamariki a te tangata nei, ka aratakiia aia, i na, mei ta Isaia i tuatua maira, mei te mamoe muteki ki mua i te tangata pakoti i tona uru ra, kare ra tona vaa i tuatua atu.",
                "7.": "I na, ka aratakiia rai aia, e ka akasatauroia, e ka taiaia, e ka ariki oki te kopapa i te mate, e ka apukuia te inangaro o te Tamaiti e te inangaro o te Metua.",
                "8.": "E i pera oki te Atua i te tatara anga i te pirianganao o te mate, i raukaʼi oki iaia te re i te mate; ma te oronga atu ki te Tamaiti i te mana kia riro ei tuā i te tamariki a te tangata nei.",
                "9.": "Kua aere atura ki runga i te rangi, e tei roto i tona ngakau te aroa, i akakiia oki ki te aroa i te tamariki a te tangata nei; te tu ua ra aia i rotopu ia ratou ma te tuatua tika, kua matara iaia te tapeka o te mate; kua rave aia ki runga iaia uaorai i ta ratou au tuatua kino e ta ratou au ara, kua akaora ia ratou, e kua akatikatikaia te au mea e tau ei.",
                "10.": "E teianei, te tuatua atu nei au kia kotou, Naai tona uki e akakite mai? I na, te tuatua atu nei au kia kotou, kia akariroia aia ei atinga no te ara, ka kite aia i tona uanga. E teianei, eaa ta kotou ka tuatua mai? E koai tona uanga?",
                "11.": "I na, te karanga atu nei au kia kotou, ko tei akarongo i te tuatua a te au peroveta, te au peroveta tapu katoatoa tei totou mai i te taeanga mai o te Atu ra; te karanga atu nei au kia kotou, ko te tangata katoatoa i akarongo i ta ratou au tuatua, e tei irinaki e, ka akaora te Atu i tona ra iti tangata, e tei akara ki mua ki taua rā ra e mataraʼi ta ratou au ara; te karanga atu nei au kia kotou e, ko tona ïa uanga, ko ratou oki te aronga ipukarea i roto i te basileia o te Atua.",
                "12.": "Ko ratou te aronga i apainaia e ïa ta ratou au ara, no ratou i mate ei aia, kia akaora ia ratou i ta ratou au ara. E teianei, kare ainei ratou i tona uanga?",
                "13.": "I na, kare ainei te au peroveta, ko ratou tei totou mai ma to ratou vaa, ko tei kore i inga i te ara; koia oki te au peroveta tapu katoatoa mei muatangana maira o teianei ao? Te karanga atu nei au kia kotou e, ko ratou tona uanga.",
                "14.": "Ko ratou ïa tei akatupu i te au, e tei apai mai i te tuatua meitaki e te tau, e tei akakite i te ora, e tei tuatua ki Ziona e, Tei to Atua ra te au.",
                "15.": "Aue te manea i to ratou vaevae i runga i te maunga e!",
                "16.": "E teianei, aue te manea i to ratou vaevae i runga i te maunga ko tei akakite ua rai i te au!",
                "17.": "E teianei, aue te manea i to ratou vaevae i runga i te maunga ko tei akakite ua atu i te au e a muri noatu, i na, i teianei, e tuatau, e tuatau ua atu.",
                "18.": "E i na, te karanga atu nei au kia kotou, kare ko te reira anake: Aue oki te manea o tona vaevae i runga i te maunga ko ei apai mai i te tuatua meitaki te tumu o te au koia oki te Atu, tei akaora i tona iti tangata, koia tei oronga atu i te ora no tona ra iti tangata.",
                "19.": "Naringa kare te tarangaara tana i rave no tona iti tangata, tei akonoia oki mei muatangana maira o te ao nei; te karanga atu nei au kia kotou, naringa kare te reira, kua mate ua atu te tangata katoatoa e tikai.",
                "20.": "Ina ra, kua matara te au tapekaanga o te mate, e tei te Tamaiti te au, e tei iaia te mana ki runga i te mate; no reira aia i akatupu ei i te tuakaouanga o tei mate ra.",
                "21.": "E ka tae mai tetai tuakaouanga, ko te tuakaouanga mua ïa; koia oki te tuakaouanga o ratou tei vai ana, e te vai nei, e te ka vai e tae roa atu oki ki te tuakaouanga o te Mesia; ko tona ingoa rai ïa.",
                "22.": "E teianei, ka tuakaou mai te au peroveta katoatoa, e ratou katoa tei akarongo i ta ratou au tuatua, koia oki ratou katoatoa tei akono i te au akaueanga a te Atua, ka tu akaou mai ratou i te tuakaouanga mua; e tenana, ko ratou te tuakaouanga mua ra.",
                "23.": "E akatuia ratou kia noo ki ko i te Atua tei akaora ia ratou; no reira ka rauka ia ratou te ora mutu kore na roto i te Mesia, i tei tatara i te au tapekaanga o te mate.",
                "24.": "Ko te aronga ïa te ka tu ki te tuakaouanga mua; e ko ratou ïa tei mate i roto i to ratou kite kore, i mua ake ka tae mai ei te Mesia, kare oki te ora i akakiteia atu kia ratou. E ka akapera te Atu i te akatupu i to ratou ora; e ka tu mai ratou i te tuakaouanga mua, koia oki, e ora mutu kore to ratou, i akaoraia oki e te Atu.",
                "25.": "E no te au tamariki varevare katoa oki te ora mutu kore.",
                "26.": "E akara ra, kia mataku, e ka ruketekete ki mua i te Atua ra; e ruketekete oki kotou; kare oki te Atu e akaora ia ratou tei patoi iaia ra, e tei mate ki roto i ta ratou au ara; koia oki, ko ratou katoatoa tei mate i roto i ta ratou au ara mei te akatumuanga mai o teianei ao, e tei inangaro ua rai oki kia patoi i te Atua, ratou katoatoa tei kite i te au akaueanga a te Atua, kare ra ratou i akono i te reira; kare o ratou tuanga i te tuakaouanga mua.",
                "27.": "E tenana, kare ainei e tau kia ruketekete kotou? Kare te ora e tae kia ratou, kare oki te Atu e akaora ia ratou; i na, kare e tika i te Atu kia akaora ia ratou, kare oki e tika iaia kia patoi iaia uaorai, kare oki aia e patoi i te tuatua tika e tau ei.",
                "28.": "E te karanga atu nei au kia kotou, te vai atura te tuatau e akakiteiaʼi te ora o te Atu ki to te au basileia, e ki te au kopu e ki te au reo, e ki te au iti tangata katoatoa ra.",
                "29.": "Koia ia, e te Atu, ka akateitei toou au tiaki i to ratou reo; e ka taokotai mai ratou i te reo imene, e taokotai oki ratou i te kite i te rā e akaoki mai ei te Atu ia Ziona.",
                "30.": "Kia maeva i te mataora, e imene kapipiti, e te au ngai tanea i Ierusalema e; kua akapumaana oki te Atu i tona iti tangata; kua akaora aia i Ierusalema.",
                "31.": "Kua akakite ua te Atu i tona rima tapu ki mua i te mata o to te au enua katoa ra; e ka ki te au openga o te enua ra i te ora a to tatou Atua."
            },
            "16": {
                "1.": "E oti akera ia Abinadaia i te tuatua i teianei au tuatua, kua akatika atura aia i tona rima e kua na ko atura, Te vai atura te tuatau e kite ei te tangata katoatoa i te ora a te Atu ra, to te au enua katoa ra, e to te au kopu, e to te au reo, e to te au iti tangata, ka kite te mata e te mata e ka aaki ki mua i te Atua e, e tika tana akavaanga.",
                "2.": "Ei reira te au tangata kino e tuaru keiaʼi ki vao ma te otooto, e te aue, e te mii, e te pakati anga nio; e ka pera, no te mea, kare ratou i akarongo ki te reo o te Atu; no reira i kore ei te Atu e akaora ia ratou.",
                "3.": "No teianei ao oki ratou, e no te tiaporo ra, e mana oki to te tiaporo ki runga ia ratou; koia oki, ko taua ovi taito ra tei pikikaa i to tatou nga metua mua ra, ko te tumu ïa no to raua inga anga, i riro ei oki te tangata i te inangaro ua rai i ta te kopapa, e ta te tiaporo, i te kite i te kino e te meitkai, e ma te kauraro anga i te tiaporo ra.",
                "4.": "No reira, ka mate ei te tangata ravarai; e i na, naringa kare te Atua i akaora i tona iti tangata i to ratou tu ngaro e te poiri, ka ngaro ua rai ratou e tuatau ua atu.",
                "5.": "E akamaara ra, ko tei akono ua atu i tona au inangaro i te kopapa nei, e tei aere ua ki te aerenga kino ma te patoi i te Atua, te vai ua rai aia i tona tu inga, e tei raro anake aia i te mana a te tiaporo ra. Ka vai ua rai aia ki reira, mei te mea ra e, kare e akaoraanga i akonoia, e ka enemi aia i te Atua; e ka enemi katoa te tiaporo ki te Atua.",
                "6.": "E teianei, naringa kare te Mesia i tae mai ki te ao nei, kare katoa e akaoraanga. Te tuatua nei, mei te mea ra e, kua tae mai aia, e kua tupu takere te reira au mea.",
                "7.": "Naringa kare te Mesia i tuakaou mai mei te mate maira, me kore ra, i tatara i te au tapeka o te mate ra, kia kore o te mate re, kia kore oki o te mate tara, kare rava oki e tuakaouanga i reira.",
                "8.": "Ina ra, e tuakaouanga tetai, no reira, kare o te mate ra re, e te tara o te mate, kua apukuia ïa e te Mesia ra.",
                "9.": "Koia te marama e te ora o to te ao nei, koia oki, e marama mutu kore, kare rava ïa e poiri; i na, e ora mutu kore oki, kare rava e mate akaou.",
                "10.": "E teianei kopapa mate ua, ka riro ïa ei kopapa mate kore, e tikai, e teianei kopapa pe ua, e riro ïa ei kopapa pe kore; e ka akatuia ïa ki mua i te akavaanga a te Atua ra, kia akavaia e ïa kia tau ki ta ratou au angaanga, me kua meitaki, e me kua kino;",
                "11.": "E me kua meitaki, ki te tuakaouanga ki te ora mutu kore e te mataora; e me kua kino, ki te tuakaouanga ki te mate mutu kore, e ka tukuia atu ki te tiaporo, tei akatuikaa ia ratou, ko te mate oki ïa.",
                "12.": "I aere ua ana ratou i te inangaro e te manako o to ratou uaorai kopapa, kare oki i pure ana ki te Atua, ka vai tika uaʼi tona rima kia ratou; i akatika uaia mai oki te rima aroa kia ratou; kare ra ratou i ariki; i akoia ratou no ta ratou au ara, kare ra ratou i kopae i te reira; i akaueia mai ratou kia tataraara, kare ra ratou i tataraara.",
                "13.": "E teianei, kare ainei e tau ia kotou kia ruketekete e kia tataraara i ta kotou au ara, e kia akamaara oki e, na roto i te Mesia anake ra e oraʼi kotou?",
                "14.": "E tenana, mei te mea te apii ra kotou i te ture a Mose ra, e apii katoa kotou e, e akaraanga anake ïa no te au mea te ka tupu a muri atu.",
                "15.": "E apii kia ratou e, ka tae mai te ora, na roto mai i te Mesia ra, ko te Metua mutu kore oki aia. Amene."
            },
            "17": {
                "1.": "E akaoti akera Abinadaia i teianei tuatua, kua akaue atura te ariki i te au taunga kia apai atu iaia, e kua akaue atu oki kia taiaia aia.",
                "2.": "I noo ana tetai tangata i rotopu ia ratou, ko Alama tona ingoa, e e uanga oki aia na Niphai. E tangata mapu ua aia, e kua irinaki aia ki te au tuatua ta Abinadaia i tuatua mai, kua kite oki aia i te au ara ta Abinadaia i akakite kia ratou ra; no reira i akamataʼi aia i te pati akatenga atu ki te ariki ra, kia kore aia e riri ia Abinadaia kia tuku ua ra iaia kia aere ma te au.",
                "3.": "Maata rava atura te riri o te ariki i reira, e kua akaue atura kia tuaruia a Alama ki vao ia ratou, e kua unga atura aia tona au tavini kia ta iaia.",
                "4.": "Oro atura aia na mua ia ratou, e pipini iora, e kare rava aia i kitea e ratou. E kua pipini aia i nga rā e manganui, kua tata aia i te au tuatua katoatoa ta Abinadaia i tuatua mai.",
                "5.": "Akaue atura te ariki ra kia takapini tona au tiaki vaeau ia Abinadaia e opu iaia; kua tapeka iora ratou iaia, e titiriia atura aia ki roto i te are tapekaanga.",
                "6.": "E ope akera e toru rā, kia oti oki te uipaanga i tona au taunga, kua akaue atura aia kia apainga akaouia mai aia ki mua iaia ra.",
                "7.": "E kua tuatua maira aia kiaia, e Abinadaia, kua kite matou i tetai akaapaanga ia koe, e tau oki ia koe te mate.",
                "8.": "I tuatua mai oki koe e, ka tae mai te Atua uaorai ki rotopu i te tamariki a te tangata nei; e teianei, no te reira, ka taiaia koe, me kare koe e akakore i te au tuatua kino taau i tuatua mai noku e no toku ra iti tangata.",
                "9.": "Kua karanga atura Abinadaia kiaia, Te tuatua atu nei au kia koe, kare rava au e akakore i te au tuatua taku i tuatua kia koe, e i teianei iti tangata, no te mea e tuatua tika ïa; e kia kite koe e, e tuatua tika ïa, kua akatika ua au kia topa au ki roto i to rima na.",
                "10.": "I na, e akakoromaki ua au e tae ua atu ki te mate, kare ra au e akakore i taku ra au tuatua, e ka riro oki te reira ei akaapaanga ia koe. E mei te mea e, ka ta mai koe iaku, kua akamaringi koe i te toto o te tangata apa kore, e ka riro katoa te reira ei akaapaanga ia koe i te rā openga ra.",
                "11.": "Kua vaitata akera te ariki ra ko Noa i te tuku atu iaia, no te mataku oki i tana au tuatua, e kua mataku oki aia ko te tae mai aea te akaapaanga a te Atua ki rungao iaia.",
                "12.": "Kua akateitei ra te au taunga i to ratou reo iaia, e kua akamata iora i te akaapa iaia, i te na ko anga mai e: Kua akaapa mai aia i te ariki nei. Kua tupu i reira te riri o te ariki iaia ra, e kua tuku atura aia iaia kia taiaia.",
                "13.": "Rave iora ratou iaia, e kua tapeka iaia, e kua pāpā iaia ki te rakau ai e tae rava atu ki te mate.",
                "14.": "E kia pakapaka aia i te ai, kua kapiki atura aia kia ratou, na ko atura;",
                "15.": "I na, mei ta kotou e rave mai nei kiaku, ka pera katoa ta kotou uanga i te takinga kino i te au tangata e manganui, koia oki i te mamae o te mate i te ai; e ka peraia ratou no to ratou akarongo i te ora a te Atu to ratou Atua ra.",
                "16.": "Ka riro katoa kotou i te mate i te au tu maki katoatoa no ta kotou tuatua tika kore ra.",
                "17.": "I na, ka pāpāia kotou ki tera rima, ki tera rima, e arumakiia ki tera ngai ki tera ngai, mei te anana mamoe taetaevao ra e e akapueurikirikiia e te au puaka taae e te taetaevao.",
                "18.": "Ei taua rā ra, e arumakiia kotou, e e opukia oki e te rima o to kotou au enemi, ei reira kotou e mamae ei, mei taku e mamae nei, i te mamae o te mate i te ai.",
                "19.": "E pera oki te Atua i te akautunga i te tangata i takinga kino i tona ra iti tangata. E te Atua, e ariki mai koe i toku vaerua.",
                "20.": "E oti akera ia Abinadaia i te tuatua i teianei au tuatua, kua topa iora aia ki raro, e kua mate aia i te ai; i na, kua taiaia aia no te mea kare aia i akakore i te au akaueanga a te Atua ra; e kua riro tona mate ei akairo e, e tuatua tika tana i tuatua maira."
            },
            "18": {
                "1.": "I na, kua tataraara iora Alama, ko tei oro mei mua atu i te au tavini o te ariki ra ko Noa, i tana au ara e tana angaanga kino, e kua aere muna ua atura aia ki rotopu i te iti tangata, e kua apii atura i te tuatua a Abinadaia.",
                "2.": "I na, no runga i te mea e tupu a muri atu, e i te tuakaouanga oki o tei mate, e i te akaoraanga i te tangata, ko tei akatupuia na roto i te mana, e te mamae, e te mate o te Mesia, e tona tuakaouanga, e tona kake anga atu ki runga i te rangi.",
                "3.": "E kua apii aia ia ratou katoatoa i tei akarongo i tana tuatua. E kua apii muna aia ia ratou kia kore te reira e kiteaia e te ariki. E manganui oki tei irinaki i tana au tuatua.",
                "4.": "E kua aere atura ratou katoatoa tei akarongo iaia, ki tetai ngai i tuatuaia ra, ko Momoni, no te ariki oki te ingoa, tei te kotinga o te enua ra i nooia e te au puaka taae ra i tera tuatau i tera tuatau.",
                "5.": "E teianei, tei Momoni tetai vai puipui ma, e e pu ngangaere tetai tei vaitata ki te vai e kua aere a Alama ki reira e kua pipini aia ki reira i te ao i to te ariki ra kimianga iaia.",
                "6.": "E ratou katoatoa tei irinaki iaia, kua aere ki reira e akarongo i tana au tuatua.",
                "7.": "E ope akera nga rā e manganui, kua putuputu maira te au tangata e manganui ki te ngai i Momoni, kia akarongo ki te tuatua a Alama. I na, kua putuputu maira te aronga katoa tei irinaki i tana tuatua kia akarongo iaia. E kua apii atura aia ia ratou, e ako atura kia ratou i te tataraara, e te akaoraanga, e te akarongo oki ki te Atu.",
                "8.": "E kua tuatua atura aia kia ratou, i na, teia te vai o Momoni; i tuatua akaperaia oki taua vai ra. E teianei, no te mea, kua inangaro kotou kia tomo ki roto i te anana a te Atua, e kia tuatuaia i tona iti tangata, e kua inangaro kotou i te tauturu tetai ki tetai i te apai anga i ta kotou au apainga, kia mama te reira;",
                "9.": "Koia ia, e i te aue ma te aronga tumatetenga; e i te akapumaana ia ratou i tei tau kia akapumaanaia, e kia tu ki runga ei kite no te Atua i te au ngai e i te au tuatau, e i te au mea katoatoa, e nooia e kotou ra, e tae ua atu ki te mateanga, kia akaoraia kotou e te Atua, e kia tatauia ki roto i to te tuakaouanga mua, kia rauka te ora mutu kore ia kotou.",
                "10.": "E teianei, te tuatua atu nei au kia kotou, mei te mea, ko teia te inangaro o to kotou ngakau, eaa e kore ei kotou e bapetizoia ki te ingoa o te Atu ei akakite ki mua iaia e, i papau ana kotou i tetai koreromotu kiaia ra, kia akono kotou iaia, e kia akono i tana au akaueanga, kia maata atu rai tona riringi anga mai i te vaerua ki runga ia kotou?",
                "11.": "E kia akarongo akera te tangata i taua au tuatua nei, kua pokarakara ratou i to ratou rima i te mataora, e kua kapiki atura ratou, ko te inangaro te reira o to matou ngakau.",
                "12.": "E teianei, kua rave atura Alama ia Hilama, ko te mua oki ïa, e kua aere atura e tu iora ki roto i te vai, e kua kapiki atura, na ko atura, E te Atu, e riringi mai koe i toou Vaerua ki runga i toou tavini, kia rave aia i teianei angaanga ma te ngakau tika.",
                "13.": "E kia tuatua akera aia i teianei au tuatua, tei runga maira iaia te Vaerua o te Atu, e kua karanga atura aia: E Hilama, no te mana i orongaia mai no ko mai i te Atua Mana Katoatoa, te bapetizo atu nei au ia koe ei kite e, i papau ana koe i te koreromotu kia akono iaia e tae ua atu ki te mate o toou kopapa nei; e kia riringiia mai te Vaerua o te Atua ki runga ia koe, e kia oronga mai aia i te ora mutu kore noou na roto i te akaoraanga o te Mesia, tana i akateateamamao mei muatangana maira o te ao nei.",
                "14.": "E akaoti akera Alama i teianei au tuatua, kua ngaromia iora Alama raua ko Hilama ki raro i te vai; tu akera raua, e kua aere maira mei roto mai i te vai ma te mataora, kua ki oki i te Vaerua.",
                "15.": "E teianei, kua rave a Alama i tetai tangata ke, aere akaou atura ki roto i te vai, e kua bapetizo iaia mei tana i bapetizo i te tangata mua ra, kare ra aia i aere akaou ki raro i te vai.",
                "16.": "E kua pera aia i te bapetizo anga ia ratou katoatoa i tei tae ki taua ngai ra ko Momoni: E e rua anere ma ā ïa tangata kia tatauia; koia ia, kua bapetizoia ratou ki roto i te vai i Momoni, e kua akakiia ratou ki te meitaki o te Atua.",
                "17.": "E kua tuatuaia ratou e, ko te Akonoanga a te Atua, koia oki te Akonoanga a te Mesia, mei taua tuatau maira. E te aronga katoa i bapetizoia na roto i te tika e te mana o te Atua ra, kua kapitiia mai ratou ki tana akonoanga.",
                "18.": "E no te mana o te Atua tei rauka ia Alama, kua akataoanga atu aia i tetai au tangata ei taunga, koia oki, okotai tangata i roto i te rima ngauru, ko tana ïa i akono ei taunga, kia ako ia ratou e kia apii ia ratou ki te au mea no te basileia o te Atua.",
                "19.": "E kua akaue atura aia kia ratou, auraka e apii i tetai mea, mari ra ki te au mea tana i apii, e tei tuatuaia e te vaa o te au peroveta tapu ra.",
                "20.": "Koia oki, kua akaue atu aia kia ratou, auraka e ako i tetai mea, mari ra, te tataraara e te akarongo i te Atu, ko tei akaora i tona ra iti tangata.",
                "21.": "E kua akaue atu aia kia ratou, auraka e taumaro tetai ki tetai, kia akara ki mua ma te akakoroanga okotai e te bapetizo okotai, e kia taokotaiia to ratou ngakau i te aroa tetai ki tetai.",
                "22.": "E kua pera aia i te akaue anga ia ratou kia ako. E kua pera oki ratou i te riro anga ei tamariki na te Atua.",
                "23.": "E kua akaue atu aia ia ratou kia akono i te ra Sabati, kia akatapuia ïa, e kia akameitaki atu i te Atua i te au rā katoatoa.",
                "24.": "E kua akaue atu oki aia i te au taunga tana i akataoonga, kia angaanga ma to ratou uaorai rima kia rauka to ratou puapinga.",
                "25.": "E kua akatakaia e tai rā i roto i te au epetoma katoatoa kia akaputuputu mai ratou kia apii i te tangata, e kia akamori i te Atu i to ratou Atua, e pera katoa ki te au rā e rauka ia ratou kia akaputuputu mai ratou ia ratou uaorai ki te ngai okotai.",
                "26.": "E auraka oki te au taunga e irinaki ki runga i te tangata no to ratou puapinga; kia rauka ra ia ratou te aroa o te Atua; kia maroiroi ratou i te Vaerua, i te kite o te Atua, kia apii ratou ma te mana e te ririnui no ko mai i te Atua.",
                "27.": "E kua akaue katoa atura Alama kia oronga te tangata o te akonoanga i ta ratou apinga, te tangata katoatoa kia tau ki tana; me maata ta tetai, e maata tana ka oronga atu, e mea meangiti ta tetai, e meangiti ua oki tei inangaroia mai; e te tangata kare ana, ka orongaia atu kiaia.",
                "28.": "E i pera ratou i te oronga anga atu i to ratou puapinga ma te ngakau tae, e kia tau ki to ratou inangaro ki te Atua, e ki te au taunga tei ngere, koia ia, e ki te au tangata ravarai i ngere e i taaka ua ra.",
                "29.": "E kua tuatua atura aia i te reira, no te mea, kua akaueia aia e te Atua ra; e kua aere ratou ki mua i te Atua ma te tiratiratu, i te tauturuanga atu tetai ki tetai, i te pae kopapa e i te pae vaerua katoa oki, mei tei tau ki to ratou ngere e to ratou inangaro.",
                "30.": "E teianei, kua raveia te reira au mea ki Momoni; koia oki, i vaitata ki te vai o Momoni, i te vaorakau oki i vaitata ki te vai o Momoni, aue, te manea i te ngai o Momoni, e te vai o Momoni, e te vaorakau o Momoni, ki te mata o te tangata tei tae ki te kite i to ratou Akaora i reira; i na, e ao to ratou no te mea, ka akapaapaa ratou iaia na roto i te reo imene e tuatau ua atu.",
                "31.": "E kua raveia teianei au mea ki te kotinga o te enua ra, kia kore te reira e kiteaia e te ariki.",
                "32.": "Ina ra, kua kite te ariki i tetai au angaanga a tona iti tangata, e kua tono atura aia i tona au tavini kia akara i te reira. I te rā i akaputuputu mai ei ratou ia ratou uaorai kia akarongo ki te tuatua na te Atu ra, kua kitea e te ariki.",
                "33.": "Kua tuatua maira te ariki, te titau ra a Alama i te tangata kia patoi iaia; no reira i tono atu ei aia i tona nuku e tamate ia ratou.",
                "34.": "Kua akakiteia ra a Alama e te iti tangata o te Atu i te aere anga mai o te nuku o te ariki ra; no reira kua rave ratou i to ratou au puakapa e to ratou au ngutuare tangata e aere atura ki roto i te metepara.",
                "35.": "E ā anere e rima ngauru oki tangata o ratou."
            },
            "19": {
                "1.": "E kua oki akaou akera te nuku o te ariki ra, kua puapinga kore ua ra to ratou kimianga i te au tangata o te Atu.",
                "2.": "E i na oki, kua meangiti te nuku o te ariki, i akameangitiia oki ratou, e kua tupu iora te maveteanga i rotopu i te toeanga o te tangata.",
                "3.": "E kua akamata atura te pae meangiti o te au tangata i te tuatua akamataku ki te ariki ra, tupu iora te maro maata i rotopu ia ratou.",
                "4.": "E tangata tetai i rotopu ia ratou, ko Kitiona tona ingoa e tangata ririnui aia, e e enemi oki i te ariki, i kiriti ei aia i tana koke, tuatua taputou iora aia ma te riri kia ta aia i te ariki.",
                "5.": "Tamaki atura raua ko te ariki; e kite akera te ariki e, kua vaitata aia i te vi iaia, oro atura aia e tae atura ki runga i te patu i vaitatao ki te iero ra.",
                "6.": "Arumaki atura Kitiona iaia, e kua vaitata aia i te tae ki runga i te patu e ta i te ariki, e akara akera te ariki i tona mata e pini ua ake i te pae enua ra i Semeroni, e i na, tei roto mai te nuku o te ngati Lamana, i te kotinga o te enua ra.",
                "7.": "Kapiki ua maira te ariki ma te aue o tona ngakau, na ko maira, E Kitiona, e aroa mai ana iaku, teia mai nei oki te ngati Lamana ki runga ia tatou e e ta mai ratou ia tatou; i na, ka ta ratou i toku ra iti tangata.",
                "8.": "Kua maata atura to te ariki taitaia i tona uaorai ora e to tona ra iti tangata. Kua aroa ra a Kitiona iaia.",
                "9.": "Akaue atura te ariki i tona ra iti tangata kia oro ke atu mei mua i te ngati Lamana, e na mua oki aia ia ratou i te oro anga atu ki te metepara ra, kua oro ratou e ta ratou au vaine, e ta ratou au tamariki oki.",
                "10.": "E kua arumaki atura te ngati Lamana ia ratou e tae atura ki runga ia ratou, akamata iora i te ta ia ratou ra.",
                "11.": "Kua akaue atura te ariki ia ratou kia vaoo te au tane katoatoa i ta ratou au vaine, e ta ratou au tamariki, e kia oro mei mua atu i te ngati Lamana.",
                "12.": "E manganui ra te tane tei kore i akaruke ia ratou, kua inangaro ratou kia noo e kia mate ki te pae ia ratou. Kua akaruke ra te toenga i ta ratou au vaine e ta ratou au tamariki, e oro ke atura.",
                "13.": "E ko ratou tei noo vaitatao ki ta ratou au vaine e ta ratou au tamariki ra, kua tono ratou i ta ratou au tamaine manea kia tu atu ki mua ia ratou e kia pati ki te ngati Lamana e, auraka ratou e ta mai ia ratou.",
                "14.": "Kua aroa mai te ngati Lamana ia ratou i reira, kua akara rekareka oki ratou i te manea o ta ratou au tamaine ra.",
                "15.": "No reira kua akaora te ngati Lamana ia ratou, e kua apaina tuikaaia ratou ki te enua ra ko Niphai; e kua akatika kia noo ratou ki te enua ra, me ka tuku maira ratou i te ariki ra ia Noa ki te rima o te ngati Lamana ra, e kia oronga ua atu i ta ratou puapinga e tae ua atu ki te apa o ta ratou au puapinga katoatoa, te apa o ta ratou auro, e ta ratou ario, e te apa o te au apinga oko maata, e kia pera ua rai ratou i te apai anga i te tero na te ariki o te ngati Lamana i tera mataiti i tera mataiti.",
                "16.": "Tei rotopu oki i te au tangata tei rave tuikaaiaʼi ra tetai tamaiti a te ariki ra, ko Limihai tona ingoa.",
                "17.": "E kua inangaro a Limihai kia kore tona metua tane e taiaia, kua kite ra a Limihai i te au ara a tona ra metua, koia ra, e tangata tuatua tika oki aia.",
                "18.": "Kua tono muna atura Kitiona i te au tangata ki roto i te metepara kia kimi aere i te ariki e ratou katoa tei kapiti atu kiaia ra. E aravei atura oki ratou i te au tangata i te metepara, ko ratou katoatoa, mari ra, te ariki e tona ra au taunga.",
                "19.": "I taputou ana oki ratou ki roto i to ratou ngakau e, ka oki akaou ratou ki te enua ra ko Niphai, e mei te mea e taiaia ta ratou au vaine e ta ratou au tamariki, e ratou katoa tei noo ki rotopu ia ratou, ka kimi ratou kia tutaki i te mate, e e mate katoa atu ratou.",
                "20.": "Akaue maira te ariki kia ratou, eiaa ratou e oki akaou, riri akera ratou ki te ariki, e kua tamate takiri ratou iaia, koia ia, i te mate o te ai.",
                "21.": "Kua vaitata ratou i te rave i te au taunga ra, e tamate katoa ia ratou, kua oro ke atu ra ratou mei mua atu ia ratou.",
                "22.": "E kua manako ratou kia oki atu ki te enua ko Niphai, kua aravei ra ratou i te au tangata o Kitiona ra. Kua akakite atura te au tangata o Kitiona kia ratou i te au mea katoatoa tei tupu mai ki ta ratou au vaine e ta ratou au tamariki; e kua akakite atu oki e, kua akatika akenei te ngati Lamana kia noo ratou ki te enua, kia apai ra ratou i te apa o ta ratou apinga ki te ngati Lamana ra.",
                "23.": "Akakite maira te tangata ki te au tangata o Kitiona i reira e, kua tamate ratou i te ariki, e kua oro ua atura tona au taunga ki roto i te metepara ra.",
                "24.": "E kia oti akera ratou i te tuatua anga, kua oki akaou atura ratou ki te enua ra ko Niphai ma te mataora, no te mea kare i taiaia ta ratou au vaine e ta ratou au tamariki; e kua akakite atu ratou kia Kitiona i ta ratou i rave ki te ariki ra.",
                "25.": "Kua taputou iora te ariki o te ngati Lamana e, kare tona ra iti tangata e ta ia ratou.",
                "26.": "E ko Limihai oki, te tamaiti a te ariki, i orongaia mai te basileia kiaia e te iti tangata, kua taputou aia ki te ariki o te ngati Lamana e, ka apai ua atu tona au tangata i te puapinga kiaia ra, e tae ua atu ki te apa o ta ratou puapinga katoatoa.",
                "27.": "Akamata iora Limihai i te akatinamou i te basileia, e i te akatupu oki i te au ki rotopu i tona ra iti tangata.",
                "28.": "Kua tuku i reira te ariki o te ngati Lamana i te au tiaki i te enua e pini ua ake, kia kore ratou e oro atu ki te metepara; e kua tutaki atu aia i tona au tiaki ki te apinga tei rauka iaia no te ngati Niphai ra.",
                "29.": "E au akera te basileia o Limihai ariki e rua mataiti, kare te ngati Lamana i akapekapeka mai e kare oki i kimi kia ta ia ratou."
            },
            "20": {
                "1.": "Tei ia Semeroni tetai ngai, e kua matau te au tamaine a te ngati Lamana i te akaputuputu ki reira, kia imene, kia ura, e kia tarekareka ia ratou uaorai.",
                "2.": "E tae akera ki tetai rā, kua putuputu mai tetai papaki iti o ratou ra, kia imene, e kia ura.",
                "3.": "E teianei, kua akama te au taunga o Noa kia oki mai ki te oire ra ko Niphai, i na, kua mataku katoa ratou, ko te taiaia aea ratou e te au tangata ra, no reira i kore ei ratou i oki atu ki ta ratou au vaine e ta ratou au tamariki.",
                "4.": "Te ori aere ua ra ratou i roto i te metepara ra, kite akera ratou i te au tamaine a te ngati Lamana ra, kua pipini iora ratou kia akarakara atu ia ratou.",
                "5.": "E oti akera ratou i te akaputuputuia mai kia ura, kua aere atura ratou mei roto atu i to ratou ngai pipini anga, rave iora ia ratou, e apai ke atura ki te metepara ra, i na, kua apai atura ratou i nga tamaine e rua ngauru ma ā, a te ngati Lamana ki roto i te metepara ra.",
                "6.": "E kia kite te ngati Lamana e, kua ngaro ta ratou au tamaine, riri iora ratou ki te au tangata o Limihai, no te mea kua manako iora ratou e, ko te tangata o Limihai ïa tei akapera ana.",
                "7.": "Tono maira ratou i to ratou au nuku, e kua aere katoa maira te ariki uaorai ki mua i tona ra au tangata; kua aere maira ratou ki runga i te enua ra ko Niphai kia ta i te au tangata o Limihai ra.",
                "8.": "Kua kite ra a Limihai ia ratou mei runga i te are teitei, kua kite oki aia i to ratou akateateamamaoanga no te tamaki. Kua akaputuputu i reira aia i tona ra au tangata, e kua tiaki ratou i roto i te au kainga e te vao rakau.",
                "9.": "Kia tae maira te ngati Lamana ra, kua aere atura te au tangata o Limihai mei roto atu i to ratou au ngai tiakianga, e akamata iora i te tamate ia ratou.",
                "10.": "Riro iora ei tamaki maata, no te mea kua tamaki atura ratou mei te liona ka noni i tana kai ra.",
                "11.": "Tuaru atura te au tangata o Limihai i te ngati Lamana mei mua atu ia ratou, kare ra ratou i apa ki te maata o te ngati Lamana. No to ratou oraanga, e no ta ratou au vaine, e no ta ratou au tamariki oki, i tamaki ei ratou, kua akaputuputu to ratou aronga ririnui katoatoa, e kua tamaki oki ratou mei to te taae rai.",
                "12.": "Kite akera ratou i te ariki o te ngati Lamana i rotopu i to ratou au tangata mate ra; kare aia i mate, kua puta ra, e no te oro viviki atu a tona au tangata, kua akarukeia aia ki runga i te one ra.",
                "13.": "Rave iora ratou iaia, rapakau iora i tona au puta, e kua apai maira iaia ki mua ia Limihai, i te na ko anga atu e, i na, ko te ariki teia o te ngati Lamana; no tona au puta i ingaʼi aia ki rotopu i to ratou au tangata mate ra, e kua akaruke ratou iaia; e i na, kua apai mai matou iaia ki mua ia koe; e teianei, ka tamate tatou iaia.",
                "14.": "Kua tuatua atu ra a Limihai kia ratou, auraka kotou e tamate iaia, e apai mai iaia ki ko nei kia kite au iaia. E kua apai maira ratou iaia. Kua tuatua iora a Limihai kiaia, Eaa te tumu i aere mai ei kotou ki runga nei e tamaki mai ki toku nei au tangata? I na, kare toku nei au tangata i kaati i te taputouanga taku i taputou atu kia koe na; Eaa koe i aati ei i te taputouanga taau i taputou ki toku ra au tangata?",
                "15.": "Kua tuatua maira te ariki ra, kua aati au i te taputouanga no te mea, kua apai ke atu toou au tangata i te au tamaine a toku ra au tangata, e no reira, i roto i toku riri maata, kua arataki mai au i toku ra au tangata kia tamaki atu ki toou na au tangata.",
                "16.": "E teianei, kare a Limihai i akarongo ake ki taua tuatua ra; i na ko atu ei aia e, ka kimi au i rotopu i toku nei au tangata, e ko tei rave i te reira, ka mate. E kua akaue atura aia kia kimiia te reira i rotopu i tona au tangata.",
                "17.": "E kia akarongo akera a Kitiona, ko te rangatira ïa o te ariki, i taua au mea ra, kua aere maira aia e kua na ko maira aia ki te ariki ra, te tuatua atu nei au kia koe, e akarongo mai, e akakoromaki mai, auraka e kimi ki rotopu i teianei iti tangata, auraka oki koe e tuku i teia mea kino ki runga ia ratou.",
                "18.": "Kare ainei koe i maara i te au taunga a toou metua ra, ko ta teia iti tangata i kimi kia tamate? E kare ainei ratou i te metepara i teia nei? E kare ainei oki ratou i te au tangata tei keia i te au tamaine a te ngati Lamana ra?",
                "19.": "E teianei, E akakite atu i te reira ki te ariki nei, kia akakite katoa atu aia ki tona ra au tangata, kia au ratou kia tatou nei; I na oki, te akateateamamao nei ratou i teianei, kia aere mai e tamaki mai kia tatou nei; e i na oki, e toko iti ua tatou nei.",
                "20.": "E e manotini te ka aere mai, e kia kore te ariki nei e akaau ia ratou kia tatou nei, ka mate tatou.",
                "21.": "E kare ainei te au tuatua a Abinadaia ra i tupu, tana i totou mai kia tatou nei? E kua akaperaia no te mea, kare tatou i akarongo ki te au tuatua a te Atu ra, e ma te akaruke oki i ta tatou au ara.",
                "22.": "I teianei e akaau tatou ki te ariki nei, e akatupu oki tatou i te taputou ta tatou i taputou kiaia ra; e ngari ake kia tuikaaia tatou, i te mate; e tenana kia akaoti tatou i teia akamaringianga toto maata nei.",
                "23.": "Kua akakite atura a Limihai ki te ariki ra i te au mea katoatoa no runga i tona metua, e te au taunga oki tei oro ki te metepara ra, e kua akaapa oki ia ratou no te apai ke atu angaia o ta ratou ra au tamaine.",
                "24.": "E kua au oki te ariki ra ki tona ra au tangata; e kua tuatua atura aia kia ratou, ka aere tatou, ma te mou kore i te apinga tamaki, e aravei atu i toku ra au tangata; e te tuatua atu nei au kia koe na ma te taputou e, kare rai toku ra au tangata e tamate i toou au tangata.",
                "25.": "Aru atura ratou i te ariki ra, e aere atura ratou e kare a ratou apinga tamaki, e aravei atu i te ngati Lamana ra, tipapa iora te ariki o te ngati Lamana ki raro ki mua ia ratou ra, e pati atura aia kia ora te au tangata o Limihai ra.",
                "26.": "E kia kite akera te ngati Lamana i te au tangata o Limihai, e kare a ratou apinga tamaki, kua aroa maira ia ratou, ma te mareka katoa, e kua oki atu ra ratou ma te ariki katoa, ki to ratou uaorai enua ma te au."
            },
            "21": {
                "1.": "Oki atura a Limihai e tona ra au tangata katoatoa ki te oire ra ko Niphai, e noo akaou iora ratou ki te enua ma te au.",
                "2.": "E kia ope akera te au rā e manganui, kua tupu akaou te riri o te ngati Lamana ki te ngati Niphai ra, e kua akamata iora ratou i te aere mai ki te au kotinga o te enua ra.",
                "3.": "No te taputou i taputouia e to ratou ariki kia Limihai ra, kua mataku ratou i te tamate ia ratou ra, kua moto mai ra ratou i to ratou paparinga, e kua rave ratou i te mana ki rungao ia ratou, e kua tuku akera ratou i te apinga teimaa ki runga i to ratou mokotua, e kua iā oki ia ratou mei ta ratou i iā i te asini murare ra.",
                "4.": "E kua raveia taua au mea katoatoa ra kia akatupuia te tuatua a te Atu ra.",
                "5.": "E au tumatetenga maata to te ngati Niphai ra, e kare akera e ravenga kia rauka ia ratou i te akaora ia ratou uaorai mei roto mai i to ratou rima, no te mea oki, kua takapiniia ratou e te ngati Lamana i te au ngai katoatoa.",
                "6.": "No to ratou au tumatetenga i akamataʼi ratou i te koumuumu ki te ariki, kua inangaro oki ratou i te tamaki atu ia ratou. Kua akapekapeka maata mai ratou ki te ariki i ta ratou i anoano; kua akatika ua atu rai aia kia rave ratou i to ratou inangaro.",
                "7.": "Kua akaputuputu akaou iora ratou, aao iora ratou i to ratou kakau tamaki, e aere atura oki ki te ngati Lamana e tuaru ia ratou ki vao i to ratou enua.",
                "8.": "Kua akavi iora te ngati Lamana ia ratou, e kua akaoki ia ratou, e manganui ta ratou i tamate.",
                "9.": "Tupu akera te aue e te mii maata i rotopu i te au tangata o Limihai ra; kua mii te au vaine takaua i ta ratou au tane; kua mii te au tamaine e te au tamaroa i to ratou au metua tane, e mii oki i to ratou au taeake.",
                "10.": "Kua maata oki te au vaine takaua i te enua ra, e kua aue ratou i tera rā i tera rā no te mataku maata i te ngati Lamana.",
                "11.": "No to ratou aue tuku kore, i tupu ei te riri o te toenga o te tangata o Limihai ki te ngati Lamana, e kua aere akaou atura ratou kia tamaki, kua akaoki akaouia mai ra ratou ma te mate maata.",
                "12.": "I na, kua aere akaou atura ratou, ko te toru ïa o te aereanga, kua akapera akaouia; e te au tangata tei kore i mate, kua oki akaou maira ratou ki te oire ko Niphai.",
                "13.": "E kua taakaaka iora ratou ia ratou uaorai ki raro i te one pueu, i te tukuanga atu ia ratou uaorai ki te tuikaaanga ra, i te akatikaanga atu kia rutuia e kia iāia ratou i tera enua e i tera enua, e kia tukuia oki te apainga ki runga ia ratou, mei te inangaro o to ratou ra au enemi.",
                "14.": "E kua taakaaka iora ratou ia ratou uaorai i te tu akaaka tikai; e kua kapiki atura ratou ki te Atua ra; I na, kua kapiki atura ratou ki to ratou Atua, e pou te ra i to ratou kapikianga kia akaora mai aia ia ratou i to ratou au tumatetenga.",
                "15.": "E no ta ratou au ara, kua marie te Atu i te akarongo i ta ratou kapikianga atu; kua akarongo akera te Atu i to ratou kapikianga, e kua akamata aia i te akamaru i te ngakau o te ngati Lamana, e kua akamama ratou i ta ratou apainga; Kare ra te Atu i akaora ia ratou i te tuikaaanga.",
                "16.": "Manuia meangiti akera ratou i te enua ra, e kua akamata ratou i te akamaata i te akatupuanga i te sitona, e te puakatoro, e te au anana oki, kia kore ratou e mate i te pongi.",
                "17.": "E manganui oki te vaine i reira, kua maata atu ratou i te tane; no reira, kua akaue atu te ariki ra ko Limihai kia akono te au tangata katoatoa ma te tauturu atu i te au vaine takaua ra, e ta ratou au tamariki kia kore ratou e mate i te pongi; no te maata oki o te tangata tei mate kua akapera ratou.",
                "18.": "Taokotai iora te au tangata katoatoa o Limihai i te pupu okotai kia tiaki oki ratou i ta ratou sitona e ta ratou au anana.",
                "19.": "E kare ra te ariki i aere ki vao i te aua o te oire ra, mari ra, kia aru tona au tiaki iaia, kua mataku oki ko te tupu aea te ravenga e riro atu ei aia ki te rima o te ngati Lamana ra.",
                "20.": "E kua akaue atura aia ki tona ra au tangata e tiaki i te enua e pini ua ake, kia rauka ia ratou i te opu i te au taunga tei aere ki roto i te metepara ra, e tei keia oki i te au tamaine a te ngati Lamana, e tei akatupu oki i taua tumatetenga maata ra ki runga ia ratou ra.",
                "21.": "Kua inangaro oki ratou i te papa ia ratou; no te mea, kua aere mai ratou i te po ki te enua ra ko Niphai, e kua apai atu i ta ratou sitona, e ta ratou au apinga e manganui; no reira kua tiaki ratou ia ratou ra.",
                "22.": "E kare atura e pekapeka i tupu ki rotopu i te ngati Lamana e te au tangata o Limihai e tae roa mai ki te tuatau i tae mai ei a Amona e tona ra au taeake ki taua enua ra.",
                "23.": "Te noo ra te ariki e tona au kāti katoa ki vao i te ngutupa o te oire ra, e kite akera ratou ia Amona e tona au taeake ra; e kua manako iora ratou e, ko te au taunga ïa o Noa ra, kua akaue aia kia mouria, e kia tapekaia e kia titiriia oki ratou ki roto i te ara tapekaanga. E naringa ko ratou te au tangata o Noa ra, kua akaue atura aia kia tamateia ratou.",
                "24.": "E kite akera aia e, kare ko ratou, e au taeake ra nona, e i aere mai oki mei te enua maira, mei Zarahemela ra, ki iora aia i te rekareka maata.",
                "25.": "I mua ake te taeanga mai o Amona, kua tono atu te ariki ra ko Limihai i tetai pupu tangata e kimi i te enua ra ko Zarahemela, kare ra i kiteaia e ratou, e kua ngaro roa ratou i roto i te metepara ra.",
                "26.": "Ina ra, kua kite ratou i tetai enua i nooia e te tangata i muatangana, i na, e enua kua ki i te ivi maro ra; koia oki, e enua i nooia ana e te tangata, e kua akakoreia i reira; e te manako ra ratou e, ko te enua rai ïa o Zarahemela, kua oki maira ratou ki te enua ra, ki Niphai, e kua tae maira ratou ki te kotinga o te enua ra i mua ake i te taeanga mai o Amona ra.",
                "27.": "E kua apai maira ratou i te papaanga tuatua o te iti tangata no ratou te au ivi i kiteaia e ratou ra; e kua tata kotikotiia oki ki runga i te au papa i maaniia ki te auri.",
                "28.": "E kia kite akera a Limihai, na roto i te vaa o Amona, kua rauka ia Mosaia i te mana no ko mai i te Atua kia uri i taua au tuatua ra, rekareka akaou akera aia ma te rekareka maata, e kua rekareka katoa oki a Amona.",
                "29.": "Mii iora a Amona e tona ra au taeake katoa no te maata o to ratou au taeake i mate.",
                "30.": "E no te mea oki e, kua arataki te ariki ra a Noa e tona au taunga katoatoa i te au tangata kia rave i te au ara e te angaanga kino ki mua i te Atua ra; e kua mii katoa ratou i te matenga o Abinadaia, e no te aereanga atu oki o Alama e te au tangata oki i aru atu iaia ra, ko tei akatu i te akonoanga a te Atua na roto i te mana e te ririnui o te Atua, e te akarongo oki ki te tuatua i tuatuaia e Abinadaia ra.",
                "31.": "I na, kua mii ratou, no te mea kua aere atu ratou, e kare ratou i kite i te ngai ta ratou e aere ra. Kua rekareka oki ratou naringa ratou i aere katoa, no te mea kua taputou katoa ratou i tetai taputouanga ki te Atua, kia akarongo kiaia, e kia akono i tana au akaueanga.",
                "32.": "E i muri ake i te taeanga mai a Amona ra, kua taputou katoa te ariki ra ko Limihai e tona ra au tangata e manganui i tetai taputouanga ki te Atua, kia akarongo kiaia e kia akono oki i tana ra au akaueanga.",
                "33.": "E kua inangaro iora a Limihai e tetai papaki o tona ra au tangata katoa kia bapetizoia; kare ra tetai tangata i taua enua ra e mana tona no ko mai i te Atua ra. E kare e rauka ia Amona kia rave i te reira, no te mea kua manako aia iaia uaorai e, e tavini tau kore aia.",
                "34.": "No reira, kare ratou i akariro ia ratou ei akonoanga i reira, kua tiaki ra i te Vaerua o te Atu ra, e kua inangaro ratou kia riro katoa ratou mei ia Alama e tona ra au taeake tei aere ki roto i te metepara ra.",
                "35.": "E kua inangaro oki ratou kia bapetizoia ei kite e ei akakite e, kua inangaro ratou kia akono ki te Atua ma to ratou ngakau katoa; kua taroroa ratou i te tuatau; e ka akakiteia te tuatua no to ratou bapetizoanga a muri atu.",
                "36.": "Kua kimi anake a Amona e tona ra au tangata, e te ariki ra ko Limihai e tona ra au tangata, i te ravenga e akaoraʼi ratou ia ratou uaorai mei te rima o te ngati Lamana, e te tuikaaanga ra."
            },
            "22": {
                "1.": "Akamata iora a Amona raua ko Limihai te ariki ra, i te tuatua ki te au tangata i te ravenga e akaoraʼi ratou ia ratou uaorai mei te tuikaanga; e kua akaputuputu raua i te au tangata katoatoa ki tetai ngai; e kua pera raua kia akarongo raua ki te manako o te au tangata katoatoa no runga i taua akakoroanga ra.",
                "2.": "Kare ra i kiteaia e ratou tetai ravenga e raukaʼi ia ratou i te akaora ia ratou uaorai i te tuikaaanga; mari ra, kia rave i ta ratou au vaine, e te au tamariki, e ta ratou au anana mamoe, e ta ratou au anana puakatoro, e ta ratou au puakapa, e oro atura ki te metepara; no te maata o te ngati Lamana kare e rauka i te au tangata o Limihai kia tamaki atu ia ratou, i te manako anga e, ka akaora ratou ia ratou uaorai i te tuikaaanga na roto i te koke.",
                "3.": "Kua aere tika atura a Kitiona ki mua i te aroaro o te ariki, e kua na ko atura kiaia, e teianei, e te ariki e, i akarongo putuputu ana koe ki taku au tuatua, i to tatou au tamakianga ki to tatou au taeake, ki te ngati Lamana ra.",
                "4.": "E teianei, e te ariki, mei te mea e, kare koe i kite iaku ei tavini puapinga kore, e mei te mea, kua puapinga taku au tuatua kia koe na, te inangaro nei au kia akarongo katoa mai koe ki taku nei tuatua, e ka riro oki au ei tavini noou, e ka akaora i teianei iti tangata mei te tuikaaanga ra.",
                "5.": "Kua akatika akera te ariki iaia, kia tuatua atu aia. Kua tuatua atura a Kitiona kiaia na ko atura,",
                "6.": "E akara na ki te mataara i muri, tei aere na roto i te aua i muri, i te pae muri o te oire. Ko te ngati Lamana, koia oki, te au tangata tiaki, te kona ra ratou i te po; e tenana, kia tuku atu tatou i tetai akaueanga ki rotopu i teianei au tangata katoatoa, kia akaputuputu ratou i ta ratou au anana, e arataki atu ei ki roto i te metepara i te po.",
                "7.": "Ka aere au, mei taau i akaue, e ka oronga atu i te tuanga openga i te wina na te ngati Lamana, kia kona ratou. Ei reira tatou e aere tika atu ei na roto i te mataara muna na te pae kaui o te au puakapa, ia ratou i kona e i moe ei.",
                "8.": "Ka na reira tatou e ta tatou au vaine, e ta tatou au tamariki, e ta tatou au anana i te aere atu ki roto i te metepara ra; e na te enua ra ko Siloama tatou i te aere.",
                "9.": "E kua akarongo maira te ariki ki ta Kitiona au tuatua.",
                "10.": "E kua akaue atura te ariki ko Limihai kia akaputuputu mai tona ra au tangata i ta ratou au anana; kua tuku atu aia i te tuanga wina na te ngati Lamana; kua oronga akaou mai aia i te wina ei apinga aroa kia ratou; kua inu ua atu ratou i te wina ta te ariki ta Limihai i tuku atu kia ratou.",
                "11.": "E kua rave atura te au tangata o te ariki ko Limihai e ta ratou au anana i te po ki te metepara, e na te enua ra ko Siloama ratou i te aereanga na roto i te metepara, e aera tika atura ratou ki te enua ra ko Zarahemela, e kua aratakiia e Amona e tona au taeake.",
                "12.": "E kua apai katoa ratou i ta ratou auro katoatoa, e te ario, e ta ratou au apinga oko maata tei maranga ia ratou, e ta ratou ra kai katoa, ki roto i te metepara; e aere atura ratou.",
                "13.": "E ope akera te au rā e manganui ia ratou i roto i te metepara, tae atura ratou ki te enua ra ko Zarahemela, e kua piri atu tona ra au tangata ki to Mosaia, e riro iora ratou ki tona au tangata.",
                "14.": "E kua arikiia ratou e Mosaia ma te rekareka, e kua ariki oki aia i ta ratou au papaanga tuatua e te papaanga tuatua oki tei kitea e te au tangata o Limihai ra.",
                "15.": "E kite akera te ngati Lamana e, kua aere atu te au tangata o Limihai ki te enua i te po, unga atura ratou i te nuku ki te metepara ra kia arumaki atu ia ratou.",
                "16.": "E arumaki akera te ngati Lamana ia ratou, e kia pou e rua rā, kare e rauka ia ratou kia aru atu i ta ratou takainga vaevae, no reira kua ngaro ratou i roto i te metepara."
            },
            "23": {
                "intro": "Te papaanga o Alama e te iti tangata o te Atua, ko tei tuaruia atu ki te metepara e te iti tangata o te Ariki ra ko Noa.",
                "1.": "I akakite mai ana te Atu kia Alama, e kua akakite oki ki tona ra au tangata e, ka aere mai te au nuku o Noa ki runga ia ratou ra, e no reira, kua akaputuputu ratou i ta ratou au anana, kua rave iora ratou i ta ratou sitona e aere atura ki te metepara ra na mua atu i te au nuku o te ariki ra ko Noa.",
                "2.": "E kua akamaroiroi maira te Atu ia ratou kia kore ratou e rokoia e te mate no te au tangata o te ariki ra ko Noa.",
                "3.": "E varu akera rā i te aereanga ki te metepara.",
                "4.": "E tae atura ki tetai enua, koia oki tetai enua manea e te maru e e vai meitaki oki tei taua enua ra.",
                "5.": "Patia iora ratou i to ratou au puakapa, e kua akamata iora oki ratou i te arote i te enua, e i te maani i te au are, kua angaanga ratou, e kua angaanga ma te ririnui.",
                "6.": "E kua inangaro iora te au tangata kia riro a Alama ei ariki no ratou, no te mea kua akaperepereia aia e tona ra au tangata.",
                "7.": "Kua tuatua iora ra aia kia ratou, i na, kare ïa i te mea meitaki kia akatika ratou i te ariki, no te mea, te na ko maira te Atu; auraka kotou e manako e, kua tau roa ake tetai tangata i tetai, e auraka oki tetai tangata e manako iaia uaorai e, kua tau roa ake aia i tetai; e no reira i tuatua atu ei au kia kotou e, kare ïa i te mea meitaki te ariki no kotou.",
                "8.": "Kareka ra, naringa ka rauka ia tatou te tangata tuatua tika, i te au taime katoatoa ei ariki no tatou, e mea meitaki ïa i reira te ariki no tatou.",
                "9.": "E akamaara ra i te tuatua kino a te ariki ra a Noa e tana au taunga, kua mou katoa au, ko au iora i tetai puereere, e kua rave au i te au mea viivii e manganui ki mua i te aroaro o te Atu ra, e kua tataraara oki au ma te mamae maata ra.",
                "10.": "E kua tumatetenga maata oki au, kua akarongo mai ra te Atu ki taku kapikianga, kua pau maira aia i taku pure ra, e kua akariro oki aia iaku ei rima rave ki roto i tona ra rima i te aratakianga mai ia kotou e manganui kia kite i te tuatua mou nana.",
                "11.": "Ina ra, kare au e akakaka i te reira, e kare oki au e tau kia akakaka iaku uaorai nei.",
                "12.": "E teianei, te tuatua atu nei au kia kotou, kua takinga kinoia kotou e te ariki ra e Noa, e kua tuikaa oki kotou kiaia e ki tana ra au taunga, e kua aratakiia oki kotou ki te kino e ratou ra; e tapekaiaʼi kotou e te au tapekaanga o te kino ra.",
                "13.": "E teianei, no te mea, kua akaoraia kotou e te mana o te Atua i taua au tapekaanga ra, i na, mei roto mai i te rima o te ariki ra ko Noa e tona ra au tangata, e i te au pirianganao oki o te kino ra, kua inangaro au kia tu meitaki kotou i taua tiāmā tei akarangatira ia kotou ra, kia kore kotou e akatika i tetai tangata ei ariki no kotou.",
                "14.": "Eiaa oki e irinaki i tetai tangata ei orometua, e ei puapii no kotou, mari ra e tangata aia no te Atua, i te aereanga na tona ra mataara, e i te akono anga i tana ra au akaueanga.",
                "15.": "Kua na reira a Alama i te apiianga atu i tona ra au tangata, kia aroa te tangata katoatoa i tona tangata tupu mei tana i aroa iaia uaorai, kia kore te pekapeka e tupu ki rotopu ia ratou ra.",
                "16.": "E teianei, ko Alama to ratou taunga teitei, e nana oki i akatu i to ratou akonoanga ra.",
                "17.": "E kare rai tetai tangata i rauka mai ake te mana kia rauka iaia i te ako, e te apii, mari ra, ko tei rauka tana no ko mai i te Atua ra. E no reira i akatainu ei aia i to ratou au taunga katoatoa e to ratou au puapii katoatoa. Kare roa tetai tangata e akatainuia, mari ra, e tangata tuatua tika aia.",
                "18.": "No reira, kua tiaki ratou i to ratou au tangata, e kua tauturu oki ia ratou ki te au mea tuatua tika ra.",
                "19.": "Kua manuia maata ratou i te enua ra, e kua topa iora ratou i te ingoa o taua iti tangata ra ko Hilama.",
                "20.": "Kua tupu ratou ki te maata, e kua meitaki oki ratou i taua enua ra i Hilama; patu iora ratou i tetai oire, e topa iora i te ingoa o taua oire ra ko Hilama.",
                "21.": "E tika ra i te Atua ra kia ako mai ki tona ra au tangata, i na, te timata maira aia i to ratou akakoromaki e to ratou akarongo oki.",
                "22.": "Ko tei irinaki kiaia ra, e akateiteiia ia i te rā openga ra Kua akapera oki teianei iti tangata.",
                "23.": "I na oki, e akakite atu au kia kotou e, kua aratakiia ratou ki roto i te tuikaaanga ra, e kare e rauka i tetai kia akaora ia ratou mari ra, ko te Atua anake ra; koia oki te Atua o Aberahama, e no Isaaka, e no Iakoba.",
                "24.": "E kua akaora aia ia ratou, e kua akakite katoa atura aia i tona ra mana maata kia ratou, e kua rekareka maata ratou.",
                "25.": "I na oki, te noo ra ratou i te enua ra o Hilama, koia oki te oire ra ko Hilama, te arote ua ra i te enua e pini ua ake; i na, tei roto i te au kotinga o te enua ra tetai nuku o te ngati Lamana.",
                "26.": "Oro maira te au taeake o Alama mei to ratou au kainga maira, e kua akaputuputu maira ratou ia ratou uaorai ki roto i te oire ra i Hilama; mataku tikai ratou i te kite anga i te ngati Lamana ra.",
                "27.": "Kua aere mai ra a Alama, e kua tu akera aia ki rotopu ia ratou ra, e kua ako atura aia kia ratou e, eiaa ratou e mataku, ka akamaara ra i te Atu ra i to tatou Atua, e nana oki ratou e akaora.",
                "28.": "Kua akakore akera ratou i to ratou mataku, e kua akamata iora ratou i te kapiki atu ki te Atu ra kia akamaru aia i te ngakau o te ngati Lamana ra, kia akaoraiaʼi ratou, e ta ratou au vaine, e ta ratou au tamariki.",
                "29.": "Kua akamaru iora te Atu i te ngakau o te ngati Lamana, e kua aere atura a Alama e tona au taeake, kua tuku ia ratou uaorai ki to ratou rima; riro atura te enua ra o Hilama ki te ngati Lamana ra.",
                "30.": "E teianei, ko te au nuku o te ngati Lamana tei arumaki mai i te au tangata o te ariki ra ia Limihai ra, kua ngaro oki ratou ki roto i te metepara i te au rā e manganui.",
                "31.": "E i na, kite akera ratou i te au taunga o te ariki ra o Noa i tetai ngai ta ratou i topa i te ingoa ko Amurona; i akamata oki ratou i te noo ki te enua ra ko Amurona, e kua tanu oki ratou i te enua.",
                "32.": "Ko Amurona te ingoa o te arataki o taua au taunga ra.",
                "33.": "Kua pati akatenga atu a Amurona ki te ngati Lamana, e kua tono akera i ta ratou au vaine, koia oki te au tamaine a te ngati Lamana, e pati ki to ratou au taeake kia kore ratou e tamate i ta ratou au tane.",
                "34.": "Tangi atura te ngati Lamana ia Amurona e tona au taeake, e kare atura oki ratou i tamate ia ratou no ta ratou au vaine.",
                "35.": "Kua piri iora a Amurona e tona au taeake ki te ngati Lamana, kua aere ratou ki te metepara i te kimi anga i te enua ra ia Niphai, kite akera ratou i te enua ra ia Hilama, tei nooia e Alama e tona au taeake.",
                "36.": "E kua tuatua maira te ngati Lamana kia Alama e tona ra au taeake, kia akakite atu ratou i te mataara e tae atu ei ki te enua ra ko Niphai kia akaoraia, e ka akarangatiraiaʼi oki ratou.",
                "37.": "E kia akakite ra a Alama kia ratou i te mataara e tae ua atu ki te enua ra ko Niphai, kare atura te ngati Lamana i akono i ta ratou tuatua; kua tuku ra ratou i te au tiaki e pini ua ake te enua ra o Hilama, e ki runga ake ia Alama e tona ra au tangata.",
                "38.": "Aere atura te toeanga o ratou ki te enua ra ko Niphai, oki mai ra tetai papaki o ratou ki te enua ra ki Hilama ma te arataki mai i te au vaine e te au tamariki a te au tiaki i vaioia ki taua enua ra.",
                "39.": "E kua akatika maira te ariki o te ngati Lamana kia akariroia a Amurona ei ariki e ei tutara ki runga ake i tona au tangata tei noo ki te enua ra i Hilama; kare ra ona mana kia rave i tetai mea tei kore e tau i te manako o te ariki o te ngati Lamana ra."
            },
            "24": {
                "1.": "E kua rekareka te ariki o te ngati Lamana ia Amurona; no reira, kua akatika mai te ariki o te ngati Lamana iaia e tona ra au taeake kia akatakaia ratou ei au puapii ki rungao i tona ra au tangata, koia oki ki runga i te au tangata i te enua ra i Semeroni, e i te enua ra i Siloama, e i te enua ra oki ko Amurona.",
                "2.": "Tei raro oki taua au enua ra i te ngati Lamana, no reira kua akataka te ariki o te ngati Lamana i tetai au tangata ei ui ariki no taua au enua katoatoa ra.",
                "3.": "E te ingoa o te ariki o te ngati Lamana, ko Lamana ïa, e kua topaia aia ki te ingoa o tona metua tane; i tuatuaia tona ingoa ko Lamana ariki ra. E ariki aia ki rungao i te au tangata e manganui.",
                "4.": "E nana oki i akataka i tetai au taeake o Amurona ei puapii i te au enua katoatoa tei nooia e tona ra au tangata; te akamataanga ïa i te apii anga i te reo o te ngati Niphai ki rotopu i te au tangata o te ngati Lamana ra.",
                "5.": "E au tangata oki ratou tei aroa i tetai ki tetai, kare ra ratou i kite ake i te Atua ra; kare oki te au taeake o Amurona i apii mai ia ratou ki te Atu to ratou Atua ra, kare oki i te ture a Mose ra; kare katoa oki ratou i apii ia ratou ki te tuatua a Abinadaia ra.",
                "6.": "Kua apii ra ratou kia tata i te papaanga tuatua no ratou, e kia rauka i te tata tetai ki tetai.",
                "7.": "Puapinga maata akera te ngati Lamana, e kua akamata ratou i te oko atu e i te oko mai tetai ki tetai, e kua maata atura ratou, e riro iora ratou ei iti tangata kite e te pakari o teianei ao; ae, e au tangata karape; i te inangaro i te au tu kino e te noni, mari ra, ki rotopu i to ratou uaorai au taeake.",
                "8.": "E kua akamata iora a Amurona i te akatietie ia Alama e tona ra au taeake, e te takinga kino atu iaia, e i te akaue atu ki tana ra au tamariki kia takinga kino mai i ta ratou au tamariki.",
                "9.": "Kua kite oki a Amurona ia Alama, koia tetai o te taunga o te ariki ra, koia oki tei akarongo ki te au tuatua a Abinadaia ra, e tei tuaruia ki vao mei mua atu i te ariki ra; no reira kua riri aia iaia, e tei raro ake oki aia i te ariki ra ia Lamana; e kua mana aia ki runga ia ratou i te tuku anga i te apainga maata ki runga ia ratou, i te tuku anga i tetai au tu angaanga ki runga ia ratou.",
                "10.": "E no te maata o to ratou tumatetenga, kua akamata ratou i te kaku atu ki te Atua.",
                "11.": "Akaue atura a Amurona ia ratou kia akamutu i to ratou kaku anga atu, e kua tuku oki aia i te tiaki ki runga ia ratou kia akara matariki kia ratou, e ko te tangata ka kiteaia i te pure anga atu ki tona Atua, ka tamamateia aia.",
                "12.": "Kare atura a Alama e tona ra au tangata i akateitei i to ratou reo ki runga ki te Atu, ki to ratou Atua, kua aue atu ra to ratou ngakau, e kua kite mai oki aia i te inangaro o to ratou ngakau.",
                "13.": "Kua tae maira oki te tuatua a te Atu kia ratou i to ratou tumatetenga i te na ko anga mai e, E akateitei ana i to kotou upoko, e kia akapumaanaia, kua kite oki au i te taputou ta kotou i taputou mai kiaku nei, e ka taputou oki au ki toku ra au tangata, e akaora atu ia ratou mei roto mai i te tuikaaanga.",
                "14.": "E ka akamama oki i te au apainga teimaa i tukuia mai ki runga i to kotou mokotua kia kore kotou e manako e, e apainga tetai i to kotou tuikaaanga ra; e ka rave au i te reira, kia tu meitaki kotou ei au kite noku; e muri atu, ka kite papu kotou e, te atoro ra au, te Atu te Atua ra, i toku ra au tangata i to ratou au tumatetenga.",
                "15.": "Kua akamamaia iora te au apainga i tukuia mai ki runga ia Alama e tona ra au taeake; Ae, na te Atua ratou i akamaroiroi kia rauka ia ratou i te akakoromaki mai i te au tumatetenga ma te apikepike kore, e kua kauraro iora ratou ma te rekareka e te akakoromaki i te au inangaro o te Atu.",
                "16.": "No to ratou akarongo maata e to ratou akakoromaki i tae mai ei te tuatua a te Atu kia ratou, i te na ko anga mai e, kia pumaana, apopo oki au e akaoraʼi ia kotou mei roto mai i te tuikaaanga ra.",
                "17.": "Kua tuatua maira aia kia Alama, e na mua koe i teia iti tangata i te aere, e ka aere katoa rai au e ka akaora atu i teianei iti tangata mei roto mai i te tuikaaanga.",
                "18.": "I te po ra i akaputuputu mai ei a Alama e tona ra au tangata i ta ratou anana, e ta ratou sitona oki; te akaputuputu ra ratou i ta ratou au anana katoatoa i te po.",
                "19.": "E popongi akera, kua tuku maira te Atu i tetai moe maata ki runga i te ngati Lamana, ae, e pera katoa to ratou au pu angaanga, kua rokoia katoatoa ratou e te moe maata.",
                "20.": "Aere atura a Alama e tona ra au tangata ki roto i te metepara; e ope akera te rā i te aereanga, kua patia iora ratou i to ratou au puakapa ki tetai ō, e kua topa iora ratou i te ingoa o taua ō ra ko Alama, koia tei arataki ia ratou i te aereanga na roto i te metepara ra.",
                "21.": "E i te ō o Alama, kua tuku atura ratou i to ratou akameitakianga ki te Atua ra, no tona aroa mai kia ratou, e no tei akamama mai aia i te au apainga, e kua akaora oki aia ia ratou i te tuikaaanga, kua tuikaa oki ratou, e kare e rauka i tetai kia akaora mai ia ratou mari ra te Atu to ratou Atua ra.",
                "22.": "E kua akameitaki atura ratou i te Atua, Ae, to ratou au tangata katoatoa, e ta ratou au vaine katoatoa, e ta ratou au tamariki katoatoa, tei kite i te tuatua, kua tuku atura ratou i to ratou reo i te akapaapaa anga atu i to ratou Atua ra.",
                "23.": "Kua tuatua maira te Atu kia Alama, kia rapurapu koe e teianei iti tangata katoa i te aere anga atu ki vao i te enua nei, kua ara mai oki te ngati Lamana, e te arumaki maira ratou ia koe na; E tenana e aere atu koe ki vao i teia enua nei, e naku oki e tapu i te ngati Lamana i teianei ō kia kore ratou e arumaki akaou i teianei iti tangata.",
                "24.": "Kua oro atura ratou ki vao i taua ō ra, aere atura ratou na roto i te metepara ra.",
                "25.": "E tai ngauru ma rua o ratou rā i te metepara, tae atura ratou ki te enua ra ko Zarahemela; e kua aravei katoa a Mosaia ariki ia ratou ma te rekareka."
            },
            "25": {
                "1.": "Kua akaputuputu maira te ariki ra ko Mosaia i te au tangata katoatoa ra.",
                "2.": "E teianei kare e maata te au tamariki a Niphai, koia oki te uanga a Niphai ra mei te au tangata o Zarahemela ra, koia oki te uanga o Muleke, e ko tei aru mai oki iaia ki te metepara ra.",
                "3.": "Kua iti mai oki te au tangata o Niphai e to Zarahemela i to te ngati Lamana, e kare oki ratou e tae ki te apa o te maataanga.",
                "4.": "Kua akaputuputu te au tangata katoatoa o Niphai ra e te au tangata katoatoa oki o Zarahemela ra, e kua akaputuputuia ratou ki roto i nga pupu e rua ra.",
                "5.": "E kua tatau atura a Mosaia, e kua akaue katoa atu aia kia tatauia te papaanga tuatua o Zenipha ki tona ra au tangata; I na, kua tatau atura aia i te papaanga tuatua o te au tangata o Zenipha, mei te tuatau i akaruke ei ratou i te enua ra ko Zarahemela ra, e tae roa mai ki te tuatau i oki akaou mai ei ratou ra.",
                "6.": "E kua tatau katoa atura aia i te tuatua o Alama e tona au taeake, e to ratou au tumatetenga katoatoa oki, mei te tuatau i akaruke ei ratou i te enua ra ko Zarahemela ra, e tae roa mai ki te tuatau i oki akaou mai ei ratou.",
                "7.": "E oti akera ia Mosaia i te tatau anga i te papaanga tuatua, ki tona au tangata i noo ki taua enua ra, kua va ua ra ratou e kua ki i te umere.",
                "8.": "No te mea kare ratou i kite e eaa ta ratou ka manako, e kia kite ratou i te iti tangata i akaoraia i te tuikaaanga, ki akera ratou i te rekareka.",
                "9.": "E kia akamanako ratou i to ratou au taeake i tamateia e te ngati Lamana ra, mii akera ratou, e kua maringi akera te roimata ma te tumatetenga maata.",
                "10.": "E kia akamanako oki ratou i te meitaki o te Atua e tona ra mana i te akaora anga ia Alama e tona au taeake mei roto mai te rima o te ngati Lamana ra, e i te tuikaaanga oki, kua akateitei atura ratou i to ratou reo, i te akameitaki atu i te Atua.",
                "11.": "E kia akamanako ratou i te ngati Lamana ra, ko to ratou au taeake, e to ratou tu kino e te viivi ra, mamae iora ratou, e inangaro oki i te meitaki no to ratou au vaerua.",
                "12.": "Ko te au tamariki a Amurona e tona au taeake katoa, tei rave i te au tamaine a te ngati Lamana ei vaine na ratou ra, kua riri ratou i te akonoanga a to ratou ai metua, e kare atura ratou i akatika kia tuatuaia ratou ki te ingoa o to ratou ai metua ra, kua rave mai ra ratou i te ingoa o Niphai, kia tuatuaia ratou ei au tamariki na Niphai, e kia tarē katoaia ratou ki rotopu i te tangata i tuatuaia ko te ngati Niphai.",
                "13.": "E teianei, kua tarēia te au tangata katoatoa o Zarahemela ei ngati Niphai, e kua akaperaia no te mea kare te basileia i tukuia ki tetai tangata ke mari ra, ki te uanga a Niphai ra.",
                "14.": "E oti akera a Mosaia i te tuatua e i te tatau i te tuatua ki te tangata, kua inangaro aia kia tuatua katoa a Alama ki te tangata.",
                "15.": "E kia akaputuputu akera ratou ki roto i tetai au urupu mamaata, kua tuatua atura a Alama kia ratou; e kua aere atura aia ki tera pupu ki tera pupu i te ako anga atu i te tataraara e te akarongo ki te Atu ra.",
                "16.": "E kua ako atura aia ki te au tangata o Limihai e tona au taeake, e te au tangata katoatoa i akaoraia i te tuikaaanga ra, kia akamaara ratou e, ko te Atu rai tei akaora ia ratou ra.",
                "17.": "E oti akera ia Alama i te apii atu i te au tangata no runga i te au mea e manganui, e kia akaoti aia i tana tuatua anga atu kia ratou ra, kua inangaro iora te ariki ra ko Limihai kia bapetizoia aia; e kua inangaro oki tona au tangata katoatoa kia bapetizoia ratou.",
                "18.": "E teianei, kua aere atura a Alama ki raro i te vai, e kua bapetizo iora aia ia ratou, i na, kua bapetizo aia ia ratou mei tana i bapetizo i tona au taeake ki roto i te vai ra i Momoni; e te au tangata katoatoa i bapetizoia ra, kua riro ratou e au tangata no te akonoanga a te Atua ra; e kua pera oki no to ratou akarongo i te au tuatua a Alama.",
                "19.": "E kua akatika atura te ariki ra ko Mosaia kia akatupu a Alama i te au ekalesia e pini ua ake te enua ra ko Zarahemela; e kua oronga katoa atura aia i te mana kiaia, kia rauka iaia i te akamana i te au taunga, e te au puapii ki runga i te au ekalesia ra.",
                "20.": "No te maata oki o te au tangata i akaperaiaʼi no te mea kare e rauka i te puapii okotai i te tiaki ia ratou katoatoa ra; e kare katoa e rauka ia ratou kia akarongo ki te tuatua a te Atua ki te akaputuputuanga okotai.",
                "21.": "Kua akaputuputu ratou ki roto i tetai au akaputuputuanga i tuatuaia te au ekalesia; tei roto oki i te au ekalesia katoatoa te au taunga e te au puapii, e kua apii atu te au taunga katoatoa i te tuatua tei tukuia mai kia ratou e te vaa o Alama ra.",
                "22.": "E manganui te ekalesia, okotai ra akonoanga; koia oki te Akonoanga a te Atua ra; e kare oki tetai mea i apiiia ki roto i te au ekalesia, mari ra, te tataraara e te akarongo i te Atua ra.",
                "23.": "E itu oki ekalesia i te enua ra i Zarahemela. E ko ratou tei inangaro i te rave mai ki runga ia ratou i te ingoa o te Mesia me kore ra, te ingoa o te Atua, kua piri ratou ki te au ekalesia a te Atua ra.",
                "24.": "E kua tuatuaia ratou, ko te iti tangata ratou o te Atua ra, e kua tuku mai oki te Atu i tona vaerua ki rungao ia ratou, e kua akameitakiia ia ratou e kua puapinga oki ratou i te enua ra."
            },
            "26": {
                "1.": "E teianei, e maata te tangata o teia uki tei kore i rauka kia marama i te tuatua a te ariki ra ko Beniamina, no te mea te meangiti ua ratou e kua puapinga oki ratou i ra ratou i te tuatau i tuatua mai ei aia ki tona iti tangata; e kare ratou i irinaki i te akonoanga a to ratou ai metua.",
                "2.": "E kare ratou i irinaki i tei tuatuaia no runga i te tuakaouanga o te mate, kare katoa ratou i irinaki i te tuatua no runga i te aereanga mai o te Mesia.",
                "3.": "E teianei, no to ratou akarongo kore, i kore ei ratou e marama i te tuatua a te Atua; e kua ketaketa to ratou ngakau.",
                "4.": "E kare ratou i inangaro kia bapetizoia, e kare oki ratou i piri ki te akonoanga. E iti tangata ke ratou i to ratou akarongo, e kua akapera ratou, koia oki, kua noo ua ra ratou ki to ratou tu kino e te ara; no te mea kare oki ratou i pure ki te Atu to ratou Atua.",
                "5.": "E teianei, i te au o Mosaia ra, kare ratou e maata mei te iti tangata o te Atua; kareka ra, no te pekapeka i rotopu i te au taeake i tupu ei ratou ki te maata.",
                "6.": "Kua pikikaa iora ratou i te au tangata e manganui i roto i te ekalesia ra, i ta ratou tuatua taparu, e kua arataki ia ratou kia rave i te au ara e manganui, no reira kua tau kia akoia te au tangata i roto i te akonoanga tei rave i te ara, e te akonoanga e tikai.",
                "7.": "Kua aratakiia mai ratou ki mua i te au taunga, e na te au puapii i arataki ia ratou ki mua i te au taunga. E na te au taunga i tuku atu ia ratou ki mua ia Alama, te taunga teitei.",
                "8.": "E teianei, kua oronga te ariki ko Mosaia i te mana kia Alama no runga i te ekalesia.",
                "9.": "E kare a Alama i kite no runga ia ratou; e manganui oki te tangata tei akaapa mai ia ratou. Ae, tu akera te au tangata, e e akakite atura i ta ratou au ara e manganui.",
                "10.": "E teianei, kare tetai mea mei te reira i tupu ana ki rotopu i te akonoanga; no reira, kua manamanata a Alama i roto i tona vaerua, e kua akaue atura aia kia aratakiia ratou ki mua i te ariki.",
                "11.": "E kua tuatua atura aia ki te ariki, i na, teia te tangata e manganui ta matou i arataki ki mua ia koe, e tei akaapaia e to ratou au taeake; I na, kua kitea ratou ki roto i te au tu ara e manganui, e kare ratou e tataraara i ta ratou au ara; no reira kua arataki mai matou ia ratou ki mua ia koe, kia akava koe ia ratou mei te tu o ta ratou au ara.",
                "12.": "Kua tuatua maira te ariki ko Mosaia kia Alama, kare au e akaapa ia ratou; e tenana, ka tuku au ia ratou ki roto i toou rima kia akaapaia.",
                "13.": "E teianei, kua manamanata akaou te vaerua o Alama, aere atura aia, ui atura ki te Atu i te mea tana ka rave i teianei au mea, kua mataku aia ko te tarevake aea aia ki mua i te aroaro o te Atua.",
                "14.": "I muri ake i tona kakuanga i te vaerua o te Atua, kua tae mai te reo o te Atu kiaia, i te na ko anga mai e,",
                "15.": "E ao toou, e Alama, e e ao oki to ratou tei bapetizoia ki te vai o Momoni. E ao toou no toou akarongo maata ki te tuatua a toku ra tavini a Abinadaia.",
                "16.": "E ao to ratou no to ratou akarongo maata ki te au tuatua taau i tuatua atu kia ratou ra.",
                "17.": "E ao toou i te mea, kua akatu koe i tetai akonoanga ki rotopu i teianei iti tangata, e ka akatinamouia ratou, e ka riro oki ratou ei iti tangata noku.",
                "18.": "I na, e ao to teianei iti tangata ko tei inangaro kia rave i toku ingoa ki runga ia ratou; ka kapikiia oki ratou ki toku ingoa, e noku oki ratou.",
                "19.": "E no te mea, kua ui mai koe kiaku no runga i te tangata ara, e ao toou.",
                "20.": "E tavini oki koe noku, e te taputou nei au e, ka rauka ia koe i te ora mutu kore; e ka angaanga koe naku, e ka aere atu ma toku nei ingoa, e ka akaputuputu koe i taku mamoe.",
                "21.": "E ko tei akarongo ki toku nei reo ka riro aia ei mamoe naku e ka ariki koe iaia ki roto i te akonoanga, e ka āriki oki au iaia.",
                "22.": "I na oki, ko taku akonoanga teia. Ko tei bapetizoia, ka bapetizoia aia ki te tataraara. E te tangata taau ka ariki, ka irinaki aia i toku ingoa; e ka akakore rai au i tana au ara.",
                "23.": "Ko au oki te ka rave ki runga iaku uaorai i te au ara a to te ao nei; ko au ïa tei anga ia ratou; e ko au ïa te ka oronga kiaia ko tei irinaki e tae roa atu ki te openga, i tetai ngai i toku rima katau.",
                "24.": "I na oki, te tuatuaia ra ratou ki toku ingoa, e me ka kite ratou iaku, ka tu mai ratou, ka rauka ia ratou tetai ngai i toku rima katau e tuatau ua atu.",
                "25.": "E kia tangi mai te rua o te pu, ei reira e aere mai ei ratou tei kore i kite iaku, ka tu ki mua iaku.",
                "26.": "E i reira e kite ei ratou e, ko te Atu oki au, to ratou Atua, e to ratou Akaora; kare ra ratou i inangaro kia akaoraia.",
                "27.": "Ei reira e akakite atu ei au kia ratou e, kare au i kite ia ratou; E ka aere ke atu ratou ki roto i te ai mutu kore, tei akapapaia no te tiaporo e tana ra au angela.",
                "28.": "E tenana, te tuatau atu nei au kia koe, ko te tangata tei kore e akarongo ki toku reo, kare koe e ariki iaia ki roto i taku akonoanga e kare oki au e ariki iaia i te rā openga ra.",
                "29.": "E tenana, te tuatua atu nei au kia koe, e aere, e ko tei akakino mai iaku, e akava koe iaia kia tau ki te au ara tana i rave ra, e kia aaki mai aia i tana au ara kia koe e kiaku katoa, e kia tataraara aia na tona ngakau katoa, e akakore koe i tana ra au ara, e ka akapera oki au;",
                "30.": "E kia tataraara toku au tangata, ka akakore au i te au ara ta ratou i rave kiaku.",
                "31.": "E ka akakore kotou i ta kotou uaorai au ara tetai ki tetai, ko teia taku e tuatua atu kia koe, ko te tangata tei kore e akakore i te au ara a tona tangata tupu, me tuatua aia e, kua tataraara au, ka akaapaia aia.",
                "32.": "E teianei, te tuatua atu nei au kia koe, E aere, e te tangata tei kore e tataraara i tana au ara, auraka aia e tareia ki rotopu i toku au tangata; e ka akonoia te reira mei teianei e aere atu ki mua.",
                "33.": "E akarongo akera a Alama i teianei tuatua, kua tata iora aia, kia kore e ngaropoina iaia te reira, e kia akava aia i te tangata o te akonoanga kia tau ki te au akaueanga a te Atua ra.",
                "34.": "E kua aere atura a Alama, e kua akava ia ratou tei kitea i te rave anga i te ara ra, mei te tuatua a te Atu ra.",
                "35.": "E ko te tangata tei tataraara i tana au ara, e kua aaki maira i te reira, kua tarē maira aia ia ratou ki roto i te au tangata o te akonoanga.",
                "36.": "E ko te tangata tei kore i aaki mai i ta ratou au ara, e i tataraara i ta ratou angaanga kino ra, kare ratou i tarēia ki rotopu i te au tangata o te akonoanga, kua tipuia to ratou ingoa.",
                "37.": "E kua akaaere a Alama i te au mea katoatoa o te akonoanga; e kua tupu akaou te au kia ratou, e te manuia ki roto i te au mea o te akonoanga; i te aereanga ma te tika ki mua i te Atua; e kua ariki i te au tangata e manganui, e kua bapetizo i te au tangata e manganui.",
                "38.": "E teianei, kua rave a Alama e tona au taeake, ko te au akaaere o te akonoanga, i teianei au mea katoatoa, ma te maroiroi i te apii anga atu i te tuatua a te Atua i te au mea katoatoa; i te akakoromaki i te au tumatetenga, e te takinga kino a ratou tei kore i roto i te akonoanga a te Atua.",
                "39.": "E kua ako atu ratou ki to ratou au taeake; e kua ako katoaia ratou, koia oki te au tangata katoatoa, ki te tuatua a te Atua, kia tau ki ta ratou au ara, koia oki te au ara ta ratou i rave ra, kua akaueia mai e te Atua kia pure ma te kore e akamutu, e kia akameitaki atu i te Atua no te au mea katoatoa."
            },
            "27": {
                "1.": "Kua tupu iora te takinga kino a te aronga akarongo kore no runga i te akonoanga, e no te maata o te takinga kino, kua aue ratou ma te koumuumu ki to ratou au arataki, e kua tuatua oki ratou kia Alama, e na Alama i tuku atu i te reira ki to ratou ariki ra kia Mosaia, e kua uriuri atura a Mosaia ki tona au taunga.",
                "2.": "E kua tuku atura te ariki i tetai akaueanga ki te enua katoatoa, auraka tetai tangata irinaki kore e takinga kino i te tangata o te akonoanga a te Atua ra;",
                "3.": "E tei roto oki i te au ekalesia katoatoa tetai akaueanga pakari, auraka oki te takinga kino e tupu ki rotopu ia ratou ra, kia aiteite ra te au tangata katoatoa.",
                "4.": "Kia kore te akaparau e te akateitei e akakore i to ratou au, kia aroa ra te au tangata katoatoa i tona tangata tupu mei iaia uaorai, i te rave anga i te angaanga ma to ratou uaorai rima kia rauka mai to ratou puapinga.",
                "5.": "Ae, kia rave to ratou au taunga e to ratou au puapii katoatoa i te angaanga ki to ratou uaorai rima, kia rauka mai to ratou puapinga, mari ra, ko tei maki e tei putaua; e no te rave anga i taua au mea ra, kua ki ratou i te meitaki o te Atua ra.",
                "6.": "E kua tupu akaou te au ki te enua ra; e kua tupu oki te au tangata ki te maata ra, e maata atura oki ratou ki runga i te enua ra, i na, i te pae apatokerau, e i te pae tonga, e i te pae i te itinga o te ra, e i te opunga o te ra, i te akatu anga i te au oire mamaata e te au oire rikiriki ki te au ngai katoatoa o te enua.",
                "7.": "Kua aroa mai e kua akameitaki mai te Atu ia ratou, e kua riro ratou ei iti tangata maata e te apinga nui.",
                "8.": "Kua tarē katoaia te au tamariki tamaroa a Mosaia ki rotopu i te aronga irinaki kore ra; e kua tarē katoaia tetai tamaiti a Alama ki rotopu ia ratou ra; kua topaia aia ki te ingoa o tona metua ko Alama; ina ra, kua riro aia ei tangata kino maata e te akamori idolo. E tangata tuatua maata oki aia, e kua tuatua atu aia i te tuatua taparuparu e manganui ki te tangata; no reira kua arataki ke atu aia i te au tangata e manganui i te aru anga atu i tana au angaanga kino.",
                "9.": "E kua riro aia ei tangata akatupu pekapeka ki te akonoanga a te Atua, i te arataki anga atu i te ngakau o te tangata; e i te akatupuanga i te marō ki rotopu i te tangata, e i te tuku anga atu oki i te ravenga e raukaʼi i te enemi o te Atua ra i te mana ki rungao ia ratou.",
                "10.": "E te aere rai aia i te takinga kino i te akonoanga, kua aere muna oki aia e te au tamariki tamaroa a Mosaia katoa, i te kimi anga i te ravenga e takinga kino ei ratou i te akonoanga, e kia arataki ke oki te au tangata o te Atu ra, ma te akono kore i te akaueanga a te Atua ra, e ta te ariki katoa oki;",
                "11.": "E mei taku i tuatua akenei kia kotou, te aaere ra ratou i te patoi anga atu i te Atua, i na, kua mama maira tetai angela a te Atua, kia ratou; e kua eke mai aia, mei te mea, e na roto mai aia i te tiao; e kua tuatua maira aia i te reo mei te mangungu rai te tu, e kua ngaueue oki te enua te ngai i tu ei ratou.",
                "12.": "E no to ratou mataku maata, kua topa ratou ki runga i te one, e kare oki ratou i marama i te tuatua tana i tuatua mai kia ratou ra.",
                "13.": "Kua kapiki akaou maira aia, na ko maira, E Alama e tu mai koe ki runga, eaa koe i takinga kino mai ei i te akonoanga a te Atua ra? I tuatua mai oki te Atu ra e, ko teia taku akonoanga, e naku ïa i akatu, e kare oki tetai mea e akauritumu i te reira, mari ra te ara a toku au tangata.",
                "14.": "Kua tuatua akaou maira te angela na ko maira, i na, kua akarongo akenei te Atu ra ki te pure a tona au tangata, e te pure oki a tona tavini a Alama, toou ra metua; e kua pure oki aia ma te akarongo maata no runga ia koe na, kia aratakiia koe ki te kite i te tuatua mou; e no reira i aere mai ei au e akakite atu kia koe i te mana e te ririnui o te Atua ra, kia pauia te pure a tona au tavini kia tau ki to ratou akarongo ra.",
                "15.": "E i na, ka rauka ainei ia koe i te patoi i te mana o te Atua? I na oki, kare ainei toku nei reo i akangaueue i te enua ra? E kare ainei koe i kite mai iaku nei ki mua i to aroaro na? E i tonokia mai au no ko mai i te Atua ra.",
                "16.": "E teianei te tuatua atu nei au kia koe na. E aere ra, e maara i te tuikaaanga o toou ai metua i te enua ra i Hilama, e te enua oki ia Niphai; e maara oki i te au mea mamaata tana i rave no ratou ra, tei roto oki ratou i te tuikaaanga ra, e nana ratou i akaora.",
                "17.": "Ko te tuatua openga te reira ta te angela i tuatua mai kia Alama e aere atura aia i reira.",
                "18.": "Kua inga akaou iora a Alama ma ki raro, e maata oki to ratou umere; no te mea kua kite ratou i tetai angela a te Atu ki to ratou uaorai mata; e mei te mangungu oki tona reo, tei akangaueue i te enua ra; e kua kite oki ratou e, kare oki tetai mea, mari ra, te mana o te Atua ra, e rauka kia akangaueue e kia rurutakina oki te enua mei te mea e ka veveteia ïa.",
                "19.": "E no te maata o te mataku o Alama, kua murare aia, e kare e rauka iaia kia amama i tona vaa, e apikepike akera aia, kare e rauka iaia kia taki i tona rima; e no reira kua raveia aia e tona au taeake, e kua apainaia atura ma te apikepike, e kua tukunaia iora aia ki mua i tona metua.",
                "20.": "E kua akakite atura ratou ki tona metua i te au mea katoatoa tei tupu kia ratou ra; rekareka iora tona metua no te mea, kua kite aia e, ko te mana ïa o te Atua ra.",
                "21.": "Kua akaputuputu maira aia i te au tangata e manganui kia kite ratou i ta te Atua ka rave ki tana tamaiti, e tona au taeake.",
                "22.": "E kua akaputuputu maira aia i te au taunga, e akamata iora ratou i te akakoreanga kai, ma te pure ki te Atu ra to ratou Atua, kia akatuera mai aia i te vaa o Alama, kia rauka iaia kia tuatua; e kia maroiroi oki tona vaevae e tona rima, kia akatueraia te mata o te iti tangata kia kite oki ratou i te meitaki e te kaka o te Atua ra.",
                "23.": "E akakore akera ratou i te kai ma te pure i nga rā e rua, e e nga po e rua oki, kua maroiroi iora te vaevae o Alama, e kua tu akera aia ki runga e kua akamata iora i te tuatua kia ratou, i te tuatua anga atu kia ratou e, kia akapumaanaia ratou.",
                "24.": "Kua na ko atura oki aia kia ratou e, kua tataraara akenei au i taku au ara, e kua akaoraia oki e te Atua ra; E i na, kua anau au ki te Vaerua.",
                "25.": "E kua tuatua maira te Atu kiaku, Auraka koe e umere i te mea kia anau akaouia te tangata katoatoa e tikai, koia oki te au vaine, e te au tane, e to te au enua katoatoa, e to te au reo, e to te au iti tangata, e to te au kopu katoatoa; i na, kia anau i te Atua ra, kia akariroia to ratou inangaro i te au peu o teianei ao ra, ei tumu tuatua tika, kia akaoraia e te Atua, kia riro ei tamaroa ei tamaine nana ra.",
                "26.": "E kia pera, ka riro ratou ei tangata ou; e kia kore ratou e akapera, kare rai ratou e noo ki te basileia o te Atua ra.",
                "27.": "Te tuatua atu nei au kia kotou, me kore kotou e akapera, ka tuaruia ratou ki vao; e kua kite oki au i te reira, no te mea kua vaitata au i te tuaruia.",
                "28.": "Ina ra, kia rokoia au e te au tumatetenga mamaata, e kia tataraara oki au e kia vaitata i te mate, kua tika i te Atua kia rave mai iaku ra mei roto mai i te ai mate kore, e kua anau akaou au ki te Atua ra.",
                "29.": "Kua akaoraia toku vaerua mei roto mai i te kavangu e te au tapeka o te kino ra. Tei roto oki au i te vaarua poiri tikai; i teianei ra, te kite nei au i te marama umere o te Atua, Kua tumatetenga toku vaerua i te mamae mutu kore; kua raveia ra au, e kare toku ngakau i mamae akaou.",
                "30.": "Kua akaruke au i toku Akaora, e kua patoi oki au i tei tuatuaia mai e to tatou ra au metua; i teianei ra, kia kite ratou e, ka tae mai aia, e te maara nei aia i te au tangata katoatoa tana i anga ra, ka akakite mai aia iaia uaorai ki te tangata katoatoa ra.",
                "31.": "I na, ka tuturi te au turi katoatoa ki raro, e aaki oki te au vaa katoatoa iaia ra, Ae, e kia tae ki te rā openga ra, kia tu mai te au tangata katoatoa kia akavaia e ïa ra, ei reira e aaki ei ratou e, koia te Atua; ei reira oki te au tangata tei kore i kite i te Atua o teianei ao e aaki ei e, e tau ia ratou te mate o te mamae mutu kore ra, ka ruketekete e ka emi oki ratou ki raro ake i te akara anga a tona mata akara matariki ra.",
                "32.": "E mei te reira tuatau maira kua akamata a Alama, e ratou katoa oki tei noo ki te pae iaia i te mama anga mai o te angela kia ratou, i te apii atu ki te au tangata; i te aere anga e pini ua ake taua enua katoatoa ra, i te akakite anga atu ki te au tangata katoatoa i te au mea ta ratou i akarongo e ta ratou i kite ra, e i te tutu aere anga i te tuatua a te Atua i te tumatetenga maata, kua takinga kino maataia e te aronga irinaki kore, e e manganui oki ratou tei motoia maira.",
                "33.": "No atu ra i taua au mea nei, kua akapumaana ratou i te akonoanga i te akamouanga i to ratou akarongo, e i te ako anga atu ia ratou ma te akakoromaki maata, e te tumatetenga maata, kia akono i te au akaueanga a te Atua.",
                "34.": "E toko ā ia ratou, e au tamariki tamaroa ïa na Mosaia. Ko to ratou ingoa, ko Amona e ko Aarona, ko Omena, ko Emenai; ko te ingoa teia o te au tamariki tamaroa a Mosaia ra.",
                "35.": "E kua aere ratou e pini ua ake te enua ra ko Zarahemela, e i rotopu i te au tangata katoatoa i raro ake i te au o te ariki ra ko Mosaia; ma te tauta pakari kia akakore i te au kino ta ratou i rave ki te ekalesia ra; i te aakianga i ta ratou au ara katoatoa, i te akakiteanga atu i te au mea ta ratou i kite ra, e i te akatakaanga atu oki i te au totou, e te tuatua i tataia oki ki te tangata katoatoa tei inangaro i te akarongo mai kia ratou ra.",
                "36.": "E riro iora ratou ei tauturu i roto i te rima o te Atua i te aratakianga i te au tangata e manganui ki te kite i te tuatua mou ra, koia oki, ki te kite o to ratou Akaora.",
                "37.": "E ao oki to ratou! No te mea kua akakite atu ratou i te au; kua akakite oki ratou i te tuatua meitaki o te meitaki ra; e kua akakite atu oki ratou ki te tangata e, Te tutara nei oki te Atu."
            },
            "28": {
                "1.": "E oti akera taua au mea i te raveia e te au tamariki tamaroa a Mosaia ra, kua rave atura ratou i tetai papaki tangata iti, oki akaou atura ki to ratou metua ra, ki te ariki, kua inangaro ratou kia akatika atu aia ia ratou kia aere, e te au tangata katoa ra, ta ratou i iki, ki runga ki te enua ra ko Niphai, kia ako atu ratou i te au mea ta ratou i akarongo, kia rauka ia ratou i te akakite atu i te tuatua a te Atua ta to ratou Atua ra i oronga mai ki to ratou au taeake ko te ngati Lamana.",
                "2.": "E penei ake ka arataki mai ia ratou ki te kite i te Atu to ratou Atua, e kia akakite atu kia ratou i te tuatua tika kore a to ratou ai metua ra. Kia akaora ia ratou i to ratou makitakita ki te ngati Niphai, kia arataki ia ratou ki te mataora o te Atu to ratou Atua, e kia rekareka ratou tetai ki tetai kia kore e pekapeka akaou i te enua ta te Atu to ratou Atua i oronga kia ratou.",
                "3.": "E kua inangaro oki ratou kia akakiteia te ravenga o te akaoraanga ki te au tangata katoatoa, kare oki i tika ia ratou kia mate tetai tangata; i na, me akamanako ratou i tetai tangata i mamae i te mamae mutu kore, ka ruketekete ratou ma te tumatetenga maata.",
                "4.": "Kua akapera te angaanga a te Vaerua o te Atu ki runga ia ratou, e au tangata ara viivii roa atu oki ratou. No te aroa mutu kore o te Atu, kua akaora mai aia ia ratou; ina ra, kua mamae to ratou ngakau no ta ratou au ara ko te rokoia aea ratou e te mate, e ka tuaruia aea ratou ki vao e tuatau ua atu.",
                "5.": "Kua pati akatenga atura ratou ki to ratou metua i te au rā e manganui, kia akatika aia kia aere atu ratou ki te enua ra ko Niphai.",
                "6.": "E kua aere atura te ariki ra ko Mosaia, kua ui akera ki te Atu, me ka akatika mai aia i tana au tamariki tamaroa kia aere atu ki rotopu i te ngati Lamana, kia ako aere i te tuatua.",
                "7.": "Kua tuatua maira te Atu kia Mosaia, e tika kia aere atu ratou, e maata oki te tangata ka ariki i ta ratou au tuatua, e ka rauka ia ratou te ora mutu kore; e naku oki e akaora i taau au tamariki i te rima o te ngati Lamana ra.",
                "8.": "Kua tuku atura oki a Mosaia ia ratou kia aere, e kia rave ua atu i ta ratou e pati.",
                "9.": "Aere atura ratou na roto i te metepara kia ako aere i te tuatua ki rotopu i te ngati Lamana; e ka tata au i te tuatua no ta ratou au angaanga a muri ake.",
                "10.": "E kare a te ariki ra a Mosaia tamariki kia rauka iaia i te oronga atu i te basileia kiaia, kare oki tetai o te tamariki ana i inangaro i te basileia.",
                "11.": "E no reira kua rave aia i te au papaanga tuatua i kotikotiia ki runga i te au papa veo, e te au papa oki a Niphai, e te au mea katoatoa tana i akono e tana i tiaki, mei tei akaueia mai e te Atua ra, kua oti oki i te uriia e i te tataia oki te au papaanga tuatua i kotikotiia ki runga i te au papa auro ra tei kiteaia oki e te au tangata o Limihai ra, e tei orongaia oki kiaia e te rima o Limihai.",
                "12.": "E kua akapera aia no te inangaro maata o tona ra au tangata, e inangaro tikai oki to ratou i te kite i te tuatua no taua au tangata tei takoreia.",
                "13.": "E na roto i taua nga toka e rua i tamouia ra ki roto i nga mea punupunu e rua i te ana ra, i uri mai ei aia i taua au papaanga tuatua ra.",
                "14.": "Kua akapapaia teianei au mea mei muatangana maira, e kua orongaia mai oki ki tera uki ki tera uki, no te urianga i te au reo ke ke.",
                "15.": "E kua akonoia te reira ra, e kua tiakiia oki e te rima o te Atua, kia akakite atu aia ki te au tangata katoatoa tei noo ki te enua, i te au ara e te angaanga viivii a tona ra au tangata.",
                "16.": "E ko te tangata oki tei iaia taua au mea ra, kua karangaia aia ei akara, mei te tuatau taito katoa ra.",
                "17.": "E kia oti akera a Mosaia i te uri i taua papaanga tuatua nei, i na, kua akakite te reira, i te au tangata i takoreia ra, mei te tuatau i takoreiaʼi ratou ra, e tae roa atu ki muri ki te akatuanga o taua are teitei ra, i te tuatau i akatuke ei te Atu i te reo o te au tangata, e i akapueurikirikiiaʼi oki te tangata ki runga i te tua o te enua nei, i na, mei te reira tuatau e tae roa atu ki muri ki te angaia anga o Adamu.",
                "18.": "E no teianei papaanga tuatua kua tupu te mii maata i te au tangata o Mosaia ra, i na, kua ki ratou i te mii; kua rauka ra ia ratou te kite maata e kua rekareka ratou i te reira.",
                "19.": "Ka tataia taua papaanga tuatua ra a muri ake; i na oki, e mea meitaki kia kite te au tangata katoatoa i teianei au mea i tataia ki roto i teianei papaanga tuatua ra.",
                "20.": "E teianei, mei taku i tuatua atu kia kotou, kia oti akera taua au mea nei i te raveia e te ariki ra e Mosaia, kua rave aia i te au papa veo e te au mea katoatoa tana i akono ra, e kua tuku atura kia Alama ko te tamaiti ïa a Alama ra; i na, te au papaanga tuatua, e te uri reo oki, e kua tuku atura kiaia ra, e kua akaue atura iaia kia akono e kia tiaki aia i te reira, e kia papa katoa aia i te tuatua o te iti tangata, e kia tuku atu i te reira ki tera uki, ki tera uki, mei tei tukunaia maira mei te tuatau i akaruke mai ei a Lihai ma ia Ierusalema ra."
            },
            "29": {
                "1.": "E oti akera a Mosaia i te rave i taua au mea, akaunga atura aia i te karere ki te au enua katoatoa e ki rotopu i te au tangata katoatoa, i te ui anga atu ki te tangata kia akakite mai i to ratou manako e, koai te ka riro ei ariki no ratou.",
                "2.": "Kua tae maira oki te tuatua a te tangata i te na ko anga mai e, kua inangaro matou i taau tamaiti ia Aarona ei ariki e ei tutara no matou.",
                "3.": "Kua aere ra a Aarona ki te enua ra ko Niphai; no reira, kare e rauka i te ariki i te tuku i te basileia ki runga iaia; e kare oki a Aarona e inangaro i te basileia ki rungao iaia, e kare katoa e tika i tetai i te au tamariki a Mosaia kia tukuia te basileia ki runga iaia.",
                "4.": "No reira, kua unga akaou atu te ariki ra ko Mosaia i te karere ki rotopu i te au tangata ra. E au tuatua tataia tana i akaunga atu ki rotopu i te tangata ra. Ko te au tuatua oki teia i tataia atu, ko tei na ko atu e,",
                "5.": "I na, e toku au tangata e, koia oki toku au taeake, te manako nei au e, e taeake kotou noku, ka inangaro oki au ia kotou kia akamanako meitaki kotou no runga i te mea ta kotou e akamanako nei; no te mea te inangaro nei kotou i tetai ariki.",
                "6.": "Te tuatua atu nei au kia kotou na, kare te tangata nona tikai te basileia i ariki ana, kare oki aia e rave i te basileia kiaia ra.",
                "7.": "E tenana, kia akataka keia tetai ei mono iaia ra, i na, kua mataku au ko te tupu aea te mārō ki rotopu ia kotou na; koai oki tei kite e, penei ka tupu te riri o taku tamaiti, nona oki te basileia, e arataki ke atu ei aia i tetai papaki o teianei iti tangata, kia aru atu ratou iaia, e na te reira e akatupu i te tamaki e te pekapeka ki rotopu ia kotou: e na te reira oki e akamaringi i te toto maata, e te arai oki i te mataara o te Atu ra, i na, e mate ei te vaerua o te au tangata e manganui.",
                "8.": "E te tuatua atu nei au kia kotou e, kia pakari tatou e kia akamanako tatou no runga i teia au mea nei, e kare o tatou tika kia takore i taku tamaiti, e kare katoa o tatou tika kia takore i tetai tangata ke, me ka akataka keia aia ei mono iaia ra.",
                "9.": "E kia oki akaou taku tamaiti ki tona ra akaparau e ki te au mea viivii e tataraara aia i te au mea tana i tuatua, e e inangaro i tana tuanga i te basileia, e na te reira e akatupu ki roto iaia e ki roto i teianei iti tangata i te au ara e manganui.",
                "10.": "Kia pakari tatou i te akara ki teianei au mea e kia rave tatou i te mea kia akatupu i te au no teianei iti tangata.",
                "11.": "E tenana, ko au to kotou ariki kia ope te toenga o toku nei au ra. Ina ra, kia akataka tatou i tetai au akava kia akava atu i teia iti tangata mei tei tau ki to tatou ture, e na tatou e akaou i te au mea o teia iti tangata nei, akataka tatou i tetai au tangata marama ra, ei akava, e na ratou e akava atu i teianei iti tangata ki te au akaueanga a te Atua ra.",
                "12.": "E ngari ake te tangata kia akavaia e te Atua e i ta te tangata akavaanga, kua tika oki te au akaapaanga a te Atua, ta te tangata ra, kare ïa i te tika i te au taime katoatoa.",
                "13.": "E tenana, naringa ka rauka ia kotou i te iki i tetai tangata tuatua tika ei ariki no kotou, ko te ka akamou oki i te au ture a te Atua, e ka akava atu i teianei au tangata kia tau ki tana au akaueanga; I na, naringa ka rauka ia kotou i te au tangata te ariki te ka rave mei ta toku metua ra mei ta Beniamina i rave no teianei au tangata ra; Te tuatua atu nei au kia kotou, naringa ka rauka mei te reira i te au tuatau katoatoa, e mea meitaki i reira te ariki kia tutara ki runga ia kotou.",
                "14.": "E kua angaanga au, ko au uaorai ma toku ririnui katoa e toku kite katoa ra, i te apii anga atu kia kotou i te au akaueanga a te Atua, e i te akatupuanga oki i te au ki runga i te enua katoatoa, kia akakore i te tamaki e te mārō, e te keia, e te noni, e te ta tangata e te au tu ara katoatoa ra.",
                "15.": "Ko te tangata oki tei rave i te ara, ko taku ïa i akautunga atu ki te ture tei orongaia mai kia tatou e to matou ui tupuna.",
                "16.": "E te tuatua atu nei au kia kotou, no te mea kare e tuatua tika ta te au tangata katoatoa, kare e meitaki kia akatika kotou i te ariki e te ui ariki kia tutara ki runga ia kotou.",
                "17.": "I na oki, te maata o te ara ka rauka i tetai ariki tuatua tika kore i te akatupu. Aue, te au tumtetenga maata e.",
                "18.": "E akamaara i te ariki ia Noa e tana au ara e tana au angaanga viivii e te au ara e te au angaanga viivii a tona ra au tangata. I na, te au tumatetenga maata i tae mai ki runga ia ratou ra; no ta ratou au apa i akatuikaaiaʼi ratou.",
                "19.": "Naringa kare te tauturu a Tei Anga ia ratou ra, no ta ratou tataraara tikai, kua vai rai ratou ki te tuikaaanga e tae roa mai ki teianei.",
                "20.": "Ina ra, kua akaora aia ia ratou, ko tei taakaaka ia ratou uaorai ki mua iaia, e i te mea oki, kua kapiki atu ratou kiaia kia akaora aia ia ratou i te tuikaaanga; te pera maira te Atu i te angaanga i tona mana ki te au mea katoatoa i rotopu i te tamariki a te tangata nei, i te tuku anga atu i tona rima aroa ki tei akarongo kiaia ra.",
                "21.": "E i na oki, te tuatua atu nei au kia kotou, kare e rauka ia kotou kia tuaru atu i tetai ariki tuatua tika kore, mari ra, na roto i te pekapeka maata e te akamaringi anga i te toto maata.",
                "22.": "No te mea oki, e au oa tona i te tuatua tika kore, e e noo mai rai i tona au tiaki; e te uritumu ra aia i te au ture a tei tutara ma te tuatua tika i mua ake iaia ra; e te akaapa ra aia i te au akaueanga a te Atua ra.",
                "23.": "E te maani ra aia i te au ture, e kua tuku atu i te reira ki rotopu i tona ra au tangata, i na, ko te au ture ïa e tau ki tana uaorai au peu viivii; e te tangata oki tei kore e akono i tana ra au ture, ka takoreia aia e ïa; e te au tangata oki te ka uritumu kiaia, e tono atu aia i tona au nuku, e tamaki atu ei kia ratou, e me ka rauka iaia, ka takore aia ia ratou ra, pera te ariki tuatua tika kore i te arai ke atu i te aereanga o te au tuatua tika katoatoa ra.",
                "24.": "E teianei oki, te tuatua atu nei au kia kotou e, kare e mea meitaki kia tae mai te reira au mea viivii ki runga ia kotou.",
                "25.": "E tenana, kia iki kotou, e na te katoatoa rai e iki, e au akava kia akavaia kotou kia tau ki ta te au ture i tukunaia mai kia kotou e to tatou ui tupuna ra, ko te tuatua mou ïa, e i orongaia mai oki kia ratou e te rima o te Atu.",
                "26.": "E teianei, kare te au tangata katoatoa e inangaro i te au mea tei kore e meitaki; te inangaro ra tetai papaki iti o te tangata i te au mea kare e meitaki. E inangaro ra tetai papaki iti o te tangata i te mea tika kore, e tenana, kia akonoia teia ei ture no kotou, koia oki kia raveia te akaaereanga na roto i te reo o te au tangata katoatoa.",
                "27.": "E kia tae ki te tuatau e riro ei te tuatua a te au tangata katoatoa i te iki i te tuatua tika kore, ei reira e tae mai ei te utunga a te Atua ki runga ia kotou, i na, ei reira aia e aere mai ei kia kotou ma te mate maata, mei tana oki i aere mai ana ki teianei enua.",
                "28.": "E me e au akava to kotou, e kare ratou e akava ia kotou kia tau ki te ture i orongaia maira, ka rauka kia tukunaia atu ratou kia akavaia ratou e tetai akava maata.",
                "29.": "Kia kore to kotou au akava maata e akava i te akavaanga tika ra, e akaputuputu katoa i te au akava meangiti, e na ratou e akava atu i to kotou au akava maata, kia tau ki te inangaro o te au tangata.",
                "30.": "E te akaue atu nei au kia kotou na, kia raveia teia au mea ma te mataku i te Atu ra; te akaue atu nei oki au kia rave katoa i teia au mea, e auraka ei ariki no kotou; e kia rave teia iti tangata i te au ara e te au kino, ka pauia ïa te reira ki runga i to ratou uaorai upoko ra.",
                "31.": "I na oki, te tuatua atu nei oki au kia kotou e, na te ara a te au ariki i akatupu i te ara a te au tangata e manganui.",
                "32.": "E teianei, kua inangaro au kia akakoreia taua tu aite kore i te enua nei, i rotopu i teia au tangata noku; kua inangaro ra au kia vai te enua nei ei enua tiama kia rauka i te au tangata katoatoa to ratou tika e i to ratou uaorai inangaro katoa, me ka tika i te Atu kia noo tatou e kia riro te enua ei ipukarea no tatou, i na, kia vai tetai toenga o ta tatou uanga ki runga i te enua.",
                "33.": "E maata atu rai te au mea ta te ariki ta Mosaia i totou atu kia ratou i te akakiteanga atu i te au tumatetenga e te manamanata oki o te ariki tuatua tika ra kia ratou; koia oki te manamanata o te vaerua i to ratou au tangata, e te au koumuumu a te au tangata ki to ratou ariki, e kua akakite papu atu aia i te reira kia ratou.",
                "34.": "Akakite atura oki aia kia ratou e, e kare e meitaki taua au mea ra, kia tae ra te apainga ki runga i te au tangata katoatoa e kia rave i te au tangata katoatoa i tana tuanga.",
                "35.": "E kua akakite katoa iora oki aia i to ratou au pekapeka e te au kino me noo ratou ki raro ake i te tutaraanga o te ariki tuatua tika kore ra.",
                "36.": "I na, ko tana au ara, e te au peu viivii, e te au tamaki, e te maro, e te akamaringi anga i te toto, e te keia, e te noni, e te akaturi, e te au tu ara katoatoa ra e kare e pou i te tata, i te akakite anga atu kia ratou e, kare e meitaki kia vai rai taua au mea ra, e e au mea tau kore maata oki taua au mea ra ki te akaueanga a te Atua.",
                "37.": "E kia oti te ariki ko Mosaia ra i te tuku anga atu i taua au mea ra ki rotopu i te au tangata, kua kite iora rotou e, ko te tuatua mou ïa e, kare tuatua maira.",
                "38.": "Kua akakore akera ratou i to ratou inangaro i te ariki ra, e kua inangaro tikai atura kia aiteite te au tangata katoatoa ra e kia aiteite ratou i te au enua katoatoa; e kua akakite maira te au tangata katoatoa i to ratou inangaro kia akautungaia ratou ki ta ratou uaorai ara i rave ra.",
                "39.": "E no reira kua akaputuputu ratou ia ratou uaorai ki te au pupu i te enua e pini ua ake, kia tuku i ta ratou tuatua, i te ikianga i te au tangata te ka riro ei akava no ratou ra, kia akavaia ratou ki te ture i orongaia mai kia ratou ra; e rekareka roa akera ratou i te tikaanga i rauka mai ia ratou ra.",
                "40.": "E maata atura to ratou aroa kia Mosaia, kua maata atu to ratou akangateitei iaia i to ratou akangateiteianga i tetai ua atu tangata, i to ratou akamanakoanga, kare rai aia i te ariki akavi tangata tei kimi i te puapinga, koia oki taua apinga nui ra ka viivii ei te vaerua; e kare rava aia i inangaro mai i to ratou puapinga, e kare katoa oki aia i rekareka i te akamaringianga toto; kua akatupu ra aia i te au ki te enua, e kua tuku atu aia i tona ra au tangata kia akaoraia ratou mei roto mai i te au tu tuikaaanga; no reira, kua aere atu ratou kiaia ma te aroa aite kore.",
                "41.": "E kua akataka iora ratou i te au akava kia akavaia ratou e kia akava oki ia ratou mei tei tau i te ture ra, e kua pera ratou katoatoa e pini ua ake te enua.",
                "42.": "E kua akatakaia iora a Alama e koia te akavanui mua; e taunga teitei katoa aia, na tona ra metua tane i akamana iaia ra, e i tuku mai oki i te akaaereanga i te au mea katoatoa o te akonoanga kiaia.",
                "43.": "E te aere atura a Alama na te mataara o te Atu ra, e kua akono aia i tana ra au akaueanga; e kua akava aia i te akavaanga meitaki e kua au atura to te enua katoatoa.",
                "44.": "E ko te akamataanga ïa o te tutaraanga o te akava ki runga ake i te enua ra ko Zarahemela, e ki rotopu i te au tangata katoatoa i tuatuaia ko te ngati Niphai; e ko te akavanui mua, ko Alama ïa.",
                "45.": "E kua mate iora tona metua i te mataiti varu ngauru ma rua, i oraʼi oki aia i te akatupuanga i te au akaueanga a te Atua ra.",
                "46.": "E kua mate katoa iora a Mosaia i te toru ngauru ma toru mataiti o tona ra tutaraanga, ko tona mataiti e ono ngauru ma toru ïa, i te katoatoa e rima anere ma iva mataiti mei te tuatau i akaruke mai ei a Lihai ia Ierusalema ra.",
                "47.": "E ko te openga iora ïa o te tutaraanga o te ui ariki ki runga i te au tangata o Niphai; e kua ope te au rā o Alama, ko tei akatu i to ratou akonoanga."
            }
        }
    },
    "alma": {
        "meta": {
            "slug": "alma",
            "name": "Te Puka a Alama",
            "chapterWord": "Pene"
        },
        "chapters": {
            "1": {
                "intro": "Te tuatua a Alama, te tamaiti a Alama mua, e te Akavanui ki rungao i te iti tangata Niphai, e te taunga teitei o te Akonoanga. Te tuatua o te tutaraanga o te au akava, e te tamaki, pera katoa ki te akatupuanga pekapeka ki te iti tangata. E pera katoa te tuatua o te tamaki ki rotopu i te ngati Niphai e te ngati Lamana, mei tei tau ki te papaanga a Alama, te akavanui.",
                "1.": "I te mataiti mua i te tutaraanga o te au akava ki te ngati Niphai, mei reira e aere atu, kua aere te ariki ko Mosaia na te ara e aereia e to teia nei ao, ma te tamaki i te tamaki meitaki ma te tau tona aerenga ki mua i te Atua, e kare oki i akaruke i tetai tangata ei mono iaia, kua akamou ra aia i tetai ture, e kua akatikaia e te tangata, e no reira kua akono ratou i te ture tana i maani ra.",
                "2.": "Ei reira ra, i te mataiti mua i tutaraʼi a Alama ki runga i te terono akavaanga, kua apainaia mai tetai tangata ki mua iaia kia akavaia; e tangata maata e te rongonui ma te maroiroi maata.",
                "3.": "E kua aere atu aia ki te au tangata i te tutu anga atu kia ratou i te tuatua a te Atua, ma te akakino i te akonoanga e te tuatua ra aia ki te tangata i te na ko anga e, kia riro te au taunga e te au puapii ei aronga maata, e tikai, e kare oki i te mea tika kia angaanga ratou ki to ratou uaorai rima, kia tauturuia ra ratou e te au tangata e tikai.",
                "4.": "Kua akakite papu atura aia ki te au tangata e, ka akaoraia te au tangata katoatoa me tae ki te au rā openga ra, eiaa oki ratou e mataku, e eiaa katoa e ruketekete, ka akateitei ra ratou i to ratou upoko ma te rekareka, e kua anga oki te Atua i te tangata katoatoa ra, e kua akaora katoa i te au tangata ravarai, e i te openga ra, ka rauka i te katoatoa te ora mutu kore.",
                "5.": "E kua apii rai aia i teia au mea e manganui e e maata katoa tei irinaki ki tana tuatua, e maata katoa tei oronga atu i te moni nana.",
                "6.": "E kua akateitei tona ngakau na te ngakau parau, ma te aao i te kakau oko maata, e ma te akamata katoa i te akatumu i tetai akonoanga nana kia tau ki tana uaorai apiianga.",
                "7.": "E iaia e akamata ra i te apii atu ki te aronga tei akarongo ki tana ra tuatua, kua aravei aia i tetai tangata o te akonoanga a te Atua, koia oki ko tetai o te au puapii, e kua akamata aia i te tuatua pakari atu kiaia e ka arataki ke atu oki aia i te tangata o te akonoanga, ina ra, ko te tangata tei tu mai kiaia kua ako mai iaia ki te tuatua a te Atua.",
                "8.": "E ko te ingoa o taua tangata ra ko Kitiona, e koia katoa oki te rima rave o te Atua, i te akaoraanga te Atua i te iti tanagta o Limihai mei roto mai i te tuikaaanga.",
                "9.": "E teianei, kua ako atu a Kitiona iaia ma te tuatua a te Atua, kua riri aia ia Kitiona, ma te kiriti mai i tana koke no te ta atu iaia. E no te mea kua pakari a Kitiona, kare atura i rauka iaia i te paruru iaia uaorai, e no reira, kua mate atura aia.",
                "10.": "Kua raveia akera te tangata i ta iaia ra e te aronga o te akonoanga e kua aratakiia mai ki mua ia Alama kia akavaia no tana ara i rave ra.",
                "11.": "Kua tu iora aia ki mua ia Alama ma te tuatua atu ma te mataku kore.",
                "12.": "Kua tuatua akera a Alama e, ko te taime mua teia i tupu ei te angaanga pikikaa ki rotopu i teianei iti tangata. E i na, kare ko te angaanga a te orometua pikikaa anake ra, kua tamata oki ra koe i te akatika i te angaanga a te taunga purepure ra na roto i te koke, kia akatikaia te angaanga taunga purepure ki teia aronga nei, e ka pou rava ratou i te reira.",
                "13.": "E kua akamaringi oki koe i te toto o te tangata tuatua tika ra. I na, tetai tangata tei rave i te meitaki maata no te aronga nei, e kia akaora matou ia koe na, e ka riro tona toto ki runga ia matou.",
                "14.": "E no reira kua akaapaia koe kia mate kia tau ki te ture i oronga ia mai kia tatou e Mosaia to tatou ariki openga, e kua akatikaia te reira e teia aronga nei, e no reira kia akono teia aronga nei i teia ture e tikai.",
                "15.": "E ko Nihora oki tona ingoa. Kua apai atu ratou iaia ki te take o te tuaivi ko Manitai, kua akaueia aia i reira kia tuatua koia oki kua akakite ma te akapapu mai i te tikaanga tikai ki mua i te rangi e te enua e, e mea tau kore oki tana i apii atu ki te au tangata, e e mea tarevake ïa i te tuatua a te Atua, e kua mate aia i te mate akama.",
                "16.": "Kare ra teia i riro ei akamutuanga no te puraraanga o te angaanga a te au orometua pikikaa i roto i taua enua ra, e maata oki tei inangaro i te au mea kino o teianei ao, e kua aere atu ratou ma te ako aere i te apiianga pikikaa, kua rave oki ratou i teia no te moni e te tu ngateitei.",
                "17.": "Kare oki ratou e pikikaa me kiteaia ake no te mataku i te ture, e ka akaapaia oki te aronga pikikaa. E no reira kua akamata ua ratou i te apii kia tau ki to ratou uaorai irinaki, e kare oki e mana o te ture ki rungao i tetai tangata no tona irinakianga.",
                "18.": "E kare oki ratou i keia no te mataku i te ture, ka akautungaia oki, e kare katoa oki i keia, e kare katoa oki i ta ua, e ko te tangata te ka ta ua e utunga mate tona.",
                "19.": "E ko te tangata kare i roto i te akonoanga a te Atua kua tamata ratou i te takinga kino i te au tangata i roto i te akonoanga a te Atua ko tei rave katoa i te ingoa o te Atu.",
                "20.": "E kua takinga kino katoa ratou ia ratou ma te tuatua atu i te au tu tuatua ravarai, e no to ratou maru, e kare katoa e tuatua i to ratou uaorai manako, e kua akakite katoa i te tuatua a te Atua tetai ki tetai ma te kore e moni e te oko.",
                "21.": "E ture pakari oki tei orongaia mai ki te au tangata o te akonoanga kia kore oki tetai tangata i roto i te akonoanga e tu mai ki runga e takinga kino mai i te aronga kare i roto i te Akonoanga, kia kore katoa oki e kino e tupu kia ratou.",
                "22.": "Ina ra, e tupu akera ki rotopu ia ratou te ngakau parau, e kua akamata katoa i te akakino atu, e ka ta oki ratou ma tetai ki tetai to ratou puku rima.",
                "23.": "I te rua o te mataiti i te tutaraanga o Alama i tupu ei teia, e e tumu teia no tetai takinga kino maata ki te akonoanga, e e timataanga maata ki te akonoanga.",
                "24.": "Kua ketaketa atu rai te ngakau o te tangata e kua tipu keia to ratou ingoa ki vao, e kare rava oki ratou e akamaara akaouia atu e te iti tangata o te Atua. E manganui katoa oki tei akaatea ia ratou uaorai mei roto mai ia ratou.",
                "25.": "E kua riro oki teia ei timataanga maata ki te aronga tei irinaki tamou tikai ma te akarongo, no te mea oki e, kua mou piri ratou ma te ngaueue kore i te akono anga i te au akaueanga a te Atua, ma te akakoromaki i te au tu takinga kino te ka tupu kia ratou.",
                "26.": "E i te akaruke anga te au taunga i ta ratou angaanga kia akakite atu i te tuatua a te Atua ki te au tangata, kua akaruke katoa te au tangata i ta ratou au angaanga no te akarongo atu ki te tuatua a te Atua. E i muri ake i to te au taunga akakite anga atu kia ratou i te tuatua a te Atua, kua oki atu ratou ki ta ratou angaanga ma te maroiroi, e kare o te taunga manako, kua meitaki atu aia i te tangata i akarongo iaia ra, e kare katoa e meitaki atu to tei apii atu i to tei apiiia, e aiteite ua oki, e kua rave ratou katoatoa i te angaanga te tangata ki tona uaorai maroiroi.",
                "27.": "E kua tua atu ratou i to ratou au apinga te tangata ki tana i rauka, ki tei ngere, e tei putaua, e tei maki, e tei takinga kinoia, e kare katoa ratou i aao i te kakau oko maata, ina ra, te ma ua ra ratou e te manea.",
                "28.": "E kua akamou ratou i te au angaanga o te akonoanga, e kua akatupu katoa ratou i te au, ma te autu i te au tu takingakino ravarai.",
                "29.": "E no te ngaueue kore o te akonoanga, kua apinga nui oki ratou, ratou i anoano, kua maata ta ratou kua tu ratou i te au mea ravarai ta te au manu, te anana puakatoro e te au tu mea katoatoa, e pera katoa te sitona, e te auro, e te ario e te au mea memeitaki ravarai. E manganui to ratou au tu kakau manea tikai, e te au tu kakau memeitaki ravarai.",
                "30.": "Kua pera katoa ki roto i to ratou puapingaanga, kare ratou i tuaru atu i tei ngere, e tei pongi, e pera katoa tei kaki vai, e tei maki, e tei kore i angaiia ana, e tei kore i tuku i tona ngakau ki te au mea e apinga nui ei, kua aroa atu i te katoatoa, ki te tamariki e te aronga pakari, te tuikaa e te tuikaa kore, te tane e te vaine, tei vao e tei roto i te akonoanga, ma te kore e akara atu i te tu o te tangata, tei ngere.",
                "31.": "E kua tupu ratou ma te puapinga maata e kua riro ei aronga apinga nui atu, i te aronga tei kore i roto i te Akonoanga.",
                "32.": "Ko tei kore oki i roto i ta ratou akonoanga, kua ō ratou ki roto i te au tu morimori, e te akamori idolo, te kōpe, e te au tuatua puapinga kore, e te akaparau, ma te aao i te au kakau oko maata, e te tu ngakau parau e te akateitei i to ratou mata, e te pikikaa, keia, te akaturi, ta tangata, e te au tu kino ravarai, ina ra, kua taangaangaia te ture ki runga i te aronga tei aati i te reira ki te ngai e rauka ia ratou.",
                "33.": "E no te ture i tukunaia mai ki runga ia ratou kia tutaki te tangata no tana i rave, kua meitaki mai ratou ma te kore rava e kino akaou mei tei kiteaia ana, kua tupu tikai te au ki te iti tangata Niphai e tae rava mai ki te rima o te mataiti i te tutaraanga o te au akava."
            },
            "2": {
                "1.": "E tae akera ki te rima o te mataiti i to ratou tutaraanga, kua tupu tetai tauetonoanga ki rotopu i te tangata no tetai tangata ko tei karangaia e, ko Amelikai, e tangata kikite oki aia, e tangata kite ra i te pakari o te ao nei, mei te tu rai o te tangata tei tamate ia Kitiona ki te koke, ko tei tamateia kia tau ki te ture.",
                "2.": "Na roto i tona pakari, kua arataki atu a Amelikai i te au tangata e manganui kia aru ratou iaia, e kua riro ratou ei aronga ririnui, e kua akamata katoa ratou kia akariro ia Amelikai ei ariki no te iti tangata.",
                "3.": "Kua manamanata oki te au tangata o te akonoanga i teia, e pera te aronga tei kore i taparuparuia ana e te tuatua a Amelikai, kua kite oki ratou e, ka akatinamouia teia au mea ki te reo o te tangata katoatoa kia tau ki ta ratou ture.",
                "4.": "E no reira, mei te mea ka rauka ia Amelikai te akatika anga a te vaa tangata, no tona tu kino, ka akakore aia i to ratou tikaanga ki roto i te akonoanga, no te mea, ko tona akakoroanga rai ïa, kia takinga kino i te akonoanga a te Atua.",
                "5.": "Kua akaputuputu mai te au tangata katoatoa o taua enua ra, te tangata e tona uaorai manako no te patoi e, me no te akatika ia Amelikai, e rua ïa pupu, e kua maro tetai ki tetai.",
                "6.": "Kua uipa mai ratou ki te ngai okotai kia tuatua atu no runga i teia akakoroanga, kua tukuia te reira ki mua i te au akava ra.",
                "7.": "Kua tae maira te reo patoi o te au tangata ra kia Amelikai, e kare ratou e akatika iaia kia riro aia ei ariki no te iti tangata.",
                "8.": "Kua riro oki teia ei rekareka anga no te au tangata tei patoi iaia, ina ra, kua akakoko rai a Amelikai i te aronga tei inangaro iaia kia riri atu ki te aronga tei kore i inangaro iaia.",
                "9.": "E i na, kua uipa ratou ki te ngai okotai ma te iki ia Amelikai ei ariki no ratou.",
                "10.": "I te riro anga a Amelikai ei ariki no ratou, kua akaue aia ia ratou kia ta atu i to ratou ai taeake, kua rave aia i teia, kia riro mai oki ratou iaia.",
                "11.": "E kua tuatuaia te au tangata o Amelikai ki te ingoa o Amelikai, e kua kapikiia e ko te ngati Amelikai, e ko te toenga, ko te ngati Niphai ïa, me kore ra, ko te iti tangata o te Atua.",
                "12.": "E no reira kua kite te ngati Niphai i te ravenga a Amelikai, e kua akapapa ratou i te aravei atu ia ratou, kua akateateamamao ratou i ta ratou koke, e te simetera, e te ana, e te kakao, e te toka, e te maka, e te au tu apinga tamaki ravarai.",
                "13.": "Kua papa oki ratou i te aravei atu i te ngati Amelikai me aere mai ratou. Kua iki ratou i tetai au rangatira, e te rangatira teitei, e te rangatira anere kia tau ki to ratou au numero.",
                "14.": "E i pera katoa a Amelikai i te akapapa anga i tona iti tangata ki te au tu apinga tamaki katoatoa. Kua iki katoa aia i tetai au tutara, e te akaaere ki rungao i te tangata ei arataki ia ratou kia tamaki atu i to ratou ai taeake.",
                "15.": "Kua aere atura te ngati Amelikai ki te tuaivi ra ko Aminihu, i te tuanga itinga i te kauvai ko Sidona, tei tae na te pae enua o Zarahemela, ei reira oki ratou i akamataʼi i te tamaki atu ki te ngati Niphai.",
                "16.": "I na ko Alama oki te akavanui e te kavana o te iti tangata Niphai, e no reira kua aere atu aia e tona iti tangata, e tona au rangatira, e te rangatira anere kia arataki i tona au vaeau kia tamaki atu i te ngati Amelikai.",
                "17.": "Ei reira oki ratou i akamataʼi i te tamate atu i te ngati Amelikai i runga i te tuaivi i te itinga o Sidona. E kua tamaki atu rai te ngati Amelikai i te ngati Niphai ma te maroiroi tikai, e maata oki to te ngati Niphai i topa i te ngati Amelikai.",
                "18.": "E kua akamaroiroi mai te Atua i te rima o te ngati Niphai, kia rauka oki ia ratou i te ta atu i te ngati Amelikai, kua akamata katoa ratou i te oro ke atu mei mua ia ratou.",
                "19.": "Kua arumaki atura te ngati Niphai i te ngati Amelikai i taua rā katoa ra, e kua ta atura ia ratou, e manganui atura ta ratou i ta i te ngati Amelikai, e tai ngauru ma rua tausani e rima anere e toru ngauru ma rua tangata, e to te ngati Niphai, e ono tausani e rima anere e ono ngauru ma rua tangata i mate.",
                "20.": "E i na, i te kore anga e rauka akaou ia Alama i te arumaki i te ngati Amelikai, kua akaue atu aia i tona iti tangata kia patia i to ratou au puakapa ki roto i te ō o Kitiona, kua kapikiia teia ō e ko te ō o Kitiona, koia tei taiaia e Nihora, e i roto oki i teia ō nei i patiaʼi te ngati Niphai i to ratou au puakapa no taua po ra.",
                "21.": "Kua akaunga atura Alama i tetai au tangata ei tutaka i te au akakoroanga o te ngati Amelikai, kia kite oki aia i to ratou au ravenga, kia rauka oki iaia i te paruru atu i tona iti tangata mei ia ratou, e kia kore ratou e takoreia.",
                "22.": "E ko teia oki tana aronga i akaunga atu ei tutaka i te punanga o te ngati Amelikai, ko Zerama, e ko Amanora, ko Manitai, e Limiera, ko te aronga oki teia tei aere atu i te akara i te nuku o te ngati Amelikai.",
                "23.": "E i tera mai rā, kua oki viviki atu ratou ki to ratou puakapa ma te mataku maata, e te poitirere maata e te taitaia i te na ko anga e,",
                "24.": "I na, kua aru matou i te nuku o te ngati Amelikai, e i to matou poitirere maata, i roto i te enua ko Minona, i rungao i te enua o Zarahemela, i te enua o Niphai, kua kite atu matou i tetai nuku tangata maata e ngati Lamana, e kua kapiti mai oki te ngati Amelikai kia ratou.",
                "25.": "E tei runga katoa ratou i to tatou ai taeake i taua enua ra, e te oro ra ratou na mua ia ratou ma ta ratou au anana, e ta ratou au vaine, e ta ratou au tamariki ki to tatou oire, e mei te mea e oro ke atu tatou ka peke to tatou oire, e ka ta ratou i to tatou au metua, te vaine e te tamariki katoa.",
                "26.": "Kua rave iora te ngati Niphai i to ratou au puakapa, kua akaruke atura i te o o Kitiona, e kua aere atu ki to ratou oire, koia ko Zarahemela.",
                "27.": "E i na, ia ratou e tikoti ra i te kauvai ko Sidona, kua aere mai te urupu maata o te ngati Lamana e te ngati Amelikai ki runga ia ratou e mei te one taatai oki ratou i te maata, kua aere mai ratou i te ta mai ia ratou.",
                "28.": "Ina ra, kua akamaroiroiia mai te ngati Niphai e te rima o te Atua, e ma te pure pakari atu kiaia kia akaora mai ia ratou mei te rima o to ratou au enemi, e kua akarongo mai oki te Atua i ta ratou aue, e kua akamaroiroi mai ia ratou, e kua matemate iora te ngati Lamana e te ngati Amelikai, ki mua ia ratou.",
                "29.": "Kua tamaki oki a Alama raua ko Amelikai ki te koke, te mata e te mata kua ta raua ma te ririnui tetai ki tetai.",
                "30.": "E no te mea oki e, e tangata oki a Alama no te Atua, e kua ki aia i te akarongo maata, kua kapiki atu aia ma te na ko e, e te Atu e, akaora mai iaku, kia riro oki au ei rima rave noou kia akaora i teia iti tangata.",
                "31.": "I na, i te tuatua anga a Alama i teia au tuatua nei, kua ta akaou raua ko Amelikai, kua akamaroiroiia mai aia, e kua tamate atu oki aia ia Amelikai ki te koke.",
                "32.": "Kua ta katoa atu aia i te ariki o te ngati Lamana, ina ra, kua oro ke atu te ariki o te ngati Lamana mei mua ia Alama e kua unga mai i ona nga tiaki kia ta ia Alama.",
                "33.": "Ina ra, ko Alama, e tona au tiaki, kua ta atu ratou ko te au tiaki o te ariki o te ngati Lamana e mate rava atura ratou ma te oki ki muri.",
                "34.": "Kua tāmā aia i te one, me kore ra, te nia kauvai i te tuanga itinga o te kauvai ko Sidona, ma te tiritiri i te au kopapa mate o te ngati Lamana ki roto i te vai i Sidona, kia rava ei te ngai no tona iti tangata i te tikoti ma te ta atu i te ngati Amelikai i te tuanga opunga o te kauvai ra ko Sidona.",
                "35.": "E pou akera ratou i te tikoti i te kauvai ki Sidona, kua oro atu te ngati Lamana e te ngati Amelikai na mua ia ratou, ma te urupu maata e kare oki e rauka i te tarē.",
                "36.": "Kua oro atu ratou na mua i te ngati Niphai ki te metepara ki te opunga e te apatokerau, ki te ngai mamao i taua enua ra, e kua arumaki rai te ngati Niphai ia ratou ma to ratou maroiroi, e kua tamate atu ia ratou.",
                "37.": "Kua aravei ratou ki tera ngai e tera ngai, e kua ta, e kua tuaruia, e purara atura ratou ki te opunga, e te apatokerau, e tae atura ratou ki te metepara tei karangaia e ko Eremotu, e ko te reira tuanga oki o te metepara te ngai i nooiaʼi e te au tu manu taae.",
                "38.": "E manganui oki tei mate i te metepara no to ratou au putaputa, e kua kaingaia e te au manu taae, e pera katoa, ki te manu taae o te reva, kia kiteaia mai to ratou au ivi, e kua akaputuia ki runga i te one."
            },
            "3": {
                "1.": "Ko te au tangata Niphai tei kore i mate i te tamakianga, kia oti ia ratou i te tanu i tei matemate, e kare i tarēia mai te aronga i mate no te maata roa ia ratou. I muri ake i te tanumanga o tei mate, kua oki atu ratou ki to ratou enua, ki to ratou ngutuare, ki ta ratou au vaine e te tamariki.",
                "2.": "E manganui oki te au vaine e te tamariki tei tamateia ki te koke, e maata katoa ta ratou au anana manu, e te au one kai i takinga kinoia, no te mea kua takatakaiia e te urupu tangata.",
                "3.": "E i na, e manganui oki to te ngati Lamana e te ngati Amelikai tei mate i te nia o te kauvai ko Sidona, e tei tiriaia ki roto i te vai i Sidona e to ratou au ivi, tei raro ia i te takere o te moana e e manganui oki.",
                "4.": "Kua taka oki te ngati Amelikai mei te ngati Niphai, no te mea, kua akairo oki ratou i to ratou au rae ki te akairo muramura, mei tei matauia e te ngati Lamana, e kare ra ratou i mangore i to ratou au upoko mei te ngati Lamana.",
                "5.": "E kua varuia te upoko o te ngati Lamana e kua vai taaka ua ratou mari ra e pakiri manu tei tatuaia ki to ratou taukupu, e pera katoa ta ratou rakei tamaki tei tatuaia kia ratou, e te ana, e te kakao, e ta ratou toka, e te maka e tetai atu.",
                "6.": "E pakiri kerekere oki to te ngati Lamana kia tau oki ki te akairo tei tukuia ki runga i to ratou ai metua, koia oki e taumaa no ratou, no te marokiakia ia ratou i te rave ara, e te kino ki to ratou ai taeake, koia oki kia Niphai, e Iakoba, e Iosepha, e Samu, ko ratou oki te au tangata tika e te tapu.",
                "7.": "E kua kimi oki to ratou ai taeake kia tamate atu ia ratou, e no reira kua taumaaia ratou e kua tuku mai oki te Atua i tetai akairo ki rungao ia ratou, e ki runga katoa ia Lamana e Lemuela, e te au tamaroa katoa a Isemaela.",
                "8.": "Kua tupu oki teia, kia taka ta ratou uanga mei te uanga a to ratou ai taeake, ei reira oki e raukaʼi i te Atua i te akaora mai i tona iti tangata, kia kore oki ratou e kairo ma te irinaki i te au akaaereanga tarevake te ka riro mai ei mate no ratou.",
                "9.": "E no reira, ko tei kapiti i tona uanga ki te ngati Lamana, kua apai mai aia i te taumaa ki runga i tana uanga.",
                "10.": "E no reira, ko te aronga tei inangaro i te aru i te ngati Lamana ka kapikiia ki taua upoko ra, e e akairo oki te ka tukunaia ki runga i tona upoko.",
                "11.": "E ko te aronga tei kore e irinaki ki te akonoanga a te ngati Lamana, ina ra, e irinaki ki te au akapapaanga tei apainaia mai mei Ierusalema mai, e pera katoa ki te papaanga o to ratou ai metua, ko te mea tika ïa, e tei irinaki ki te au akaueanga a te Atua ma te akono katoa, ko ratou oki tei karangaia e ko te ngati Niphai, me kore ra, ko te iti tangata Niphai mei reira mai, e teia noaʼi.",
                "12.": "E ko ratou oki teia tei akono i te au papaanga tika o to ratou iti tangata, e pera katoa ki te iti tangata Lamana.",
                "13.": "I na, ka oki akaou ki te ngati Amelikai, e akairo to rungao ia ratou, koia te akairo muramura i runga i to ratou rae.",
                "14.": "E kua tupu oki te tuatua a te Atua, e ko teia oki te au tuatua tana i tuatua atu kia Niphai, i na, ka oronga au i tetai akairo ki rungao ia ratou kia taka oki ratou e ta ratou uanga mei ia koe e taau uanga, e teia nei e tuatau ua atu, mari ra, kia tataraara ratou i to ratou au tu kino, ma te ariu mai kiaku, kia raukaʼi iaku i te akameitaki atu ia ratou.",
                "15.": "E ka tuku akaou atu au i tetai akairo ki runga iaia tei kapiti i tana uanga ki ta toou ai taeake, kia taumaa katoaia ratou.",
                "16.": "E ka tuku akaou atu au i te akairo ki rungao iaia te ka tamaki maira ia koe e taau uanga.",
                "17.": "E te karanga atu nei au kia koe, ko te ka akaruke ia koe, kare rava e kapiki akaouia e, e uanga naau, e ka akameitaki au ia koe, e tei karangaia e, e uanga naau e teianei e e tuatau ua atu, e teia oki te au taputou a te Atu kia Niphai e ki tana uanga.",
                "18.": "E kare rava oki te ngati Amelikai i kite e, te akatupu nei ratou i te tuatua a te Atua i to ratou akamataanga i te akairo i to ratou rae, kua akamata ra ratou i te akakino atu i te Atua, e kua tau oki e kia tukunaia mai te taumaa ki rungao ia ratou.",
                "19.": "E teianei, te anoano nei au kia kite kotou e, kua tae te taumaa kia ratou, e te au tangata katoatoa tei taumaaia, tei iaia rai tona akaapaanga.",
                "20.": "Kare i maata roa te au rā i muri ake i te tamaki tei raveia ki te enua ko Zarahemela e te ngati Lamana e te ngati Amelikai, kua aere katoa mai tetai nuku vaeau ke o te ngati Lamana ki te iti tangata Niphai ki taua ngai rai i aravei ei te nuku mua i te ngati Amelikai.",
                "21.": "Kua unga katoaia atu tetai nuku vaeau ei tuaru atu ia ratou mei to ratou enua atu.",
                "22.": "E no te mea oki e kua puta a Alama i te tamakianga, e kare aia i aere ana ki te tamaki i teia nei ki te ngati Lamana.",
                "23.": "Ina ra kua tono atu aia i tetai nuku maata kia ta ia ratou, e e manganui oki to ratou i pou i te mate, e kua tuaru atu i te toenga o taua aronga ra ki vao i taua enua ra.",
                "24.": "I reira, kua oki atu ratou i te akatupu i te au ki runga i taua enua ra, e kare oki ratou i pekapeka akaou ana no to ratou enemi.",
                "25.": "I na, kua rave pouroaia teia au mea nei, e kua tupu teia au tamaki e kua akamutu atu rai i roto i te rima o te mataiti i te tutaraanga o te au akava.",
                "26.": "I roto i te mataiti okotai, kua oki atu ki te ao mutu kore, e tausani e te ngauru o te tausani tangata tei oki atu kia kokoti i ta ratou au tutaki kia tau ki ta ratou angaanga i rave, no atu e kino, e no atu e meitaki, kia rauka oki te mataora mutu kore, me kore ra, te mamae mutu kore kia tau ki te vaerua, ta ratou i akarongo e i akono, mei te mea, e vaerua meitaki, me e kino.",
                "27.": "Ka rauka i te au tangata katoatoa te tutaki kia tau ki te tangata tana i akarongo ana, e i akono, kia tau oki ki te tuatua a te vaerua o te totou, kia tau rai oki te reira ki te tuatua mou. E ope akera nga mataiti e rima o te tutaraanga o te au akava."
            },
            "4": {
                "1.": "I roto i te ono o te mataiti i te tutaraanga o te au akava ki runga i te au tangata o Niphai, e kare oki e tamaki e e pekapeka i roto i te enua ko Zarahemela.",
                "2.": "Ina ra, kua tumatetenga maata te au tangata no tei mate to ratou ai taeake, e pera katoa oki no te mate o ta ratou au anana manu, e pera katoa no ta ratou one sitona, tei takatakaiia, e tei takinga kinoia e te ngati Lamana.",
                "3.": "Kua tumatetenga maata tikai ratou, e kua mii te au tangata katoatoa, kua irinaki katoa ratou e, ko te akavaanga teia a te Atua tei tukunaia mai kia ratou no ta ratou angaanga kino, e ta ratou ara, i reira kua akaaraaraia ratou kia akamaara i ta ratou angaanga.",
                "4.": "E kua akamata akaou ratou i te akatumu i te akonoanga ki tona kikianga tikai, e manganui oki tei bapetizoia ki roto i te vai ko Sidona, e kua piri mai ki te akonoanga a te Atua, e kua bapetizoia ratou e te rima o Alama, tei akatakaia ei taunga teitei no te au tangata o te Akonoanga e tona metua ko Alama.",
                "5.": "E i na, i roto i te itu o te mataiti i te tutaraanga o te au akava, mei te toru tausani e rima anere tangata tei piri mai ki te Akonoanga a te Atua e kua bapetizoia. E ope akera nga mataiti e itu i te tutaraanga o te au akava ki runga i te au tangata o Niphai, kua tupu rai te au i taua au tuatau katoa ra.",
                "6.": "E i roto i te varu o te mataiti i te tutaraanga o te au akava ra, kua akamata te au tangata o te akonoanga i te ngakau parau, no te mea kua apinga nui ratou, mei to ratou kakau tirika, e to ratou kakau paoeoe, e no te maata i ta ratou au anana manu, e ta ratou auro, e te ario, e te au tu apinga memeitaki katoatoa tei rauka mai na roto i ta ratou angaanga, e kua riro oki teia ei mea ngakau parau na ratou, e kua akamata ratou i te aao i te au kakau oko maata.",
                "7.": "I na, kua riro tikai teia ei taitaia maata kia Alama, e pera katoa ki te au tangata ta Alama, e akataoonga ei au puapii, e e au taunga, e e ereta no te Akonoanga, e maata oki ratou tei mii no te kino ta ratou i kite ki rotopu i to ratou iti tangata.",
                "8.": "Kua kite oki ratou ma te taitaia maata e, te akamata nei te au tangata o te Akonoanga i te rave i to ratou tu ngakau parau, e kia tamou katoa i to ratou ngakau ki runga i te au mea e apinga nui ei, e ki te au mea kino o te ao nei, kia akamata ratou i te riri tetai ki tetai, ma te takinga kino atu i te aronga tei kore i ariki mai i to ratou anoano.",
                "9.": "E i roto rai i te varu o te mataiti, i te tutaraanga te au akava, kua tupu tetai pekapeka ki rotopu i te au tangata o te akonoanga, kua tupu te tauetono, te maro, manako kikino, e te takinga kino, te ngakau parau, e maata ua atu ki te aronga tei kore i roto i te akonoanga a te Atua.",
                "10.": "E ope akera te varu o te mataiti i te tutaraanga o te au akava, e kua riro te kino maata o te akonoanga ei toka turorianga ki te aronga tei kore i piri mai ki te akonoanga, e i reira kua akamata te akonoanga i te paruparu i tona tupuanga.",
                "11.": "E i te akamataanga o te iva o te mataiti, kua kite a Alama i te kino maata o te akonoanga, e kua kite katoa aia e, ko te akaraanga o te akonoanga, kua riro te reira ei arataki i te aronga irinaki kore ki tetai mea viivii, ma te akatupu i te mate ki te tangata.",
                "12.": "Kua kite aia i te kino maata ki rotopu i te au tangata, te akateitei ra tetai pae ia ratou ma te ngakau parau, ma te akakino atu i tetai ke, te uri anga atu i to ratou mokotua ki tei ngere, e te takaua, e tei pongi e tei kaki vai, e tei maki, e tei mii katoa.",
                "13.": "Kua riro tikai teia ei taitaia maata ki te tangata, e tetai pae te taakaaka ra ia ratou uaorai e te tauturu ra ia ratou tei ngere i te tauturu, mei te oronga anga atu i to ratou apinga na tei ngere e tei putaua, e te angai anga atu i tei pongi, e te akakoromaki i te au tu kino ravarai no te Mesia nei, te ka oki mai mei tei totouia mai e te vaerua ra.",
                "14.": "I te akara tamou anga atura ki taua au rā ra, e rauka ei te tataraara anga o ta ratou au ara, ma te ki katoa i te rekareka no te tuakaouanga o tei mate ra, kia tau oki ki te mana, e te tika, e te tataraanga a Iesu Mesia i te au tapeka o te mate ra.",
                "15.": "E i na, i te kiteanga a Alama i te tu kino i tukuia ki runga i te au tavini maru o te Atua, e te au takinga kino tei akaputuia ki rungao ia ratou e te toenga o tona au tangata, ma te kite i to ratou au kino ravarai, kua taitaia tikai aia, ina ra, kare te Vaerua o te Atua i akaruke iaia.",
                "16.": "E kua iki oki aia i tetai tangata pakari i roto i te au ereta o te akonoanga, ma te oronga atu i te mana kiaia kia tau ki te reo o te au tangata, kia rauka oki iaia te mana kia maani i te au ture, kia tau ki te au ture tei orongaia mai ra, ma te taangaanga atu i te reira ki te kino e te ara a te tangata nei.",
                "17.": "E ko te ingoa o teia tangata nei ko Niphaiha, koia oki tei ikiia ei akavanui, e kua noo oki aia ki runga i te terono o te akavaanga ei akava ma te akaaere i te au tangata.",
                "18.": "Kare ra oki a Alama i oronga atu kiaia i te taoonga o te taunga teitei o te akonoanga, kua vao ra aia i taua taoonga taunga teitei ra kiaia uaorai, ina ra, kua oronga atu aia i te terono o te akavaanga kia Niphaiha.",
                "19.": "Kua rave oki aia i teia, kia rauka iaia i te aere atu ki rotopu i tona iti tangata, me kore ra, ki te au tangata o Niphai, kia tutu atu oki i te tuatua a te Atua kia ratou, ei akaaraara na ratou i ta ratou angaanga, e kia rauka oki iaia i te uuti mai ki raro no roto i te tuatua a te Atua, i te ngakau parau, e te riri, e te au manamanata ravarai o tona iti tangata, e kare oki ana mataara ke e raukaʼi iaia i te ako atu ia ratou, mari ua ra, na roto i te ako anga atu i tona kite papu tikai kia ratou.",
                "20.": "E no reira i roto i te akamataanga o te iva o te mataiti i te tutaraanga te au akava ki rungao i te iti tangata o Niphai, kua oronga atu a Alama i te terono akavaanga kia Niphaiha, ma te akono atu iaia ki te mana kautaunga tapu o te Atua, ki te kite o te tuatua tei tau ki te vaerua o te eeuanga e te totou."
            },
            "5": {
                "intro": "Te tuatua ta Alama, te Taunga Teitei i te akaaereanga tapu a te Atua, i akakite ki te au tangata i roto i to ratou oire e i roto i to ratou enua ra.",
                "1.": "E kua akamata a Alama i te akakite atu i te tuatua a te Atua ki te tangata i te enua ko Zarahemela, e mei reira atu, ki roto i te au enua ravarai.",
                "2.": "E ko teia oki te au tuatua tana i tuatua atu ki te au tangata o te akonoanga tei akamouia ki te enua ko Zarahemela, kia tau oki ki tana i tata i te na ko anga e;",
                "3.": "Ko au ko Alama, tei akatakaia e toku metua ko Alama, kia riro ei taunga teitei ki rungao i te akonoanga a te Atua, e mana oki tona e e tikaanga mei ko mai i te Atua kia rave aia i teia au mea nei, i na, te karanga atu nei au kia kotou, kua akamata aia i te akamou i tetai akonoanga ki te enua ko Niphai, te enua tei karangaia e, ko te enua o Momoni, e kua bapetizo iora i tona au taeake ki te vai i Momoni.",
                "4.": "E i na, te karanga atu nei au kia kotou, kua akaoraia mai ratou mei roto mai i te rima o te au tangata o Noa na roto i te mana e te aroa o te Atua.",
                "5.": "E i muri ake i te reira, kua apaina tuikaaia ratou ki roto i te metepara, e te au tangata o te ngati Lamana, e te karanga atu nei au kia kotou, kua riro ratou ei tuikaa, e kua akaora akaou te Atu ia ratou mei te tuikaaanga ra na roto i te mana o tana tuatua, e kua apainaia mai matou ki teia enua, e i konei oki matou i akatupu akaou ei i te akonoanga a te Atua ki teia enua nei.",
                "6.": "E teianei, te karanga atu nei au kia kotou, e aku au taeake, ko kotou tei o ki roto i teia akonoanga, kua akamaara ainei kotou i te tuikaanga to kotou ai metua? E te maara katoa ainei ia kotou tona aroa maata e te akakoromaki anga roa ia ratou? E pera katoa, te akamaara ainei kotou e kua akaora mai aia i to ratou au vaerua mei ia ade?",
                "7.": "I na, kua taui aia i to ratou ngakau, e kua akaara mai aia ia ratou mei te moe anga roa, e kua ara mai ratou ki te Atua. E i na, tei roto oki i te mareva o te poiri, e kua turamaia to ratou ngakau e te marama o te tuatua mutu kore, e kua takapiniia ratou e te tapeka o te mate, e te vivi o ade, e ma te takinga kino mutu kore i te tiakianga mai ia ratou.",
                "8.": "E i teianei te pati atu nei au kia kotou, e aku au taeake, kua akakoreia ainei ratou? I na, te karanga atu nei au kia kotou e, kare ratou i peraia.",
                "9.": "E kua ui akaou atu au, kua matara ainei te au tapeka o te mate, e te vivi o ade tei takapini ia ratou, kua matara ainei? Te karanga atu nei au kia kotou e, ae, kua matara te reira, e kua mataora to ratou au vaerua ma te rekareka maata, e kua imene ratou ma te aroa. Te karanga atu nei au kia kotou e kua ora ratou.",
                "10.": "E teianei te ui atu nei au kia kotou, ka akapeea ratou e akaoraiaʼi? E eaa te mea ka tatari ei ratou no te akaoraanga? E eaa te tumu ka mataraʼi ia ratou te au tapekaanga o te mate, e te vivi o ade?",
                "11.": "E i na, ka akakite atu au kia kotou, kare ainei toku metua ko Alama i irinaki i te au tuatua tei tuatuaia mai e te vaa o Abinadaia? E kare ainei aia i te peroveta tapu? Kare ainei aia i tuatua i te au tuatua a te Atua, e kua irinaki oki toku metua ko Alama?",
                "12.": "E no tona akarongo maata kua tupu tetai taui maata i roto i tona ngakau, i na te karanga atu nei au kia kotou, e kua tika pouroa te reira.",
                "13.": "E i na, kua akakite katoa atu ana aia ki to kotou ai metua e kua tupu tikai tetai tauianga maata i roto i to ratou ngakau, kua taakaaka ratou i to ratou irinaki ki te Atua tika e te ora. E i na, e akarongo tumu tikai to ratou e tae rava atu ki te openga, e no reira kua ora ratou.",
                "14.": "E teianei te ui atu nei au kia kotou e aku au taeake o te akonoanga e, kua anau vaeruaia mai ainei kotou e te Atua? Kua rauka ainei ia kotou tona tu ki to kotou mata? Kua kitea ainei kotou e tona tuke maata i roto i to kotou ngakau?",
                "15.": "Te taangaanga ainei kotou i te akarongo i te akaoraanga a Tei Anga ia kotou? Te akara ainei koe ki mua ma te mata akarongo, kia kite atu i teia kopapa pe ua i te akatu angaia ei mea pe kore, e ka riro teia ei mea pe ua, ei mea viivii kore i te tu anga ki mua i te Atua kia akavaia kia tau ki te au angaanga tei raveia i roto i te kopapa nei?",
                "16.": "Te karanga atu nei au kia kotou, ka rauka ainei ia kotou i te akamanako kia kotou uaorai e, te rongo ra kotou i te reo o te Atua i te na ko anga mai kia kotou i taua ra ra e, Aere mai kotou, e ao to kotou, no te mea, ko ta kotou angaanga e angaanga tika tikai ïa ki runga i teia nei ao.",
                "17.": "Te akamanako ainei kotou uaorai e, ka pikikaa kotou i te Atua me tae ki taua rā ra, ma te na ko atu e, E te Atu, e angaanga tika ta matou ki mua i te mata o te ao nei, e ka akaora mai aia ia kotou?",
                "18.": "Me kore ra, ka rauka ainei ia kotou i te akamanako i to kotou apainaia anga mai ki mua i te akavaanga a te Atua ma toou vaerua kï i te ara e te mii i te akamaaraara anga i taau au ara, ei akamaara anga tika tikai toou i toou au kino, ma te akamaara katoa e, kua patoi kotou i te au akaueanga a te Atua?",
                "19.": "Te karanga atu nei au kia kotou e, ka rauka ainei ia kotou i te akara atu ki te Atua i taua rā ra, ma te ngakau tika, e te rima ma? Te karanga atu nei au kia kotou, ka rauka ainei ia kotou i te akara atu ma te tu o te Atua i kotikotiia ki rungao i to kotou mata?",
                "20.": "Te karanga atu nei au kia kotou, i to kotou manako, ka ora ainei kotou mei te mea e kua tuku atu kotou ia kotou uaorai kia riro ei au tavini no te tiaporo?",
                "21.": "Te karanga atu nei au e, ka kite kotou a taua rā ra e, kare kotou e akaoraia, no te mea, kare rava e tangata e ora, mari ra, kia tāmāia tona kakau kia ma, kia tāmā ravaia tona ngakau e ma rava atura te tou na roto i te toto o tei tuatuaia e to tatou ai metua, te ka aere mai kia akaora i tona iti tangata mei ta ratou au ara.",
                "22.": "Te ui atu nei au kia kotou, e aku au taeake, ka akapeea ra kotou nei i to kotou manakoanga, me tu kotou ki mua i te aroaro o te Atua, ma to kotou kakau toutou i te toto e te au mea viivii ravarai, e i na, eaa ra ta teia au mea ka akaapa mai kia kotou?",
                "23.": "I na, kare ainei te reira e karangaia e, e aronga ta tangata kotou, e kua ara kotou i te au mea kikino ravarai?",
                "24.": "E teianei e aku au taeake, te manako ainei kotou e, e ngai to tetai kia noo i te basileia o te Atua? Kia noo kia Aberahama, Isaaka, e Iakoba, e pera katoa ki te au peroveta tapu ko tei ma to ratou kakau e ma te topata koreia, te ma e te teatea?",
                "25.": "Te karanga atu nei ra au e, kare, mari ra, kia akariro kotou i Tei Anga ia tatou ei pikikaa mei muatangana maira, kare kotou e manako e, e ngai tona i te basileia o te Ao ra, ka tiriaia ra ratou ki vao, no te mea e tamariki oki ratou na te tiaporo.",
                "26.": "Te karanga atu nei au kia kotou e aku au taeake, mei te mea e kua marama kotou i te tauianga o te ngakau, kua inangaro kotou i te imene ma te reo akameitaki atu e te aroa, te ui atu nei au e, ka rauka ia kotou i te reira i teianei?",
                "27.": "Kua aere ainei koe ma te apakore ki mua i te Atua? Mei te mea, e kapikiia koe kia mate i teia taime, ka rauka ainei ia kotou i te tuatua kia kotou uaorai e, Kua teatea ainei toou kakau na roto i te toto o te Mesia, te ka aere mai kia akaora i tona iti tangata mei ta ratou au ara.",
                "28.": "I na, kua kiritiia ainei te ngakau parau ia kotou? Te karanga atu nei ra au kia kotou e, me kore, kare oki kotou e papa no te aravei atu i te Atua. E no reira e akapapa viviki kotou, no te mea, te vaitata mai nei oki te basileia o te ao ra, e kare e rauka i tetai mei te reira te tu, te ora mutu kore.",
                "29.": "E i na te karanga atu nei au e, te vai nei tetai i rotopu ia kotou na tei kore i tatara i tona tu vareae? Te karanga nei au e, kare rai i papa, e te inangaro nei au kia teateamamao viviki aia, te vaitata mai nei oki te ora, e kare oki aia e kite i te ora e tae mai ei, kare oki tetai mei te reira e apakore.",
                "30.": "E te karanga akaou atu nei au kia kotou, e tangata ainei tetai i rotopu ia kotou na tei aviri atu i tona taeake, ma te akaputuputu i tetai takinga kinoanga ki runga iaia?",
                "31.": "Aue ra te tangata mei te reira, no te mea, kare oki i teateamamao, te vaitata mai nei oki te taime, kia kore kotou e tataraara, kare kotou e akaoraia.",
                "32.": "Aue katoa kotou e te aronga rave ara e, e tataraara, e tataraara te tuatua maira te Atu.",
                "33.": "I na oki, kua unga mai aia i tetai karere ki te au tangata katoatoa no te mea, te oora nei te rima o te aroa kia ratou, ma te na ko katoa atu e, e tataraara e ka ariki atu au ia kotou.",
                "34.": "E aere mai kotou kiaku nei, e ka kai kotou i te ua rakau o te pu rakau ora, e ka kai kotou e ka inu i te varaoa e te vai ma te au.",
                "35.": "E no reira, e aere mai kiaku nei ma te apai mai i te au angaanga tika ravarai, e kare ia kotou e tipu keia e tiria atu ki roto i te ai.",
                "36.": "E i na, te vaitata mai nei te taime, ko tei apai mai i te ua kino, e me kore ra, ko te tangata tei kore i rave i te au mea tika, koia rai te ka mii e ka eva.",
                "37.": "Aue kotou e te aronga rave ara e, e kotou tei rave i te au peu kino o te ao nei, e ko kotou tei patoi i te kite i te au mataara tika, e tei aere ke, mei te mamoe kare ona tiaki, ina ra, te kapiki nei te tiaki ia kotou, e te kapiki atu nei rai, e kare kotou e akarongo mai ki tona reo.",
                "38.": "E i na, te karanga atu nei au kia kotou e, te kapiki atu nei rai te tiaki mamoe meitaki ia kotou, e na roto oki i tona uaorai ingoa i kapiki atu ei aia ia kotou koia oki te ingoa o te Mesia, e me kare oki kotou e akarongo mai ki te reo o te tiaki mamoe meitaki, ki te ingoa i kapikiiaʼi kotou, kare kotou i te mamoe na te tiaki mamoe meitaki.",
                "39.": "E i teianei me kare kotou i te mamoe na te tiaki mamoe meitaki, no teea koro ia koe? I na te karanga atu nei au kia kotou e, ko te tiaporo to kotou tiaki, e no tana koro oki kotou, e teianei koai te ka patoi mai i teia? Ko te tangata ka akakino mai i teia e tangata pikikaa e, e tamaiti na te tiaporo.",
                "40.": "E te karanga atu nei au kia kotou e, ko te au mea memeitaki anake no ko mai ïa i te Atua e ko te mea kikino anake no ko mai ïa i te tiaporo.",
                "41.": "E no reira, me rauka mai i te tangata nei te au angaanga memeitaki, kua akarongo aia ki te reo o te tiaki mamoe meitaki, e kua aru katoa iaia, ina ra, ko tei apai mai i te au angaanga kino, ka riro oki aia ei tamaiti na te tiaporo, kua akarongo oki aia i tona reo, ma te aru katoa iaia.",
                "42.": "E, ko te tangata ua atu te ka rave i teia, e tutaki rai tona no ko mai iaia, e ko tona tutaki koia oki ko te mate i te au mea tika, e kua mate i te au angaanga meitaki katoatoa.",
                "43.": "E i teianei, e aku au taeake te inangaro nei au kia akarongo mai kotou kiaku, no te mea ka tuatua atu au ma te ririnui o toku ra vaerua, e i na, kua tuatua maramarama ua atu au kia kotou kia kore kotou e tarevake, e kua tuatua kia tau ki te au akaueanga a te Atua.",
                "44.": "Kua ikiia oki au kia tuatua atu mei teia, kia tau ki te akaaereanga tapu a te Atua, tei roto ia Iesu Mesia, e kua akaue katoaia atu kia tu, e kia akapapu atu ki teia au tangata nei i te au mea tei tuatuaia mai e to tatou ai metua no te au mea te ka tupu.",
                "45.": "E kare oki ko teia anake. Kare ainei kotou i manako e, kua kite au i teia au mea? I na, te akapapu atu nei au kia kotou e kua kite au e kua tika teia au mea nei taku i tuatua atu. I to kotou manako, i akapeea ra au i kite papu ei i te reira?",
                "46.": "I na, te karanga atu nei au kia kotou e, e mea akakiteia mai, kiaku e te Vaerua Tapu o te Atua. Kua akakore oki au i te kai ma te pure i te au rā e manganui kia kite papu tikai au i teia au mea nei. I teia nei kua kite papu au e, e tika, e no te mea, kua akakite papu mai te Atua kiaku na roto i te Vaerua Tapu, e ko te vaerua teia o te eeuanga tei vai ki roto iaku.",
                "47.": "E te karanga katoa atu nei au e, e mea eeuia mai kiaku, e ko te au tuatua tei tuatuaia e to tatou ai metua e mea tika anake ïa, kia tau oki ki te vaerua o te totou tei vai ki roto iaku, e na roto katoa ïa i te akakiteanga o te vaerua o te Atua.",
                "48.": "Te karanga atu nei au kia kotou, kua kite oki au e, ko taku ka tuatua atu kia kotou no te au mea te ka tupu, e mea tika anake ïa, e te akakite atu nei au kia kotou e, ka tae mai a Iesu Mesia, koia te tamaiti Anau Tai a te Metua, tei ki i te meitaki, e te aroa, e te tuatua mou, e koia oki te ka aere mai ka rave ke atu i te ara a to teianei ao, te ara a te au tangata tei irinaki tamou ki tona ra ingoa.",
                "49.": "E teianei te akakite atu nei au kia kotou e, ko teia te akaaereanga i kapikiiaʼi au, kia ako atu ki toku au taeake akaperepere, e te au tangata katoatoa i roto i te enua ra, ma te ako katoa atu ki te aronga pakari e te mapu katoa, tei tuikaa e tei kore, e tei ruaine e tei kore i ruaine e te uki ou te tupu ua mai nei, i na, ka kapiki atu kia ratou kia tataraara e kia anau akaouia.",
                "50.": "Kua na ko maira te Vaerua e, e tataraara, e te au ope o te ao nei, te vaitata mai nei te basileia o te Ao ra, e e aere mai ei te Tamaiti a te Atua ma tona kaka, e te ririnui, te ngateitei, te mana, e te au. E no reira e aku au taeake, te karanga atu nei au kia kotou e, kua tuatua mai te Vaerua e, E i na, te kaka o te Ariki o teia nei ao katoatoa; e te Ariki katoa o to te rangi, ka mama mai aia ki te au tamariki katoatoa a te tangata nei.",
                "51.": "Kua tuatua katoa mai te Vaerua kiaku e ma te kapiki mai kiaku i te reo ririnui i te na ko anga e, aere atu ma te akakite ki te au tangata e, e tataraara, kia kore ra kotou e tataraara kare rai kotou e ō ki roto i te basileia o te Ao.",
                "52.": "Te karanga akaou atu nei au kia kotou e, te tuatua mai nei te Vaerua e, i na, te tukuia nei te toki ki te aka o te pu rakau, e ko te pu rakau tei kore e ua mai i te ua meitaki, ka tipuia e ka taunaia ki te ai, ki te ai mate kore, e no reira, e akamaara e, na Tei Tapu i tuatua mai.",
                "53.": "E no reira e aku au taeake akaperepere, te karanga atu nei au kia kotou e, ka rauka ainei ia kotou i te patoi i teia au tuatua nei? E ka kopae ainei kotou i teia au mea nei? Ka takatakai ainei kotou i Tei Tapu ki raro i to kotou tapuae? Ka akateitei ainei kotou i roto i to kotou ngakau parau, e ka noo tamou ainei kotou ma te aao i te kakau oko maata e i te tamou ua atu rai i to kotou inangaro ki te au mea kino o te ao nei, ki te au mea e apinga nui ei?",
                "54.": "Ka manako ainei kotou e, e meitaki ake tetai i tetai, e ka tamou ua atu ainei kotou i te takinga kinoanga i to kotou au taeake tei rauka te tu maru, ma te aru i te akaaereanga tapu a te Atua, i apainaia mai ei ratou ki roto i te Akonoanga, ma te akatapuia e te Vaerua Tapu, e kua apai mai ratou i te angaanga tei tau i te tataraara.",
                "55.": "Ka aere ua atu rai ainei kotou ma te taanga atu i to kotou mokotua ki tei putaua, e tei ngere, e i te tāpū anga i ta kotou au apinga mei ia ratou ra?",
                "56.": "E no reira, ko te aronga te ka aere ua atu rai ma te rave tamou i te kino, te karanga atu nei au kia kotou e, ko ratou tikai oki te ka tipuia ki raro, e ka tiriaia ki roto i te ai, mari ra, kia tataraara viviki ratou.",
                "57.": "E teianei te karanga atu nei au kia kotou e, ko kotou tei inangaro i te aru i te reo o te tiaki mamoe meitaki, e akaruke i te rave i te kino kia taka ke oki kotou, e auraka e amiri atu i ta ratou au mea viivii, e ka tipu keia to ratou au ingoa, e kare oki te ingoa o te aronga kino e tarēia ki to te aronga tuatua tika, kia tupu oki te tuatua a te Atua ko tei na ko mai e, kare te ingoa o te aronga kino e kapitiia ki te ingoa o toku nei iti tangata.",
                "58.": "E ka tataia oki te ingoa o te aronga tuatua tika ki roto i te puka ora, e ka oronga oki au i tetai ipukarea no ratou ki toku rima katau. E teianei e aku au taeake, eaa ta kotou ka tuatua mai i teia? Te karanga atu nei au e, me ka patoi kotou, kare e manamanata, ka tupu oki te tuatua a te Atua.",
                "59.": "E tiaki mamoe ainei tetai i roto ia kotou, e maata tana mamoe e kare aia e tiaki ana i tana mamoe, kia kore te luko e tomo ki roto e ta i tana anana mamoe, e me tomo mai tetai luko, kare ainei aia e tuaru iaia ki vao? E i te openga iora me ka rauka iaia, ka ta aia.",
                "60.": "E teianei te karanga atu nei au kia kotou, e te kapiki atu nei te tiaki mamoe meitaki ia kotou, e me ka akarongo mai kotou i tona reo ka arataki mai aia ia kotou ki roto i tana anana, e e mamoe oki kotou nana. E te akaue atu nei aia kia kore oki e luko e tae akaou mai kia kotou kia kore kotou e takinga kinoia.",
                "61.": "E te akaue atu nei au, ko Alama ki te reo o tei akaue mai iaku, kia rave oki kotou i te au tuatua taku i tuatua atu kia kotou.",
                "62.": "Te tuatua nei au ma te akaue ia kotou tei ō ki roto i te akonoanga, e ki te aronga katoa tei kore i ō ki roto i te akonoanga, e te tuatua nei au ma te pati atu, i te na ko anga e, Aere mai e kia bapetizoia ma te tataraara, kia riro oki kotou ei aronga kai i te ua o te rakau ora ra."
            },
            "6": {
                "1.": "E tae akera ki te openga o te tuatuaanga o Alama ki te au tangata o te akonoanga tei akatinamouia ki te enua ko Zarahemela, kua akamanaia tetai au taunga, e te ereta na roto i te tukuanga rima kia tau ki te akaaereanga a te Atua, ei akaaere i tana akonoanga.",
                "2.": "E ko te aronga tei kore i piri mai ki te akonoanga, e tei tataraara i ta ratou au ara, kua bapetizoia no tei tataraara, e kua o ki roto i te Akonoanga.",
                "3.": "E ko te aronga tei kore i piri mai ki te akonoanga, e tei kore i tataraara i ta ratou au kino ma te taakaaka ki mua i te Atua, koia oki ko tei ngakau parau kua patoiia ïa e ko to ratou au ingoa kua tipuia ïa ki vao, e kare katoa to ratou au ingoa e tarēia ki te ingoa o te aronga tuatua tika.",
                "4.": "E kua akamata ratou i te akatinamou i te akaaereanga o te akonoanga ki te oire ko Zarehemela.",
                "5.": "Te anoano nei au kia marama kotou e, kua orongaia atu te tuatua a te Atua ki te au tangata katoatoa e kare e araiia tetai ki te tikaanga kia uipa mai ma te akarongo i te tuatua a te Atua.",
                "6.": "E no reira kua akaueia te au tamariki a te Atua kia uipa mai ki te ngai okotai ma te kapiti mai oki ia ratou ki te akakoreanga kai e te pure no te aronga tei kore i kite i te Atua.",
                "7.": "I te oti anga i to Alama tuatuaanga, kua akaruke atu aia ia ratou, koia oki te akonoanga i roto i te enua ko Zarahemela, e kua aere atu ki te tuanga itinga o te kauvai ko Sidona ki te ō o Kitiona i roto oki i te ō tei karangaia e ko Kitiona, ko te tangata oki tei taiaia e Nihora ki te koke.",
                "8.": "Kua aere atura Alama i te akakite atu i te tuatua a te Atua ki te akonoanga tei akatinamouia ki te ō o Kitiona, kia tau oki ki te eeuanga o te tuatua mou o te tuatua a te Atua tei tuatuaia mai e tona au metua, e pera katoa ki te totou a te vaerua tei vai ki roto iaia, e ki te kite o Iesu Mesia te Tamaiti a te Atua te ka aere mai ei akaora i tona iti tangata mei ta ratou au ara, e te akaaereanga tapu mei tana i kapikiia ana mei tei tataia. Amene."
            },
            "7": {
                "intro": "Te tuatua ta Alama i oronga atu ki te au tangata o Kitiona, kia tau ki tana uaorai akapapaanga.",
                "1.": "E i na, e aku au taeake akaperepere, kua akatikaia au kia aere mai ki ko ia kotou na, no reira te inangaro nei au i te tuatua atu kia kotou ki toku uaorai reo, e toku uaorai vaa, e no te mea oki e ko te taime mua teia i tuatua atu ei au kia kotou i te tuatua a toku nei vaa, kua manamanata oki au i te terono o te akavaanga ma te au akatikatika anga e manganui me kore au e tae mai kia kotou nei.",
                "2.": "Kare au e tae mai i teia taime nei, mari ra kua orongaia taua nooanga akavaanga ra ki tetai ke ei mono iaku, e no te aroa maata o te Atua, kua unga mai aia iaku kia kotou.",
                "3.": "E i na, kua aere mai au ma te manakonako e te inangaro e, kia kite au ia kotou ma te tu akaaka ki mua i te Atua, e kia pati ua atu rai kotou i tona aroa, ma te apa kore ki mua iaia, kia kore oki au e kite ia kotou i roto i te kino, mei to tatou au taeake i Zarahemela.",
                "4.": "Ina ra, kia akameitakiia te ingoa o te Atua no te mea kua akatika aia iaku kia kite, e ma te oronga mai kiaku i te rekareka maata i te kite anga e, kua akatinamouia ratou ki tona mataara tuatua tika.",
                "5.": "E te irinaki nei au i te vaerua o te Atua tei vai ki roto iaku, kia rekareka katoa au ia kotou, kare ra au e inangaro kia riro mai te reira na roto mai i te kino maata e te tumatetenga mei tei tupu ana kiaku e te au taeake i Zarahemela, e i na, kua rauka mai toku rekareka no roto mai i te aue e te tumatetenga.",
                "6.": "Ina ra, te irinaki nei au e, kare kotou i roto i te ngai irinaki kore mei to kotou ai taeake rai, te irinaki nei au e, kare kotou i akatietie ki to kotou au ngakau ma te ngakau parau, ma te irinaki katoa e, kare kotou i akamou i to kotou au ngakau ki te au mea e apinga nui ei, e te au mea neneva o te ao nei, te irinaki katoa nei au e, kare kotou i te aronga morimori idolo, ina ra, te akamori nei kotou i te Atua tika tikai e te ora, ma te tapapa atu no te akakoreanga i ta kotou au ara ma te akarongo openga kore te ka tae mai.",
                "7.": "E i na, te karanga atu nei au kia kotou e, e manganui te au mea te ka tae mai, e i na te vai nei tetai mea puapinga rava atu i te au mea katoatoa, e i na, kare e roa atu ana te taime ka tae mai te Akaora ki tona iti tangata tikai.",
                "8.": "I na, kare oki au e karanga atu ana e, ka aere mai aia kia tatou i te taime te noo mai nei aia i te kopapa nei, kare oki te vaerua i tuatua akapera mai ana kiaku. E ko teia mea kare au i kite, i na, ko teia ua, kua kite au e, e mana to te Atua kia rave i te au mea katoatoa mei tei tau ki tana i tuatua.",
                "9.": "Ina ra, kua tuatua mai te vaerua i teia au mea kiaku i te na ko anga e, e kapiki atu ki teia aronga ma te na ko atu e, e tataraara kotou, e e akateateamamao i te mataara o te Atu, ma te aru i tona mataara tika, e i na, te vaitata mai nei te basileia o te Ao, e ka aere mai te tamaiti a te Atua ki te ao nei.",
                "10.": "E i na, e na Maria oki aia e anau mai ki Ierusalema i te enua o to tatou ai tupuna, e e paretenia manea oki aia, e mea ikiia, kua akauruia e ka toia aia na roto i te mana o te Vaerua Tapu, e ka anau mai tetai tamaiti, i na, ko te Tamaiti ïa a te Atua.",
                "11.": "E ka aere oki aia, e ka akakoromaki i te mamae e te tumatetenga, e te au timataanga katoa, e ka riro teia ei akatupu i te tuatua tei na ko mai e, ka apai aia ki rungao iaia te mamae e te tumatetenga o tona iti tangata.",
                "12.": "Ka apai aia ki rungao iaia te mate, kia matara oki te au tapeka o te mate tei tapeka i tona iti tangata, e ka rave katoa aia ki rungao iaia i to ratou au apikepike kia ki tona ngakau i te aroa ua o te kopapa nei, kia kite oki aia i te tauturu i te apikepike o te tangata i te kopapa nei.",
                "13.": "I teianei kua kite oki te vaerua i te au mea katoatoa, ina ra, ka mamae te tamaiti a te Atua i te kopapa nei, kia rauka oki iaia i te apai i te ara a tona iti tangata, kia rauka oki iaia i te akakore atu i ta ratou au ara ki tona mana akaora, e teianei, ko te kite oki teia i roto iaku.",
                "14.": "E teianei te karanga atu nei au kia kotou e tataraara kotou, e kia anau akaouia; no te mea, te tuatua maira te Vaerua e, kia kore kotou e anau akaouia, kare kotou e ō ki te basileia i te Ao ra. E no reira, aere mai e bapetizo ma te tataraara kia oreiia kotou mei ta kotou au ara, kia rauka oki te akarongo i te Punua Mamoe a te Atua tei apai ke atu i te ara a to teia nei ao, tei maroiroi i te akaora e te tāmā i te tangata mei te au mea tarevake katoatoa.",
                "15.": "Te karanga atu nei au kia kotou, aere mai, e eiaa e mataku, e akaruke i te au tu tarevake ravarai tei tamanamanata ia kotou, tei tapeka ia kotou ki roto i te kino, aere mai e aere ki mua ma te akaari atu ki mua i to kotou Atua e, te inangaro tikai nei kotou i te tataraara ma te akaou i to kotou ngakau e te inangaro i te akono i tana au akaueanga ma te akakite atu kiaia na roto i te tomo anga ki roto i te vai o te bapetizoanga.",
                "16.": "E ko tei rave i teia ma te akono i te akaueanga a te Atua, mei teianei e tuatau ua atu, koia te ka akamaara, e kua karanga atu au kiaia e ka rauka iaia te ora mutu kore, kia tau ki te kite o te Vaerua Tapu tei akakite mai kiaku.",
                "17.": "E teianei e aku au taeake akaperepere, te irinaki ainei kotou i teia au mea nei? I na, te karanga atu nei au e, ae, no te mea kua kite au e te irinaki nei kotou. E te ravenga i kite ei au e kua irinaki kotou, na roto ïa i te akakite anga mai a te vaerua tei vai ki roto iaku. E no te pakari o to kotou akarongo i te reira, i te au mea tei tuatuaia e au, kua rekareka maata au.",
                "18.": "E mei taku rai i tuatua atu kia kotou mei muatangana mai e, e inangaro maata toku kia kore kotou e o ki roto i te ngai kino mei to kotou au taeake rai, e kua kite oki au e, kua akatikaia mai toku akakoroanga.",
                "19.": "Te kite nei au e, tei runga i te mataara tika tikai kotou, e tei runga kotou i te mataara e tae atu ei ki te basileia o te Atua, e te papu nei iaku e, te maani nei kotou i tona mataara kia tika.",
                "20.": "Te papu nei iaku e, kua akakiteia mai kia kotou na roto i te kite o tana tuatua, e kare oki aia e aere na te mataara taipa, e kare oki aia e akaruke i tana i tuatua, e kare rava e uri ki te tua kaui e te katau, e mei te mea tika, ki te mea tarevake, e ko tona akakoroanga okotai ïa mea mutu kore.",
                "21.": "E kare oki aia e noo ki roto i te nao viivii, e kare katoa te au tu viivii e te repo e tae ki te basileia o te Atua, e no reira te karanga atu nei au kia kotou e te vaitata mai nei te taime koia oki ko te rā openga, e ko tei viivii, ka noo rai aia ki roto i tona tu viivii.",
                "22.": "E teianei e aku taeake akaperepere, te tuatua atu nei au i teia au mea kia kotou ei akaaraara ia kotou i ta kotou au angaanga ki te Atua, kia kore oki kotou e akaapaia mai i mua i te aroaro o te Atua, e kua aru oki kotou i te akaaereanga tapu a te Atua tei rauka ia kotou na.",
                "23.": "E te inangaro nei au ia kotou kia maru, e kia akaaka, ma te kauraro, e te akarongo i te tuatua, ma te ki i te akakoromaki, e te kauraro i te au mea katoatoa, ma te maroiroi i te akono anga i te au akaueanga a te Atua i te au taime ravarai, ma te pati atu i te au mea i ngere ei koe i te pae vaerua e te kopapa nei, ma te akaoki atu i te au akameitaki anga ki te Atua no te au mea tei rauka ia kotou.",
                "24.": "E kia rauka oki ia kotou te akarongo, te manakonako, e te aroa, i reira ka rauka ua ia kotou te angaanga meitaki.",
                "25.": "Kia akameitaki mai te Atua ia kotou, ka mā to kotou kakau i te au mea viivii, e me tae ki te openga ra kia noo oki kotou ma Aberahama Isaaka e Iakoba, e pera katoa ki te au peroveta tapu ra tei vai ana mei te kapuaanga mai o te ao nei, kia ma to kotou au kakau e te titoutou kore mei to ratou rai te ma i roto i te basileia o te ao ra e kare oki e aere akaou ki vao.",
                "26.": "E teianei e aku au taeake akaperepere, kua tuatua atu au i teia au tuatua kia kotou mei ta te vaerua i akauru mai ki roto iaku, e kua mataora tikai oki toku vaerua no to kotou maroiroi e te akarongo mai ki taku nei tuatua.",
                "27.": "E teianei kia vai mai te au o te Atua kia kotou, e ki to kotou au ngutuare, e te enua, e pera katoa ki ta kotou au anana manu, e ta kotou au mea katoatoa, ta kotou au vaine e te tamariki, kia tau ki to kotou akarongo e te angaanga, mei teianei e tuatau ua atu. Mei taku rai i tuatua atu. Amene."
            },
            "8": {
                "1.": "E i na, kua oki maira a Alama mei te enua maira mei Kitiona, i muri ake i tona apii anga atu i te au tangata i reira i te au mea e manganui tei kore i tataia ra, ma te akatinamou i te akaaereanga o te akonoanga mei tana rai i rave i mua ana ki te enua ko Zarahemela, ma te oki ki tona ngutuare tikai i Zarahemela kia akangaroi mei te angaanga tana i rave ana.",
                "2.": "E pou akera te iva o te mataiti, i te tutaraanga o te au akava ki rungao i te au tangata o Niphai.",
                "3.": "E i na, i te akamataanga o te ngauru o te mataiti, i te tutaraanga o te au akava ki rungao i te au tangata o Niphai, kua aere atu a Alama, ki te enua ko Mireke i te opunga o te kauvai ko Sidona, e te opunga i vaitatao ki te kena o te metepara.",
                "4.": "E kua akamata aia i te apii atu i te au tangata i te enua ko Mireke kia tau ki te akaaereanga tapu a te Atua, i kapikiiaʼi aia, e kua akamata aia i te apii i te tangata i roto i taua enua ra, ko Mireke.",
                "5.": "E i reira, kua aere mai te au tangata kiaia mei te au kena o te enua i te pae i te metepara. E kua bapetizo iora ratou katoatoa i roto i taua enua ra.",
                "6.": "E oti akera tana angaanga i Mireke, kua oki atura aia e aere atura e toru rā na te tuanga apatokerau o te enua ra ko Mireke e tae maira aia ki te oire tei karangaia e ko Amoniha.",
                "7.": "E ko te tu rai ïa o te tangata o Niphai me kapiki i to ratou enua, e to ratou au oire, te vira, e to ratou au tapere rikiriki, ka kapikiia ki te ingoa o te tangata i noo mua ana ki reira, e pera katoa ki te enua ko Amoniha.",
                "8.": "E tae maira a Alama ki te enua ko Amoniha, kua akamata aia i te ako atu i te tuatua a te Atua kia ratou.",
                "9.": "Kua mou piri tikai oki a Satani te au ngakau o te au tangata o Amoniha, e no reira kare atura ratou i akarongo mai ki te tuatua a Alama.",
                "10.": "Kua angaanga pakari rai a Alama ki roto i te vaerua ma te kaku atu ki te Atua na roto i te pure pakari anga atu kiaia, kia riringi mai aia i tona vaerua ki rungao i te tangata i roto i taua oire ra, e kia rauka iaia i te bapetizo atu ia ratou ma te tataraara.",
                "11.": "Kua marokiakia rai to ratou ngakau, ma te na ko atu kiaia e, kua kite matou e, ko Alama koe, e kua kite matou e, e taunga teitei koe ki rungao i te akonoanga taau i akatumu ki roto i te au tuanga o te enua, kia tau ki to kotou papaanga, e kare matou i roto i taau akonoanga, e kare matou e irinaki ki te reira au apiianga neneva.",
                "12.": "E teianei, kua kite matou e, kare oki matou no taau akonoanga, e kua kite matou i reira e, kare oou mana kia matou, e kua oronga atu koe i te nooanga akavaanga kia Niphaiha, e no reira kare koe i te akavanui ki rungao ia matou.",
                "13.": "E oti akera te au tangata i te tuatua i teia ma te patoi i tana au tuatua, e te akakino atu iaia, e te tutua atu iaia, e ma te tuaru atu iaia mei roto i taua oire ra, kua aere atura aia ki tetai oire tei karangaia e ko Aarona.",
                "14.": "E iaia e aere atu ei ki reira, kua teimaa tukituki aia e te tumatetenga, i te na roto anga i te au tu kino e te taitaia i te vaerua, no te kino maata o te tangata i roto i te oire ko Amoniha, e i na, mei ia Alama i teimaa tukituki ma te taitaia, kua tae mai te angela a te Atu kiaia ma te na ko mai e,",
                "15.": "E ao toou e Alama, e no reira e akateitei i toou upoko ma te rekareka, e tikaanga maata oki toou kia rekareka, e kua akono oki koe i te au akaueanga a te Atua mei te taime i oronga mai ei aia i te tuatua mua kia koe. E i na, ko au oki tei oronga atu i te reira kia koe.",
                "16.": "E i na, kua akaungaia mai au kia akaue atu kia koe kia oki ki te oire ko Amoniha e ako akaou atu ia ratou. E ako atu ia ratou e karanga atu kia ratou e, me kore ratou e tataraara ka takore te Atua ia ratou.",
                "17.": "E i na, kua apii ratou i teia taime nei kia takinga kino i te au o toou iti tangata, (te tuatua maira te Atua) e me patoi te reira i te ture, e te akavaanga e te au akaueanga tana i oronga mai ki tona iti tangata.",
                "18.": "E muri akera i to Alama akarongoanga i teia au tuatua mei ko mai i te angela a te Atua, kua oki viviki atu aia ki te oire ko Amoniha. Kua tomo atu aia ki roto i te oire na tetai mataara ke, na te mataara i te tuanga apatonga o te oire ko Amoniha.",
                "19.": "E i tona taeanga ki roto i te oire, kua mate aia i te pongi, e kua na ko atu aia ki tetai tangata e, ka omai ainei koe ki te tavini akaaka o te Atua i tetai apinga kia kai?",
                "20.": "Kua karanga atura taua tangata ra e, e tangata Niphai au, e kua kite au e, e peroveta tapu koe na te Atua, e ko koe oki te tangata ta te angela i akakite mai na roto i te orama. E ariki koe iaia. E no reira e aru mai iaku ki roto i toku are, e ka oronga atu au i taku kai naau, e kua kite au e, ka riro koe ei akameitakianga noku e no toku ngutuare.",
                "21.": "Kua ariki rekareka iora teia tangata nei iaia ki tona ngutuare, e ko teia tangata nei ko Amuleka, e kua apai mai aia i te varaoa e te puakatoro kia kai a Alama.",
                "22.": "Kua kai iora a Alama i te varaoa e pangea iora, e kua akameitaki iora aia ia Amuleka e tona ngutuare, e kua akameitaki atu aia i te Atua.",
                "23.": "E oti akera aia i te kaikai, kua karanga atura aia kia Amuleka e, ko Alama au, e e taunga teitei oki au no te akonoanga a te Atua i roto i te enua.",
                "24.": "E i na, kua kapikiia au ei tutu i te tuatua a te Atua ki teia au tangata kia tau ki te vaerua o te eeuanga e te totou; e no roto atu ana au i teia enua e kare ratou i ariki mai iaku, kua tuaru ra ratou iaku, e kua vaitata rai e ka uritua au mei konei e tuatau ua atu.",
                "25.": "Ina ra, kua akaue akaouia mai au kia oki akaou mai ki konei e ako atu i teia au tangata, e ma te akamatakite atu no ta ratou au ara.",
                "26.": "E teianei e Amuleka, kua angai mai koe iaku, e kua akatika iaku ki roto i toou are, kia akameitakiia koe, no te mea e pongi oki au e e manganui oki te au rā i akakore ana au i te kai.",
                "27.": "E manganui oki te au rā i noo ei a Alama ki ko ia Amuleka, e mua ake ka akamataʼi a Alama i te ako atu i te au tangata.",
                "28.": "E i na, kua marokiakia atu rai te tangata i te rave i te ara.",
                "29.": "Kua tae maira te tuatua kia Alama, i te na ko anga mai e, e aere e karanga katoa atu ki toku tavini ko Amuleka kia ako atu i teia au tangata nei i te na ko anga atu e, e tataraara, te tuatua maira te Atu, e me kore ratou e tataraara ka aere tikai atu au ka atoro i teia au tangata ma toku riri, e kare oki toku riri e uri ke mei ia ratou.",
                "30.": "Aere atura a Alama raua ko Amuleka ki te au tangata i te akakite atu i te tuatua a te Atua kia ratou, e kua ki oki raua i te vaerua tapu.",
                "31.": "E e mana oki tei orongaia mai kia raua, kia kore oki raua e rokoia e te kino, e kia kore oki tetai tangata e ta atu ia raua. Ina ra, kare raua i taangaanga i to raua mana, kia tapeka ravaia raua e e tiriaia atu ki roto i te are auri. Kua tupu oki teia e raukaʼi oki i te Atua i te akaari mai i tona mana na roto ia raua.",
                "32.": "Kua aere atura raua ma te akamata atu i te tutu atu ma te totou aere atu kia tau oki ki ta te vaerua e te mana ta te Atua i oronga mai kia raua."
            },
            "9": {
                "intro": "Te tuatua n Alama, e pera katoa, te tuatua. a Amuleka tei akakite ia atu ki te ati tangata o Amoniha E kua tiria katoaia raua ki roto i te are auri, e kua akaoraia e te mana ririnui o te Atua tei vai ki roto ia raua, kia tau ki te papaanga a Alama.",
                "1.": "E kua akaue akaou mai te Atua iaku, ko Alama, kia rave au ia Amuleka ma te aere atu e ako akaou atu i teia iti tangata, koia oki te au tangata i roto i te oire ko Amoniha, e i toku akamataanga i te ako atu ia ratou, kua akamata ratou i te taumaro mai kiaku ma te na ko mai e,",
                "2.": "Koai koe? E manako koe e ka irinaki matou i te kite o te tangata okotai, no atu e ka ako katoa mai kia matou e, ka ngaro ke atu te ao nei?",
                "3.": "E kare oki ratou i marama i te tuatua ta ratou i tuatua ra, e kare oki ratou i kite e, ka riro atu rai te ao nei.",
                "4.": "E kua tuatua katoa ratou e, kare matou e irinaki i taau tuatua me totou mai koe e, ka uritumuia teia oire maata i roto i te rā okotai.",
                "5.": "E kare oki ratou i kite e, ka rauka i te Atua i te rave i tetai angaanga umere, no te mea e aronga marokiakia oki ratou e te ngakau parau.",
                "6.": "Kua na ko akera ratou e, koai te Atua, tei kore rava i oronga mai i te au kite e maata atu i te tangata okotai ki rotopu i teianei iti tangata kia akakite atu i te tika o teia au mea maata e te umere?",
                "7.": "Kua tu maira ratou ma te inangaro i te ta mai iaku, ina ra, kare ratou i pera. E kua tu ua atu au ma te mataku kore i te akakite anga atu kia ratou, ma te akapapu tikai atu kia ratou i te na ko anga e;",
                "8.": "E i na, e kotou e teia uki rave kino e, i akapeea i ngaropoinaʼi ia kotou te akonoanga o to kotou ai tupuna, e i akapeea i ngaropoinaʼi ia kotou te au akaueanga a te Atua.",
                "9.": "Kare ainei i maara ia kotou e, na te rima o te Atua i apai mai i to tatou metua ko Lihai mei Ierusalema mai? Kare ainei i maara ia kotou e, nana i arataki mai ia kotou na roto mai te metepara?",
                "10.": "E kua ngaropoina ainei ia kotou i te maata o te taime i akaora ana aia i to tatou ai metua mei roto i te rima o to ratou au enemi, ma te paruru kia kore ratou e takinga kinoia e to ratou uaorai ai taeake?",
                "11.": "E naringa oki e kare tona mana maata e te aroa, e tona akakoromaki anga roa kia tatou, kua tipu takereia tatou mei te ao nei e penei ake kua uriia ki te ngai openga kore e te mamae, e te aue.",
                "12.": "E i na, te karanga atu nei au kia kotou e, te akaue mai nei aia ia kotou kia tataraara, e me kore oki kotou e tataraara kare kotou e ō ki te basileia o te Atua. E i na, kare oki e ko teia ua, kua akaue mai aia ia kotou kia tataraara, me kore oki ka takore takiri aia ia kotou i te ao nei, e ka tae mai aia kia kotou ma tona riri, e ma tona riri otooto, kare aia e uri ke.",
                "13.": "E i na, kare ainei e maara ana ia kotou te tuatua tana i tuatua atu kia Lihai i te na ko anga e, me ka akono kotou i taku au akaueanga, ka manuia kotou i te enua? E kua tuatua katoa aia e, mei te mea e kare kotou e akono i te au akaueanga, ka tipuia kotou ki vao mei te aroaro o te Atu.",
                "14.": "No reira te anoano nei au kia akamaara kotou e, no te mea oki e kare te ngati Lamana i akono i te au akaueanga a te Atua, kua tipu keia ratou mei mua atu i te aroaro o te Atu. No reira te kite nei tatou e, kua tupu te tuatua a te Atua i roto i teia au mea nei, e kua tipu keia te ngati Lamana mei mua atu i tona aroaro mei to ratou akamataanga i te rave i te ara ki runga i te enua nei.",
                "15.": "E no reira te karanga atu nei au kia kotou, ka maata atu te meitaki no ratou i te rā akavaanga i to kotou, e me noo ua rai kotou ki roto i te ara, e te maata o to ratou meitaki i teia oraanga nei kia kotou, mari ra, kia tataraara rava ra kotou.",
                "16.": "E manganui oki te au taputou anga tei orongaia ki te ngati Lamana, e no te mea oki e no te akonoanga a to ratou ai tupuna i noo uaʼi ratou ki roto i te kite kore, e no reira ka aroa mai te Atua ia ratou ma te akaroa atu i to ratou noo anga ki runga i te enua.",
                "17.": "E te vai ra te taime ka irinaki ei ratou ki tana tuatua, e ma te kite i te tarevake o te akonoanga a to ratou ai tupuna, e e manganui oki ratou ka akaoraia, ka aroa mai oki te Atua ia ratou tei kapiki i tona ra ingoa.",
                "18.": "E i na, te karanga atu nei au kia kotou e, me noo tamou ua rai kotou ki roto i te kino, kare to kotou au puke rā e akaroaia atu ki runga i te enua, no te mea ka akaungaia mai te ngati Lamana kia kotou, e me kore kotou e tataraara, ka tae mai ratou i te ora manako koreia, e ka rokoia kotou e te mate maata kia tau oki ki te riri otooto o te Atu.",
                "19.": "E kare oki aia e inangaro ia kotou kia noo ua rai ki roto i te kino e te ara, e ma te takinga kino i tona iti tangata. Te karanga atu nei au kia kotou e, kare, ka tika iaia kia takinga kino mai i te ngati Lamana e tona iti tangata katoatoa ko tei karangaia e, ko te ngati Niphai, e pou takiri mei te mea e ka rave tamou ua atu rai ratou i te ara, e te kino, i muri ake i te marama e te kite maata, tei orongaia mai kia ratou e to ratou Atua.",
                "20.": "E i muri ake i te riro anga ratou ei aronga ngateitei no te Atua, e ma te akangateitei katoaia ki runga i te au basileia e te au iti tangata, e te au kopu, e te au reo, e ope pouroa atura ia ratou i te akakiteia i teia au mea, tei tupu ana, e te tupu nei, e te ka tupu a muri ake, kia tau ki to ratou inangaro, e te akarongo e te pure.",
                "21.": "E kua atoroia ana ratou e te Vaerua o te Atua, kua atoro katoaia e te angela, e mei tei tuatua katoa ia e te reo o te Atu, e te vaerua o te totou, te eeuanga, e te vaerua o te apinga aroa e manganui, te oronga anga o te au reo ke ke, e te ako anga, e te orongaanga o te vaerua tapu, e te oronga anga o te akaurianga;",
                "22.": "E i muri ake i te akaoraanga te Atua ia ratou mei te enua mai ko Ierusalema ki tona uaorai rima, e kua akaoraia mei te onge e te maki, e te au tu maki ravarai, kua maroiroi tikai ratou i te tamakianga, kia kore ratou e pou i te mate, e ma te akaoraia mai mei roto i te ngai i tuikaaʼi ra, i tera tuatau e i tera tuatau, e kua akonoia e e paruruia e tae rava mai ki teia taime, e kua akamanuia oki ratou e apinga nui rava akera ratou.",
                "23.": "E i na, te karanga atu nei au kia kotou, e mei te mea e ko teia iti tangata tei rauka te au akameitakianga mei ko mai i te Atua, ka apa ratou i te kite e te marama tei rauka ia ratou, e te karanga atu nei au kia kotou, mei te mea e ko teia, e ka topa ratou ki roto i te ara, ka meitaki roa atu te ngati Lamana ia ratou.",
                "24.": "E i na, ko te au taputouanga a te Atua, kua orongaia mai te reira ki te ngati Lamana, ina ra kare e no kotou mei te mea ka ara kotou, kare ainei te Atua i taputou pakari mai ma te tuatua papu mai e, me akaruke kotou iaku nei, ka takoreia kotou i te enua nei?",
                "25.": "E no teia tumu nei, e kore ei ratou e uritumuia, kua unga mai oki te Atu i tana au angela kia aravei atu i tona iti tangata e manganui ma te akakite atu kia ratou ma te reo maata i te na ko anga e, e tataraara kotou, te vaitata mai nei oki te basileia o te Ao.",
                "26.": "E kare e mamao atu ana te au rā, ka tae mai ei te tamaiti a te tangata nei ma tona kaka, e ko tona kaka, koia te kaka o te Tamaiti Anau Tai a te Metua, kua ki oki i te mana, te aroa ua, e te tuatua mou, e kua ki katoa i te maru, e te aroa, e te akakoromakianga roa, e viviki i te akarongo i te aue a tona iti tangata, ma te pau atu i ta ratou au pure.",
                "27.": "E i na, kua aere mai oki aia ei akaora i te aronga tei bapetizoia ma te tataraara, na roto i te akarongo ki tona ra ingoa.",
                "28.": "E no reira, e akateateamamao i te ara o te Atu, te vaitata mai nei oki te taime e kokoti ei te au tangata i te tutaki no ta ratou au angaanga kia tau ki ta ratou i rave, e mei te mea e kua tika ratou, ka kokoti ratou i te akaoraanga no to ratou au vaerua, kia tau ki te mana e te akaoraanga o Iesu Mesia, e mei te mea e e aronga kino ratou, ka kokoti ratou i te akaapaanga e te kino no to ratou au vaerua kia tau ki te tuikaaanga a te tiaporo.",
                "29.": "E teianei, ko te reo teia o te angela, i te ako anga atu ki te au tangata.",
                "30.": "E teianei, e aku au taeake akaperepere. ko kotou oki toku au taeake e kua tau oki kia akaperepereia, e e mea tau oki ia kotou kia apai mai i te au angaanga tei tau no te tataraara, i na, e marokiakia tikai to kotou ngakau ki te tuatua a te Atua, e e aronga ngaro kotou e te inga i te timataanga.",
                "31.": "E i na, i muri ake i toku, to Alama, tuatuaanga i teia au tuatua nei, i na, kua riri te tangata iaku no te mea, kua karanga atu au kia ratou e, e aronga ngakau ketaketa ratou e te marokiakia.",
                "32.": "E no te mea kua karanga katoa atu au kia ratou e, e aronga ngaro ratou e te inga i te timataanga, no reira kua riri ratou iaku, ma te inangaro kia amiri to ratou rima iaku, e kia rauka oki ia ratou i te titiri iaku ki roto i te are auri.",
                "33.": "Ina ra, kare oki te Atua i akatika ia ratou kia titiri ratou iaku i taua taime ra ki roto i te are auri.",
                "34.": "E i na, kua aere atura a Amuleka e tu ua iora ki mua ia ratou ma te akamata atu i te ako atu kia ratou. Ina ra, kare te katoatoa o te tuatua a Amuleka i tataia, ko tetai pae ua ra o tana tuatua tei tataia ki roto i teia puka nei."
            },
            "10": {
                "1.": "E i na, ko teia oki te au tuatua ta Amuleka i ako atu ki te au tangata i roto i te enua ko Amoniha, i te na ko anga e:",
                "2.": "Ko Amuleka au, ko au oki te tamaiti a Kidona te tamaiti a Isemaela no te uanga mai oki a Aminadai, e ko taua Aminadai rai tei akauri i te tataanga i runga i te patu o te iero, tei tataia e te rima o te Atua.",
                "3.": "E e uanga katoa a Aminadai no Niphai, te tamaiti a Lihai, tei aere mai mei te enua mai mei Ierusalema, e e uanga katoa na Manase, te tamaiti a Iosepha tei okonaia atu ki Aiphiti e tona ai tuakana.",
                "4.": "E i na, e tangata rongonui oki au i rotopu i te aronga tei kite iaku. e i na, e maata toku iti tangata, e toku au taeake, e na toku rima i raukaʼi iaku te au mea i apinga nui ei au.",
                "5.": "Kare ra i maata taku i kite i te au ravenga a te Atu, e tona ra au muna e te mana vavaria. Te karanga atu nei au e, kare i maata rava taku i kite no teia au mea nei, ina ra, kua tarevake au, no te mea e maata oki taku i kite ana no tona ririnui e te mana vavaria, e tae rava atu ki te akaoraanga i teia iti tangata nei.",
                "6.": "Ina ra, kua akaketaketa ana au i toku ngakau, no te mea e manganui te au taime i kapikiia ana au, e kare au i akarongo atu, e no reira, kua kite au i teia au mea nei, kare ra au i marama, no reira kua aere rai au ma te patoi atu i te Atua, ki te kino o toku nei ngakau, e tae rava atu ki te ā o te rā i te itu o te marama, i roto oki i te ngauru o te mataiti o te tutaraanga o te au akava.",
                "7.": "E i toku aereanga i te akara i tetai kopu tangata noku, kua mama mai tetai angela a te Atua kiaku ma te na ko mai e, Amuleka e oki ki toou ngutuare, no te mea ka angai koe i tetai peroveta a te Atua, e tangata tapu oki, e e tangata ikiia oki e te Atua, e i akakore ana oki aia i te kai i tetai au rā, no te ara a te tangata nei, e e matepongi oki aia, e e āriki oki koe iaia ki toou are ra ma te angai atu iaia, e ka akameitaki mai aia ia koe e toou ngutuare ra, e ka vai oki te akameitakianga a te Atua ki rungao ia koe e toou ngutuare ra.",
                "8.": "E i na, kua ariki au i te reo o te angela, ma te oki atu ki toku ngutuare. E iaku e oki atura, kua kite au i te tangata ta te angela i akakite maira kiaku, ka ariki mai koe ki roto i toou are, e i na, ko taua tangata rai teia, tei tuatua mai ana kia kotou i te au mea a te Atua.",
                "9.": "E kua tuatua maira te angela kiaku, e e tangata tapu oki aia, e no reira kua kite au e, e tangata tapu aia, no te mea kua tuatuaia mai oki e te angela a te Atua.",
                "10.": "E kua kite oki au e, ko te au mea tana i tuatua mai e mea tika ïa, e i na, te karanga atu nei au kia kotou, e mei te Atua e ora nei, mei te reira katoa aia i te unga anga mai i tana angela kia akakite mai i teia au mea kiaku, e kua rave oki aia i teia i te taime ia Alama i noo ei ki toku ngutuare.",
                "11.": "E i na, kua akameitaki mai aia i toku ngutuare, e kua akameitaki katoa mai iaku, e taku au vaine e taku au tamariki, e toku metua, e toku kopu tangata, e toku au kopu tangata katoatoa, e kua vai mai oki te au akameitakianga a te Atua ki rungao ia matou kia tau ki te tuatua tana i tuatua mai.",
                "12.": "E teianei, i te oti anga ia Amuleka i te tuatua i teia au tuatua nei, kua akamata te tangata i te poitirere i te kite anga e, e maata atu i te kite okotai tei akapapu i te au mea i akaapaiaʼi ratou, e pera katoa ki te au mea te ka tae mai, mei ta te vaerua o te totou i roto ia raua.",
                "13.": "Kua inangaro roa tetai i roto ia ratou i te uiui uianga atu kia raua, e na roto oki i ta ratou ravenga kikite e mou ei raua i ta raua tuatua, kia rauka oki ia ratou i te kimi apa no raua, e kia rauka oki ia ratou i te tuku atu ia raua ki to ratou au akava, kia akavaia raua kia tau ki ta te ture, e kia taiaia raua, me kore ra, kia tiriaia ki roto i te are auri, kia tau oki ki te tuatua ta ratou i akariro ei ara na raua.",
                "14.": "E ko taua aronga rai oki tei kimi i te takore ia raua kia ratou tei riro ei aronga apii ture e kua tutakiia, me kore ra, kua ikiia e te au tangata ei rave i te ture i to ratou au akavaanga me kore, te akavaanga o te ara a te tangata ki mua i te au akava.",
                "15.": "Kua apiiia oki teia au akaaere ture nei, ki te au angaanga kikite katoatoa o te tangata nei, kia rauka ia ratou i te rave i ta ratou angaanga ma te kite e te karape.",
                "16.": "I reira, kua akamata ratou i te ui uianga atu kia Amuleka kia rauka oki ia ratou i te akatarevake i tana tuatua me kore, akaapa i te tuatua tana i tuatua.",
                "17.": "E kare rava ratou i kite e, ka kite a Amuleka i to ratou akakoroanga, ina ra, i to ratou akamataanga i te uiui atu kiaia, kua kite takere aia i to ratou manako, e kua na ko atu kia ratou e, Aue kotou e teia uki rave ara e, te aronga apii ture, e te aronga pikikaa, no te mea te akamou nei kotou i te tango o te tiaporo e te akamou nei kotou i tetai puereere ei opu i te aronga tapu o te Atua.",
                "18.": "Te maani nei kotou i tetai au ravenga ei takino i te mataara o te aronga tika, e ma te apai mai i te riri o te Atua ki rungao i to kotou upoko, e tae rava atu ki te uritumu angaia o teia au tangata nei.",
                "19.": "Ae, kua tuatua meitaki a Mosaia to tatou ariki openga, i te vaitata anga aia i te oronga atu i te basileia e ma te kore oki e tangata kia ariki atu, ma te akaue atu i tona iti tangata e na to ratou uaorai reo ratou e akaaere, i na, e kua karanga katoa oki aia e, me ka tae mai te tuatau, e ka riro te reo o teia au tangata ei iki i te ara, e me ka tae mai te tuatau ka topa teia aronga ki roto i te kino, ka tau ratou kia takoreia.",
                "20.": "E teianei, te tuatua atu nei au kia kotou, e tika to te Atu akaapaanga i ta kotou au ara, e e tika tikai tana e kapiki nei na roto i te reo o tana au angela e, e tataraara, e tataraara, no te mea, te vaitata mai nei te basileia o te ao.",
                "21.": "Ae, e tika oki tana i akakite mai, na roto i te reo o tana au angela e, ka aere mai au ki toku nei iti tangata, ma te tika, e te tiratiratu i roto i toku rima.",
                "22.": "Te karanga atu nei au kia kotou, E naringa kare te pure a te aronga tuatua tika i roto i te enua i teianei, kua rokoia kotou e te mate; kare oki na roto i te vai diluvi mei ta te tangata i te tuatau o Noa, kua na roto ra i te onge, e te maki mate, e te koke.",
                "23.": "Kua na roto ra i te pure a te aronga tika i akaoraiaʼi kotou e no reira, me akaruke kotou i te mea tika, kare i reira te Atua e tāpū i tona rima, e na roto i tona riri otooto ka tae mai aia kia kotou e ka tairi poti aia ki te onge, e te maki mate, e te koke, e te vaitata mai nei te taime, mari ra kia tataraara kotou.",
                "24.": "E i na, kua riri tikai te au tangata ia Amuleka, e kua kapiki maata atu ratou i te na ko atu e, te akaapa nei teia tangata i ta tatou ture tika e to tatou apii ture ta tatou i iki.",
                "25.": "Ina ra, kua oora atu a Amuleka i tona rima ma te kapiki pakari atu kia ratou i te na ko anga e, Aue kotou e teia uki tangata rave ara e, i akapeea i raukaʼi ia Satani i te mou i to kotou au ngakau? Eaa ra kotou i kauraro ei ki raro iaia, e kia mana mai aia ki rungao ia kotou, kia akamatapo i to kotou mata, kia kore oki kotou e marama i te au tuatua tei tuatuaia atu ana kia tau ki to ratou tika?",
                "26.": "E i na, kua akaapa ainei au i ta kotou au ture? Kare kotou i marama, kua karanga kotou e, kua patoi au i ta kotou ture, kare au i pera, kua tuatua ra au ma te tauturu i ta kotou ture, e kua riro te reira ei akaapaanga no kotou.",
                "27.": "E i na, te karanga atu nei au kia kotou e, te akatumuia nei te mate no teia iti tangata nei, no te tuatua tika kore a to kotou au apii ture, e to kotou au akava.",
                "28.": "E i muri ake i to Amuleka tuatua anga i teia au tuatua, kua kapiki atu ratou kiaia i te na ko anga atu e, I teianei kua kite matou e, e tamaiti teia na te tiaporo, no te mea kua pikikaa mai aia ia tatou, e kua patoi oki aia i ta tatou ture. E teianei te karanga nei aia e, kare aia i akaapa ana.",
                "29.": "E kua akaapa aia i to tatou au apii ture, e to tatou au akava.",
                "30.": "E kua tamou te au apii ture i te reira ki roto i to ratou au ngakau, kia maara oki ia ratou teia au mea nei ma te patoi iaia.",
                "31.": "E te noo ra tetai i rotopu ia ratou ko Zezorama tona ingoa, E i na, koia oki to ratou tangata maata i te patoi anga atu ia Amuleka raua ko Alama, e koia oki tei kite roa atu ia ratou e maata tana angaanga i rotopu i te au tangata.",
                "32.": "E i na, ko te akakoroanga o teia au apii ture nei, koia oki kia rauka te puapinga, e kua rauka te puapinga kia tau ki ta ratou angaanga."
            },
            "11": {
                "1.": "I na, tei roto oki i te ture a Mosaia, ko te au tangata katoatoa tei riro ei akava no te ture, me kore tei ikiia ei akava, ka tutakiia ratou kia tau ki te ora i angaangaʼi ratou i te akavaanga i te au tangata tei apainaia mai ki mua ia ratou no te akavaanga.",
                "2.": "I na, me kaiou tetai tangata ki tetai e kare aia e tutaki i tana kaiou, ka apainaia aia ki te akava, e ko te akava e mana tona, ka akaunga atu aia i tona aronga taoonga kia arataki mai i taua tangata ra ki mua iaia, e ka akava aia i taua tangata ra kia tau ki te ture e te akaapaanga tei kavea mai kiaia, e ka maroia taua tangata ra kia tutaki i tana i kaiou, me kore ra, ka papaia, me kore ra ka tiriaia ki vao mei rotopu i te au tangata, e tangata keia oki aia.",
                "3.": "E kua rauka mai oki i te akava tana tutaki no tona taime i pou, e tai senine auro i te rā okotai, me kore ra, e tai senuma ario tei aiteite oki ki te senine auro okotai, kua tau oki teia ki te ture i orongaia maira.",
                "4.": "E ko te ingoa teia o ta ratou au moni auro, e te ario, kia tau ki to ratou vaito. E na te ngati Niphai i oronga mai i teia au ingoa. E kare oki ratou i tarē mei ta te ngati Iuda tei noo ana ki Ierusalema, e kare ra ratou i vaito mei ta te ngati Iuda ra, kua akatuke ra ratou i ta ratou moni e te vaito, kia tau ki te manako e te tu o te tangata i tera uki e i tera uki, e tae rava atu ki te tutaraanga o te au akava, tei akamouia e te ariki ra ko Mosaia.",
                "5.": "E ko teia te tarēanga, e senine auro, semona auro, e suma auro, e te limena auro.",
                "6.": "E senuma ario, e amenora ario, e esoroma ario, e e oneti ario.",
                "7.": "Kua aite oki te senuma ario okotai ki te senine auro, e pera katoa ki te vaito okotai o te sitona, e ki te vaito okotai katoa o te au tu ua katoatoa.",
                "8.": "I na, kua aite te seona auro ki nga senine e rua ra.",
                "9.": "Kua aite te suma auro okotai ra ki nga seona e rua ra.",
                "10.": "E ko te limena auro ra, kua aite ïa ki taua au mea katoa ra.",
                "11.": "E aite te amenora ario okotai ki nga senuma e rua ra.",
                "12.": "E aite te esoroma ario ki nga senuma e ā ra.",
                "13.": "E aite te oneti i taua au mea katoa ra.",
                "14.": "I na ko te vaito teia o te mea meangiti i to ratou tarēanga.",
                "15.": "Ko te sibalona ko te apa ïa o te senuma e kua aite te sibalona ki te apa o te vaito sitona ra.",
                "16.": "E ko te sibuluma ra, kua aite ïa ki te apa o te subalona ra.",
                "17.": "E ko te lea, ko te apa ïa o te sibalona.",
                "18.": "Ko te numero teia, mei tei tau ki to ratou tarēanga.",
                "19.": "Kua aite te anetiona auro okotai ki nga subalona e toru ra.",
                "20.": "I na, no te akakoroanga okotai kia rauka mai te puapinga, no te mea kua rauka mai to ratou tutaki kia tau ki ta ratou angaanga, e no reira, kua akakoko ratou i te tangata kia pekapeka ratou tetai ki tetai e kia akatupu i te au tu manamanata e te angaanga viivii, kia maata oki ta ratou angaanga, e kia maata katoa ta ratou moni kia tau ki te au akaapaanga tei apainaia mai ki mua ia ratou, e no reira kua akakoko ratou i te tangata kia riri ia Alama e Amuleka.",
                "21.": "E ko teia ta Zezorama i akamata i te ui atu kia Amuleka i te na ko anga e, ka pau mai ainei koe i tetai nga uianga taku ka ui atu kia koe? I na, e tangata kite pakari oki a Zezorama i roto i te au angaanga a te tiaporo, e ka takinga kino oki aia i te au mea meitaki, e no reira kua karanga atu aia kia Amuleka, ka pau mai ainei koe i te au uianga taku ka tuku atu kia koe?",
                "22.": "E kua karanga a Amuleka e me ka tau ïa ki te vaerua o te Atua i roto iaku, e kare oki au e tuatua i tetai mea tei kore i tau ki te inangaro o te Atua. Kua karanga atura a Zezorama kiaia, i na, e ono ïa oneti ario, e ka oronga pouroa atu au i teia naau me ka karanga koe e kare e Atua.",
                "23.": "I na, kua karanga atura a Amuleka e, Aue koe e te tamaiti a ade e, eaa koe i timata mai ei iaku? Kare koe i kite e, kare te aronga tuatua tika e inga i te timataanga?",
                "24.": "Te irinaki ana koe e e kare Atua? Te karanga atu nei au kia koe, kare, kua kite koe e, e Atua tetai, ina ra, e maata ake toou inangaro i te moni, iaia.",
                "25.": "E i na, kua pikikaa koe ki mua i te Atua e iaku, Kua karanga mai oki koe kiaku e, i na, ko teia oneti e ono nei, e mea puapinga maata, e ka oronga atu au naau, ina ra, te inangaro ua ra koe i roto i toou ngakau i te moni kia rave atu mei konei iaku, e ko toou inangaro oki kia akaapa au i te Atua tika e te ora, kia raukaʼi oki ia koe i te takinga kino iaku. E i na, no teia kino maata, ka rauka ia koe i te tutaki.",
                "26.": "Kua karanga atura Zezorama kiaia, kua karanga mai koe kiaku e, e Atua tika tetai e te ora.",
                "27.": "Ae, i na Amuleka ei, e Atua tika tetai e te ora.",
                "28.": "Kua karanga atura a Zezorama e, e maata atu ainei i te Atua okotai.",
                "29.": "Kua pau atura aia, kare.",
                "30.": "Kua karanga akaou atura a Zezorama kiaia e, I akapeea koe i kite ei i teia au mea nei?",
                "31.": "Kua karanga atura aia e, na te angela i akakite mai kiaku.",
                "32.": "Kua karanga akaou atura Zezorama kiaia e, Koai aia te ka aere mai? Ko te tamaiti ainei a te Atua?",
                "33.": "Kua tuatua atura aia e, Ae.",
                "34.": "Kua na ko akaou atura a Zezorama e, ka akaora ainei aia i tona iti tangata mei ta ratou au ara? Kua pau atu a Amuleka ma te na ko atu kiaia e, te karanga atu nei au e, kare, e kare oki e rauka iaia i te pikikaa i tana tuatua.",
                "35.": "Kua karanga atura a Zezorama ki te au tangata e, kia matakite kia akamaara i teia au mea nei, no te mea kua karanga aia e, e okotai rai Atua, e kua karanga katoa aia e, ka aere mai te tamaiti a te Atua, ina ra, kare aia e akaora i tona iti tangata mei te mea e tikaanga oki tona i te akaue atu i te Atua.",
                "36.": "Kua tuatua akaou atura aia kiaia e, i na, kua pikikaa koe, no te mea kua karanga oki koe e, kua tuatua au mei te mea e e tikaanga toku kia akaue i te Atua no te mea kua karanga au e, kare aia e akaora i tona iti tangata i roto i ta ratou ara.",
                "37.": "E te karanga akaou atu nei au kia koe e, kare e rauka iaia i te akaora ia ratou mei ta ratou au ara, e kare oki e rauka iaku i te akaapa i tana tuatua, e kua karanga katoa aia e kare e mea viivii e noo ki te basileia o te Ao ra, e no reira ka akapeea koe e oraʼi mari ra, kia o ki te basileia o te ao? E no reira kare kotou e akaoraia i roto i ta kotou au ara.",
                "38.": "I na, kua tuatua akaou atura a Zezorama kiaia, ko te tamaiti ainei a te Atua te Metua Mutu kore?",
                "39.": "Kua karanga atura a Amuleka kiaia, Ae, koia te Metua Mutu kore o te ao ra e te enua nei, e te au mea katoatoa, koia te muatangana, e te akaopengaanga, e te mua e te openga.",
                "40.": "E ka aere mai aia ki te ao nei kia akaora i tona iti tangata, e ka apai oki aia ki rungao iaia i te ara a te aronga i irinaki ki tona ingoa, e ko ratou oki te ka rauka te ora mutu kore, e kare oki e rauka te ora i tetai ke.",
                "41.": "E no reira ka noo ua rai te aronga kino mei te mea ra e, kare e akaoraanga i akamouia ana, mari ua ra ko te tataraanga i te au tapeka o te mate, e i na, ka tae mai te rā e tuakaou ei te tangata katoatoa nei mei te mate e ka akavaia kia tau ki ta ratou angaanga.",
                "42.": "I na, te vai ra tetai mate ko tei karangaia e, ko te mate kopapa, e na te mateanga o te Mesia e tatara i te au tapeka o taua mate kopapa ra, e ka tuakaou oki te katoatoa mei taua mate kopapa ra.",
                "43.": "Ka kapiti akaouia oki te kopapa e te vaerua ki to raua tu tikai, te au ivi e te au paupauanga katoa ka oki ki tona ngai tikai, mei ia tatou rai i teia nei, e ka aratakiia oki tatou ki mua i te Atua, e ka kite mei ta tatou e kite i teianei, e ka akamanako papu oki tatou i ta tatou au ara.",
                "44.": "I na, ka tae mai teia akaokianga mai ki te katoatoa, ki te aronga pakari e te mapu, te tuikaa e tei tuikaa kore, te tane e te vaine, te aronga kino e te aronga tuatua tika, e kare oki e ngaro te rauru o to ratou upoko, mari ra, ka akaokiia mai te au mero katoatoa ki tona tu tikai, mei teianei nei rai, i te kopapa nei oki, e ka apai naia atu e kia akavaia ki mua i te akavaanga o te Mesia te Tamaiti a te Atua Metua, e te Vaerua Tapu, koia oki te Atua Mutu kore, kia akavaia kia tau ki ta ratou angaanga, me e mea meitaki, me e mea kino.",
                "45.": "I na, kua tuatua atu ana au kia kotou no te mate kopapa, e pera katoa ki te tuakaouanga o te kopapa nei. I na, te karanga atu nei au e, ka akatuia teia kopapa nei, ei kopapa pe kore mei te mate mai, mei te mate mua mai, ki te ora, kia kore oki e mate akaou, ka kapiti oki to ratou vaerua e te kopapa e kare rava e taka ke akaou, e ka riro ïa ei mea pe kore, e kare rava ia e kite akaou i te pe.",
                "46.": "I muri ake i to Amuleka tuatua anga i teia au tuatua nei, kua poitirere ratou, e pera katoa a Zezorama, kua akamata aia i te ruketekete. E kua ope te tuatua a Amuleka, me kore ra, ko teia ua rai taku i tata."
            },
            "12": {
                "1.": "E kite akera a Alama e, kua muteki a Zezorama i te tuatua a Amuleka e kua mou tana ravenga pikikaa e te avare e mate aia iaia, e kite katoa aia e, kua akamata aia i te ruketekete ma te mataku no tona apa, kua tuatua tona vaa ma te akatinamou i te tuatua a Amuleka e te akamarama i te au mea tei runga atu i ta Amuleka i tuatua ana.",
                "2.": "I na, ko te au tuatua ta Alama i tuatua atu kia Zezorama, kua rongoia te reira e te au tangata katoatoa, e urupu tangata maata oki, e kua tuatua aia ma te na ko atu e:",
                "3.": "E Zezorama, kua kiteaia taau au tuatua pikikaa e te akavare, kare mei te mea, ko te tangata ua taau i pikikaa ana, kare, kua pikikaa katoa koe i te Atua, e i na, kua kite aia i toou au manako katoatoa, e kua kite katoa koe e, na tona vaerua i akakite mai i toou au manako kia maua.",
                "4.": "E kua kite oki koe e, kua kite maua e ravenga pakari taau, mei ta te tiaporo rai, kia pikikaa e kia vavare i teia iti tangata kia ariu mai oki ratou kia patoi ia maua, kia tuaruia maua ki vao.",
                "5.": "Ko te ravenga oki teia a toou enemi ra, e kua rave akenei oki aia i tona mana na roto ia koe na. I na, te inangaro nei au kia akamaara koe e, ko taku i tuatua atu kia koe, ko taku ïa e tuatua ki te katoatoa.",
                "6.": "E i na, te karanga atu nei au kia kotou pouroa e, ko teia e puereere ïa na te enemi ko tana i tuku ei opu i teia au tangata, kia riro mai oki kotou ei tavini nona, e kia takapini oki aia ia kotou ki tana vivi, e kia rauka oki iaia i te tapeka ia kotou ki te mate mutu kore, kia tau ki ta tona mana i te akatuikaaanga.",
                "7.": "I na, i muri ake i to Alama tuatua anga i teia au tuatua, kua mataku rikarika a Zezorama, no te mea kua irinaki aia ki te mana o te Atua e kua irinaki katoa aia e, e kite to Alama e Amuleka iaia, e kua irinaki katoa aia e kua kite raua i te au manako e te akakoroanga o tona ngakau, no te mea e mana oki tei orongaia mai kia raua kia kite oki raua i teia au mea nei kia tau ki te vaerua o te totou.",
                "8.": "E kua akamata tikai a Zezorama i te uiui tika tikai kia raua, kia kite aia no runga i te basileia o te Atua. E kua karanga atura aia kia Alama, Eaa te aiteanga to teia tuatua ta Amuleka i tuatua ake nei no runga i te tuakaouanga o tei mate, e ka tu akaou mai te katoatoa mei te mate mai ra, te aronga tuatua tika, e te aronga tuatua tika kore katoa, e ka tu oki ki mua i te Atua, e ka akavaia kia tau ki ta ratou au angaanga i rave.",
                "9.": "E no reira, kua akamata a Alama i te akamarama atu i teia au mea kiaia i te na ko anga e, kua orongaia mai ki te au tangata e manganui kia kite i te au mea ngaro a te Atua, ina ra, tei raro ake ratou i tetai ture pakari, auraka ratou e akakite atu, mari ra kia tau ki tana ka oronga atu ki te tamariki a te tangata nei, mei tei tau ki to ratou maroiroi e to ratou akarongo kiaia.",
                "10.": "E no reira ko tei akaketaketa i tona ngakau ka tu aia i te tuanga meangiti o te tuatua, e ko tei kore i akaketaketa i tona ngakau, ka orongaia kiaia te tuanga maata o te tuatua, e ka orongaia te kite i te au mea ngaro a te Atua. E tae ua atu ki te kite i te au mea katoatoa.",
                "11.": "E ko ratou te ka akaketaketa i to ratou ngakau, e orongaia atu te tuanga iti o te tuatua, e kore ua atu rai ratou e kite i te au mea ngaro o tona basileia, e ka riro oki ratou ei tuikaa na te tiaporo, e ka arataki aia ia ratou ki roto i te kino. I na, ko te aiteanga teia o te vivi o ade.",
                "12.": "E kua tuatua marama ua oki a Amuleka no te mate, e te tuakaou anga o teia kopapa mate nei, ei kopapa mate kore, e ka apainaia mai ki mua i te aroaro o te Atua, e ka akavaia ki ta tatou uaorai angaanga.",
                "13.": "E mei te mea, kua marokiakia to tatou ngakau, i na, me kua ketaketa to tatou ngakau ki te tuatua kia kore e kiteaia i roto ia tatou, e ka kino tikai to tatou noo anga, e ka akaapaia tatou.",
                "14.": "Ka akaapa oki ta tatou tuatua ia tatou, e pera katoa ta tatou au angaanga kare i reira tatou e apa kore, e ka akaapa katoa to tatou ia tatou, e pera katoa to tatou au manako ia tatou, e i roto i teia ngai kino kare tatou e akara atu ki to tatou Atua, e ka rekareka maata tatou naringa ka rauka kia akaue atu tatou i te toka e te maunga kia topa mai ki rungao ia tatou kia uuna ia tatou mei mua mai i tona aroaro.",
                "15.": "Kare ra e rauka i te reira, ka aere rai tatou ka tu ki mua i tona aroaro e ki tona kaka, e te mana, o tona ririnui, te ngateitei e te tika ma te akamanako i to tatou akama mutu kore, e e tika oki tana akavaanga, e e tika oki aia i roto i tana au angaanga, e e aroa maata oki tona ki te tamariki a te tangata nei, e e mana oki tona i te akaora i te au tangata katoatoa tei irinaki ki tona ra ingoa, e tei apai mai i te ua e tau ki te tataraara.",
                "16.": "E i na, te karanga atu nei au kia kotou, e ka tae mai tetai mate, koia te rua o te mate, koia te mate vaerua, e ko te taime ïa, ko te tangata tei mate i roto i tana ara, i te mate kopapa nei, ka mate rai aia i te mate vaerua, e ka mate aia i te au mea tei tau ki te tuatua tika ra.",
                "17.": "E ko te taime ïa e riro ei ta ratou angaanga mei te roto ai e te teio, e ka vai oki tona mura e tuatau atu, e ko te taime ïa e tapekaiaʼi ratou ki raro i te mamae mutu kore, ki te mana ririnui o Satani i te tuikaaanga, ka akaue oki aia ia ratou kia tau ki tona inangaro.",
                "18.": "Te karanga atu nei au kia kotou, kua riro ia ratou mei te mea ra e, kare e akaoraanga i akonoia, e kare oki e rauka ia ratou kia akaoraia mei tei tau i ta te Atua tuatua tika, e kare oki ratou e mate no te mea kare oki e pe akaou.",
                "19.": "E kia oti te tuatua a Alama, kua poitirere tikai te tangata.",
                "20.": "Te vai ra tetai tangata Anitinona, e akaaere maata no ratou, kua aere mai aia ma te na ko mai kiaia e, Eaa taau i tuatua ake nei e ka tu akaou te tangata mei te mate mai e ka akariroia mei teia kopapa mate ua ki te kopapa mate kore, kia kore oki te vaerua e mate akaou?",
                "21.": "Eaa te aiteanga o te irava tei na ko mai e, kua tuku iora te Atua i te kerubi ma te koke mura, ki te tuanga itinga o te kainga i Edene, ko te aere mai aea to tatou nga metua ko te kai aea raua i te ua o te pu rakau o te ora, e ka ora e tuatau ua atu? No reira kua kite oki tatou e, kare e rauka ia raua kia ora e tuatau ua atu.",
                "22.": "Kua karanga atura a Alama kiaia, ko teia oki te mea taku ka akamarama atu. I na, kua kite oki tatou e, kua inga a Adamu na roto i te kai anga i te ua rakau raui kia tau ki te tuatua a te Atua, e no reira te kite nei tatou e, na roto i tona inga anga, kua riro te tangata katoatoa ei aronga ngaro e te inga.",
                "23.": "E i na, te karanga atu nei au kia kotou, e naringa i rauka ia Adamu i te kai i te ua rakau o te ora i taua taime ra, kare i reira e mate, e ka riro te tuatua ei kare, ma te akariro i te Atua ei pikikaa, no te mea, kua karanga mai aia e, me kai koe ka mate koe.",
                "24.": "Kua kite tatou i reira e kua tae te mate ki te tangata nei, ko te mate oki tei tuatuaia mai e Amuleka, koia oki te mate kopapa, e e ngai tetai tei orongaia mai ki te tangata nei kia rauka iaia te tataraara, e no reira kua riro teia oraanga nei ei ngai timata anga, e ngai no te akateateamamao i te aravei atu i te Atua, e ngai no te akateateamamao no te ngai openga kore ta maua i tuatua ana, koia oki i muri ake i te tuakaouanga o tei mate ra.",
                "25.": "I na, e naringa e kare te ravenga o te akaoraanga i akamouia mei te akatumuanga mai o te ao nei, kare i reira e tuakaouanga o tei mate, ina ra, e ravenga tetai no te akaoraanga tei tukuia mai te ka akatupu i te tuakaouanga o tei mate, mei tei tuatuaia ana.",
                "26.": "E i na, naringa kua rauka i to tatou nga metua mua i te kai i te ua rakau tei rauiia o te pu rakau o te ora, kua riro ia raua ki te ngai o te kino, ma te kore e ngai teateamamaoanga no raua, e kua riro te ravenga o te akaoraanga ei mea puapinga kore e ka akakoreia te tuatua a te Atua e kua puapinga kore ïa.",
                "27.": "Kare ra, kua akonoia rai kia mate te tangata nei, e i muri ake i te mate, ka raveia te akavaanga, taua akavaanga rai ta tatou i tuatua ana, koia te openga.",
                "28.": "E i muri ake i to te Atua akaue anga i teia au mea kia tupu ki te tangata nei, i na, kua kite aia e, e mea tau i te tangata kia kite i te au mea tana i akaue atu kia ratou.",
                "29.": "E no reira, kua unga atu aia i tetai au angela kia tuatua atu kia ratou, e akakite ki te tangata nei i tona kaka.",
                "30.": "Kua akamata ratou i reira mei taua taime maira i te kapiki i tona ingoa, e no reira kua tuatua mai te Atua ki te tangata nei ma te akaari mai kia ratou i te ravenga o te akaoraanga tei akapapaia mei te akatumuia anga mai te ao nei, e kua akaari mai aia i teia kia ratou kia tau ki to ratou akarongo e te tataraara e ta ratou angaanga tapu.",
                "31.": "Kua oronga mai oki aia i te au akaueanga ki te tangata nei, e kua apa oki ratou i te akaueanga mua i te au mea o te kopapa nei, e kua riro mei te au Atua rai, i te kiteanga i te kino e te meitaki, e tikaanga to ratou kia ratou uaorai, e kua tukuia te tika kia ratou kia rave ua atu rai i to ratou inangaro, me e kino me e meitaki.",
                "32.": "Kia oti akera iaia i te akakite anga kia ratou i te ravenga o te akaoraanga, kua oronga mai te Atua kia ratou i te au akaueanga, kia kore oki ratou e rave i te kino, ko te utunga no te reira, ko te rua o te mate, koia oki te mate mutu kore i te au mea tika, e kare o te ravenga o te akaoraanga mana ki runga i tetai mei te reira, no te mea, kare te tuatua tika e akakoreia kia tau ki te meitaki maata o te Atua teitei.",
                "33.": "Ina ra, kua kapiki mai rai te Atua ki te tangata nei na roto i te ingoa o tana tamaiti (ko te ravenga teia o te akaoraanga tei akanooia) i te na ko anga e, me tataraara kotou, e ma te akaparuparu i to kotou ngakau, ka aroa atu au ia kotou na roto i taku Tamaiti Anau Tai.",
                "34.": "E no reira, ko tei tataraara e tei ariu mai i tona ngakau, ka rauka iaia te aroa na roto i taku Tamaiti Anau Tai na roto i te akakore anga i ta ratou ara, ka noo i reira aia ki toku ra akangaroianga.",
                "35.": "E ko te ka akaketaketa i tona ngakau ma te rave atu i te kino, koia rai te ka kore e noo ki toku ra ngai akangaroianga.",
                "36.": "E teianei e aku au taeake, te karanga atu nei au kia kotou, e me ka marokiakia ua atu rai to kotou ngakau, kare kotou e ō ki te akangaroianga o te Atu, e ka riro ta kotou ara ei akariri iaia, e kia tuku mai oki aia i tona riri kia kotou mei te akaririanga mua kia tau ki tana tuatua i tona riri openga e pera katoa ki te mea mua, i te mate anga mutu kore o to kotou au vaerua, e no reira, kia tau ki tana tuatua no te mate openga, e pera katoa ki te mea mua.",
                "37.": "E teianei, e aku au taeake, no te mea, kua kite pouroa tatou i teia au mea nei, e e tika katoa oki, e tataraara tatou, auraka e akaketaketa akaou i to tatou ngakau kia kore oki tatou e akariri atu ki te Atu to tatou Atua kia akatae mai i tona riri ki rungao ia tatou i roto i teia akaueanga rua tana i oronga mai kia tatou, mari ra, kia tomo tatou ki roto i te akangaroianga o to tatou Atua kia tau ki tana ra tuatua."
            },
            "13": {
                "1.": "E teianei e aku au taeake e akara ki muri ki te taime i oronga mai ei te Atu to tatou Atua i teia nga akaueanga nei ki tana au tamariki, e te anoano nei au kia akamaara kotou e, kua akamana te Atu ko te Atua i te au taunga ki tana akaaereanga tapu, koia oki te akaaereanga o tana Tamaiti, kia apii atu i teia au mea ki te tangata nei.",
                "2.": "E kua akamanaia taua au taunga ra, ki te akaaereanga a te Tamaiti, kia rauka oki i te tangata nei te kite i te ravenga, e akara atu ei ki tana Tamaiti e oraʼi.",
                "3.": "E ko teia oki te tu i akatainuiaʼi ratou, kua ikiia, e kua akateateamamaoia mei te akatumuangaia mai o te ao nei, kia tau ki ta te Atua i akakite mai, no to ratou akarongo e te angaanga meitaki. Kua vaoo uaia kia iki i te meitaki e te kino, e no te mea, kua iki ratou i te meitaki ma te taangaanga i to ratou akarongo ki te maata, kua ikiia ki te kapikianga tapu, i na, ki taua kapikianga tapu ra tei akateateamamaoia kia tau ki te akaoraanga i akateateamamaoia no ratou.",
                "4.": "E kua kapikiia oki ratou, ki teia kapikianga tapu no to ratou akarongo, kua patoi ra tetai pae i te Vaerua o te Atua no te marokiakia o to ratou ngakau, e te poiri o to ratou manako, e naringa oki e kare, kua rauka ia ratou tetai tikaanga maata mei to ratou taeake rai.",
                "5.": "I na, i muatangana, kua aiteite ratou ki to ratou au taeake, kua akapapa takereia oki teia kapikianga tapu mei te akatumuanga mai rai o teia nei ao, no te aronga tei kore i akaketaketa i to ratou ngakau, e na roto oki ïa i te tapokianga ara a te Tamaiti Anau Tai tei akapapaia.",
                "6.": "Kua kapikiia ki teia kapikianga tapu e kua akatainuia ki te mana kautaunga teitei o te akaaereanga tapu a te Atua, ei apii i tana au akaueanga ki te tamariki a te tangata nei, e kia ō oki ratou ki tona akangaroianga.",
                "7.": "Ko te mana kautaunga teitei ko te tu rai ia i te akaaereanga a te Atua, i vai ana mei te taime mai i akatumuiaʼi te ao nei, me kore ra, kare e akamata anga i tona au ra, e kare e openga o tona au mataiti, e mea mutu kore oki ia, e ka vai rai e tuatau ua atu, kia tau oki ki tana i kite i te au mea ravarai.",
                "8.": "Kua akatainuia ratou mei teia te tu, kua kapikiia ki te kapikianga tapu, e ma te akatainuia ki te angaanga oroa tapu ma te tuku katoa ki rungao ia ratou i te mana kautaunga teitei o te akaaereanga tapu, e kare e akamataanga, e kare e openga o taua kapikianga ra, e te angaanga oroa, e te kautaunga teitei.",
                "9.": "Kua riro mai ratou ei au taunga teitei e tuatau ua atu, i te akaaereanga a te Tamaiti Anau Tai a te Metua, e kare oki e akamataanga o tona au ra, e kare oki e openga o te mataiti, kua ki oki i te kaka, te aroa, e te tuatua mou. E kua pera oki. Amene.",
                "10.": "E mei taku rai i tuatua atu no te akaaereanga tapu o teia mana kautaunga teitei, e manganui tei akatainuia e kua riro mai ei au taunga teitei na te Atua, e na roto oki i to ratou akarongo maata e te tataraara, e to ratou tu tika ki mua i te Atua. Kua inangaro oki ratou i te tataraara ma te rave i te au angaanga tika ki mua i te Atua, eiaa ra e mate atu.",
                "11.": "E no reira, kua ikiia ratou ki teia akaaereanga tapu, e kua akatapuia, e kua tamaia to ratou kakau kia teatea na roto i te toto o te Punua Mamoe.",
                "12.": "I muri ake i to ratou akatapuangaia e te Vaerua Tapu, e ma te akateateaia to ratou kakau, ma te tiama e te topata kore ki mua i te Atua, kare rava e rauka ia ratou i te akara akaou atu ki te ara mari ra, ma te rikarika, e e manganui tikai oki tei ma, e kua ō ki roto i te akangaroianga o to ratou Atua.",
                "13.": "E teianei e aku au taeake te anoano nei au kia akaaka kotou ki mua i te Atua, ma te oronga mai i te au ua o te tataraara, kia o katoa kotou ki roto i tona akangaroianga.",
                "14.": "E taakaaka ia kotou mei te au tangata i te tuatau o Melekizedeka, koia oki te taunga teitei ki teia akaaereanga mei taku i tuatua atu ana, ko tei mou katoa ana i te kautaunga teitei e tuatau ua atu.",
                "15.": "E ko taua Melekizedeka ra, koia ta Aberahama i tutaki atu ki te ngauruanga e kua tutaki rai to tatou metua ko Aberahama i te tuanga ngauru o te au mea tei rauka iaia.",
                "16.": "I na, kua orongaia mai teia au angaanga oroa nei mei teia te tu, kia akara oki te au tangata ki te tamaiti a te Atua, ko te tu rai ïa o tana akaaereanga, me kore, ko tana akatereanga rai ïa. E ko teia oki kia akara atu ratou kiaia no te akakoreanga i ta ratou au ara, kia ō oki ratou ki roto i te akangaroianga o te Atu.",
                "17.": "I na, ko Melekizedeka, e ariki aia no te enua ko Salema, e kua rave maro tikai taua iti tangata ra i te ara, e kua aere ke anake ratou ma te ki oki i te au tu kino e manganui.",
                "18.": "Ina ra, no te akarongo maata o Melekizedeka e ma te taoonga o te kautaunga teitei kia tau ki te akaaereanga tapu a te Atua, kua ako atu ratou i te au tangata kia tataraara. E kua tataraara ratou, e i reira kua akatinamou a Melekizedeka i te au ki runga i te enua i roto i tona au ra, e no reira kua kapikiia aia e ko te ariki o te au, no te mea koia te ariki o Salema, e kua tutara aia ki raro ake i te akatereanga a tona metua tane.",
                "19.": "I na, e manganui oki to mua ake iaia, e e manganui katoa to muri iaia, ina ra, kare tetai i maata ake iaia, e no reira, kua akakite mai ratou no runga iaia.",
                "20.": "I na, kare au e tuatua atu i teia au mea nei, kua rava taku tuatua. I na, tei mua ia kotou te au irava, me ka akatarevake kotou i te reira, ka riro ïa ei mate no kotou.",
                "21.": "I te oti anga a Alama i te akakite atu i teia au tuatua nei, kia ratou, kua oora atu aia i tona rima kia ratou ma te kapiki atu kia ratou ma te reo maata i te na ko anga e, ko te taime teia no te tataraara, te vaitata mai nei oki te rā o te akaoraanga.",
                "22.": "E te reo o te Atu, na roto mai ïa i te vaa o te au angela a te Atua i te akakiteangaia atu ki te au iti tangata kia rauka ia ratou te tuatua mataora e kua akakite katoa aia i teia tuatua mataora ki tona iti tangata, e ki te aronga katoa tei totoa atu ki te au ngai ravarai o te ao nei, e kua aere katoa mai ratou kia tatou.",
                "23.": "E kua akakiteia mai te reira kia tatou i te tuatua marama ua kia marama oki tatou, kia kore oki tatou e tarevake, e teia, no te mea, e au tuitarere tatou i te enua ke; e iti tangata akaperepereia oki tatou no te mea, kua akakiteia teia tuatua mataora ki te ngai katoatoa o te kainga vine.",
                "24.": "E i na, te akakite nei oki te au angela e manganui ki te au tangata i roto i to tatou enua, i te akakoroanga oki, no te akateateamamao anga i te ngakau o te tamariki a te tangata no te arikianga atu i te tuatua a te Atua me tae ki tona aereanga mai ma tona kaka.",
                "25.": "I na, te tiaki nei tatou kia akarongo i te tuatua mataora te ka akakiteia mai kia tatou mei roto mai i te vaa o te au angela no tona aereanga mai, ka tae mai te taime kare ra tatou i kite e aea. Me ka tika i te Atua, i toku nei au ra; ina ra, me ka vaitata mai, me ka roa atu, ka rekareka tikai au i te reira.",
                "26.": "E ka akakiteia mai ki te au tangata tapu e te tika, na roto mai i te vaa o te au angela me tae ki tona aereanga mai, e ka tupu oki te tuatua a to tatou au metua mei ta ratou i tuatua mai nona, mei ta te vaerua o te totou i vai ki roto ia ratou.",
                "27.": "E teianei, e aku au taeake, te inangaro tikai nei toku ngakau kia akarongo mai oki kotou ki taku tuatua ma te akakore i ta kotou au ara, e auraka e tavarevare i te ra no te tataraara.",
                "28.": "Kia akaaka ra kotou ki mua i te Atua, ma te kapiki atu i tona ra ingoa tapu, e kia ara e pure putuputu kia kore oki kotou e timataia mai i te timataanga tei kore e rauka ia kotou i te akakoromaki, e kia aratakiia ra e te Vaerua Tapu ma te maru, akamoeau, kauraro, akaaka, ki i te aroa ua, e te akakoromakianga roa katoa.",
                "29.": "Ma te akarongo ki te Atu, ma te manakonako e ka rauka ia kotou te ora mutu kore, ma te aroa o te Atua i roto i to kotou ngakau kia akateiteiia mai ei kotou i te rā openga ka noo ei ki tona ra akangaroianga.",
                "30.": "E kia oronga mai te Atua kia kotou te ngakau tataraara, kia kore oki kotou e akatae mai i tona riri ki rungao ia kotou, e kia kore oki kotou e tapekaia ki te vivi o ade, e kia kore oki e rauka ia kotou te rua o te mate.",
                "31.": "E kua tuatua akaou atu a Alama i tetai au tuatua ki te tangata, tei kore i tataia ki roto i te puka."
            },
            "14": {
                "1.": "I na, kia oti tona tuatua anga atu ki te au tangata, e manganui tikai tei irinaki i tana tuatua, e kua tataraara ma te kimi i te au tuatua tapu.",
                "2.": "Ina ra, ko te maataanga o ratou, kua inangaro ratou i te takinga kino atu ia Alama raua ko Amuleka, kua riri ratou ia Alama no te marama o tana tuatua kia Zezorama, e kua karanga katoa ratou e, kua pikikaa a Amuleka ia ratou, e kua akaapa i ta ratou ture e to ratou au apii ture e to ratou au akava.",
                "3.": "E kua riri katoa ratou ia Alama raua ko Amuleka, e no te mea, kua rauka tikai ia raua i te akakite atu i to ratou kino, no reira kua manako ratou i te uuna ia raua.",
                "4.": "Ina ra, kare ratou i pera, kua rave ra ratou ia raua e kua tapekapeka atu ki te taura pakari, ma te apai atu ia raua ki te akavanui o taua enua ra.",
                "5.": "E kua aere atura te au tangata i te akaapa atu ia raua, ma te akapapu atu e kua akaapa raua i te ture, e to ratou au apii ture, e pera katoa ki te au akava o te enua, e pera katoa ki te au tangata katoatoa i roto i taua enua ra, ma te akapapu atu e, e tai rai Atua e ka akaunga mai oki aia i tana tamaiti ki te tangata ina ra kare aia e akaora ia ratou, e manganui oki te au mea ta te au tangata i tuatua atu no runga ia Alama raua ko Amuleka. E kua raveia oki teia ki mua i te akavanui o te enua.",
                "6.": "Kua poitirere a Zezorama i te tuatua tei tuatuaia mai, e kua kite katoa aia i te tu poiri o te manako tana i oronga atu ki te au tangata no tana tuatua pikikaa, e kua akamata tona kopapa i te ru no tana au ara i rave, e mei te mea ra e kua takapiniia aia e te mamae o ade.",
                "7.": "I na, kua akamata aia i te akakite atu ki te tangata e, kua ara au, e nga tangata apa kore teia ki mua i te Atua. I reira kua akamata aia i te pati kia ratou mei taua taime mai e tae ua mai ki teia nei, ina ra, kua patoi ratou iaia i te na ko anga e, e tiaporo katoa ainei toou? Kua akakino atu ratou iaia, ma te tuaru atu iaia ki vao mei roto ia ratou, e pera katoa ki te aronga tei irinaki i te tuatua a Alama raua ko Amuleka, e kua tuaruia atu ratou ki vao, ma te akaunga atu i tetai au tangata kia pei atu ia ratou ki te toka",
                "8.": "E kua akaputuputuia mai ta ratou au vaine e te tamariki ki te ngai okotai, e ko tei irinaki, me kore ra, ko tei apiiia ana kia akarongo ki te tuatua a te Atua ka tiriaia ratou e ta ratou au papaanga, tei reira te au tuatua tapu, e kua titiri ratou i te reira ki roto i te ai, kia ka oki e kia akakoreia e te ai.",
                "9.": "E i na, kua apai atu ratou ia Alama e Amuleka ki te ngai o te tamateanga kia akarakara oki raua i te mate o te aronga tei ka i te ai.",
                "10.": "E i to Amuleka kite anga i te mamae o te au vaine e te tamariki tei tiriaia ki roto i te ai, kua mamae katoa aia, e kua na ko atu kia Alama e, ka akapeea taua i te akara anga i teia au mea rikarika nei? E no reira kia akatika atu ana taua i to taua rima ma te tangaanga i te mana o te Atua tei vai ki roto ia taua, e kia ora mai oki ratou mei roto i teia mate nei.",
                "11.": "Ina ra, kua karanga atura a Alama kiaia, kua akaue mai te vaerua kiaku, e auraka au e akatika atu i toku rima, e i na, kua akatika oki te Atua ia ratou kia oki atu kiaia ki roto i tona kaka e kua inangaro aia ia ratou kia pera, me kare, kia rave te tangata nei i teia kia ratou, kia tau ki te marokiakia o to ratou ngakau, e ko te akaapaanga teia tana ka tuku mai ki rungao ia ratou no tona riri, kia tika oki, e ka vai rai te toto o te aronga ara kore ei kite no ratou e ma te kapiki maata atu ia ratou kia tae ki te rā openga.",
                "12.": "I na, kua karanga atura a Amuleka kia Alama, ka tutungi katoa mai paa ratou ia taua.",
                "13.": "Kua karanga atura a Alama, kia tau oki ki te anoano o te Atu. Ina ra, kare ta taua angaanga i oti, no reira kare taua e tungiaia e ratou.",
                "14.": "E i na, kia pou te au kopapa o te aronga tei tiriaia ki roto i te ai i te ka, e pera katoa te au papa tuatua tei tiriaia atu, e ratou katoa, i na, kua aere mai te akavanui o te enua e kua tu mai ki mua ia Alama raua ko Amuleka e kua tapekaia raua, e kua papaki atu aia i to raua paparinga ki tona rima ma te na ko atu kia raua e, Kua kite korua i tei tupu, ka apai akaou ainei korua ki teia aronga e kia tiria akaouia ratou ki roto i te roto ai e te teio?",
                "15.": "E kia kite oki korua e, kare o korua mana i te akaora i te aronga tei tiriaia ki roto i te ai, e kare katoa te Atua e akaora ia ratou no tei piri oki ratou ki ta korua akarongo. E kua papaki akaou te akavanui i to raua paparinga, ma te ui atu e, Eaa ta korua ka tuatua mai?",
                "16.": "I na, ko teia akava nei, mei te tu rai aia ia Nihora, tei ta ia Kitiona.",
                "17.": "I na, kare rava a Alama raua ko Amuleka i pau atu na i tetai mea, e kua papaki akaou atu aia ia raua, ma te oronga atu ia raua ki te aronga taoonga kia titiri atu ki roto i te are auri.",
                "18.": "E i to raua noo anga ki roto i te are auri i nga rā e toru ra, kua aere mai te au apii ture, e te au akava, e te au taunga, e te au puapii, no roto mai oki ratou i te apii anga a Nihora, e kua aere mai ratou ki roto i te are auri i te akara ia raua, e kua uiui atu ratou i tetai au tuatua kia raua, ina ra, kare rava raua i pau ua atu ana.",
                "19.": "E i na, kua tu maira te akava ki mua ia raua ma te na ko atu e, Eaa i kore ei korua e pau mai i te tuatua a teia aronga? E kare ainei korua i kite e, e mana toku i te titiri ia korua ki roto i te ai? E kua akaue atu aia ia raua kia tuatua, ina ra kare raua i pau atu i tetai mea.",
                "20.": "Kua akaruke atura ratou e kua aere atu ki to ratou aereanga, ina ra, kua oki akaou mai i terao mai ra, e kua papaki akaou te akava i to raua paparinga. E kua aere katoa mai tetai pae, e kua papaki mai ia raua ma te na ko mai e, ka tu akaou ainei korua e ka akava i teia aronga, ma te akaapa i ta matou ture? E naringa e mana maata to korua, eaa i kore ei e rauka ia korua i te akaora ia korua uaorai.",
                "21.": "E e manganui atu rai te au mea ta ratou i tuatua atu kia raua, ma te katikati atu i to ratou nio kia raua, ma te tutua atu ia raua ki te uavare ma te na ko atu e, ka akapeea ra matou i te akaraanga atu kia akaapaia matou.",
                "22.": "E tetai au mea e manganui, e te au tu mea ravarai ta ratou i tuatua atu kia raua, e kua akakino tikai ratou ia raua i te au rā e manganui. E kua tāpū oki ratou i te kai kia mate raua i te pongi, e pera katoa ki te vai kia kaki vai raua, e kua rave katoa ratou i to raua kakau kia vai taaka ua raua, e kua tapekaia oki raua ki te taura pakari e kua noo ki roto i te are auri.",
                "23.": "I na, kua roa tikai te au rā i to raua akakoromaki anga, (e i te tai ngauru ma rua o te rā, i roto i te ngauru o te marama, i roto i te ngauru o te mataiti i te tutaraanga te au akava ki rungao i te iti tangata Niphai) i aere atu ei te akavanui o te enua ko Amoniha e tona au puapii, te au apii ture, ki te are auri ki te ngai i tapekaiaʼi a Alama raua ko Amuleka ki te taura.",
                "24.": "Kua tu ua atura te akavanui ki mua ia raua ma te moto akaou atura ia raua, ma te na ko atu kia raua e, mei te mea e tei ia korua te mana o te Atua, e akaora korua ia korua i teia au tapeka nei, e i reira ka irinaki matou e, ka tamate te Atua i teia aronga kia tau ki taau tuatua.",
                "25.": "E i na, kua aere atu ratou ki mua ia raua e kua moto akaou atu ia raua ma te na ko atu e, mei tei mua ana, e i te taime openga, kua to mai te mana o te Atua ki rungao ia Alama raua ko Amuleka, kua tu iora raua ki runga i to raua vaevae.",
                "26.": "Kua kapiki atu a Alama na ko akera e: Eaa te roa i to maua akakoromaki anga i teia kino maata, e te Atu? E te Atu, e oronga mai i te maroiroi kia maua, kia tau oki ki to maua akarongo i roto i te Mesia, kia akaoraia mai. E kua motumotu te taura i tapekaiaʼi raua, e i te kite anga te au tangata i teia, kua oro ratou no te mea, kua tae mai te mataku ko te akapouia aea ratou.",
                "27.": "Kua mataku tikai ratou, e kua topa atura ratou ki runga i te one e kare i taenaia te ngutupa i vao o te are auri, kua akamata te enua i te ngaueue maata, e kua ngaa te patu o te are auri, e kua pururu mai ki raro, e ko te au akava, te au apii ture, te au taunga, e te au puapii tei moto atu ia Alama raua ko Amuleka kua mate pouroa ratou i te patu tei pururu mai.",
                "28.": "I reira, kua aere mai a Alama raua ko Amuleka ki vao, e kare rava raua i pakia, no te mea kua oronga mai te Atua i te mana kia raua kia tau ki to raua akarongo i roto i te Mesia. E kua aere tika mai raua mei roto mai i te are auri, kua matara to raua au tapeka, e kua inga te are auri ki raro, e kua mate te au tangata pouroa i roto i te reira, mari ua ra ko Alama raua ko Amuleka tei kore i mate, aere tika maira raua ki roto i te oire.",
                "29.": "I na, i te rongo anga te au tangata i teia maniania maata, kua oro mai ratou e te urupu maata kia kite e, eaa teia i tupu. E i to ratou kite anga atu ia Alama e Amuleka e aere mai nei mei roto mai i te are auri, e kua inga katoa te patu ki raro, kua ki tikai ratou i te mataku maata ma te oro ke atu mei mua ia Alama raua ko Amuleka, mei te puakanio e oro ra e tana nga punupunua mei tetai nga Liona, e kua oro rai ratou mei mua atu ia Alama raua ko Amuleka."
            },
            "15": {
                "1.": "E i na, kua akaueia atu a Alama raua ko Amuleka kia akaruke atu i taua oire ra, e kua akaruke atu raua, e kua aere atu ki te enua ko Sidoma, e i na, kua kite pouroa raua i te au tangata tei akaruke atu i te enua ko Amoniha, tei tuaruia ki vao, e tei peiia ki te toka, no tei irinaki ratou kite tuatua a Alama.",
                "2.": "E kua akakite atu raua kia ratou i tei tupu ki ta ratou au vaine e te tamariki, e pera katoa kia raua tikai, e te mana i oraʼi raua.",
                "3.": "E kua rokoia katoa a Zezorama e te maki i Sidoma, e fiva vera, ko tei tupu mai no tona au manako kino, e no tona au tu kino katoatoa, e kua manako katoa aia e, kua mate a Alama raua ko Amuleka, e kua manako katoa aia e, kua taiaia no tona kino. E ko teia ara maata, e tetai atu au ara ana, kua akaturori i tona manako e riro ua ake ei mamae nona e kare rava e ora, e no reira kua akamata tona ngakau i te ka.",
                "4.": "I na, i tona rongo anga e, tei roto a Alama raua ko Amuleka i te enua ko Sidoma, kua akamata tona ngakau i te maroiroi, e kua unga atu aia i tetai karere kia raua, ma te pati atu kia raua kia aere mai kiaia.",
                "5.": "E i na, kua aere viviki atura raua ma te āriki i te karere tei kaveaia atu kia raua, e kua aere atura raua ki te ngutuare o Zezorama e tei runga oki aia i tona roi maki, kua rokoia tikai e te maki e e kino tikai, e fiva vera, e kua tumatetenga tikai tona manako no te ara tana i rave, e i tona kite anga ia raua, kua akatika atura aia i tona rima ma te pati atu kia raua kia akaora mai iaia.",
                "6.": "I na, kua karanga atura a Alama kiaia, ma te mou ki tona rima, te irinaki ainei koe i te mana o te Mesia no te akaoraanga?",
                "7.": "Kua pau atura aia e, ae, te irinaki nei au i te au tuatua pouroa taau i apii.",
                "8.": "Kua na ko atura a Alama e, mei te mea e ka irinaki koe i te akaoraanga a te Mesia ka ora koe.",
                "9.": "Kua karanga atura aia e, ae, ka irinaki au i taau tuatua.",
                "10.": "E i reira kua pati atu a Alama ki te Atua i te na ko anga e, e te Atu to matou Atua, e aroa mai i teia tangata e akaora mai iaia kia tau ki tona akarongo i roto i te Mesia.",
                "11.": "E i te otianga a Alama i te tuatua i teia au tuatua nei, kua tu mai a Zezorama ki runga i tona vaevae ma te akamata i te aere, e kua tupu teia ei umere anga no te au tangata, e kua totoa teia kite nei ki roto i te enua katoa o Sidoma.",
                "12.": "Kua bapetizo iora a Alama ia Zezorama ki te Atu, e kua akamata aia mei reira mai i te ako atu i te au tangata.",
                "13.": "I reira, kua akatinamou iora a Alama i tetai akonoanga ki roto i te enua ko Sidoma, ma te iki i tetai au taunga, e te au puapii ki roto i taua enua ra, kia bapetizo atu ki te Atua i te aronga tei inangaro i te bapetizo.",
                "14.": "E e manganui tikai tei akaputuputu mai mei te au tuanga mai o Sidoma e kua bapetizoia.",
                "15.": "Ina ra, ko te au tangata i roto i te enua ko Amoniha, kua vai marokiakia rai to ratou ngakau e e iti tangata maro ratou e te ketaketa e kare rava ratou e tataraara i ta ratou ara, ma te tuatua e, to Alama raua ko Amuleka mana no te tiaporo, e kua vare oki ratou i te apii anga a Nihora, e kare rava e irinaki kia tataraara i ta ratou au ara.",
                "16.": "E i na, ko Alama e Amuleka, ko Amuleka ra, kua akaruke aia i tana auro, e te ario, e tana au apinga memeitaki i roto i te enua ko Amoniha no te tuatua a te Atua, e kare aia i arikiia e tona au taeake tikai, pera katoa ki tona metua, e tona kopu tangata;",
                "17.": "E no reira, i muri ake i to Alama akatinamou anga i te akonoanga ki Sidoma, ma te kite i te tataraara maata, e ma te kiteanga e, kua tataraara te au tangata i te parau o to ratou ngakau, e kua akamata i te taakaaka ia ratou ki mua i te Atua, e ma te uipa mai ia ratou ki to ratou au are pure no te akamorianga atu i te Atua ki mua i te atarau, i te tatari anga, ma te pure anga atu kiaia, kia akaora ia mai ratou mei ia Satani, e te mate katoa, e te takinga kino.",
                "18.": "I na, mei taku i karanga atu e, kua kite a Alama i teia au mea nei e no reira kua rave aia ia Amuleka ma te aere atu ki te enua ko Zarahemela ma te arataki atu iaia ki tona ngutuare ma te tauturu atu iaia i roto i tona au manamanata, ma te akamaroiroi atu iaia kia irinaki ki te Atu.",
                "19.": "E ope akera te ngauru o te mataiti i te tutaraanga te au akava ki rungao i te au tangata o Niphai."
            },
            "16": {
                "1.": "E i na, i roto i te ngauru ma tai o te mataiti i te tutaraanga o te au akava ki rungao i te iti tangata Niphai, e i te rima o te ra, i te rua o te marama, kua tupu te au ki roto i te enua ko Zarahemela, e tae rava atu ki te rima o te rā i roto i te rua o te marama i te ngauru ma tai o te mataiti, i reira kua rongoia tetai rongo tamaki.",
                "2.": "E i na, te aere maira oki te vaeau o te ngati Lamana na te tua mai o te metepara ki te au kena o te enua, e ki roto katoa i te oire ko Amoniha, ma te akamata i te ta i te tangata e te takore i te oire.",
                "3.": "E kare e rauka i te ngati Niphai i te akaputuputu i to ratou vaeau ei tuaru atu ia ratou mei roto i te enua, kua tamate ratou i te au tangata i roto i te oire ko Amoniha, e pera katoa ki tetai pae i te pae kena o Noa, e kua rave tuikaa i tetai pae ki roto i te metepara.",
                "4.": "E i na, kua inangaro tikai te ngati Niphai i te akaora i te aronga tei apaina tuikaaia atu ki roto i te metepara.",
                "5.": "E no reira, ko tei ikiia ei rangatira maata no te pupu vaeau o te ngati Niphai, (e ko te ingoa ko Zoroma, e e rua ana tamaroa ko Lihai e Aha) i na, ko Zoroma e ana puke tamaroa, i to ratou kiteanga e, e taunga teitei a Alama no te akonoanga, e kua rongo e, tei iaia te vaerua o te totou, no reira kua aere atu ratou kiaia i te pati atu, kia kite e me ka akatika te Atu ia ratou kia aere atu ki te metepara kia kimi i to ratou au taeake tei apaina tuikaaia e te ngati Lamana.",
                "6.": "E no reira, kua ui atu a Alama ki te Atu no teia akakoroanga nei. Kua oki maira a Alama e kua na ko atu kia ratou e, i na, ka tikoti te ngati Lamana i te kauvai ko Sidona ki te tuanga apatokerau i mamao atu i te kena o te enua ko Manitai. E ka aravei oki kotou ia ratou ki te itinga o te kauvai ko Sidona e i reira oki te Atua ka oronga atu ei i to kotou au taeake tei apaina tuikaaia e te ngati Lamana.",
                "7.": "Kua tikoti atura a Zoroma e ana puke tamaroa i te kauvai i Sidona, e to ratou au vaeau, ma te aere atu ki te kena o Manitai ki te tuanga apatokerau o te metepara, i te tuanga itinga o te kauvai i Sidona.",
                "8.": "Kua tae atura ratou ki te au vaeau o te ngati Lamana, e kua tuaruia oki te vaeau o te ngati Lamana, e kua tuaruia oki ratou ki roto i te metepara. E kua apai katoa oki ratou i to ratou au taeake tei riro tuikaa atu ki te ngati Lamana, e kare rava oki tetai o ratou i ngaro tei apaina tuikaaia ana. E kua apainaia mai ratou e to ratou au taeake kia noo ki to ratou uaorai enua.",
                "9.": "E ope akera te ngauru ma tai o te mataiti o te au akava, kua tuaruia oki te ngati Lamana ki vao i te enua, e kua tairi potiia te au tangata o Amoniha, te au tangata katoatoa o te enua ko Amoniha kua tamateia, e pera katoa to ratou oire, kua takoreia koia ta ratou i tuatua e, kare e rauka i te Atua i te tairi poti no te maatamaata roa.",
                "10.": "Ina ra, i roto i te rā okotai, kua vai tanea ua te enua, e kua kaingaia te au kopapa mate e te puakaoa, te au manu taae o te metepara.",
                "11.": "E i te au rā i muri mai, kua akaputuia to ratou au kopapa mate ki runga i te enua e kua tapoki papaku uaia ratou. I na, no te maata o te aunga kino, kare te tangata i aere atu kia noo ki te enua ko Amoniha no tetai tuatau roa. E kua kapikiia e, ko te Akataneaanga o Nihora, no te mea e uanga ratou no Nihora tei taiaia, e kua vai tanea ua to ratou enua.",
                "12.": "Kare te ngati Lamana i kai tamaki akaou mai ki te ngati Niphai e tae rava atu ki te tai ngauru ma a o te mataiti i te tutaraanga o te au akava ki rungao i te au tangata o Niphai. E e toru oki mataiti i te noo au ua anga te au tangata o Niphai ki runga i te enua.",
                "13.": "Kua aere atura a Alama raua ko Amuleka i te ako atu i te tataraara ki te au tangata i roto i to ratou au iero e to ratou au are tapu e i roto i to ratou au sunago, tei akatuia mei ta te ngati Iuda.",
                "14.": "E ko tei inangaro i te akarongo ki ta raua tuatua, e kua ruru atu raua i te tuatua a te Atua kia ratou, ma te kore akono i te tu o te tangata.",
                "15.": "E kua akapera atu rai a Alama e Amuleka, e kua pera katoa te aronga tei ikiia ei rave i te angaanga, kia akakite atu i te tuatua ki roto i taua enua ra. E kua totoa tikai e kua akatinamouia te akonoanga ki roto i te au enua katoa e te au tuanga e pini ua ake i rotopu i te au tangata o te ngati Niphai.",
                "16.": "E kare oki tetai i rotopu ia ratou i teitei ake i tetai. Kua riringi mai oki te Atua i tona vaerua ki runga i te tua o te enua katoatoa, ei teateamamao i te manako o te tamariki a te tangata nei, me kore ra, kia akapapa i to ratou ngakau kia ariki i te tuatua a te Atua te ka apiiia atu kia ratou me tae ki tona aereanga mai.",
                "17.": "Kia kore oki ratou e marokiakia ki te tuatua, e kia kore oki ratou e irinaki kore e aere katoa atu ki te mate, mari ra, kia ariki ratou i te tuatua ma te rekareka, mei tetai atava tei pauia mai ki runga i te vine mou, e kia ō oki ratou ki te akangaroianga o te Atu, to ratou Atua.",
                "18.": "I na, ko teia au taunga tei aere atu ki te au tangata, kua ako atu ratou e, auraka e pikikaa, auraka e vavare, auraka e vareae, auraka e karo auraka e maro, auraka e taitoito, auraka e keia auraka e rave ua, auraka e morimori, auraka e ta tangata e auraka e akaturi e auraka e rave i te au mea tau kore e te viivii, kare ïa i te mea tau.",
                "19.": "E te akakite atura i te au mea tei vaitata i te tupu, ma te akakite atu i te tae anga mai o te Tamaiti a te Atua, tona mamae, e tona mate e te tuakaouanga o tei mate ra.",
                "20.": "E manganui oki te au tangata tei ui mai i te ngai e aere mai ei te tamaiti a te Atua, e kua apiiia atu kia ratou e, ka tae mai aia kia ratou i muri ake i tona tuakaouanga; kia rongo te tangata i teia, kua ki tikai i te rekareka e te mataora.",
                "21.": "Kia oti te akatinamou anga i te akonoanga ki roto i te enua katoatoa, e kua autu oki ki rungao i te tiaporo, e kua tutu aereia te tuatua a te Atua ma te tiama ki roto i te au enua, e kua riringi katoa mai te Atua i tona au akameitakianga ki runga i te tangata e ope ua akera te tai ngauru ma ā o te mataiti i te tutaraanga o te au akava ki rungao i te tangata o Niphai."
            },
            "17": {
                "intro": "Te tuatua o te au tamaroa a Mosaia, tei akaruke i to ratou tikaanga ki te basileia no te tuatua a te Atua, ma te aere atu ki te enua ko Niphai kia ako atu i te ngati Lamana. To ratou tumatetenga e te akaoraangaia, kia tau ki te papaanga a Alama.",
                "1.": "I to Alama aereanga mai mei te enua mai ko Kitiona i te tuanga apatonga, ki te enua ko Manitai, i na, kua poitirere aia, no te mea, kua aravei aia i te au tamaroa a Mosaia i te aereanga mai ki te enua ko Zarahemela.",
                "2.": "I na, ko teia au tamaroa a Mosaia, ko ratou ïa ko Alama i te taime i tae mua mai ei te angela, e kua rekareka tikai a Alama i te aravei anga i tona au taeake, e maata atu tona rekareka no te mea, ko ratou rai tona taeake i roto i te Atu. E kua maroiroi tikai ratou i te kite i te tuatua mou, e aronga tangata marama oki ratou, e kua kimi ana oki ratou i te au irava ma te maroiroi kia kite oki ratou i te tuatua a te Atua.",
                "3.": "E kare ko teia ua, kua pure pakari ana oki ratou, ma te akakore i te kai, e tei ia ratou oki te vaerua o te totou, e te vaerua o te eeuanga, e me apii atu ratou, ka apii ratou ma te mana e te tikaanga no ko mai i te Atua.",
                "4.": "E kua apii ana oki ratou i te tuatua a te Atua e tai ngauru ma ā mataiti ki te ngati Lamana, ma te manuia maata i te arataki anga mai i te au tangata e manganui kia rauka te kite i te tuatua mou, e no te mana o ta ratou tuatua kua aratakiia te tangata e manganui ki mua i te atarau o te Atua, ma te kapiki i tona ingoa, ma te aaki i ta ratou au ara ki mua iaia.",
                "5.": "Ko teia oki te au mea tei tupu kia ratou i to ratou aereanga, no te mea e maata to ratou au tumatetenga. Kua mamae oki ratou, i te pae kopapa e te manako katoa oki, mei te mate pongi, kaki vai, e te roiroi, e pera katoa ki te angaanga maata a te vaerua.",
                "6.": "I na, ko teia to ratou aereanga, kua akaruke ratou i to ratou metua tane ko Mosaia i te mataiti mua a te au akava, e kua akaruke i te basileia ta to ratou metua ka oronga atu kia ratou, e ko teia oki te inangaro o te au tangata.",
                "7.": "Kua akaruke atura ratou i te enua ko Zarahemela, e kua rave i ta ratou koke, e ta ratou korare, e ta ratou ana e te kakao, e ta ratou maka, kua rave oki ratou i teia kia rauka mai tetai kai na ratou i roto i te metepara.",
                "8.": "Kua aere atura ratou ki te metepara ma to ratou pupu tei ikiia e ratou, kia aere atu ki te enua ko Niphai, kia ako atu i te tuatua a te Atua ki te ngati Lamana.",
                "9.": "E manganui oki te au rā i to ratou aereanga i te metepara, e kua akakore ratou i te kai, ma te pure atu ki te Atua kia tauturu mai ia ratou e kia tuku mai i tona vaerua kia aru ia ratou ma te tiaki mai ia ratou, kia riro oki ratou ei raverave i roto i te rima o te Atua kia akaoki mai i to ratou au taeake, ko te ngati Lamana, ki te kite o te tuatua mou, e ki te kite o te tu mako o te akonoanga a to ratou au metua tei kore i tika.",
                "10.": "E kua atoro katoa mai te vaerua o te Atu ia ratou, ma te na ko atu kia ratou e, kia pumaana. E kua pumaana ratou.",
                "11.": "E kua tuatua akera te Atu kia ratou e, E aere atu ki te ngati Lamana, to kotou au taeake e akatinamou atu i taku tuatua, ina ra, kia maru kotou i te akakoromaki i te au tu manamanata, kia rauka oki ia kotou kia akaari atu i tetai akaraanga meitaki kia ratou noku nei, e ka akariro au ia kotou ei raverave noku i te akaoraanga i te au vaerua e manganui.",
                "12.": "Kua maroiroi tikai te ngakau o te au tamaroa a Mosaia, e te aronga tei piri atu kia ratou. Kua ngakau toa tikai ratou i te aereanga atu ki te ngati Lamana kia akakite atu kia ratou i te tuatua a te Atua.",
                "13.": "E i to ratou taeanga ki te au kena o te enua o te ngati Lamana kua akataka ke ratou ia ratou tetai mei tetai, ma te irinaki e, ka akaaravei akaou te Atua ia ratou me tae ki te openga o ta ratou angaanga, no te mea kua manako ratou e, e maata tikai te angaanga ta ratou ka rave.",
                "14.": "E tika rai e maata, no te mea kua akamata ratou i te ako atu i te tuatua a te Atua ki te aronga poiri e te marokiakia, e te kino, te aronga tei inangaro ana i te ta i te iti tangata Niphai, ma te keia e te aru ia ratou, e ko to ratou ngakau tei runga ïa i te au mea e apinga nui ei ratou, e me kore, tei te auro, e te au toka manea, kua manako ratou e, ka na roto i te ta tangata, e te keia e rauka mai ei teia au mea nei, kia kore oki to ratou uaorai rima e angaanga no te reira.",
                "15.": "E aronga kino tikai ratou, e e manganui oki to ratou tei akamori idolo ana, e kua taumaa oki te Atua ia ratou no te au tu o to ratou ai metua, no ratou katoa ra te taputou a te Atua tei orongaia mai kia ratou, tei runga ra i te tataraara.",
                "16.": "E no reira, ko te tumu ïa i akamataʼi te au tamaroa a Mosaia kia rave i teia angaanga, penei ake ka rauka ia ratou i te arataki mai ia ratou kia tataraara, e penei ake ka rauka ia ratou i te arataki mai tetai kia kite ratou i te ravenga o te akaoraanga.",
                "17.": "E no reira, kua akataka ke atu ratou ia ratou, e kua aere tataki tai atu, kia tau ki te tuatua e te mana o te Atua tei orongaia mai kia ratou.",
                "18.": "Ko Amona oki te akaaere ia ratou, me kore ra, koia tei akono atu ia ratou, e kua akaruke atu aia ia ratou, i muri ake i tona akameitaki anga ia ratou no to ratou au ngai, e ma te akakite atu i te tuatua a te Atua kia ratou, me kore ra, e tuatua atu kia ratou i mua ake i tona aereanga atu, e kua aere rai ratou ki to ratou au tere ki roto i taua enua ra.",
                "19.": "Kua aere atura a Amona ki te enua ko Isemaela, ko tei tuatuaia ki te ingoa o te au tamariki a Isemaela, tei riro katoa ki te ngati Lamana.",
                "20.": "E i to Amona taeanga atu ki te enua ko Isemaela, kua opu te ngati Lamana iaia e kua tapekapeka atu, e ko to ratou tu rai ïa, ka tapeka i te au tangata Niphai te ka mou ia ratou, ma te arataki atu ki mua i te ariki, e ka orongaia ki te tika a te ariki kia ta ia ratou me kore ra, kia akariro ia ratou ei tuikaa, me kore, tiria ki vao i to ratou enua kia tau ki tona anoano.",
                "21.": "Kua apainaia atura a Amona ki mua i te ariki o taua enua ra ko Isemaela, e ko tona ingoa ko Lamoni, e e uanga oki aia no Isemaela.",
                "22.": "Kua ui atura te ariki kia Amona e, me kua anoano aia i te noo ki roto i taua enua ra o te ngati Lamana koia oki, i rotopu i tona iti tangata.",
                "23.": "Kua karanga atura a Amona kiaia e, ae, ka inangaro au i te noo ki teia iti tangata no tetai mea tuatau ua, e penei ake, e tae rava atu ki te rā e mate ei au.",
                "24.": "I reira, kua rekareka tikai te ariki ko Lamoni ia Amona, ma te akaue atu e kia tataraia tona au tapeka, e kua anoano oki aia ia Amona kia rave i tetai tamaine ana ei vaine nana.",
                "25.": "Ina ra, kua karanga atu a Amona e, kare, ka riro ra au ei tavini noou. E no reira kua riro a Amona ei tavini no te ariki ko Lamoni. E i na, kua tukuia atu aia ma tetai au tavini ona ei tiaki i te anana mamoe a Lamoni, kia tau ki te tu o te ngati Lamana.",
                "26.": "E i tona raveanga i te angaanga a te ariki e nga rā e toru ra, i tona noo anga ma te au tangata Lamana i te arataki anga i te au mamoe ki te ngai o te vai, tei karangaia e, ko te vai o Sepeta, e e taki ana oki te ngati Lamana i ta ratou au mamoe ki taua vai ra, kia inu.",
                "27.": "I to Amona e te au tavini o te ariki taki anga i te anana mamoe ki taua ngai o te vai ra, i na, kua aere mai tetai pupu tangata Lamana tei aere katoa mai ma ta ratou au mamoe ki te ngai o te vai, kua tu ratou ma te opuopu i te anana mamoe a Amona e te au tavini o te ariki, kua opuopu ratou e kua oro atu na te au mataara ke ke.",
                "28.": "I na, kua akamata te au tavini o te ariki i te koumuumu ma te na ko e, aue, ka tamate te ariki ia tatou, mei tana i tamate i to tatou au taeake, no te mea, kua peke tana mamoe ki te aronga kino. E kua akamata ratou i te aue maata, ma te na ko e, aue, kua pueurikiriki takiri ta tatou anana mamoe.",
                "29.": "No reira, kua aue ratou no te mataku e ka tamateia ratou. I na, i to Amona kiteanga i tei tupu, kua rekareka tikai tona ngakau ma te karanga e, ka akaari atu au i toku mana kia kotou e taku au taeake, me kore, ko te mana e vai nei ki roto iaku, i te akaoki anga mai i teia au mamoe ki te ariki, kia peke oki iaku te ngakau o taku au taeake, e kia arataki oki au ia ratou kia irinaki i taku nei tuatua.",
                "30.": "E teianei, teia te au manako o Amona i tona kiteanga i te tumatetenga o tana i tuatua e, ei au taeake nona.",
                "31.": "Kua tamaru atu aia ia ratou ki tana tuatua i te na ko anga e, E aku au taeake, kia rekareka kotou, e ka aere tatou ka kimi i te anana mamoe i ngaro, e ka akaoki mai ki te ngai o te vai, e ka akaoki atu ei ki te ariki, e kare aia e tamate ia tatou.",
                "32.": "E i reira, kua aere atura ratou i te kimi i te au mamoe, e kua aru rai ratou ia Amona, oro viviki atura ma te vitiviti i te aru anga i te mamoe a te ariki, ma te opu katoatoa mai, e ma te akaoki atu ki te ngai o te vai.",
                "33.": "Kua tu ua maira taua au tangata i te tuaru akaou i ta ratou mamoe, ina ra, kua karanga atu a Amona ki tona au taeake e takapini i te mamoe kia kore oki ratou e oro ke, e ka aere atu au ka aravei i te aronga tei tuaru i ta tatou au mamoe.",
                "34.": "No reira kua rave ratou mei ta Amona i akaue atu ia ratou, e kua aere atu aia e kua tuatua atu ki te aronga e tu ra i te pae i te vai o Sepeta e maata oki ratou kare i te iti.",
                "35.": "E kare rava ratou i mataku ia Amona, e kua manako ratou e, ka mate ua aia i tetai ua atu tangata o ratou, e ka ta iaia mei ta ratou i anoano, e kare ratou i kite e, kua taputou mai te Atua kia Mosaia e ka akaora aia i tana au tamaroa mei roto i to ratou rima, e kare oki ratou e kite i tetai mea no runga i te Atua, no reira kua rekareka ratou i te takinga kino i to ratou au taeake e no reira, kua akaputuputu mai ratou no te tuaru atu i te mamoe a te ariki.",
                "36.": "I na, kua tu atu a Amona ma te akamata i te pepei toka atu kia ratou ki tana maka, ma te mana ririnui, kua maka atu aia i te toka kia ratou, e kua mate tetai au tangata i tana toka, e kua poitirere ratou i tona ririnui, e kua riri ratou no te mate o to ratou au taeake, e kua inangaro ratou kia inga aia, ina ra, i te kite anga e kare aia e puta i ta ratou toka, kua aere mai ratou ma ta ratou au rakau tamaki.",
                "37.": "Ina ra, ko te au tangata pouroa tei tāki mai i tana rakau tamaki ki runga, kua tipu pouroaia e Amona, to ratou rima ki tana koke, kua autu pouroa aia ia ratou na roto i te tipuanga i to ratou rima ki te mata o tana koke, e kua poitirere tikai ratou ma te oro ke atu mei mua iaia, e kare oki e toko iti ua, e kua riro e na te ririnui o tona rima i tuaru ia ratou.",
                "38.": "E ono oki o ratou tei mate i te maka, e kare tetai ke i mate i tana koke, mari ra, ko to ratou arataki, e kua tipu katoa aia i te rima o tei taki i to ratou rima ki runga, e kare oki ratou i te mea iti ua.",
                "39.": "E kia mamao atu ratou mei iaia, kua oki atu ratou e kua akaainu i te mamoe ma te akaoki ki te koro o te ariki. Kua aere akera ratou ki mua i te ariki ma te akaari atu i te rima tei motu i te koke a Amona, e tei tamata i te tamate iaia, e kua apainaia atu te reira ki te ariki ei kite no te au mea ta ratou i rave."
            },
            "18": {
                "1.": "Kua akaue iora te ariki ko Lamoni i tona au tavini kia tu ki mua ma te akakite mai i te au mea katoatoa ta ratou i kite no teia manamanata.",
                "2.": "E oti akera ia ratou i te akakitekite i te au mea ta ratou i kite, e kia kite aia i te tu akono meitaki o Amona i te akaora anga i tana mamoe, e pera katoa i tona mana maata i te paruru anga i tei umuumu i te ta iaia, kua poitirere tikai aia ma te na ko e, kua papu tikai e, e maata atu teia i te tangata nei. E ina, kare ainei e, ko te Vaerua Maata teia tei unga mai i te akautunga anga maata ki teia au tangata nei, no ta ratou ta tangata?",
                "3.": "Kua pau atura ratou ki te ariki na ko atura, me koia te Vaerua maata me e tangata ua, kare matou i kite, ina ra, ko teia ua, kua kite matou e, kare aia e mate i te enemi o te ariki, e kare katoa e rauka ia ratou i te keia i te mamoe a te ariki, mei te mea e tei te pae aia ia matou, no tona karape e te ririnui maata, e no reira kua kite matou e, e taeake aia no te ariki. E teianei e te ariki, kare matou e irinaki e, e tangata tetai ma te mana maata mei te reira, no te mea, kua kite oki matou e, kare e rauka kia tamateia aia.",
                "4.": "I te rongo anga te ariki i teia tuatua nei, kua karanga atura aia kia ratou e, I teianei kua kite au e, ko te Vaerua Maata teia, e kua aere mai aia ki raro nei i te akaora ia kotou, kia kore oki au e ta ia kotou mei taku i tamate i to kotou au taeake. E ko teia oki te Vaerua Maata ta to tatou ai metua i tuatua ana.",
                "5.": "E i na, ko te papaanga teia o Lamoni, tana i rauka mai mei ko mai i tona metua e, e Vaerua Maata rai tetai. E kua irinaki oki ratou ki te Vaerua Maata, e kua manako ratou e, ko ta ratou e rave nei e mea tika ïa, i na, kua mataku tikai a Lamoni ko te rave aea aia i te mea tarevake, i te ta anga aia i tona au tavini.",
                "6.": "E manganui oki tana i ta ia ratou no te mea, kua tuaru to ratou au taeake i tana mamoe mei te ngai o te vai. E no te mea kua akapueurikirikiia ta ratou mamoe, kua taiaia ratou.",
                "7.": "I na, ko te tu rai ïa o te ngati Lamana, ka tu ki te pae i te vai, o Sepeta ma te akapueurikiriki i te mamoe a te tangata kia maata oki ta ratou ka rauka mai no te apai atu ki to ratou enua tikai kua riro teia ei mea keia no ratou.",
                "8.": "Kua ui atura te ariki ko Lamoni ki tona au tavini na ko atura e, Teiea teia tangata tei rauka iaia te mana maata?",
                "9.": "Kua karanga atura ratou kiaia, i na, te angai mai ra aia i toou au oroenua. I na, kua akaue atu te ariki i tona au tavini, i mua ake i te akaainuanga i te mamoe, kia akateateamamao oki ratou i tona au oroenua e te kariota, kia apai atu iaia ki te enua ko Niphai, no te mea e umukai maata tetai ka raveia ki te enua ko Niphai e te metua o Lamoni koia te ariki no te au enua ravarai.",
                "10.": "I na, i te rongo anga te ariki ko Lamoni e, te akapapa nei a Amona i tona oroenua e tona kariota, kua poitirere tikai aia no te tu mako meitaki o Amona, kua na ko akera aia e, papu tikai e, kare atu e tavini i roto i toku nei au tavini tei aite te akono mei teia tangata e kua akamaara katoa aia i taku nei au akaueanga taku ka akakite atu, kia akono i te reira.",
                "11.": "Kua kite au i teianei e, ko te Vaerua Maata tikai teia, e te inangaro nei au kia aere mai aia kiaku nei, kua mataku ra au.",
                "12.": "Kia oti a Amona i te akapapa i te oroenua e te kariota o te ariki e tona au tavini kua aere atu aia ki te ariki, ina ra, kua tuke te akaraanga o te ariki e i reira, kua vaitata tikai aia i te oki ki vao mei mua iaia.",
                "13.": "Kua karanga atura tetai o te au tavini kiaia e, e Rabana, tei akauriia e mana maata me kore e ariki maata, kua manako ratou i to ratou ariki e ririnui, e ka na ko atu ratou kiaia e, e Rapana, te anoano nei te ariki ia koe kia noo mai.",
                "14.": "E no reira, kua uri atu a Amona ki te ariki ma te na ko atu kiaia e, eaa koe i inangaro ei kia noo mai au e te ariki? E kare oki te ariki i pau atu ana e tai ora katoa, no te mea kare aia i kite e eaa tana ka pau atu kiaia.",
                "15.": "Kua tuatua akaou atura a Amona e, eaa taau i anoano iaku? Ina ra, kare te ariki i pau atu ana.",
                "16.": "E kua ki oki a Amona i te vaerua o te Atua e no reira kua kite aia i te au manako o te ariki. Kua na ko atura aia kiaia, kare aina kua rongo koe e, kua paruru au i to au tavini e to au mamoe katoa, ma te tamate e itu o ratou ki te maka e te koke, ma te tipu i te au rima o tetai pae kia paruru i taau au mamoe e to au tavini katoa, e ko teia ainei tei riro ei umere anga noou?",
                "17.": "Te karanga atu nei au kia koe e, eaa i maataʼi toou umere? I na, e tangata ua oki au, e ko au oki toou tavini, e ko taau ka anoano, me e tika, ka rave au.",
                "18.": "I te akarongo anga te ariki i teia au tuatua nei, kua umere akaou aia, no te mea kua kite aia e, ka kite a Amona i tona au manako, kua amama akera te ariki ko Lamoni i tona vaa ma te na ko atu kiaia e, Koai koe na? Ko koe ainei taua Vaerua Maata ra, tei kite i te au mea katoatoa?",
                "19.": "Kua pau atura a Amona kiaia e, kare e ko au.",
                "20.": "Kua karanga atura te ariki e, I akapeea koe i kite ei i te au manako o toku ngakau? Kua tuatua mai koe ma te mataku kore, e ma te akakite mai i teia au mea kiaku, e akakite katoa mai koe kiaku e, noea toou mana i taʼi koe ma te tipu i te rima o toku au taeake tei keia i taku mamoe.",
                "21.": "E teianei, me akakite mai koe kiaku i teia au mea nei, e no atu e eaa taau i anoano, ka oronga atu au e me ka inangaroia, e ka tiaki au ia koe ma toku au vaeau, ina ra, kua kite au e, e maata ake toou mana i te ririnui ia ratou e no atu eaa taau ka anoano iaku ka oronga atu au naau, ka oronga atu au kia koe.",
                "22.": "I na, e pakari oki a Amona e te apa kore, kua karanga atura aia kia Lamoni, ka akarongo ainei koe ki taku tuatua, me akakite atu au e i akapeea toku mana i raukaʼi i te rave anga i teia au mea nei? E ko teia oki te au mea taku ka inangaro ia koe.",
                "23.": "Kua pau atura te ariki na ko atura, Ae, ka irinaki au i taau au tuatua. E kua pera aia i te rave anga i te ravenga pakari.",
                "24.": "I reira, kua akamata iora a Amona i te tuatua ma te mataku kore, e ma te na ko atu kiaia e, te irinaki ainei koe e e Atua tetai?",
                "25.": "Kua pau atura aia ma te na ko atu e, kare au i kite i te aiteanga o te reira.",
                "26.": "I reira, kua karanga atura a Amona e, Te irinaki ainei koe e, e Vaerua Maata tetai?",
                "27.": "Kua karanga atura aia e, Ae.",
                "28.": "Kua karanga atura a Amona e, ko te Atua te reira. E kua tuatua akaou atura Amona e, Kua irinaki ainei koe e, ko te Vaerua Maata, koia te Atua tei anga i te au mea katoatoa i te enua nei e to te rangi.",
                "29.": "Kua na ko atu aia e, ae, ae kua irinaki au e, kua anga aia i te au mea katoa i te enua nei, ina ra, kare au kite i to te ao ra.",
                "30.": "Kua karanga atura a Amona kiaia e, ko te Ao ra, ko te ngai ïa i noo ei te Atua e tana au angela tapu.",
                "31.": "Kua na ko atura te ariki ko Lamoni e, tei runga ake ainei te reira i te enua nei?",
                "32.": "Kua karanga atura a Amona e, ae, e te akara mai nei aia ki raro nei ki te au tamariki a te tangata nei, e kua kite aia i te au manako katoatoa e te inangaro o te ngakau, e na tona rima oki i anga i te au mea katoatoa mei muatangana maira.",
                "33.": "Kua karanga atura te ariki ko Lamoni e, te irinaki nei au i teia au mea katoatoa taau i tuatua mai. E mea ungaia mai ainei koe mei ko mai i te Atua?",
                "34.": "Kua na ko atura a Amona e, e tangata ua au nei, e i muatangana, kua angaia te tangata ki to te Atua tu, e kua kapikiia au e tona Vaerua Tapu kia apii i teia au mea ki teia au tangata, e kia ariu mai oki ratou kia kite i te au mea tika e te tuatua mou.",
                "35.": "Tei roto iaku tetai tuanga o taua vaerua ra, ko tei oronga mai kiaku i te kite e te mana kia tau ki toku akarongo e toku inangaro i te Atua.",
                "36.": "E oti akera a Amona i te tuatua i teia au mea nei, kua akamata aia mei te angaia anga o te ao nei, e pera katoa ki te angaia anga o Adamu, ma te akakite atu i te au mea katoatoa kiaia no te inga anga o te tangata nei, ma te oronga atu ki mua iaia i te au akapapaanga e te tuatua tapu o te tangata nei, tei tuatuaia ana e te au peroveta tapu mei te tuatau i akaruke mai to ratou metua ko Lihai ia Ierusalema.",
                "37.": "E kua akakite katoa aia kia ratou (ki te ariki e tona au tavini) i te au aereanga o to ratou ai metua i roto i te metepara, e to ratou akakoromakianga i te pongi e te kaki vai, e to ratou teretere anga e tetai atu au mea.",
                "38.": "Kua akakite katoa atu aia kia ratou i te tu marokiakia o Lamana raua ko Lemuela e te au tamaroa a Isemaela, kua akakite pouroa aia i to ratou marokiakia, e kua akaari katoa aia kia ratou i te au papaanga e te au tataanga mei te taime i akaruke ei a Lihai ia Ierusalema e teia noaʼi.",
                "39.": "Ina ra, kare e ko teia ua, kua akaari katoa aia kia ratou i te ravenga o te akaoraanga, tei akonoia mei te akatumuangaia mai o te ao nei e kua akakite katoa aia kia ratou i te okianga mai o te Mesia, e te au angaanga katoatoa a te Atua, kua akakite atu aia i te reira kia ratou.",
                "40.": "E muri ake i tona akakiteanga atu i teia au mea ma te akamarama atu ki te ariki, kua irinaki pouroa te ariki i tana au tuatua.",
                "41.": "Kua akamata iora aia i te pati atu ki te Atu i te na ko anga e, E te Atu, e aroa mai iaku ki toou aroa maata mei taau i rave ki te iti tangata Niphai, kiaku e toku iti tangata.",
                "42.": "E oti akera aia i te tuatua, kua topa iora aia ki runga i te one, mei te mea, e kua mate aia.",
                "43.": "Kua apai atura tona au tavini iaia ki tana vaine, e tuku atura iaia ki runga i te roi, kua takoto aia mei te mea ra e kua mate aia e ko te roa, e rua ra, e rua po, e kua mii tana vaine tana au tamaroa, e tana au tamaine iaia no tona mate mei te tu o te ngati Lamana."
            },
            "19": {
                "1.": "E i na, e rua rā i muri mai e e rua po kua vaitata tikai ratou i te tuku i tona kopapa ki roto i te vaarua, ta ratou i akono ei ngai tanuanga i to ratou i mate.",
                "2.": "I te rongo anga te ariki vaine ia Amona, kua akaue atu aia kia aere mai aia kiaia.",
                "3.": "Kua rave oki a Amona mei tei akaueia mai kiaia, e kua aere atu ki te ariki vaine, ma te ui atu e, eaa tana ka inangaro kia rave aia.",
                "4.": "Kua karanga atura aia kiaia, kua akakite mai te tavini o taku tane kiaku e, e peroveta tapu koe na tetai Atua tapu, e e mana toou i te rave i te au angaanga maata na roto i tona ra ingoa.",
                "5.": "E no reira, mei te mea e e tika, te anoano nei au kia aere koe ki roto e akara i taku tane, no te mea e rua po, e rua ao, i tona takoto ua anga ki runga i tona roi, e kua karanga mai tetai pae e kare aia i mate, ina ra, tetai pae kua karanga mai ratou e, kua mate aia e kua aunga kino, e e mea tau kia tauruia aia ki roto i te menema, ina ra kiaku, kare aia i aunga.",
                "6.": "I na, ko teia ta Amona i inangaro, no te mea kua kite aia e, tei raro ake te ariki ko Lamoni i te mana o te Atua, e kua kite aia e, ko te poiri e te irinaki kore kua akataka keia mei tona manako, e ko te marama tei turama i tona manako koia oki te kaka o te Atua, e marama umere oki ïa e te meitaki e ko teia marama kua riro ïa ei rekareka maata ki tona kopapa. Kua ngaro ke te tumurangi poiri, e ko te marama o te ora mutu kore kua turamaia ïa ki roto iaia, e kua kite aia e na teia i tapoki i tona tu tikai, e kua apainaia atu aia ki te Atua.",
                "7.": "E no reira, ko ta te ariki vaine i anoano, ko tana rai ïa i anoano. No reira kua aere atu aia ki roto kia akara i te ariki kia tau ki ta te ariki vaine i anoano iaia, e kua kite atu aia i te ariki, e kua kite aia e, kare aia i mate.",
                "8.": "Kua karanga atura aia ki te ariki vaine e, kare aia i mate, ina ra, na te Atu aia i akamoe, e apopo ka tu akaou mai aia, e no reira auraka e tanu iaia.",
                "9.": "Kua karanga atura a Amona kiaia, kua irinaki ainei koe i teia? Kua na ko atura aia kiaia e, kare oku kite mari ra ko taau tuatua, e to tuatua a to tatou au tavini, ina ra, te irinaki nei au e, ka tupu mei taau rai i tuatua mai.",
                "10.": "E kua na ko akera a Amona kiaia e, Kia akameitakiia koe no toou akarongo maata, te karanga atu nei au kia koe e maine, kare rava e akarongo maata mei teia i roto i te au tangata katoatoa o Niphai.",
                "11.": "E kua tiaki atura aia i te roi o tana tane, mei te reira taime e tae rava mai ki te taime i terao mai rā i akakite ei a Amona e ka tu mai aia.",
                "12.": "E i na, kua tu mai aia, kia tau ki te tuatua a Amona, e i tona tu anga, kua oora aia i tona rima ki te vaine, ma te na ko e, kia akameitakiia te ingoa o te Atua, e kia akameitaki katoa ia toou.",
                "13.": "E mei ia koe e ora nei, kua kite ana au i toku Akaora, e ka aere mai aia e ka anauia mai e tetai vaine, e ka akaora aia i te au tangata ravarai tei irinaki i tona ra ingoa. I na, i te oti anga aia i te tuatua i teia au tuatua nei, kua ki tikai tona ngakau i te rekareka e kua topa aia ki raro e kua pera katoa te ariki vaine, e kua ki rava oki i te Vaerua.",
                "14.": "I to Amona kiteanga i te Vaerua o te Atua i te riringiia anga mai ki rungao i te ngati Lamana kia tau ki tana au pure, ko ratou tei akatupu i te eva maata ki te ngati Niphai me kore ra, ki te iti tangata o te Atua no ta ratou au ara e to ratou akonoanga, e no reira, kua tuturi iora aia ki raro ma te pure e te akameitaki atu i te Atua no tana i rave ki tona au taeake, e kua ki katoa aia i te rekareka, e kua topa pouroa ratou toko toru ki runga i te one.",
                "15.": "I te kiteanga te tavini o te ariki e, kua topa ratou, kua akamata ratou i te kapiki atu ki te Atua, no te mea, kua mataku katoa ratou i te Atua, e ko ratou oki tei ana ki mua i te ariki ma te akakite atu i te mana maata o Amona.",
                "16.": "E kua kapiki rai ratou i te ingoa o te Atu ma to ratou maroiroi, e topa atura ratou ki raro, mari ua ra, ko tetai vaine o te ngati Lamana, ko Abiti tona ingoa, kua akaariuia oki aia ki te Atua no tetai au mataiti, no tetai orama umere a tona metua tane.",
                "17.": "Kua ariu ra aia ki te Atu ra, kare rava aia i akakite ua atu ana, e i tona kiteanga e kua topa pouroa te au tavini o te ariki ko Lamana ki raro, e pera katoa tona pu vaine, ko te ariki vaine e te ariki, e kua takoto ua a Amona ki runga i te one, e kua kite aia e ko te mana ïa o te Atua. Kua manako aia e, ko te tikaanga teia kia akakite atu ki te au tangata i tei tupu kia ratou, e me ka kite ratou i te reira, ka irinaki i te mana o te Atua, e no reira kua oro atu aia mei tetai are ki tetai i te akakite anga atu i te reira ki te au tangata.",
                "18.": "Kua akamata iora ratou i te akaputuputu mai ki te are o te ariki. E kua aere mai tetai urupu tangata, e kua poitirere tikai ratou, e ko te ariki vaine, e te ariki, e tona au tavini kua topa anake ki runga i te one, e kua takoto rai ratou ki reira mei te mea ra e, kua mate ratou, e kua kite katoa ratou ia Amona, e i na, e tangata Niphai oki aia.",
                "19.": "I na, kua akamata iora te tangata i te koumuumu kia ratou uaorai, kua na ko tetai pae e, e kino maata tei tae mai kia ratou, me kore ra ki te ariki e tona ngutuare, no te mea kua akatika aia kia noo rai tetai tangata Niphai ki taua enua ra.",
                "20.": "Ina ra, kua patoi tetai pae ia ratou i te na ko anga e, Na te ariki i apai mai i teia kino ki runga i tona ngutuare, no te mea kua tamate aia i tona au tavini, na ratou te mamoe i akapueurikirikiia i te pae vai i Sepeta.",
                "21.": "E kua patoi katoaia oki ratou e taua au tangata ra tei tu ana ki te pae vai o Sepeta i te akapueuanga i te mamoe a te ariki, no te mea kua riri ratou ia Amona no te maata o te tangata tana i tamate, e kua tamate oki aia i to ratou au taeake i te pae vai i Sepeta, i te tiaki anga i te mamoe a te ariki.",
                "22.": "I na, ko tetai o ratou, kua tamateia tona tuakana e te koke a amona, no tona riri ia amona, kua kiriti mai aia i tana koke ma te inangaro e, kia iri ki runga ia amona kia mate aia, e i tona tākianga i te koke kia ta atu iaia, i na, kua topa aia ki raro e kua mate.",
                "23.": "I na, kua kite tatou i reira e, kare a Amona e mate, no te mea, kua tuatua oki te Atua kia Mosaia, tona metua tane e, ka akaora au iaia, e ka rauka iaia kia tau ki toou akarongo; e no reira, kua tuku atu iaia ki te Atua.",
                "24.": "E i na, i te kiteanga teia urupu tangata e, ko te tangata i topa i te mate, kua tāki mai aia i tana koke kia tamate atu ia Amona, kua mataku tikai ratou, e kare rava ratou i inangaro i te akatika atu i to ratou rima i te amiri atu iaia, me kore ko tetai ua atu o ratou tei topa, kua akamata iora ratou i te va e te umere ia ratou uaorai e i akapeea teia mana maata i te tupu anga, me kore, eaa ra te aiteanga o teia au mea nei.",
                "25.": "E i na, e manganui oki to ratou tei karanga e, ko te Vaerua Maata oki a Amona, kua karanga katoa tetai pae e, e mea akaungaia mai aia e te Vaerua Maata.",
                "26.": "Ina ra, kua patoi tetai pae ia ratou katoatoa ma te karanga e, e tuputupuā aia, tei akaungaia mai mei ko mai i te ngati Niphai kia takinga kino ia ratou.",
                "27.": "Kua karanga iora tetai pae e, e mea ungaia mai aia e te Vaerua Maata kia tamanamanta ia ratou no ta ratou au ara, e ko taua Vaerua Maata ra oki tei aere ua ana ki te ngati Niphai e tei akaora ia ratou mei to ratou rima, kua na ko akera ratou e, ko taua Vaerua Maata ra teia tei takinga kino ana i to ratou au taeake ko te ngati Lamana.",
                "28.": "Kua pakari akera te tauetono anga i rotopu ia ratou. E ia ratou e tauetono ra, kua aere maira te tavini vaine tei akaue i te urupu tangata kia akaputuputu mai, e i tona kiteanga i teia tauetono anga i rotopu i teia iti tangata kua taitaia tikai aia ma te aue.",
                "29.": "E i na, kua aere iora aia e kua mou mai i te rima o te ariki vaine, penei ake e ka akatu mai aia iaia mei te one mai, e i tona arapaki anga atu i tona rima, kua tu maira aia ki runga i ona nga vaevae ma te kapiki atu ma te reo maata, i te na ko anga e, e Iesu e, tei akaora mai iaku mei te ade rikarika, e te Atua meitaki e, e aroa mai i teia au tangata.",
                "30.": "E oti akera aia i te tuatua, kua pokarakara aia i tona rima ma te ki i te rekareka, ma te tuatua mai i tetai au tuatua ke ke tei kore i maramaia, e i te oti anga i teia, kua mou mai aia i te rima o te ariki ko Lamoni, e i na, kua tu mai aia ki runga i ona nga vaevae.",
                "31.": "E kite viviki akera aia i te tauetono i rotopu i tona iti tangata kua aere atura i te ako ia ratou, ma te apii atu kia ratou i te au tuatua tana i akarongo mei roto mai i te vaa o Amona, e manganui oki tei akarongo i tana tuatua e kua irinaki, e kua akaariu katoaia ki te Atu.",
                "32.": "Ina ra, e manganui to ratou tei kore i akarongo i tana tuatua, e no reira, kua aere atu rai ratou i to ratou uaorai mataara.",
                "33.": "I to Amona tu anga mai, kua tauturu aia ia ratou, e kua tauturu katoa te au tavini o Lamoni e kua akakite katoa ratou ki te tangata katoatoa i taua mea okotai nei. Kua tauiia oki to ratou ngakau, e kia kore oki ratou e inangaro akaou i te rave i te kino.",
                "34.": "E i na, e manganui oki tei akakite atu ki te au tangata e, i kite ana ratou i te angela, e kua tuatua mai kia ratou, e kua akakite katoa mai kia ratou i te au mea a te Atua e tana ra tuatua tika.",
                "35.": "E manganui oki tei irinaki i ta ratou tuatua, e ko te aronga tei irinaki kua bapetizoia, e kua riro mai ratou ei aronga tika, e kua akatinamouia tetai akonoanga ki ko ia ratou",
                "36.": "E kua akamata i reira te angaanga a te Atu ki rotopu i te ngati Lamana, e kua akamata te Atua i te riringi mai i tona au akameitakianga ki rungao ia ratou, e te kite nei tatou i reira e, te akatoro nei aia i tona rima ki te au tangata katoatoa te ka tataraara e te ka irinaki ki tona ra ingoa."
            },
            "20": {
                "1.": "E i na, i muri ake i to ratou akatinamouanga i tetai ekalesia ki roto i taua enua ra, kua manako te ariki ko Lamoni e, kia aru a Amona iaia ki te enua ko Niphai, kia akaari oki aia iaia ki tona metua.",
                "2.": "Kua tae maira te reo o te Atua kia Amona e, auraka koe e aere ki te enua ko Niphai, no te mea ka inangaro te ariki i te tamate ia koe; ina ra, e aere koe ki te ko Mitioni, no te mea ko toou teina ko Aarona e pera katoa ko Muloki, e Ama, tei roto ratou i te are auri.",
                "3.": "I te rongo anga a Amona i teia, kua karanga atura aia kia Lamoni, e i na, tei roto toku teina e toku au taeake i te are auri i Mitioni, e ka aere au ka akaora ia ratou.",
                "4.": "Kua karanga atura a Lamoni kia Amona e, kua kite au e, na roto i te maroiroi o te Atu a rauka ia koe i te rave i te au mea ravarai. Ina ra, ka aru rai au ia koe ki te enua ko Mitioni no te mea ko te ariki o Mitioni ko Anitiomono tona ingoa, e taeake aia noku, no reira ka aere au ki te enua ko Mitioni, penei ake ka rauka iaku i te taparu i te ariki o te enua, penei ake ka tuku mai i toou ra au taeake mei roto mai i te are auri. Kua na ko atura a Lamoni kiaia e, Naai i akakite atu e, tei roto toou au taeake i te are auri?",
                "5.": "Kua karanga atura a Amona kiaia e, kare e tangata i akakite mai ana kiaku mari ra, ko te Atua, e kua tuatua mai kiaku e, e aere e akaora i toou au taeake, tei roto oki ratou i te are auri i te enua ra ko Mitioni.",
                "6.": "I te rongo anga a Lamoni i teia, kua unga atu aia i tona au tavini kia akapapa i tona au oroenua e te kariota.",
                "7.": "Kua karanga atura aia kia Amona e, aere mai, ka aru au ia koe ki te enua ko Mitioni e i reira ka pati akatenga au ki te ariki kia tuku mai i toou au taeake ki vao mei roto mai i te are auri.",
                "8.": "E i to Amona aereanga raua ko Lamoni, kua aravei atu raua i te papa o Lamoni koia oki te ariki o te au enua.",
                "9.": "E i na, kua karanga atura te papa o Lamoni kiaia e, Eaa i kore ei koe i aere mai ki te umukai i taua ra maata i maani ei au i tetai umukai no taku au tamaroa, e no toku iti tangata?",
                "10.": "Kua karanga katoa aia e, te aere nei korua kiea? Ko koe e teia tangata Niphai koia oki ko tetai o te tamariki a te pikikaa?",
                "11.": "Kua akakite atura a Lamoni kiaia i tona tere, no te mea kua mataku aia i te akariri atu iaia.",
                "12.": "E kua akakite atu aia kiaia i te au tumu no tona noo ua anga i roto i tona basileia e kare oki aia i aere ana ki tona papa no te umukai tana i akapapa ana.",
                "13.": "E i te akakitekiteanga a Lamoni i teia au mea ki tona papa, e i na, kua poitirere tikai aia no te mea, kua riri tona papa iaia ma te na ko mai e, e Lamoni, te aere nei koe kia akaora i teia au tangata Niphai koia oki te tamariki a te pikikaa. E i na, kua keia ratou i to tatou ai metua, e ko tana au tamariki, kua aere katoa mai ratou kia tatou kia pera ratou, na roto i to ratou kikite e te pikikaa kia vare tatou, e kia rauka katoa ia ratou i te keia i to tatou au apinga.",
                "14.": "I na, kua akaue tona papa iaia kia tamate ia Amona ki te koke. E kua akaue katoa aia iaia, eiaa e aere ki te enua ko Mitioni, kia oki ra aia e ïa katoa ki te enua ko Isemaela.",
                "15.": "Ina ra, kua karanga atura a Lamoni kiaia e, kare au e ta ia Amona e kare katoa au e oki ki te enua ko Isemaela, ina ra, ka aere rai au ki te enua ko Mitioni kia akaora mai i te au taeake o Amona, no te mea kua kite au e, e aronga tangata tika ratou e, e au peroveta tapu na te Atua tika.",
                "16.": "I te ronga anga tona papa i teia au tuatua nei, kua riri tikai aia iaia, e kua kiriti maira aia i tana koke kia rauka iaia i te tamate atu iaia.",
                "17.": "Ina ra, kua tu ua atu a Amona ma te na ko atu kiaia e, Kare rava koe e ta mai i taau tamaiti, e ngari ake me topa aia, auraka ra e ko koe, i na, kua tataraara oki aia i tana au ara, e mei te mea e ka topa koe i teianei i roto i toou riri, kare toou vaerua e akaoraia.",
                "18.": "E teianei, e mea tau oki kia akakoromaki oki koe i te ta atu i taau tamaiti, e tangata ara kore oki aia, e ka kapiki mai oki tona toto mei te one mai ki te Atu, tona ra Atua, kia tae mai te utunga kia koe, e penei ake ka peke atu toou vaerua.",
                "19.": "I na, kia oti a Amona i te tuatua atu i teia au tuatua kiaia, kua pau atura aia na ko atura, kua kite au e me ta au i taku tamaiti, kua akamaringi au i te toto ara kore, e ko koe oki tei inangaro kia mate aia.",
                "20.": "Kua akatika atura aia i tona rima i te ta atu ia Amona. Ina ra, kua kape a Amona i tana tamaki anga, e kua rutu atu i tona rima kia kore e rauka iaia i te taangaanga atu i te reira.",
                "21.": "I to te ariki kiteanga e, ka mate aia ia Amona, kua pati taparu atu aia kia Amona kia akaora mai iaia.",
                "22.": "Kua taki a Amona i tana koke ki runga ma te na ko atu kiaia e, ka ta au ia koe, me kore koe e akatika mai iaku kia akaora i toku au taeake mei roto mai i te are auri.",
                "23.": "No te mataku o te ariki ko te mate aea aia, kua na ko atu aia e, Mei te mea e ka akaora koe iaku, ka oronga atu au i taau apinga i anoano e tae rava atu ki te apa o toku basileia.",
                "24.": "I to Amona kiteanga e, kua ariu mai te ariki ruau kia tau ki tona inangaro, kua na ko atu aia kiaia e, mei te mea e ka akatika mai koe kia akaoraia mai toku au taeake mei roto mai i te are auri, e pera katoa kia noo rai a Lamoni ki roto i tona basileia, e kare koe e riri akaou iaia ma te akatika iaia kia rave i tana uaorai i anoano e tana ua atu rai i manako, i reira ka akaora au ia koe, me kore ra ka tamate au ia koe, e kia tipu atu ki te one.",
                "25.": "I te otianga a Amona i te tuatua i teia au tuatua nei, kua rekareka iora te ariki no tona ora.",
                "26.": "E kite akera aia e, kare a Amona e inangaro i te ta iaia, e kite katoa akera aia e, e aroa maata tona i tana tamaiti ko Lamoni, kua poitirere tikai aia ma te na ko e, no te mea, e ko teia ua taau i anoano, e kia akaora au i toou au taeake, e ma te akatika i taku tamaiti ia Lamoni kia noo ki roto i tona basileia, i na, te akatika nei au e kia noo rai taku tamaiti ki roto i tona basileia mei teianei e tuatau ua atu, e kare au e akaaere akaou iaia.",
                "27.": "E ka akatika katoa atu au ia koe kia akaora i toou au taeake mei roto mai i te are auri, e kia aere mai koe e toou au taeake kiaku nei, i roto i toku basileia, e ka inangaro maata tikai au i te kite ia kotou, no te mea, kua poitirere tikai te ariki i te tuatua tana i tuatua atu, e pera katoa ki te tuatua a tana tamaiti ko Lamoni, e no reira, kua inangaro tikai aia i te kite ua atu i te reira.",
                "28.": "I reira, kua aere atura a Amona raua ko Lamoni ki to raua tere ki te enua ko Mitioni. E kua rekareka akera te ariki o te enua ia Lamoni, e no reira kua apainaia maira te au taeake o Amona i vao mei roto mai i te are auri.",
                "29.": "E i to Amona aravei anga ia ratou, kua taitaia tikai aia, no te mea, kua vai taaka ua ratou, e kua pakikokiko tikai to ratou pakiri no tei tapekapekaia ana ratou ki te taura pakari. E kua mate ratou i te pongi, te kaki vai, e te au tu tumatetenga ravarai, ina ra, kua maru tikai ratou i roto i to ratou au tumatetenga.",
                "30.": "E kia tupu teia, kua riro atura ratou ki roto i te rima o te aronga ngakau ketaketa e te maro, no reira i kore ei ratou i akarongo mai i ta ratou tuatua, kua tuaru ra ratou ia ratou ki vao, e kua papa ia ratou e kua arumaki ia ratou ki tera are ki tera are, e i tera ngai i tera ngai e tae rava atura ratou ki te enua ko Mitioni, e ki reira ratou ki raveiai ma te tiriaia atu ki roto i te are auri, e kua tapekapeaia ki te taura pakari, ma te noo ki roto i te are auri no tetai au puke rā, e kua akaoraia e Lamoni raua ko Amona."
            },
            "21": {
                "intro": "Te tuatua no te akoanga a Aarona, e Muloki e to raua au taeake, ki te ngati Lamana.",
                "1.": "E kia akataka ke akera a Amona e tona ai taeake ia ratou uaorai ki te kena o te enua o te ngati Lamana, i na, kua aere atu a Aarona ki te enua tei tuatuaia e te ngati Lamana, e ko Ierusalema, kua taikuia ïa ki te ingoa o te enua o to ratou ai metua, tei te atea ke taua enua ra i te ope o te enua ra ko Momoni.",
                "2.": "I na, kua akatu oki te ngati Lamana, e te ngati Amaleki, e te au tangata o Amulona i tetai oire maata ko tei karangaia e ko Ierusalema.",
                "3.": "E ngakau ketaketa to te ngati Lamana, kareka ra te ngati Amaleki e te ngati Amulona, pakari roa to ratou ketaketa. Kua akaketaketa atu rai ratou i te ngakau o te ngati Lamana, kia riro katoa ratou ei au tangata maroiroi i te rave i te kino e te au mea rikarika.",
                "4.": "Aere atura a Aarona ki te oire ra ko Ierusalema e kua akamata aia i te ako atu i te ngati Amaleki, E kua ako atura ia ratou i roto i to ratou au sunago, kua akatu oki ratou i te sunago mei tei tau ki te akaaereanga a Nihora. E manganui oki to te ngati Amaleki e te ngati Amulona tei aru i te akaaereanga a Nihora.",
                "5.": "Tomo atura Aarona ki roto i tetai o to ratou au sunago ra i te ako atu i te au tangata, e iaia e tuatua atura ki te au tangata, e te ako atura oki aia ia ratou, i na, kua tu mai tetai tangata Amaleki, e kua akamata i te taumaro mai kia ratou, i te na ko anga e, Eaa taau e akakite ra? Kua kite ainei koe i te angela? Eaa i kore ei te angela e tae mai kia matou? I na, kare ainei teia au tangata e tau mei toou au tangata i te meitaki.",
                "6.": "Te tuatua katoa mai nei koe e, me kore matou e tataraara ka tamateia matou. I akapeea koe i kite ei i te manako e te inangaro o roto i to matou nei ngakau? I akapeea koe i kite ei e, e mea tau ia matou kia tataraara? I akapeea koe i kite ei e, kare matou i te aronga tuatua tika. I na, kua akatu oki matou i tetai are tapu e ka uipa matou ki reira no te akamori atu i te Atua. Kua irinaki katoa matou e, ka akaora te Atua i te au tangata katoatoa.",
                "7.": "Kua na ko maira a Aarona kiaia, Te irinaki ainei koe, e ka tae mai te tamaiti a te Atua e akaora i te tamariki a te tangata nei mei ta ratou au ara?",
                "8.": "E kua karanga atura taua tangata ra kiaia e, kare matou e irinaki ana e, kua kitea te reira e koe, kare matou e irinaki i tena au tuatua neneva ra. Kare matou e irinaki e, kua kite koe i te au mea te ka tupu, e kare katoa matou e irinaki e, kua kite toou au metua, e pera katoa to matou ai metua i te au mea ta ratou i tuatua ana i te au mea te ka tae mai.",
                "9.": "Kua akamata iora a Aarona i te akakite atu i te au tuatua tapu kia ratou no te oki anga mai o te Mesia, e pera katoa ki te tuakaouanga o tei mate, e kare atura e ora o te tangata nei, mari ua ra, na roto i te mateanga e te mamae o te Mesia, e te tarangaara o tona ra toto.",
                "10.": "E te akamata ra aia i te akataka atu i teia au mea kia ratou, kua riri iora ratou iaia, ma te taitoito mai iaia, e kare atura ratou i akarongo i tana i tuatua maira.",
                "11.": "E kite akera aia e, kare ratou i akarongo mai i tana tuatua, kua akaruke iora aia i to ratou sunago, e aere atura ki tetai oire tei karangaia e, ko Ani-Aniti, i reira oki aia i kite ei ia Muloki, e ia Ama, e tona au taeake, ka ako atu ratou i te tuatua kia ratou ra, e te ako ra ratou ki te au tangata e manganui i te tuatua.",
                "12.": "E kite akera ratou e, kua ketaketa te ngakau o te au tangata, kua akaruke atura ratou, e kua aere atura ki te enua ra ko Mitioni, e kua ako atura ratou i te tuatua ki te au tangata e manganui, e toko iti ua oki tei irinaki i te tuatua ta ratou i apii atu.",
                "13.": "Kua apainaia a Aarona e tetai pae o tona au taeake e kua tiriaia ratou ki roto i te are auri, e ko te toenga o ratou, kua oro ke atu ratou mei roto i te enua o Mitioni, e aere atura ki te au ngai e pini ua ake.",
                "14.": "E ko te aronga tei tiriaia ki roto i te are auri, e maata tikai te au mea ta ratou i akakoromaki ana, e na Lamoni raua ko Amona i akaora ia ratou, e kua oronga i te kai kia ratou ma te akakakau.",
                "15.": "Kua aere akaou atura ratou i te akakite atu i te tuatua, e kua akaoraia ratou no te taime mua mei roto mai i te are auri, ko te tu ia o to ratou au mate.",
                "16.": "Aere atura ratou ki te ngai ta te vaerua o te Atu i arataki ia ratou, i te ako anga atu i te tuatua a te Atua ki roto i te au sunago o te ngati Amaleki, me kore ra, i roto i te au uipaanga o te ngati Lamana tei akatika ia ratou kia tomo.",
                "17.": "E i na, kua akameitaki te Atua ia ratou, e e manganui oki tei ariu mai, e tei rauka te kite i te tuatua mou, kua kite papu ratou i reira i ta ratou au ara, e te papaanga o to ratou ai metua tei kore rava i tika",
                "18.": "Kua oki atura a Amona e Lamoni mei te enua mai ko Mitioni ki te enua ko Isemaela, koia oki te enua o to ratou ipukarea.",
                "19.": "E kare atura te ariki ra ko Lamoni e akatika ia Amona kia tavini iaia, e kare katoa aia i akatika iaia kia riro ei tavini nona.",
                "20.": "Kua akaue atura aia kia akatuia tetai au sunago ki te enua ko Isemaela, e kua akaue aia i tona iti tangata, me kore, te iti tangata i raro ake i tona akatereanga, kia akaputuputu mai ki te ngai okotai.",
                "21.": "E kua rekareka aia ia ratou, e ma te apii atu i tetai au mea e manganui kia ratou. Kua akakite katoa aia kia ratou e, e au tangata ratou tei raro ake iaia, e e aronga tiama oki ratou e kua rangatira ratou mei te angaanga kino a te ariki, tona metua, kua tuku mai oki tona metua iaia kia tutara aia ki rungao i te au tangata i runga i te enua ko Isemaela, e ki te au enua e pini ua ake.",
                "22.": "E kua akakite katoa atura aia kia ratou, ka tika ia ratou kia akamori atu i te Atu to ratou Atua, mei tei tau i to ratou inangaro, e no atu eaa te ngai ta ratou ka noo, me tei roto i te enua i raro ake i te tutaraanga a te ariki ko Lamoni.",
                "23.": "E kua ako atu a Amona ki te iti tangata o te ariki ko Lamoni, e kua apii atu aia ia ratou i te au mea katoatoa, e te tuatua tika ra. E kua ako atu aia ia ratou i te au rā katoatoa ma te maroiroi, e kua akarongo ratou i tana tuatua, e kua maroiroi oki ratou i te akono anga i te au akaueanga a te Atua."
            },
            "22": {
                "1.": "I na, ia Amona e apii ei i te au tangata o Lamoni ma te tukumoe kore, ka oki tatou ki te tuatua o Aarona e tona au taeake, i muri ake oki i tona akaruke anga i te enua ko Mitioni, kua aratakiia aia e te vaerua ki te enua ko Niphai, ki te ngutuare oki o te ariki tei tutara ki rungao i te au enua katoatoa, mari ua ra ko te enua ko Isemaela, e koia oki te metua o Lamoni.",
                "2.": "E kua aere atura aia e tona au taeake ki roto i te are ariki, ma te tupou atu ki mua i te ariki ma te na ko atu e, I na, e te ariki, ko matou te au taeake o Amona, taau i akaora mei roto mai i te are auri.",
                "3.": "E teianei e te ariki, mei te mea e ka akaora koe ia matou mei te mate mai, ka riro matou ei au tavini noou. Kua karanga atura te ariki kia ratou e, E tu, ka akaora au ia kotou, e kare rava oki au e akatika kia riro kotou e au tavini noku, ka pati ra au kia kotou kia tauturu mai iaku no te mea, kua manamanata toku manako no te aroa e te puapinga maata o te tuatua a toou taeake ko Amona, e kua inangaro au i te kite i te tumu i kore ei aia i aere mai mei Mitioni mai ra.",
                "4.": "Kua karanga atura a Aarona ki te ariki e, I na, kua arataki keia aia e te vaerua o te Atu, kua aere atu aia ki te enua ko Isemaela kia apii atu i te iti tangata o Lamoni.",
                "5.": "Kua karanga atura te ariki kia ratou, eaa tena ta kotou e tuatua nei no te vaerua o te Atua? I na, teia oki te mea tei tamanamanata iaku.",
                "6.": "E pera katoa, eaa teia ta Amona i tuatua ake nei, me tataraara koe, ka ora koe, e me kare koe e tataraara, ka tipu keia koe i te rā openga.",
                "7.": "Kua pau atura a Aarona ma te na ko atu kiaia e, Te irinaki ainei koe e e Atua tetai? Kua na ko atura te ariki e, kua kite au e, kua karanga ana te ngati Amaleki e, e Atua tetai, e kua akatika oki au ia ratou kia akatu i tetai au are tapu, kia rauka ia ratou i te akaputuputu ki te ngai okotai akamori atu iaia. E mei te mea e, ka tuatua koe e e Atua tetai, ka irinaki au.",
                "8.": "I te rongo anga a Aarona i teia, kua pumaana tona ngakau, ma te na ko e, I na, te ora ra koe e te ariki, te vai nei rai oki te Atua.",
                "9.": "Kua karanga atura te ariki e, ko te Atua ainei taua Vaerua Maata tei arataki mai i to tatou ai metua mei roto mai i te enua ko Ierusalema?",
                "10.": "Kua karanga atura a Aarona kiaia e, Ae, koia taua Vaerua Maata ra, e nana oki i anga i te au mea katoatoa i te ao ra e te enua nei.",
                "11.": "Kua karanga atura aia e, ae te irinaki nei au e, na taua Vaerua Maata ra i anga i te au mea katoatoa, e te inangaro nei au kia akakite mai koe kiaku i teia au mea katoatoa, e ka irinaki au i taau tuatua.",
                "12.": "I te kiteanga a Aarona e ka irinaki te ariki i tana tuatua, kua akamata aia mei te angaia anga mai o Adamu, ma te tatau atu i te tuatua tapu ki te ariki, i akapeea te Atua i anga ai i te tangata kia aite ki tona uaorai tu, e kua oronga katoa mai te Atua i te au akaueanga kiaia, e no te ara oki, kua inga te tangata nei.",
                "13.": "E kua apii atu a Aarona kiaia i te au tuatua i tataia mei te angaia anga mai o Adamu ma te tuku atu ki mua iaia i to te tangata nei inga anga, e to ratou tu mate ua, e te ravenga katoa o te akaoraanga, tei akateateamamaoia mei te akatumu angaia mai o te ao nei na roto i te Mesia, e te aronga katoa tei irinaki ki tona ra ingoa.",
                "14.": "E no te inga anga o te tangata nei, kare e rauka iaia te puapinga nona uaorai, ina ra, ko te mamae e te mateanga o te Mesia tei akakore i ta ratou au ara, na roto i te akarongo e te tataraara e pera atu, e nana oki i tatara i te au tapeka o te mate, kia kore oki te vaarua e re, e kia apukuia oki te tara o te mate na roto i te tatarianga i te kaka, kua apii atura a Aarona i teia au mea ki te ariki.",
                "15.": "E i muri ake i to Aarona akakite anga i teia au mea kia ratou, kua na ko akera te ariki e, ka akapeea au nei e raukaʼi iaku te ora mutu kore mei taau i tuatua ake nei? E ka akapeea au nei e anau akaouia mai ei e te Atua, kia tuaruia atu teia vaerua kino mei roto mai i toku ngakau, e kia rauka iaku tona vaerua e kia ki oki au i te rekareka, e kia kore oki au e tipu keiaʼi i te rā openga? Kua karanga katoa maira aia e, I na, e akaruke ua atu au i toku puapinga katoatoa, e ka akaruke katoa atu au i toku basileia, kia rauka oki iaku teia rekareka maata.",
                "16.": "Ina ra, kua tuatua atura a Aarona kiaia, me inangaro koe i teia mea nei, e me ka tupou atu koe ki mua i te Atua, e me ka tataraara koe i taau au ara ma te tuturi atu ki mua i te Atua ma te kapiki i tona ra ingoa i te akarongo, ma te irinaki e ka rauka mai ia koe, ka rauka i reira ia koe i taau e tatari nei.",
                "17.": "E oti akera a Aarona i te tuatua i teia au tuatua nei, kua tuturi atura te ariki ki mua i te Atua, kua topa roa aia ki runga i te one, ma te kapiki maata atu i te na ko anga e, Ka irinaki ainei koe i teia?",
                "18.": "E te Atu, kua akakite mai a Aarona kiaku e, e Atua tetai, e mei te mea e te vai ra te Atua, e ko te Atua koe, e akaari mai ana koe ia koe kiaku, e ka akaruke pouroa au i taku au ara kia kite au ia koe ra, e kia aka tuakaouia mai au mei te mate mai, e kia akaoraia i te rā openga. E oti akera te ariki i te tuatua i teia au mea nei, kua riro aia mei te mea ra e, kua mate aia.",
                "19.": "Kua oro atu tona au tavini i te akakite atu ki te ariki vaine i tei tupu ki te ariki. E kua aere maira aia ki te ariki, e i tona kite anga iaia mei te mea ra e, kua mate, e kia kite aia ia Aarona e tona au taeake i te tu ua anga mei te mea ra e, na ratou i akatupu i teia angaanga, kua riri tikai aia ia ratou, kua akaue atura i tona au tavini, koia oki ko te au tavini o te ariki kia tamate atu ia ratou.",
                "20.": "I na, kua kite oki te au tavini i te tumu i topaʼi te ariki, e no reira, kare ratou i arapaki atu i to ratou rima ki runga ia Aarona e tona au taeake, e kua pati atu ratou ki te ariki vaine i te na ko anga e, eaa koe i akaue mai ei ia matou kia tamate i teia au tangata nei, e ririnui ake tetai o ratou ia matou katoatoa, e no reira ka topa matou ki mua ia ratou.",
                "21.": "I te kite anga te ariki vaine i te mataku o te au tavini, kua akamata katoa aia i te mataku, ko te tupu mai aea tetai kino kiaia. Kua akaue atura aia i tona au tavini kia aere e kia kapiki mai i te au tangata kia ta ia Aarona e tona au taeake.",
                "22.": "E kite akera Aarona i te maroiroi o te ariki vaine, e kua kite katoa aia i te ketaketa o te ngakau o te au tangata, kua mataku aia e, ko te aere mai aea tetai urupu maata e ko te tupu aea tetai pekapeka maata e te tamaki ki rotopu ia ratou. E no reira kua akatika atura aia i tona rima e kua akatu i te ariki mei te one mai, ma te na ko atu kiaia e; E tu. Kua tu iora aia ki runga i ona nga vaevae ma te maroiroi.",
                "23.": "Kua raveia teia ki mua i te aroaro o te ariki vaine e tona au tavini. E i to ratou kiteanga i teia kua umere tikai ratou ma te mataku. Kua tu maira te ariki ma te akamata i te tuatua mai kia ratou. E kua tuatua rai aia kai ratou, e akaariu rava akera tona ngutuare tangata katoatoa ki te Atu.",
                "24.": "I na, kua akaputuputu maira tetai urupu maata no te akaueanga a te ariki vaine, e kua tupu te koumuumu maata ki te au tangata no Aarona e tona au taeake.",
                "25.": "I na, kua tu maira te ariki ki rotopu ia ratou e kua ako maira ia ratou. Kua rekareka iora ratou ia Aarona e ratou katoa iaia ra.",
                "26.": "E kite akera te ariki e, kua rekareka ratou ia Aarona e tona au taeake, kua akaue atura aia ia Aarona e tona au taeake kia tu ki rotopu i te urupu tangata, e kia ako atu i te tuatua a te Atua.",
                "27.": "Kua tuku atura te ariki i tetai tuatua akakite na roto i te au enua, e ki tona iti tangata i roto i tona au enua, ravarai, e te au tangata katoa e pini ua ake, e tei noo ki te ope o te tai i te itinga, e te opunga, e tei taka ke mei te enua ko Zarahemela, e tetai ngai kokota i te pae i te metepara ra, tei tae mai mei te tai o te itinga ki te tai i te opunga e pini ua ake te ope o te pae ki tai, e to te metepara i te apatonga o te enua ko Zarahemela, e ki te au kena o Manitai, e ki te akamataanga o te kauvai ko Sidona, i te tae anga mai mei te itinga ki te opunga, kua na reira oki te tuaia anga o te ngati Lamana, e te ngati Niphai.",
                "28.": "I na, ko te tuanga kino o te ngati Lamana, i noo ana ratou ki te metepara, i roto i te au puakapa, e kua purara ratou ki roto i te metepara i te opunga, e ki te enua ko Niphai, e ki te opunga o te enua ko Zarahemela i te pae ki tai, e ki te opunga i te enua ko Niphai ko te ipukarea mua o to ratou ai metua, e kua noo atu na te pae ki tai.",
                "29.": "E maata katoa te ngati Lamana i te pae ki tai i te itinga o te ra, te ngai i tuaruiaʼi ratou e te ngati Niphai. Kua vaitata e, ka takapiniia oki te ngati Niphai e te ngati Lamana, ina ra, kua noo te ngati Niphai ki te au tuanga o te pae apatokerau o te enua vaitata atu ki te metepara, ki te akamata anga o te kauvai ko Sidona, mei te itinga ki te opunga e pini ua ake te metepara, ki te pae tokerau, e tae rava akera ratou ki te enua tei karangaia e ko Bounetifula.",
                "30.": "E kua noo oki ratou ki te enua tei karangaia e, ko Desolationa i te pae apatokerau ra, e kua tae rava atu ia ki te enua tei nooia e te tangata, e tei takoreia, e to ratou ivi, kua tuatuaia ana e matou, e tei kiteaia e te au tangata o Zarahemela, e ko te ngai ia i to ratou taeanga mua.",
                "31.": "Kua aere maira ratou mei reira mai ki runga i te metepara i te apatonga. E kua karangaia te enua i te pae apatokerau ra e, ko Desolationa, e te enua i te pae apatonga ko Bounetifula, ko te metepara teia tei ki i te au tu manu taae katoatoa, e tetai pae, no te pae apatokerau mai i te aereanga i te kimi kai",
                "32.": "I na, ko te mamao, e tai ra e te apa i te aereanga no te tangata Niphai, na te kotinga o Bounetifula e te enua ko Desolationa, mei te itinga ki te opunga o te tai, e kua vaitata te enua ko Niphai, e te enua ko Zarahemela i te takapiniia e te tai, te vai ra tetai manga ngai meanigiti ua e te kokota i rotopu i te enua i te pae apatokerau, e te enua i te pae apatonga.",
                "33.": "E kua nooia oki te enua ra ko Bounetifula e te ngati Niphai mei te itinga ki te opunga o te tai, e i to ratou pakari, kua paruru atu to ratou au tiaki e to ratou au vaeau i te ngati Lamana i te pae apatonga, kia kore oki ratou e aere na runga i te enua i te pae apatokerau.",
                "34.": "E no reira, kare o te ngati Lamana noo anga ki runga i te enua, mari ua ra ko te enua ko Niphai e te metepara e pini ua ake. I na, e pakari oki to te ngati Niphai, e e enemi oki te ngati Lamana kia ratou, e kare oki ratou e akapekapeka i tera ngai, i tera ngai, e kua na reira ratou, kia rauka mai ia ratou tetai enua e kia aere ratou mei ta ratou rai i inangaro.",
                "35.": "E teianei, e oti akera iaku, i teia au tuatua, ka oki akaou au ki te papaanga o Amona e Aarona, Omona e Kinunai e to ratou au taeake."
            },
            "23": {
                "1.": "I na, kua tuku atura te ariki o te ngati Lamana i tetai tuatua akakite ki tona iti tangata e, auraka rava ratou e arapaki atu ia Amona e ko Aarona, e ko Omena, e ko Himinai, e tetai o to ratou au taeake te ka tuatua atu i te tuatua a te Atua, no atu e, eaa ta ratou ngai ka aere, e i te au tuanga o to ratou enua.",
                "2.": "I na, kua tuku atura aia i tetai akaueanga ki rotopu ia ratou e, auraka rava to ratou rima e arapaki atu, e ma te tapekapeka atu ia ratou, me kore, e titiri atu ia ratou ki roto i te are auri, e auraka e tutua atu i te uavare ki runga ia ratou, e auraka e ta ia ratou, e auraka e tuaru atu ia ratou mei roto i to ratou au , auraka e papa ia ratou, auraka e pei ia ratou ki te toka, ina ra, kia aere au ua ratou ki to ratou au ngutuare, e ki to ratou au iero, e ki to ratou au are tapu ra.",
                "3.": "E kia tika oki ia ratou kia aere atu ma te ako atu i te tuatua mei ta ratou i anoano, no te mea kua akaariuia mai te ariki ki te Atua, e tona ngutuare tangata katoatoa, e no reira kua tuku atu aia i tana tuatua akakite ki roto i te au enua e ki tona iti tangata, kia kore oki te tuatua a te Atua e patoiia, kia tupu ra ki te au enua ravarai, kia akaruke oki tona iti tangata i te au mataara kino a to ratou ai metua, e kia ariu mai oki ratou, e kia kite oki ratou e e taeake oki ratou, e kare oki i te mea tau ia ratou kia ta i te tangata, kia aru, kia keia, kia akaturi, e kia rave atu i tetai au mea kino.",
                "4.": "Kia tuku atu te ariki i teia tuatua akakite, kua aere atura a Aarona e tona au taeake ki tera oire ki tera oire, e ki tera are pure e ki tera are pure, i te akatinamou anga i te akonoanga, ma te akatainu atu i tetai au taunga e te puapii i roto i taua enua ra no te ngati Lamana, kia ako, e kia apii atu i te tuatua a te Atua kia ratou, e kua manuia oki ratou.",
                "5.": "E kua tausani oki tei ariki i te kite o te Atu, e tausani katoa tei irinaki i te papaanga o te ngati Niphai, e kua apii ia ratou ki te au papaanga e te totou tei orongaia mai, e tae rava mai ki teia taime nei.",
                "6.": "E te ora ra te Atu, e manganui tei irinaki, e manganui katoa tei akaariuia mai ki te kite i te tuatua mou na roto i te apiianga a Amona e tona au taeake kia tau ki ta te vaerua o te eeuanga, e te mana o te Atua i te rave anga i te au semeio na roto ia ratou, e te karanga atu nei au kia kotou e, te ora nei te Atu, e manganui te au tangata Lamana i irinaki i ta ratou apiianga, e kua ariu mai ki te Atua, e kare rava ratou i topa akaou.",
                "7.": "Kua riro mai oki ratou ei aronga tuatua tika, e kua akaruke oki ratou i ta ratou au apinga tamaki, e kare rava ratou i tamaki akaou atu i te Atua, e kare katoa ki to ratou au taeake.",
                "8.": "E teianei, teia te au tangata tei ariu atu ki te Atu ra.",
                "9.": "Te au tangata o te ngati Lamana tei noo ki te enua ra ko Isemaela.",
                "10.": "E pera katoa te au tangata Lamana tei noo ki te enua ko Mitioni.",
                "11.": "E pera katoa te au tangata Lamana, tei noo ki te enua ko Niphai.",
                "12.": "E pera katoa te au tangata Lamana tei noo ki te enua ko Siloama e tei roto katoa i te enua ko Semeroni, e i roto i te oire ko Lemuela, e i roto katoa i te oire ko Seminaloma",
                "13.": "Ko te au ingoa te reira o te au oire o te ngati Lamana tei akaariuia mai ki te Atua ra, e ko ratou oki tei akaruke i ta ratou au apinga tamaki, ae, ko ta ratou au apinga tamaki katoatoa e e ngati Lamana pouroa oki ratou.",
                "14.": "Kare oki te ngati Amaleki i ariu mai, mari ra, okotai ua, e kare katoa o te ngati Amulona, kua ketaketa rai to ratou ngakau, e pera katoa te ngakau o te ngati Lamana i roto i taua tuanga o te enua ra, e te ngai tei nooia e ratou, e to ratou au oire rikiriki, e to ratou au oire mamaata.",
                "15.": "Kua akakite matou i te au ingoa o te au oire o te ngati Lamana tei tataraara, e tei kite i te tuatua mou e tei akaariuia maira.",
                "16.": "Kua inangaro iora te ariki e te au tangata katoa tei akaariuia maira, kia topaia ki tetai ingoa, kia taka ratou mei to ratou au taeake, e no reira kua uriuri te ariki e Aarona i tona au taunga no te ingoa ta ratou ka rave ki runga ia ratou kia taka ratou.",
                "17.": "Kua kapikiia iora i to ratou ingoa ko te ngati Aniti-Lihai-Niphai e kua tuatuaia ratou ki taua ingoa ra, e kare atura ratou i karanga akaouia e, ko te ngati Lamana.",
                "18.": "Riro akera ratou ei au tangata ririnui, e tupu akera te au ki rotopu ia ratou e te ngati Niphai, e kua akamata iora ratou i te akaoa ia ratou e kare oki te taumaa a te Atua i iri mai ki runga ia ratou."
            },
            "24": {
                "1.": "E to Amaleki, e to Amulona, e te ngati Lamana tei te enua ra i Amulona, e te enua katoa i Hilama, e tei te enua i Ierusalema, i na, tei te au enua e pini ua ake, tei kore i akaariuia mai, e tei kore i apai i te ingoa ko Anitai-Aniti-Niphai-Lihai, kua akatupuia to ratou riri ki to ratou au taeake e to Amaleki, e to Amulona.",
                "2.": "Kua maata atura to ratou riri ia ratou, e kua akamata atura ratou i te patoi to ratou ariki, e kare ratou i inangaro akaou iaia kia riro ei ariki no ratou, no reira kua akatupu ratou i tetai tamaki ei tamaki atu i te tangata o Aniti-Niphai-Lihai.",
                "3.": "Kua oronga atura te ariki i te basileia ki tana tamaiti e kua topa aia iaia ki te ingoa ko Aniti-Niphai-Lihai.",
                "4.": "E kua mate te ariki i taua mataiti rai i akamataʼi te ngati Lamana i te akapapa ia ratou no te tamaki atu i te iti tangata o te Atua.",
                "5.": "E kia kite a Amona, e tona au taeake e tei aru mai iaia i te teateamamao anga o te ngati Lamana kia takinga kino atu i tona au taeake, kua aere atura ratou ki te enua ra ko Midiani, e i reira oki a Amona i aravei ei i tona au taeake, e mei reira kua aere atura ratou ki te enua ra ko Isemaela kia rave i tetai uipaanga ia Lamoni, e tona taeake katoa, ko Aniti-Niphai-Lihai, kia kite e, eaa ta ratou ka rave ei paruru ia ratou uaorai mei te ngati Lamana.",
                "6.": "E teianei, kare rava e tangata i roto i teia au tangata nei tei akaariuia mai ki te Atu, e inangaro i te rave i tetai apinga tamaki ka tamaki atu ei ki to ratou au taeake, e kare oki ratou i teateamamao, no te tamaki, e kua akaue katoa to ratou ariki ia ratou e, auraka.",
                "7.": "E teia oki te tuatua tana i tuatua atu ki tona ra au tangata no taua mea ra, Te akameitaki nei au i toku Atua, e toku iti tangata akaperepere, no tei tono mai oki te Atua maata, na roto i tona meitaki, i to tatou au taeake no te ngati Niphai nei, kia apii mai ia tatou, e kia akakite mai kia tatou i te papaanga o to tatou ai metua tuatua kino ra.",
                "8.": "E i na, te akameitaki katoa nei au i toku Atua, no te mea, kua oronga mai aia kia tatou i tetai tuanga o tona vaerua kia akamaru i to tatou ngakau, kia kite oki tatou i to tatou au taeake ko te ngati Niphai.",
                "9.": "E i na, te akameitaki katoa nei au i toku Atua, no te mea, na roto i taua akakiteanga ra, kua kite tatou i reira i ta tatou au ara, e te au ta tangata ta tatou i rave.",
                "10.": "E te akameitaki katoa nei au i toku Atua, koia oki, toku Atua teitei, koia i akatika mai kia tatou kia tataraara i teia au mea nei e kua akakore mai aia i ta tatou au ara e manganui, e te ta tangata ta tatou i rave ana, e kua kiriti ke aia i te ara mei roto i to tatou ngakau na roto i te meitaki o tana ra Tamaiti.",
                "11.": "E teianei, e aku au taeake, i te mea, e ko ta tatou ua ia ka rave, (no te mea kua kino rava tatou i te au tangata katoatoa) kia tataraara no ta tatou au ara, e te ta tangata ta tatou i rave, e kia apai ke atu oki te Atua mei roto i to tatou ngakau, ko ta tatou ia ka tataraara tikai ki mua i te Atua kia akakore mai aia i ta tatou ara;",
                "12.": "E toku au taeake akaperepere maata, no te mea, kua rave ke atu te Atua i ta tatou ara, kua kanapanapa mai ta tatou koke, e auraka rava tatou e akatou akaou i ta tatou koke ki te toto o to tatou au taeake.",
                "13.": "I na, te karanga atu nei au kia kotou e, auraka ta tatou koke kia viivii akaou i te toto o to tatou au taeake, penei ake, me akaviivii akaou tatou i ta tatou koke, kare rava e tama akaouia e te toto o te Tamaiti a to tatou Atua teitei te ka maringiia mai no te akakoreanga i ta tatou au ara.",
                "14.": "E e aroa maata to te Atua ia tatou, e kua akakite mai i teia au mea kia tatou nei kia kore tatou e mate, i na, e kua akakite mai i teia au mea kia tatou i mua ana, no te mea, e aroa tikai tona i to tatou au vaerua, mei tana i aroa mai i ta tatou au tamariki, e no reira, na roto i tona aroa kua atoro mai aia ia tatou na roto i tana au angela, kia akakite mai i te ravenga o te akaoraanga kia tatou, e ki te au uki a muri atu.",
                "15.": "Aue, te aroa maata o to tatou Atua e, e teianei, i na, no te mea kua rave keia atu ta tatou au ara mei ia tatou, e kua akakanapanapaia ta tatou au koke, ka uuna tatou i te reira kia vai kanapanapa ua, ei kite ki to tatou Atua me tae ki te ra openga, me kore ra, ki te ra e aratakiia mai ei tatou ki mua iaia no te akavaanga, e kare oki tatou i akaviivii i ta tatou koke ki te toto o to tatou au taeake, mei te taime mai i akakite mai ei aia i tana tuatua kia tatou, e kua ma oki tatou.",
                "16.": "E teianei e aku au taeake, me ka kimi mai to tatou au taeake ia tatou e ta, i na, ka uuna tatou i ta tatou koke, e ka tanu tatou i te reira ki raro i te one kia vai kanapanapa ua te reira, ei kite i te ra openga e kare rava tatou i taangaanga ana i te reira, e me tamate mai to tatou au taeake ia tatou, ka aere atu tatou ki to tatou Atua e ka akaora mai aia ia tatou.",
                "17.": "E akaoti akera te ariki i teia au tuatua, kua uipa mai te tangata katoatoa ki te ngai okotai, e kua rave mai ratou i ta ratou au koke, e ta ratou au apinga tamaki katoatoa no te akamaringi atu i te toto o te tangata nei, e kua tanu oki ratou i te reira au mea ki raro i te one.",
                "18.": "Kua na reira ratou ma te manako e, ka riro ïa ei kite ki te Atua e ki te tangata nei e, kare rava ratou e rave akaou i te au apinga tamaki ei akamaringi i te toto o te tangata nei, kua rave ratou i teia ma te taputou e te koreromutu atu ki te Atua i te na ko anga atu e, e ngari ake ia ratou i te oronga atu i to ratou ora e te akamaringi i te toto o to ratou au taeake; e e meitaki ake ia ratou i te oronga atu i te rave mai; e kare ratou i kaimoumou i to ratou au ra, ka angaanga ra ratou i to ratou uaorai rima.",
                "19.": "Kua kite tatou i reira e, kua aratakiia mai te ngati Lamana kia akarongo e kia kite i te tuatua mou, kua ngakau toa ratou, e kua tika oki ia ratou kia akakoromaki e tae rava atu ki to ratou mateanga, i te rave i te ara, e kua kite tatou e, kua uuna ratou i ta ratou au apinga tamaki kia akatupu i te au.",
                "20.": "E kua akapapa oki to ratou au taeake ko te ngati Lamana no te tamaki, e kua aere mai ki te enua ko Niphai kia ta atu i te ariki, e kia mono i tetai ki tona ngai, e kia tamate katoa i te tangata o Aniti-Niphai-Lihai mei runga i te enua.",
                "21.": "I te kite anga teia aronga e, te aere mai nei ratou, kua aere atura i te aravei ia ratou, e kua topa iora ratou ki runga i te one i mua ia ratou ma te kapiki atu i te ingoa o te Atu, e kua akapera oki ratou kia akamata te ngati Lamana i te ta mai ia ratou, ma te ta mai ia ratou ki te koke.",
                "22.": "Kua ta atu oki ratou ma te kore e tangata e arai, e kua ta ratou e tai tauasani e rima o ratou, e kua kite tatou e, kua akameitakiia ratou, kua aere oki ratou e kua noo ma to ratou Atu ra.",
                "23.": "E kite akera te ngati Lamana e, kare to ratou au taeake e oro ke atu mei te koke e kare ratou e uri ki te rima katau e te rima kaui, ka tipapa ra ratou ki raro kia mate, e ka akameitaki atu i te Atua ka mate atu ei ratou i te koke ra.",
                "24.": "E kite akera te ngati Lamana i te reira, kua akamutu atura ratou i te ta atu ia ratou, e maata tikai tei aue i te ngakau no to ratou au taeake tei mate i te koke ra, no te mea, kua tataraara oki ratou no te au mea ta ratou i rave ra.",
                "25.": "E i akaruke ana ratou i ta ratou au apinga tamaki, e kare rava ratou e rave akaou, kua puta oki ratou no te au ta tangata ta ratou i rave, e kua topa rai ratou ki raro mei to ratou au taeake rai, ma te irinaki atu ki te aroa o ratou tei akateiteiia to ratou rima kia ta ia ratou.",
                "26.": "Kua piri mai ki te au tangata o te Atua i taua rā ra, e maata atu i te aronga tei taiaia, e aronga tuatua tika oki ratou tei taiaia ra, e no reira kare e tumu kia ekoko tatou e, kua akaoraia ratou.",
                "27.": "E kare oki e tangata kino i roto ia ratou tei taiaia, ina ra, e tai tauasani te rauka te kite o te tuatua mou, e kua kite tatou e te angaanga nei te Atua na roto i te ravenga e manganui i te akaora anga i tona iti tangata.",
                "28.": "E teianei te maata anga o te ngati Lamana tei ta i to ratou au taeake, ko te ngati Amaleki ïa, e te ngati Amulona, e ko te maataanga no te akaaereanga a Nihora.",
                "29.": "I roto i teia aronga tei piri atu ki te au tangata o te Atua, kare rava e ngati Amaleki, me kore ngati Amulona me kore, e tetai no te akaaereanga a Nihora e uanga ra ratou no Lamana e Lemuela.",
                "30.": "E no reira te kite papu nei tatou e, kia akamaramaramaia tetai tangata e te Vaerua o te Atua, e kia rauka te kite maata no te tuatua tika, e i reira kua topa atura ki roto i te ara e te au angaanga kikino, kua riro ratou i reira ei tangata ketaketa tikai, e kua riro atura to ratou turanga ei mea kino atu i te aronga tei kore i kite i taua au mea ra."
            },
            "25": {
                "1.": "E i na, maata atura te riri o te ngati Lamana, no te mea, kua ta ratou i to ratou au taeake, e kua tuatua akera ratou ma te taputou atu ki te ngati Niphai i to ratou riri, e kare rava ratou i inangaro akaou i te ta i te tangata Aniti-Lihai-Niphai i taua taime ra.",
                "2.": "E kua arataki atura ratou i te au nuku ki te ope o te enua ra ko Zarahemela, kua ta atura ratou i te au tangata i te enua ra ko Amoniha, e tamate rava atura ia ratou.",
                "3.": "E maata akera ta ratou au tamaki i te ngati Niphai, kua tuaruia, e kua taiaia ratou.",
                "4.": "E tei roto i te ngati Lamana i taiaia ra te maataanga o te uanga a Amulona e tona ai taeake, koia oki te au taunga o Noa, e kua taiaia ratou e te ngati Niphai.",
                "5.": "Oro atura te toeanga o ratou ki te metepara ra ki te itinga o te ra, rave iora ratou i te mana e te tikaanga i rungao i te ngati Lamana, e akapou iora ia ratou ki te ai no to ratou irinakianga.",
                "6.": "E manganui oki to ratou i muri ake i teia ruti anga maata e te tumatetenga maata, kua maara mai ia ratou te tuatua ta Aarona e tona au taeake i ako mai kia ratou i roto i to ratou enua, e kua akamata iora ratou i te kore e irinaki akaou i te tuatua a to ratou ai metua, e kua irinaki ratou ki te Atua, e kua oronga mai aia i te mana maata ki te ngati Niphai, e maata oki tei akaariuia mai i to ratou noo anga i te metepara.",
                "7.": "E kua akaue atura te au akaaere, ko te tamariki a Amulona e kia taiaia te aronga tei irinaki i teia au mea nei.",
                "8.": "Na taua tamateanga ra i akatupu i te riri maata ki roto i to ratou au taeake, e kua tupu iora te pekapeka i roto i te metepara, e kua kimi iora te ngati Lamana i te uanga o Amulona e tona au taeake e akamata atura i te ta ia ratou, e oro atura ratou ki te metepara ki te itinga o te rā ra.",
                "9.": "E i na, kua kimiia ratou e te ngati Lamana e tae mai ki teianei. Kua na reira oki ta Abinadaia tuatua i te tupuanga, tana i tuatua atu no te uanga a te au taunga, tei akaue kia tamateia aia ki te ai.",
                "10.": "Kua karanga atura aia kia ratou, Ta kotou ka rave mai kiaku nei, e taipe ïa no te au mea te ka tupu a muri ake.",
                "11.": "Ko Abinadaia, ko te tangata mua ïa i mate i te ai, no tona akarongo i te Atua ra, e teia tona aiteanga, e maata te tangata ka mate i te ai, mei iaia katoa i mate ra.",
                "12.": "Kua tuatua atura aia ki te au taunga o Noa ra, na ta ratou uanga e ta te au tangata kia mate mei iaia rai, e ka akapueurikirikiia ratou e ka taiaia, mei te mamoe kare e tiaki, ka arumakiia e ka taiaia e te manu taae, e i na, kua tupu teia tuatua nei, kua tuaruia ratou e te ngati Lamana, e kua kimiia ratou, e kua taiaia.",
                "13.": "E kia kite te ngati Lamana e, kare e rauka ia ratou i te akavi atu i te ngati Niphai, kua oki atura ratou ki to ratou enua, e maata katoa to ratou tei noo atu ki te enua ra ko Isemaela, e te enua ra ko Niphai, e kua piri atu oki ratou ki te iti tangata o te Atua, koia oki ko te au tangata o Aniti-Niphai-Lihai.",
                "14.": "E kua tanu katoa ratou i ta ratou au apinga tamaki mei ta to ratou au taeake i tanu ra, e kua riro akera ratou ei aronga tuatua tika ma te aru i te au mataara o te Atua e kua akono oki ratou i tana au akaueanga, e tana au ture.",
                "15.": "E kua akono katoa ratou i te ture a Mose, e mea tika oki kia akono ratou i te ture a Mose, kua akaueia oki ratou kia akono i te ture a Mose e kare oki i tupu pouroa. Ina ra, no atu i te ture a Mose, kua akara atu ratou no te aereanga mai o te Mesia ma te manako e, e taipe te ture a Mose no te aereanga mai o te Mesia, e ma te irinaki e, ka akono ratou i taua au mea ra e tikai, e tae rava atu ki te taime e akakiteia mai ei aia kia ratou.",
                "16.": "Kare ratou i manako e, ka tae mai te akaoraanga i te ture a Mose, kua akamaroiroi ra te ture a Mose i to ratou ki te Mesia ra, kua rauka ia ratou te irinaki na roto i te akarongo i te ora mutu kore ma te irinaki ki te vaerua o te totou tei tuatua mai i taua mea te ka tupu ra.",
                "17.": "E teianei e rekareka maata to Amona, to Aarona, to Omona, e to Emenai, e pera katoa ki to ratou au taeake, no te manuia tei rauka ia ratou i te ngati Lamana ra, e kua kite oki ratou e, na te Atua i oronga mai kia tau ki ta ratou pure, e kua akatupu oki aia i tana tuatua e kare e ngai toe."
            },
            "26": {
                "1.": "E teianei, teia te tuatua a Amona ki tona au taeake, ko tei na ko maira e, e aku au taeake e, i na, te karanga atu nei au kia kotou e, e tumu maata tetai i rekarekaʼi tatou, e tika ainei ia tatou kia manako e, i to tatou aereanga mai mei te enua ko Zarahemela, e ka oronga mai te Atua i te au akameitakianga mamaata no tatou?",
                "2.": "E te ui nei au kia kotou e, eaa te akameitakianga mamaata tana i oronga mai kia tatou nei? Ka rauka ainei ia kotou i te akakite mai?",
                "3.": "I na, naku e akakite atu kia kotou, no te mea tei roto to tatou au taeake ko te ngati Lamana i te poiri, koia oki, i te poiri tangotango, ina ra, e maata ratou tei akariuia mai kia kite i te marama vavaria o te Atua. E ko teia oki te akameitakianga tei orongaia mai kia tatou e kua riro oki tatou ei raverave na te Atua kia akatupu i teia angaanga maata nei.",
                "4.": "I na, kua tausani o ratou tei rekareka, e kua akaariuia mai ki te koro o te Atua.",
                "5.": "I na, kua manga te one kai, e ao oki to kotou, kua tuku oki kotou i te matipi e kua kokoti ma to kotou ririnui, e kua kokoti oki kotou e po ua ake i taua rā ra, e i na oki, te maata o ta kotou ruru sitona, e ka akaputuia ïa ki roto i te are vairanga kai kia kore e pou.",
                "6.": "E kare oki e inga ki raro i te uriia me tae ki te ra openga, e e kare katoa e mauti i te puaioio, ina ra, me tae mai te uriia ka akaputuputuia mai ïa ki te ngai okotai, kia kore te uriia e takino atu ia ratou e kare katoa ratou e puia e te matangi ki te ngai ta te enemi e inangaro kia apai ke ia ratou.",
                "7.": "Ina ra, tei roto ratou i te rima o te Atu o te mou, e nana oki ïa, e ka akatu mai aia ia ratou ki runga me tae ki te rā openga.",
                "8.": "Kia akameitakiia te ingoa o te Atua, kia imene akapaapaa tatou iaia, e akameitaki atu tatou i tona ra ingoa tapu, e angaanga tika tana e rave nei e tuatau ua atu.",
                "9.": "E naringa kare tatou i aere mai mei te enua maira mei Zarahemela, ko teia au taeake akaperepere, tei akaperepere maata ia tatou, kua riri ua atu rai ratou kia tatou i teianei, e kare rai ratou i kite i te Atua.",
                "10.": "E oti akera a Amona i te tuatua i teia au tuatua nei, kua patoi mai tona teina iaia na ko maira, e Amona te mataku nei au e ko te riro aea te rekareka ei apai ke ia koe kia ngakau parau.",
                "11.": "Ina ra, kua karanga atura a Amona kiaia, kare au e ngakau parau ana i roto i toku uaorai maroiroi, e i toku uaorai pakari, ina ra, kua ki au i te rekareka, e kua ki katoa toku ngakau i te rekareka, e ka rekareka au i toku Atua.",
                "12.": "Kua kite oki au e, e mea puapinga kore au, e ko toku nei maroiroi kua apikepike ia e no reira, kare au e ngakau parau iaku uaorai, ina ra, ka akapaapaa atu au i toku Atua, e i tona maroiroi ka rauka iaku i te rave i te au mea ravarai, e i na, e manganui oki te au semeio maata ta tatou i rave i roto i teia enua nei, e ka akameitaki tatou i tona ingoa e tuatau ua atu.",
                "13.": "I na, eia tausani o to tatou au taeake tana i tatara mai mei te mamae o ade, e kua aratakiia mai ratou kia imene i te aroa akaora, no te mea tei roto ia tatou nei te mana o tana ra tuatua e no reira kare ainei e tika ia tatou kia rekareka maata?",
                "14.": "E tumu tetai kia akapaapaa tatou iaia e tuatau ua atu, no te mea, koia oki te Atua Teitei Rava Atu, e kua tatara mai i to tatou au taeake mei te au tapekaanga o ade ra.",
                "15.": "Kua takapiniia oki ratou e te poiri mutu kore e te mate, ina ra, kua akaoki mai aia ia ratou ki te marama mutu kore, e ki te oraanga mutu kore e kua takapiniia ratou e tona ra aroa maata, e kua riro oki tatou ei rima rave i roto i tona ra rima i te rave anga i teia angaanga maata e te vavaria.",
                "16.": "E tenana, e akakaka tatou, e ka akakaka tatou i roto i te Atu, no te mea kua maata roa to tatou rekareka, e ka akameitaki tatou i to tatou Atua e tuatau ua atu. I na, koai te tangata ka rauka iaia kia maata rava i tona akakaka anga i te Atu? E koai katoa te ka maata rava i te tuatua i tona ra mana maata, e tona aroa e tona ra akakoromakianga roa ki te tamariki a te tangata nei? I na, te karanga atu nei au kia kotou e, kare e rauka iaku i te akakite atu i te tuanga meangiti o toku nei inangaro iaia ra.",
                "17.": "Koai ïa te tangata i manako ana e, ka aroa te Atua ia tatou kia raveia mai tatou mei ta tatou au ara viivii e to tatou tu rikarikia e te viivii.",
                "18.": "I na, kua aere katoa atu matou ma te riri, e ma te ririnui kia takinga kino i tana akonoanga.",
                "19.": "E teianei, eaa oki i kore ei aia e tuku ia tatou ki te mate rikarika ra? I na, eaa i kore ei aia e tuku mai i te koke tuatua tika nana ra kia topa mai ki rungao ia tatou, kia takoreia tatou ki te tumatetenga mutu kore.",
                "20.": "Ka mataku toku vaerua ma te rere ke i taua manako nei. I na, kare aia i taangaanga i tana ra tuatua tika ki rungao ia tatou, ina ra, no tona aroa maata kua arataki mai aia ia tatou na rungao i taua va mutu kore o te mamae e te mate, ki te ora no to tatou vaerua.",
                "21.": "E teianei e aku au taeake, koai oki to te tangata nei tei kite i teia au mea nei? Te karanga atu nei au kia kotou na e, kare ïa e tangata i kite i taua au mea ra, mari ra ko te ngakau tataraara.",
                "22.": "Ko tei tataraara, e tei tamou i te akarongo, e tei akatupu i te angaanga tuatua tika e ma te pure tukumoe kore, tei taua au tu tangata ra te kite i te au tuatua ngaro a te Atua ra, e ka orongaia kiaia kia eeu mai i te mea eeu koreia ra, e tei iaia te akaariu mai i te tausani anga o te tangata tei tataraara, mei tei orongaia mai kia tatou kia akaariu mai i teia nei au tangata, koia oki to tatou au taeake tei tataraara.",
                "23.": "Te akamaara ainei kotou, e, aku au taeake e, kua karanga atu tatou ki to tatou au taeake i te enua ko Zarahemela e, te aere atu nei tatou ki te enua ra ko Niphai kia ako atu i to tatou au taeake ko te ngati Lamana, e kua aviri mai ratou ia tatou.",
                "24.": "Kua karanga mai oki ratou kia tatou e, te manako ainei kotou e, ka akaariu mai kotou i te ngati Lamana kia kite i te tuatua mou? Te manako ainei kotou e, ka rauka ia kotou i te akaariu mai i te ngati Lamana no te tarevake i te tuatua a to ratou ai metua, e te aronga marokiakia, e kua ki oki to ratou ngakau i te akamaringianga toto, e kua akapou ratou i to ratou au ra i te ara, e ko to ratou mataara, ko te mataara ïa o te aronga rave ara mei mua mai? E teianei e aku au taeake e akamaara kotou e, ko teia ta ratou tuatua.",
                "25.": "E kua karanga katoa maira ratou e, e rave tatou i te au apinga tamaki e tamaki atu ia ratou, kia akakore tatou ia ratou e ta ratou au ara katoa i te enua nei, ko te tae aea mai ratou ki rungao ia tatou e ko te tamateia aea tatou.",
                "26.": "Ina ra, e aku au taeake, kare tatou i aere mai ki te metepara nei ma te inangaro i te ta atu i to tatou au taeake, mari ra, ma te manako e, penei ake ka akaora tatou i tetai pae o to ratou au tangata.",
                "27.": "Kia tupu te maromaroa ki to tatou ngakau, e kia vaitata tatou i te oki, i na, kua akapumaana maira te Atu ia tatou, e kua na ko maira e, E aere kotou ki rotopu i to kotou au taeake ko te ngati Lamana e akakoromaki atu ma te maru i to kotou au tumatetenga, e naku kotou e akamanuia atu.",
                "28.": "E teianei, kua aere mai tatou, e kua aere katoa oki tatou ki rotopu ia ratou ra, e kua akakoromaki oki tatou i to tatou au tumatetenga, e te au angaanga mate katoa, e kua aere oki tatou mei tera are ki tera are i te irinaki anga atu i te aroa o teianei ao, e kare i te aroa o teianei ao ua, mari ra, ko te aroa katoa o te Atua.",
                "29.": "E tae rava atura oki tatou ki roto i to ratou au ngutuare i te apii ia ratou e kua apii oki tatou ia ratou ki runga i to ratou au mataara, e kua apii katoa tatou ia ratou ki runga i to ratou au tuaivi, e kua tomo katoa tatou ki roto i to ratou au iero, e to ratou au sunago ma te apii atu ia ratou, e kua tuaruia tatou ki vao, e kua akakinoia, e kua tutuaia ki te uavare, ma te papaki i to tatou paparinga, e kua peia mai tatou ki te toka ma te tapekapekaia ki te taura, e ma te tiriaia atu ki roto i te are auri, e na roto i te mana e te pakari o te Atua kua akaora akaouia tatou nei.",
                "30.": "E kua akakoromaki tatou i te au tu tumatetenga katoa, penei ake, ko te riro mai tatou ei mataara no te akaora anga i te au tangata, e kua manako iora tatou e, ka ki tatou i te rekareka mei te mea e, ko tatou te mataara no te akaora anga atu i tetai puke tangata.",
                "31.": "E i na oki, ka tika ia tatou i te akara atea atu i te ua o ta tatou angaanga, e toko iti ainei ratou? Te karanga atu nei au kia kotou, kare, e manganui tikai ratou, e kua kite oki tatou i to ratou pikikaa kore, e to ratou inangaro i to ratou au taeake, e kia tatou katoa oki.",
                "32.": "I na oki, kua tika ia ratou i te oronga atu i to ratou uaorai ora, e i te ta atu i to ratou au enemi, e kua tanu oki ratou i ta ratou au apinga tamaki ki raro i te one, no to ratou inangaro i to ratou au taeake.",
                "33.": "E i na, te karanga atu nei au kia kotou e, te vai ainei te aroa i roto i te enua katoatoa? I na, te karanga atu nei au kia kotou e, kare, kare oki i rotopu i te ngati Niphai ra.",
                "34.": "I na, ka rave ra ratou i ta ratou au apinga tamaki ma te māro atu i to ratou au taeake, kare ra ratou e tuku ia ratou uaorai kia taiaia. E i na, eia o ratou tei tuku i to ratou ora, e kua kite tatou e, kua oki ratou ki to ratou Atua no to ratou aroa e te rekareka kore i te ara.",
                "35.": "E kare ainei e tika ia tatou kia rekareka? I na, te karanga atu nei au kia kotou e, kare rava e tika i te tangata mei muatangana mai kia rekareka mei ia tatou e rekareka nei, i teianei te tupu ra toku rekareka e tae rava atu ki te akapaapaa anga i toku ra Atua, tei iaia oki te mana, e te pakari, e te au tu marama, e kua marama aia i te au mea katoatoa, e Atua aroa aia, e tae rava atu ki te akaoraanga i te aronga ka tataraara, e ka irinaki ki tona ra ingoa.",
                "36.": "E mei te mea e, e ngakau parau te reira ka akapera rai au i te ngakau parau, ko toku ora oki teia e toku marama, toku rekareka e toku akaora, e toku akaoraanga mei mua i te mate mutu kore. Kia akameitakiia te ingoa o toku Atua, ko tei tiaki meitaki mai i teia iti tangata, koia oki e atava oki ratou no te pu ko Iseraela, e kua ngaro oki mei tona tumu ki tetai enua ke, e te karanga atu nei au e, kia akameitakiia te ingoa o toku Atua, tei tiaki meitaki mai ia tatou, te au manuiri i te enua ke ra.",
                "37.": "E teianei, e aku au taeake, te kite nei tatou e, te tiaki meitaki nei te Atua i te au tangata katoatoa, i roto i te au enua ravarai; i na, kua tare aia i tona au tangata, e ko tona ra ngakau aroa tei te ao katoa nei ïa, i na, ko toku rekareka teia, e toku akameitakianga maata, e ka akameitaki atu rai au i toku Atua e tuatau ua atu. Amene."
            },
            "27": {
                "1.": "Kia oti te au tamaki e manganui a te ngati Lamana kia akapou atu i te ngati Niphai, kua kite akera ratou e, e mea puapinga kore i te kimi ua atu rai i te takinga kino ia ratou, e kua oki atu ratou ki te enua ko Niphai.",
                "2.": "Kua riri rava akera te ngati Amaleki no to ratou mate maata. E kite akera ratou e, kare e rauka ia ratou kia akaoko i te ngati Niphai, kua akatupu iora ratou i te riri ki te au tangata no to ratou au taeake, e ki te au tangata o Aniti-Lihai-Niphai, e i reira kua akamata akaou ratou i te ta atu ia ratou.",
                "3.": "E kare atura teia au tangata i rave akaou mai i ta ratou au apinga tamaki, e kua tuku ua ia ratou kia taiaia mai ratou kia tau ki te inangaro o to ratou au enemi.",
                "4.": "E kite akera Amona e tona au taeake i teia angaanga takinga kino i rotopu i te aronga tei inangaro maataia e ratou, e ki te aronga tei inangaro maata mai ia ratou, e kua akaaiteia ratou mei te au angela tei tonokia mai mei ko mai i te Atua kia akaora ia ratou mei te mate mutu kore, e kite akera Amona e tona au taeake i teia angaanga takinga kino, kua tupu iora te aroa i roto ia ratou, e kua na ko atura ki te ariki,",
                "5.": "E akaputuputu tatou i teia nei au tangata o te Atua, ka aere atu ei tatou ki te enua ra ko Zarahemela, ki to tatou au taeake ko te ngati Niphai, e kia oro ke tatou mei te rima o to tatou au enemi kia kore tatou e takinga kinoia mai.",
                "6.": "Ina ra, kua karanga atura te ariki kia ratou e, i na, ka takinga kino te ngati Niphai ia tatou, no te ta tangata e te ara ta tatou i rave kia ratou.",
                "7.": "E kua karanga atura a Amona e, ka aere atu ka ui ki te Atu, e mei te mea e karanga mai aia e, e aere tatou ki ko i to tatou au taeake, ka aere ainei tatou?",
                "8.": "E kua tuatua maira te ariki kiaia, Ae, me karanga mai te Atu kia tatou e aere, ka aere oki tatou ki raro ki to tatou au taeake ra, e ka riro matou ei tuikaa na ratou, kia akakore matou i te tangata, e te au ara ta matou i rave atu kia ratou ra.",
                "9.": "Kua karanga atura a Amona kiaia, kare ïa e tau ki te ture a to tatou au taeake, tei akatinamouia e toku metua, kia vai tuikaa te tangata ki rotopu ia ratou, e no reira ka aere tatou ki raro ka irinaki ei ki te aroa o to tatou au taeake.",
                "10.": "Kua karanga atura te ariki kiaia, e, e ui atu ki te Atu, e me karanga mai aia kia tatou e aere, ka aere tatou, me kore, ka mate tatou i te enua nei.",
                "11.": "Aere atura Amona i te ui atu ki te Atu ra e kua karanga maira te Atu kiaia e,",
                "12.": "E arataki ke atu i teia au tangata mei teia enua kia kore ratou e akapouia, kua mou pakari oki a Satani i te ngakau o te ngati Amaleki, ko tei akakoko i te ngati Lamana kia riri atu i to ratou au taeake, e kia ta ia ratou, e no reira e akaatea ia ratou mei teia enua, e ao oki to teia nei au tangata, e naku oki e akaora ia ratou.",
                "13.": "Kua oki maira a Amona e kua akakite atu i te au tuatua ta te Atu i akakite mai kiaia ra.",
                "14.": "Kua akaputuputu iora ratou i to ratou au tangata, koia oki, te au tangata o te Atua ra, e kua akaputuputu katoa ratou i ta ratou au anana mamoe e te anana puakatoro, akaruke atura i taua enua ra, aere atura na te metepara tei akataka ke i te enua ra ko Niphai e te enua ra ko Zarahemela e tae rava atura ki te ope o taua enua ra.",
                "15.": "E kua karanga atura a Amona kia ratou, I na, ka aere ana au e toku au taeake ki te enua ra ko Zarahemela, e e noo ana kotou ki konei kia oki mai matou, ka timata oki matou i te ngakau o to matou au taeake me ka akatika ratou ia kotou kia aere ki to ratou enua, me kare.",
                "16.": "E te aere ra a Amona ki roto i taua enua ra, kua aravei atu aia e tona au taeake ia Alama ki te ngai tei tuatuaia i mua ana, e i na, e araveianga mataora tikai te reira.",
                "17.": "Kua ki rava akera a Amona i te rekareka, e kua ki rava akera aia i te rekareka o tona Atua, kia pou tona maroiroi, e kua topa akaou atura aia ki runga i te one.",
                "18.": "Kare ainei te reira, i te rekareka maata? I na, ko te rekareka maata teia, tei kore e rauka i te tangata nei, mari ra, ko te tangata tataraara, i tei kimi i te rekareka ma te akaaka.",
                "19.": "E kua maata akera to Alama rekareka i te araveianga i tona ra au taeake, e kua rekareka katoa a Aarona, e Omona, e Himinai, ina ra, kare to ratou rekareka i maata atu i to ratou maroiroi.",
                "20.": "E kua arataki maira a Alama i tona ra au taeake ki te enua ra ko Zarahemela, e ki tona ra ngutuare. Aere atura ratou i te akakite ki te akavanui i te au mea tei tupu kia ratou i te enua ra ko Niphai, i rotopu i to ratou au taeake ko te ngati Lamana.",
                "21.": "Kua tuku atura te akavanui i tetai tuatua akakite ki te au enua ravarai, ma te inangaro i te reo o te tangata no runga i te arikianga i to ratou au taeake, te au tangata o Aniti-Lihai-Niphai.",
                "22.": "E kua tae maira te reo o te tangata i te na ko anga mai e, I na, e oronga atu tatou i te enua ra ko Ieresona, i te pae i te itinga o te ra i te pae tai, tei tukati atu ki te enua ko Bounetifula, e ko teia enua ko Ieresona, ko te enua ïa ta tatou ka oronga atu ei ipukarea no to tatou au taeake.",
                "23.": "E i na, ka akanoo tatou i to tatou au vaeau ki rotopu i te enua ko Ieresona e te enua ko Niphai kia rauka oki ia tatou i te paruru i to tatou au taeake i runga i te enua ko Ieresona, e ka rave tatou i teia no to tatou au taeake no to ratou mataku i te tamaki atu i to ratou au taeake, ko te ara aea ratou, e kua tupu to ratou mataku maata no te mea, kua tataraara tikai ratou no ta ratou ta tangata, e no ta ratou au ara rikarika i maataʼi to ratou mataku.",
                "24.": "E ka akapera tatou ki to tatou au taeake, kia rauka ia ratou kia noo ki te enua ra ko Ieresona, e na to tatou au nuku e tiaki ia ratou mei to ratou au enemi, kia oronga mai ra ratou i tetai tuanga o ta ratou au apinga ei tauturu ia tatou no to tatou au nuku.",
                "25.": "I to Amona akarongo anga i te reira, kua oki atura aia e Alama katoa ki te au tangata o Aniti-Niphai-Lihai i te metepara ra, ki te ngai i patiaʼi ratou i to ratou au puakapa, e kua akakitekite atura kia ratou i teia au mea nei. E kua akakite katoa atu a Alama kia ratou i tona ariuanga mai, e to Amona, e to Aarona, e tona katoa au taeake.",
                "26.": "Kua tupu akera te rekareka maata ia ratou, e kua aere atura ratou ki raro i te enua ra ko Ieresona, e noo atura ki taua enua ra ko Ieresona e kua kapikiia ratou e te ngati Niphai e, ko te au tangata o Amona e no reira kua kapikiia ratou ki taua ingoa ra e tuatau ua atu.",
                "27.": "E tei rotopu ratou i te ngati Niphai, e kua tāre katoaia ki te au tangata o te akonoanga a te Atua. Kua kitea katoaia ratou no to ratou maroiroi i ta te Atua, e ta te tangata katoa oki, e aronga tuatua tika e te akono meitaki oki ratou i te au mea katoatoa, e kua akatinamou oki ratou i to ratou akarongo ki te Mesia, e tae rava atu ki te openga.",
                "28.": "E mea rikarika maata oki ia ratou te akamaringianga i te toto o to ratou au taeake, e kare rava e tika akaou ia ratou kia rave akaou i te au apinga tamaki, ka tamaki atu ei ki to ratou au taeake, e no to ratou tatarianga, e to ratou akarongo i te Mesia ra, e te tuakaouanga, e no reira, kua apukuia to ratou mataku e te mate no te re i rauka i te Mesia ki rungao i te reira.",
                "29.": "Kua tika rava ia ratou i te akakoromaki i te mate rikarika e te mamae tei tukuia mai e to ratou au taeake, i mua ake ka rave ei ratou i te koke e te simeta ka ta atu ei ia ratou.",
                "30.": "Kua riro ratou ei aronga maroiroi e te inangaroia, e e aronga akameitaki maataia oki e te Atu ra."
            },
            "28": {
                "1.": "Kia akatinamouia te au tangata o Amona i te enua ko Ieresona, e kia akatinamou katoaia te akonoanga ki reira, e kua akanooia te au vaeau o te ngati Niphai e pini ua ake te enua ko Ieresona, e ki te au ope takapini i te enua ra ko Zarahemela, i na, kua aru te nuku o te ngati Lamana i to ratou au taeake ki te metepara.",
                "2.": "E kua tupu te tamaki maata, mei tei kore rava i kiteaia ana i rotopu i te au tangata o te au enua, mei te tuatau mai i akaruke ei a Lihai ia Ierusalema, e kua ngauru te tausani o te ngati Lamana tei taiaia e tei akapueurikirikiia atu.",
                "3.": "I na, e maata tikai te tamate anga tangata i te pae o te ngati Niphai, ina ra, kua tuaruia te ngati Lamana, e kua pueurikiriki ke atu, e kua oki atura te au tangata Niphai ki to ratou enua.",
                "4.": "E teianei, ko tetai taime teia i tupu ei te mii e te eva kaku e pini ua ake te enua ra i te au tangata o Niphai.",
                "5.": "E kua eva te au vaine takaua no ta ratou au tane, e te au metua tane i te eva anga i ta ratou au tamaroa, e te tuaine no te tungane, e te tungane no te metua tane, e kua rongo te katoatoa i teia mii e te eva maata no to ratou iti tangata tei taiaia.",
                "6.": "E kua riro tikai teia ei ra tumatetenga, e taime mii, e te taime akakoreanga kai, e te pure.",
                "7.": "E ope akera te ngauru ma rima o te mataiti i te tutaraanga o te au akava ki rungao i te tangata o Niphai.",
                "8.": "E ko te tuatua teia no Amona e tona ra au taeake, no to ratou aereanga na roto i te enua ra ko Niphai, e to ratou mamae maata i roto i taua enua ra, to ratou mii, to ratou mate, e to ratou rekareka aite kore, e te noo anga au o te au taeake i roto i te enua ko Ieresona. E teianei, kia akameitaki mai te Atu, te Akaora o te au tangata katoatoa i to ratou au vaerua e tuatau ua atu.",
                "9.": "Ko te tuatua teia o te tamaki, e te maro i rotopu i te ngati Niphai, e te tamaki katoa i rotopu i te ngati Niphai e te ngati Lamana, e ope akera te ngauru ma rima mataiti o te tutaraanga o te au akava.",
                "10.": "E mei te mataiti mua, e tae rava atu ki te ngauru ma rima mataiti, kua tupu te mate maata o te tausani anga o te tangata, e kua akatupuia te akamaringi anga toto rikarika rava atu.",
                "11.": "E kua tanumiaia te au kopapa e manganui ki raro i te one, e ko tetai pae kopapa e tausani ua atu, te vai rai i te putunga maata ki runga i te tua o te enua, e e manganui oki tei mii ra i te mate o to ratou kopu tangata, no te taputou a te Atua e tumu tetai kia mataku ratou e, kua akautungaia ratou ki te mamae mutu kore ra.",
                "12.": "E kua eva tikai tetai pae e tausani ua atu no te mate o to ratou iti tangata, kareka ra kua rere ua ratou i te rekareka no te irinaki e te kite, kia tau ki te taputou a te Atu, e ka akateiteiia ratou, e ka noo ki te rima katau o te Atua ra, e i reira e noo ei ma te rekareka mutu kore, kia tau ki ta te Atu i tuatua maira.",
                "13.": "E kua kite oki tatou e, kare rava to tetai pae tangata meitaki i aite ki to tetai pae i te ara e te akono kore, e te mana o te tiaporo tei tupu mai na roto i tana au ravenga pakari tana i akatupu e mou ei te ngakau o te tangata nei.",
                "14.": "E kua kite oki tatou e, e mea tau rava i te tangata nei kia rave maroiroi i te angaanga i roto i te aua vine a te Atu, e kua kite oki tatou i te tumu o te mii maata, e te rekareka maata; e ko te mii no te mate e te pou maata o te tangata, e te rekareka, no te marama o te Mesia i te ora."
            },
            "29": {
                "1.": "Naringa oki au i te angela, e rauka mai oki iaku te inangaro o toku ngakau, kia tika oki iaku kia aere e tuatua atu ma te pu a te Atua, e ma te reo kia ngaueue te enua nei, ma te kapikianga atu ki te tangata katoatoa kia tataraara.",
                "2.": "E ka akakite atu au ki te au tangata katoatoa, mei te reo o te mangungu i te tataraara e te ravenga ora no te tangata katoa ra, kia tataraara ratou, e kia aere mai ki to tatou Atua ra, e kia kore rava oki e maata akaou te tumatetenga i runga i te enua nei.",
                "3.": "Ina ra, e tangata ua au nei, e te ara nei au i roto i toku inangaro, e tika oki iaku kia rekareka i te au mea ta te Atua i oronga mai kiaku nei.",
                "4.": "Kare e tau iaku kia kimi atu au ki runga ake i ta te Atua tika i oronga maira, no te mea kua kite au e, ka oronga mai aia ki te tangata nei kia tau ki to ratou inangaro, mei te mea e ka mate, e me ka ora, e kua kite au e, ka oronga mai aia ki te tangata kia tau ki to ratou inangaro, i te ora, e i te mate.",
                "5.": "E kua kite au e, kua tae mai te kino e te meitaki ki mua i te au tangata katoatoa, e ko tei kore i kite i te meitaki e te kino, kare aia e akaapaia, ina ra, ko tei kite i te kino e te meitaki, ka orongaia mai tana kia tau ki tona inangaro, me kua inangaro aia i te kino, me e meitaki, te ora me ko te mate, e te rekareka, me e ngakau tumatetenga.",
                "6.": "E teianei, no te mea, kua kite au i teia au mea nei, eaa i reira ka inangaro akaou atu ei, mari ra, i te angaanga i kapikiiaʼi au nei?",
                "7.": "Eaa ra au i inangaro ei kia riro au ei angela, kia tika iaku kia tuatua atu ki te au ope o te enua nei?",
                "8.": "E i na oki, te akatupu nei te Atua i te tangata no roto i to ratou uaorai kopu, e to ratou uaorai reo, kia apii atu i tana ra tuatua na roto i te pakari tana i kite e ka tau no ratou, e no reira te kite nei tatou e, te akaaere ra te Atua ma te pakari, mei tei tau i te tuatua tika e te tuatua mou.",
                "9.": "Kua kite au i ta te Atua i akaue mai kiaku ra, e te rekareka nei au i te reira, e kare au i rekareka iaku ua, kua rekareka ra au i ta te Atu i akaue mai iaku, e ko teia ïa toku rekareka, penei ake ka riro au ei raverave no te Atua ra, kia arataki i te tangata nei kia tataraara e ko toku ia rekarekaanga.",
                "10.": "E i na, me kite au i toku au taeake ma te ngakau tataraara tikai, e i te aereanga mai ki to ratou Atu ra, ko te Atua, kua ki rava toku ngakau i te rekareka i reira, i reira oki au i akamaaraʼi i ta te Atu i rave noku ra, e kua akarongo mai i taku pure, e ka maara katoa iaku i tona rima aroa tana i akatoro mai kiaku nei.",
                "11.": "E kua akamaara katoa au i te tuikaaanga o toku au metua, e kua kite papu oki au e, kua akaora te Atu ia ratou i te tuikaaanga ra, e kua na reira oki aia i te akatinamouanga i tana akonoanga. Na te Atu ra, na te Atua o Aberahama, te Atua o Isaaka, e te Atua o Iakoba, i akaora ia ratou mei te tuikaaanga ra.",
                "12.": "I na, te maara ua nei iaku te tuikaaanga o toku ra ai metua, e na taua Atua rai i akaora ia ratou i te rima o te ngati Aiphiti ra, e nana katoa i akaora ia ratou mei roto mai i te tuikaaanga ra.",
                "13.": "E ko taua Atua rai tei akatinamou i tana akonoanga ki rotopu ia ratou, e ko taua Atua rai tei iki mai iaku ki tetai taoonga tapu, kia ako atu i teia tuatua ki teia iti tangata nei, e kua akapuapinga mai aia i taku angaanga, e kua ki oki au i te rekareka.",
                "14.": "Ina ra, kare au i rekareka i taku uaorai angaanga meitaki anake, kua rekareka katoa ra au i te angaanga meitaki a toku au taeake, tei aere ana ki te enua ko Niphai.",
                "15.": "I na, kua rave ratou i te angaanga ma te maroiroi, e kua ua mai i te au ua e manganui, e e tutaki ta ratou.",
                "16.": "I na, kia akamanako au i te angaanga meitaki a toku au taeake, kua apaina keia toku vaerua, mei te taka ke anga o te vaerua mei te kopapa, no tei ki tikai au i te rekareka.",
                "17.": "E kia akameitaki mai te Atua i toku ra au taeake, e kia noo oki ratou i roto i te basileia o te Atua, e te aronga katoa tei akaariuia mai, kia kore ratou e aere akaou ki vao, kia akakaka ra ratou iaia e tuatau ua atu. E kia akatika mai oki te Atua, kia tau ki taku nei tuatua mei taku i tuatua ake nei. Amene."
            },
            "30": {
                "1.": "I na, kua riro akera te enua ko Ieresona ei noo anga no te au tangata o Amona ra, kua tuaru keia te ngati Lamana ki vao i te enua, e kua tanumia to ratou aronga i mate e te au tangata o te enua.",
                "2.": "Kare oki i tareia to ratou aronga i mate no te maata roa, e kare katoa i tareia to te ngati Niphai i mate. E oti akera to ratou au tangata i mate ra i te tanumia e ratou, e i muri ake katoa i te au ra akakoreanga kai, e te mii, e te pure, (Ko te ngauru ma ono ïa o te mataiti i te tutaraanga te au akava ki rungao i te au tangata o Niphai,) kua tupu te au ki roto i te enua.",
                "3.": "E kua akono meitaki te tangata i te au akaueanga a te Atua, kia tau ki te ture a Mose, e kua apiiia oki ratou kia akono i te ture a Mose, e kia tae ki te tuatau e akatupuiaʼi te reira.",
                "4.": "E kare atura e pekapeka i tupu i rotopu i te au tangata i roto i te ngauru ma ono mataiti i te tutaraanga o te akava ki rungao i te au tangata o Niphai.",
                "5.": "E tae akera ki te mataiti tai ngauru ma itu, i te tutaraanga te au akava te vai rai te au.",
                "6.": "Tei te openga o te mataiti tai ngauru ma itu, kua tae mai tetai tangata ki te enua ko Zarahemela, e Patoi-Mesia oki aia, e kua akamata atura oki aia i te ako atu i te au tangata i te patoi anga atu i te au totou tei tuatuaia mai e te au peroveta ra, no te taeanga mai o te Mesia ra.",
                "7.": "Kare atura e ture no runga i te irinakianga o tetai tangata, e mea tau kore ïa i te au akaueanga a te Atua kia vai tetai ua atu ture tei akatupu i te tu aiteite kore i rotopu i te tangata nei.",
                "8.": "Kua na ko mai te irava e, e akataka ana kotou i teia nei ra, i ta kotou ka akamori.",
                "9.": "E teianei, me e inangaro tetai tangata kia akamori i te Atua, ko tona tikaanga rai ïa; me kore ra, me kua irinaki aia i te Atua, ko tona tika ïa kia akamori iaia, me kore ra aia e irinaki iaia ra, kare te ture e akaapa iaia.",
                "10.": "Ina ra, me ta tangata aia, e utunga mate tona, e me aru aia, ka akautunga katoaia aia, e me keia aia, ka akautunga katoaia aia, e me akaturi aia, ka akautunga katoaia aia, e no tei a au ara nei, kua akautungaia ratou.",
                "11.": "Te vai ra oki tetai ture ka akautungaia te tangata no ta ratou au ara. Kareka ra, kare e ture tei akaapa mai i te irinaki o te tangata nei, e no reira, kua akautungaia te tangata nei no te ara tana i rave, e no reira kua aiteite te tangata katoatoa.",
                "12.": "E ko teia patoi-Mesia, koia oki ko Korihora te ingoa, (e kare e rauka i te ture i te mou iaia) kua akamata aia i te ako atu i te tangata e, kare e Mesia. E kua na reira aia i te akoanga atu i te na ko anga e,",
                "13.": "E kotou, ko tei tapekaia ki raro ake i te tatarianga neneva, e te puapinga kore ra, eaa kotou i tapekaʼi ki raro ake i tena au mea neneva na? Eaa kotou i tiaki ei i te Mesia? No te mea, kare rava e tangata e kite i te au mea te ka tupu a muri ake.",
                "14.": "I na, ko teia au mea ta kotou e manako nei e, e totou, e ta kotou oki e karanga nei e na te au peroveta tapu i tuku mai, i na, ko te au tuatua neneva anake ia tei tukuia mai e to kotou ai tupuna.",
                "15.": "Eaa kotou i kite ei e, e tuatua tika te reira? Kare e tika ia kotou kia akara ki te au mea kitea koreia e kotou na, e tenana, kare rava e tika ia kotou kia kite e, e Mesia tetai.",
                "16.": "Te akara atea ua atu nei kotou ki te mataraanga o ta kotou au ara. Ina ra, no te ngakau neneva te reira, ko te manako neneva ïa no te au tuatua e te au peu kikino a to kotou ai tupuna, tei arataki ia kotou kia akarongo i te au mea pikikaa ra.",
                "17.": "E kua maata atu oki te au mea mei te reira te tu, tana i akakite atu kia ratou ra, i te akakite anga atu kia ratou e, kare rava e tarangaara e orongaia mai no te ara a te tangata nei, te manuia ra te tangata katoatoa i teia oraanga nei mei tei tau ki tana i akono i te kopapa nei, e no reira te puapinga ra te tangata mei tei tau ki tona pakari, e te riro katoa ra te re i te tangata kia tau ki tona maroiroi, kia rave oki te tangata i to ratou inangaro, kare te reira i te ara.",
                "18.": "E i akapera ana oki aia i te ako anga atu ia ratou, i te akaariu ke anga atu i te ngakau o te tangata e manganui. kua akateitei oki ratou i to ratou au upoko i ta ratou au tuatua tika kore, i te arataki ke anga i te au vaine e manganui e te tane katoa oki i te akaturi e ma te akakite atu e, me mate ana te tangata ko te openga rai ïa.",
                "19.": "E kua aere atura taua tangata nei ki te enua ko Ieresona, kia ako atu i taua mea nei ki te au tangata o Amona ra, no te ngati Lamana ratou i te taime i mua.",
                "20.": "Kua maata atu to ratou pakari i to te au tangata e manganui o te ngati Niphai, no te mea, kua rave atu ratou iaia e kua tapekapeka iora, e kua apai atura ratou iaia ki mua ia Amona ra, ki te taunga maata i rungao i taua au tangata ra.",
                "21.": "Kua akaue atura aia kia apai keia atu taua tangata ra mei taua enua ra. Kua tae maira aia ki te enua ko Kitiona, akamata iora aia i te ako atu i te reira au tangata, kare ra i manuia i reira, no te mea, kua opuia aia e kua tapekapekaia, e kua aratakiia atu ki mua i te taunga maata, e ki te akavanui o te enua.",
                "22.": "E kua tuatua atura te taunga maata kiaia, Eaa te tumu i aere ei koe i te akatarevake i te au ravenga a te Atu? Eaa ra koe i apii ei i teia au tangata e, kare e Mesia, i te akakino i to ratou rekareka? Eaa koe i patoi ei i te au totou a te au peroveta tapu ra?",
                "23.": "E ko te ingoa o te taunga teitei ko Kidona. E kua pau maira a Korihora kiaia na ko maira, Te akapera nei au no te mea kare au i apii i te au tuatua neneva a to kotou ai metua ra, e no te mea kare au i apii i te iti tangata kia tapeka ratou ia ratou uaorai ki raro ake i te au tuatua neneva e te au peu puapinga kore i tukuia maira e te au taunga taito ra, kia rauka ia ratou te mana e te tikaanga ki rungao ia ratou, kia vai ua rai ratou ki roto i te kite kore, e kia kore oki ratou e akateitei i to ratou upoko ki runga, kia kauraro ra ratou i taau au tuatua.",
                "24.": "Te na ko ra kotou e, ko te au tangata teia tei rauka te au, I na, te karanga atu nei au kia kotou e, tei roto ratou i te tuikaaanga. Te na ko ra oki kotou e, e au tuatua tika anake te au totou i te tuatau taito ra. I na, te karanga atu nei au e, kare kotou i kite me e tika.",
                "25.": "Te na ko ra kotou e, e au tangata ara tei inga no te ara a tetai metua. I na, te karanga atu nei au e, kare a te tamariki ara, no tona nga metua ra.",
                "26.": "E te na ko ra kotou e, ka tae mai te Mesia, ina ra, te karanga atu nei au e, kare kotou i kite e, ka tae mai te Mesia. Te na ko katoa ra kotou e, ka taiaia aia no te ara a to teia nei ao.",
                "27.": "Te na reira ra kotou i te arataki ke anga i teia iti tangata ki te au mataara neneva o to kotou ra au metua, tei tau oki i to kotou ra au inangaro, e te tuku ra oki kotou ia ratou ki raro mei te tuikaa ra, e kia kai oki kotou i te puapinga o to ratou rima, e kia kore e tika ia ratou kia akara atu ma te mataku kore, kia kore oki ratou e rekareka i to ratou au tikaanga.",
                "28.": "Kua mataku oki ratou i te rave i ta ratou uaorai, ko te riri aea to ratou au taunga ia ratou, ko tei akateimaa ia ratou ki te zugo mei tei tau i to ratou inangaro, e kua maani oki ia ratou kia irinaki, i ta ratou au peu, e ta ratou moemoea, e ta ratou au tuatua puapinga kore, e ta ratou au orama, e ta ratou au tuatua muna, e me kore ratou e rave mei ta ratou i tuatua mai, ka akariri tetai mea kitea koreia mei ta ratou i tuatua, ko te Atua, tei kore rava i kiteaia ana, tei kore i vai ana, e te ka kore oki e vai e tuatau ua atu.",
                "29.": "E kite akera te taunga maata e te akava maata i te ketaketa o tona ra ngakau, e kite atura oki ratou e, ka patoi aia i te Atua, kare atura ratou i pau atu i tana tuatua kua akaue atu ra ratou kia tapekaia aia, tuku atura ratou iaia ki te rima o te aronga taoonga, e kua akaunga atura iaia ki te enua ko Zarahemela kia apainaia atu oki aia ki mua ia Alama e te akava maata, ko tei tutara ki runga i te enua katoa ra.",
                "30.": "E kua apainaia aia ki mua i te aroaro o Alama, e te akava maata ra, kua tamou rai aia mei te tu rai tana i rave i te enua ko Kitiona, te mou katoa ra aia i te akakno i te Atua.",
                "31.": "E kua akatupu atura aia i te au tuatua kino ki mua ia Alama, i te akakino i te au taunga e te au puapii, e kua akaapa pikikaa maira aia ia ratou na ko maira, te arataki ke ra ratou i te au tangata ki te au peu neneva a to ratou ra ui tupuna, kia kai ratou i te puapinga a te au tangata.",
                "32.": "Kua tuatua atura a Alama kiaia, te kite ra koe e, kare matou i noinoi ana i te angaanga a teia nei aronga. E i na, kua angaanga oki au mei te akamataanga mai o te tutaraanga o te au akava e teia noaʼi, e kua angaanga tikai toku rima i oraʼi au nei, e no atu te maata o toku au aaereanga na te au enua ravarai i te akakite atu i te tuatua a te Atua ki toku iti tangata.",
                "33.": "E maata katoa oki taku angaanga i rave no te akonoanga, kare rava i rauka iaku te senine okotai, no te angaanga taku i rave ana, e kare oki a toku ra au taeake moni i rauka, mari ua ra no te angaanga, akavaanga, e mei tei tau ki taua moni i rauka ia ratou ra no te ture e no to matou taime.",
                "34.": "E teianei, me kore e rauka mai ia matou tetai moni no ta tatou angaanga i roto i te akonoanga, eaa ïa to matou puapinga kia angaanga matou na te akonoanga, mari ra, kia akakite atu matou i te tuatua mou kia rauka oki ia matou te rekareka e te rekarekaanga o to matou au taeake?",
                "35.": "Eaa oki koe i tuatuaʼi e, te ako nei matou i teia aronga kia rauka mai tetai tutaki no matou, e kua kite tikai oki koe e, kare a matou tutaki? E teianei, te irinaki ainei koe e kua pikikaa matou i teia aronga, kia ki oki to ratou ngakau i te rekareka?",
                "36.": "E kua pau maira a Korihora kiaia e, Ae.",
                "37.": "Kua tuatua atura a Alama kiaia e, Te irinaki ainei koe e Atua tetai.",
                "38.": "E kua pau maira aia e, kare.",
                "39.": "E kua tuatua atura Alama kiaia, ka patoi akaou ainei koe i te Atua e pera katoa i te Mesia? E i na, te karanga atu nei au kia koe na e, kua kite oki au e, e Atua tetai, e pera katoa ka aere mai te Mesia.",
                "40.": "Eaa oki toou kite e, kare e Atua e me kore ra, kare te Mesia e aere mai? Te karanga atu nei au kia koe e, kare aau, mari ra, taau tuatua.",
                "41.": "Ina ra oki, ko te au mea katoatoa e kite ia noku e, e tika teia au mea nei, e kua rauka oki ia koe te au mea ravarai ei kite e kua tika teia au mea nei, e ka patoi ainei koe e kua tika teia au mea nei?",
                "42.": "I na, te kite nei au e, te irinaki nei koe, tei roto ra ia koe te vaerua pikikaa e kua kopae atu koe i te vaerua o te Atua, kia kore o te vaerua ngai e noo ei i roto ia koe, e mana ra oki to te tiaporo ki rungao ia koe na, e te arataki ra oki aia ia koe na te au ngai ravarai, ma te rave i te au angaanga pikikaa, kia mate te au tamariki a te Atua ra.",
                "43.": "E kua tuatua maira a Korihora kia Alama e, me ka akakite mai koe kiaku i tetai akairo kia kite au e, e Atua rai tetai, e kia akakiteia mai kiaku e, e mana tona, ei reira au e irinaki ei e, e tuatua tika taau.",
                "44.": "Kua tuatua atura a Alama kiaia, kua rava oki taau akairo; ka timata ainei koe i toou Atua? Ka karanga ainei koe e, e akaari mai i tetai akairo kiaku, mei te mea e, tei ia koe te kite no teia au mea katoatoa no toou au taeake e pera katoa no ta te au peroveta tapu ra? Kua tukuia mai te au tuatua tapu ki mua ia koe na, e kua akakite meitaki mai te au mea katoatoa e, e Atua tetai; ko te enua nei e te au mea katoa i runga i te enua ra, e te tu o te takaanga o te au etu, na te reira i akakite mai e, te vai ra Tei Anga i te au mea katoatoa.",
                "45.": "E te aere ainei rai koe i te akaariu ke i te ngakau o teia au tangata, ma te akakite atu kia ratou e, kare e Atua? E ka patoi i teia au kite nei? Kua na ko atura aia e, Ae ka patoi au, kia akaari roa mai ra koe i tetai akairo kiaku.",
                "46.": "Kua tuatua atura a Alama kiaia, I na, kua taitaia au no te marokiakia o toou ngakau, e ka patoi oki koe i te vaerua o te tuatua mou kia mate oki toou vaerua.",
                "47.": "Ina ra, e ngari ake kia riro ke toou vaerua, e i te arataki ke koe i teia aronga ki raro i te mate na roto i te au tuatua pikikaa, e te au tuatua taparu katoa, e no reira me ka patoi akaou koe, ka taumaa te Atua ia koe e ka murare oki koe, e kare koe e rauka akaou i te tuatua, kia kore oki koe e pikikaa akaou i teia aronga.",
                "48.": "Kua na ko atura a Korihora kiaia e, kare au e karanga e, kare e Atua, ina ra, kare au e irinaki ana e e Atua tetai, e kua karanga katoa atu au e, kare koe i kite e, e Atua tetai e me kore koe e akaari mai i tetai akairo kare rai au e irinaki.",
                "49.": "E kua na ko atura a Alama kiaia, ko teia taku akairo ka oronga atu kia koe, ka murare koe, mei taku i tuatua ake nei e te tuatua nei au na roto i te ingoa o te Atua, kia murareia koe, e kare rava oki koe e tuatua akaou.",
                "50.": "E oti akera a Alama i te tuatua atu i teia au tuatua, kua murare a Korihora, e kare aia e rauka akaou i te tuatua, mei tei tuatuaia e Alama.",
                "51.": "E kite akera te akava maata i tei tupu, kua akatoro iora aia i tona rima, e kua tata atura kia Korihora, na ko atura, Te irinaki ainei koe e, e mana to te Atua? I inangaro ei koe kia akaari mai a Alama i te akairo kia koe. Kua inangaro ainei koe kia akamamae katoaia atu tetai aronga ke, kia akakite i te akairo kia koe? I na, kua akaari atu aia i te akairo kia koe, e teianei ka patoi atu ainei koe?",
                "52.": "Kua akatoro atura a Korihora i tona rima ma te tata atu na ko atura, kua kite au e, kua murareia au e kare au e rauka akaou kia tuatua, e kua kite au e kare e mea ke atu mari ra ko te mana o te Atua tei akapera mai kiaku, e kua kite katoa ana au e, e Atua tetai.",
                "53.": "Ina ra, na te tiaporo i pikikaa mai iaku, e kua tae mai ana aia kiaku mei te tu o te angela, ma te na ko mai kiaku e, ka aere ana ka akaariu mai i teia aronga, kua aere ke oki ratou ki tetai Atua kitea koreia. E kua na ko maira aia kiaku, kare e Atua, e kua apii aia iaku i taku ka tuatua atu, e kua apii katoa au i te reira, no te mea, kua mareka te kopapa nei e kua manuia atura au e kua irinaki tikai au e, e tika, e no reira oki au i patoi ei i te tuatua mou, e tae rava mai nei teia taumaa maata ki rungao iaku nei.",
                "54.": "E oti akera aia i te tata i te reira, kua pati atura aia kia Alama kia pure atu aia ki te Atua kia peke atu te taumaa i runga iaia.",
                "55.": "Ina ra, kua karanga atura a Alama kiaia, me akataka keia ake teia taumaa ia koe, ka akaariu ke akaou rai koe i te ngakau o teia aronga nei, e no reira ei rungao ia koe mei ta te Atua e inangaro.",
                "56.": "E kare atura te taumaa i rave keia ia Korihora, kua tuaruia ra oki aia, e kua aere atura aia mei tera are ki tera are i te patipati kai nana.",
                "57.": "I na, ko te angaanga tei tupu kia Korihora kua rongoia te reira i roto i te enua katoatoa, e kua tuku katoaia atu te tuatua akakite e te akava maata ki te au tangata katotoa i roto i taua enua ra, i te akakite anga atu ki te au tangata tei irinaki ki te tuatua a Korihora, e kia tataraara viviki ratou ko te tae aea mai taua kino maata ra kia ratou.",
                "58.": "E kua kitea uaia te ara a Korihora e ratou, e kua akaariu ratou katoatoa ki te Atu, e kua akaoti te reira i te ara ta Korihora i rave ra. E kua aere atura a Korihora mei tera are i te patipatianga i tetai kai nana.",
                "59.": "Kua aere atura aia ki rotopu i tetai aronga tangata, ki tetai tei akataka keia ratou mei te ngati Niphai, e kua kapikiia ratou e, e ngati Zoroma. kua aratakiia aia e tetai tangata ko Zoroma tona ingoa, e kia aere aia ki rotopu ia ratou, i na, kua u aia e kua inga ki raro, kua takatakaiia e te vaevae tangata e mate atura.",
                "60.": "E te kite nei tatou i te openga o te tangata tei taruri ke i te ravenga a te Atu, e te kite nei oki tatou e, kare te tiaporo e tauturu i tana tamariki me tae ki te rā openga, ka arataki viviki ra aia ia ratou ki raro ia ade."
            },
            "31": {
                "1.": "E mate akera a Korihora, kua kite a Alama e, te uri ke ra te ngati Zoroma mei te au apiianga a te Atu e te arataki atura a Zoroma, to ratou arataki i te ngakau o te tangata kia tupou ratou ki raro i te au idolo murare ra, kua mamae akaou akera tona ngakau no te angaanga kino a teia aronga nei.",
                "2.": "Kua tupu oki te tumatetenga maata kia Alama i tona kite anga i te ara a tona iti tangata, e kua mamae tikai tona ngakau no tei taka ke te ngati Zoroma e te ngati Niphai.",
                "3.": "E teianei, kua akaputuputu te ngati Zoroma ia ratou ki te ngai okotai ki roto i te enua ko Anitionamu, ki te itinga o te enua ra ko Zarahemela i vaitatao ki te pae tai, e te pae apatonga i te enua ra ko Ieresona, e tei piri atu ki te metepara i te pae apatonga, e kua ki rava oki te metepara i te ngati Lamana.",
                "4.": "Kua mataku rava akera te ngati Niphai ko te taokotai mai aea te ngati Zoroma e te ngati Lamana, e ko te riro aea te reira ei tumatetenga maata no te ngati Niphai.",
                "5.": "E teianei, no te mea e ririnui maata to te akoanga i te tuatua tika i te arataki anga i te tangata kia rave i te au angaanga tika, e kua maata atu te reira i te ririnui ki rungao i te ngakau tangata nei i to te koke, e tetai atu au mea tei tupu kia ratou, e no reira, kua manako a Alama e, e mea meitaki oki kia tamata i te mana o te tuatua a te Atua.",
                "6.": "No reira, kua rave aia ia Amona, e ia Aarona, e ia Omena, e ko Emenai ko tana i akaruke ki rungao i te ekalesia i Zarahemela. Ina ra, ko taua toko toru ra, kua rave aia ia ratou, e ia Amuleka raua ko Zezoroma tei noo ki Mireki, e nga tamariki tamaroa nana ra.",
                "7.": "E ko tana tamaiti mataiapo, kare aia i aru iaia, e ko tona ingoa oki ko Hilamana, i na, ko te ingoa o tei aru iaia, ko Sibiloni e Korianetana, e ko te ingoa oki teia o te aronga tei aru iaia ki te ngati Zoroma i te ako atu i te tuatua kia ratou.",
                "8.": "E teianei, kua akaruke te ngati Zoroma, i te ngati Niphai, e no reira, kua akoia atu te tuatua a te Atua kia ratou.",
                "9.": "Kua topa ra ratou ki roto i te ara maata no te mea, kare oki ratou i akono i te au akaueanga a te Atua e tana ra au ture katoa kia tau ki te ture a Mose ra.",
                "10.": "Kare katoa e tau ia ratou kia akono i te au peu o te akonoanga ma te pure atu rai ki te Atua i te au rā ravarai kia kore ratou e rokoia e te au timataanga.",
                "11.": "E kua akatarevake ratou i te au aerenga o te Atu i te au mea e manganui, e no reira, i aere atu ei a Alama e tona au taeake ki taua enua ra kia ako atu i te tuatua a te Atua kia ratou.",
                "12.": "E tae atura ratou ki taua enua ra, i na, kua umere tikai ratou e, kua akatu te ngati Zoroma i tetai au sunago, e kua uipa mai ratou ki te ngai okotai i tetai rā o te epetoma, ta ratou i karanga e, ko te rā o te Atu, e kua akamori i tetai akamorianga tei kore roa a Alama e tona au taeake i kite ana.",
                "13.": "E kua patu oki ratou i tetai ngai i rotopu i to ratou sunago, e ngai teitei ake i te au upoko tangata, e ka ō ua e tai tangata.",
                "14.": "E no reira, ko te tangata, tei inangaro i te akamori, ka aere ki runga i reira tu ei, ma te oora atu i ona nga rima ki te rangi, ka kapiki atu ei aia ma te reo maata i te na ko anga e,",
                "15.": "E tapu e tapu te Atua, te irinaki nei matou e, e Atua koe, e te irinaki nei matou e, e tapu koe, e i vai vaerua ana koe e e vaerua koe, e ka vai koe e vaerua e tuatau ua atu.",
                "16.": "E te Atua tapu, te irinaki nei matou e, naau i akataka ke ia matou mei to matou au taeake, e kare matou e irinaki ana ki te au peu a to matou au taeake, ko tei orongaia mai kia ratou na roto i te au ravenga neneva a to ratou ai tupuna, ina ra, te irinaki nei matou e naau matou i iki ei au tamariki tapu naau, e naau katoa i akakite mai kia matou e, kare e Mesia.",
                "17.": "Ina ra, ko taua tu rai koe i nanai, i teia rā, e tuatau ua atu, e kua iki oki koe ia matou, e ka akaoraia oki matou e kua ikiia oki te au tangata i te pae ia matou kia tiriaia ki raro ia ade, e no te reira angaanga tapu, naau e te Atua, te akameitaki atu nei matou ia koe, e te akameitaki katoa atu nei matou ia koe, ko koe i iki mai ia matou, kia kore oki matou e aru i te au peu neneva a to matou au taeake tei tapekaia ratou ma te irinaki e, e Mesia tetai, ko tei arataki i to ratou ngakau kia aere ke atu mei ia koe e to matou Atua.",
                "18.": "E te akameitaki akaou atu nei matou ia koe e te Atua, i te mea e, e aronga ikiia matou, e te tapu, Amene.",
                "19.": "E kia akarongo a Alama e tona au taeake e tana au tamaroa i teia, kua umere tikai ratou.",
                "20.": "I na, kua aere atu te tangata katoatoa e kua pure atu i te reira pureanga.",
                "21.": "Kua tuatuaia taua ngai e ratou e ko Rameumutomo, ko tei akauriia e, ko te ngai tapu.",
                "22.": "E i runga oki i teia ngai nei, ka pure atu te au tangata katoatoa i taua tu pure rai ki te Atua ma te akameitaki atu i te Atua, no tei iki mai ia ratou, e no tei kore oki aia i arataki ke ia ratou ki te au peu a to ratou au taeake, e kare oki to ratou au ngakau i ariu atu, ma te irinaki atu ki te au mea te ka tupu, tei kore rava ratou i kite.",
                "23.": "E oti akera teia aronga i te akameitaki atu i te Atua ki teia tu akameitakianga, kua oki atura ratou ki to ratou au ngutuare, e kare oki ratou i tuatua akaou atu ki to ratou Atua, e kia putuputu akaou ratou ki te ngai tapu, kia akameitaki atu i te Atua ki taua tu akameitakianga ra.",
                "24.": "E kite akera Alama i te reira, tumatetenga iora tona ngakau, kua kite oki aia e, e aronga kino e te ngakau ketaketa ratou e kua kite oki aia e, kua akamouia to ratou ngakau ki te auro, e te ario, e ki te au tu apinga memeitaki katoatoa.",
                "25.": "E kua kite katoa aia e, kua akateiteiia to ratou ngakau ki te akapaapaanga maata, ma te ngakau parau.",
                "26.": "E kua akateitei iora aia i tona reo ki te rangi, e kua kapiki atu i te na ko anga e, eaa te roa, e te Atu, ka akakoromaki ei to au tavini i te noo anga i te kopapa nei kia kite i te au tu kino o te tamariki a te tangata nei?",
                "27.": "I na, e te Atua, te kapiki atura ratou kia koe, e kua apukuia to ratou ngakau e to ratou tu ngakau parau, e i na, e te Atua, te kapiki atura ratou kia koe ma to ratou vaa, ma te akamaata ia ratou ki te au mea kikino o te ao nei.",
                "28.": "I na, e toku Atua, to ratou au kakau oko maata, e to ratou au tapea, e to ratou au tapeka rima, e ta ratou au apinga auro, e ta ratou au apinga memeitaki katoa i maneaʼi ratou, e i na, kua mou to ratou ngakau ki taua au mea ra, te kapiki atu nei ra ratou kia koe, ka na ko atu ei e, te akameitaki atu nei matou ia koe, e te Atua e, e aronga ikiia oki matou e koe, e ka mate oki te au tangata ke ra.",
                "29.": "E kua karanga oki ratou e, kua akakite mai koe kia ratou e, kare e Mesia.",
                "30.": "E te Atu, te Atua, eaa te roa i toou akakoromaki anga i te kino e te ara tei vai ki roto i teia aronga nei? E te Atu, ka oronga mai ana i te maroiroi kiaku, kia akakoromaki oki au i te au tumatetenga te ka tae ki runga iaku no te kino o teia iti tangata.",
                "31.": "E te Atu, kua taitaia tikai toku ngakau, e akapumaana mai koe i toku vaerua i te Mesia nei. E te Atu, ka oronga mai ana koe kiaku te maroiroi, kia rauka iaku te akakoromaki i teia au kino nei te ka tae mai kiaku ma te maru no te ara a teia aronga nei.",
                "32.": "E te Atu, kia akapumaana mai koe i toku vaerua, e akamanuia mai koe iaku e toku au taeake nei, e ko Amona, e Aarona, e Omena e pera katoa a Amuleka, e Zezoroma, e pera katoa ki taku nga tamariki tamaroa, e kia akameitaki mai ia ratou katoatoa e te Atu, e kia akapumaana katoa mai i to ratou au vaerua i roto i te Mesia nei.",
                "33.": "Kia akamaroiroi mai koe ia ratou, i te akakoromaki i to ratou au tumatetenga te ka tae mai kia ratou no te au angaanga kikino a teia aronga nei.",
                "34.": "E te Atu, kia akamanuia rai koe ia matou, kia arataki akaou mai matou ia ratou kia koe na, i roto i te Mesia.",
                "35.": "I na, e te Atu, e mea puapinga maata to ratou au vaerua, e e manganui oki ratou e au taeake no matou, no reira, e oronga mai kia matou te mana e te pakari, kia rauka oki ia matou i te arataki mai i to matou au taeake kia koe.",
                "36.": "E oti akera Alama i te tuatua atu i teia au tuatua nei, kua pokara akera aia i ona nga rima ki rungao i te aronga i ona ra, i na, i tona pokara anga i tona rima ki rungao ia ratou, kua ki akera ratou i te Vaerua Tapu.",
                "37.": "E i muri ake i te reira, kua akataka ke iora ratou ia ratou tetai mei tetai, ma te kore roa o ratou manako e, eaa ta ratou ka kai, me kore, eaa ta ratou ka inu, e eaa katoa ta ratou ka aao.",
                "38.": "E kua tauturu mai oki te Atua ia ratou kia kore ratou e pongi, kia kore katoa e kaki vai, e kua oronga mai aia kia ratou i te maroiroi, kia kore ratou e rokoia e te kino, mari ra, kia apukuia oki e te rekareka o te Mesia, e kua tau oki teia ki te pure a Alama, e no te mea oki e, kua pure aia ma te akarongo."
            },
            "32": {
                "1.": "Aere atura ratou ma te akamata i te ako aere atu i te tuatua a te Atua ki te au tangata katoatoa, tomo atura ki roto i to ratou au sunago, e to ratou au are, e kua ako katoa i te tuatua na runga i to ratou mataara.",
                "2.": "E maata atura ta ratou angaanga ki rotopu ia ratou ra, kua tupu akera te manuia kia ratou i rotopu i te aronga putaua ra, i na, kua tuaruia mai ratou mei roto i te au sunago no te manea kore o to ratou au kakau.",
                "3.": "E no reira, kare ratou i akatika kia tomo ki roto i to ratou au sunago kia akamori i te Atua, kua manakoia ratou e, e mea viivii, e aronga veve oki ratou, kua manako to ratou au taeake e, e mea puapinga kore ratou, kua ngere oki ratou i te au mea o teianei ao, e e ngakau akaaka oki to ratou.",
                "4.": "E te apii atura a Alama ma te ako atu i te au tangata i runga i te tuaivi ko Onida, kua aere maira tetai urupu maata kiaia, e ko te au tangata oki te reira i tuatua uaia ake nei, tei akaaka to ratou ngakau no te mea, kua ngere ratou i te au mea o te ao nei.",
                "5.": "E tae akera ratou kia Alama ra, kua na ko maira te tangata maata kiaia e, i na, eaa ta toku nei taeake ka rave, kua akavaavaaia oki ratou e te au tangata katoa no to ratou veve, e pera katoa to matou au taunga e kua tuaru mai oki ratou ia matou mei roto mai i to matou au sunago ta matou i angaanga pakari tikai ki to matou uaorai rima, e kua tuaru ratou ia matou ki vao no to matou veve, e kare o matou ngai akaou kia akamori i to matou Atua, i na, ka akapeea matou nei?",
                "6.": "I to Alama akarongo anga i teia tuatua nei kua uri aia ma te akara atu kiaia e kua akara atura aia ma te rekareka maata, kua kite oki aia e, no to ratou au tumatetenga i akaakaʼi ratou, e kua teateamamao oki ratou i te akarongo i te tuatua.",
                "7.": "E kare rava oki i tuatua akaou atu ki te urupu tangata, ina ra, kua akatoro atu aia i tona rima, e kua kapiki atu ki te aronga tana e kite atura, ko tei tataraara tikai, ma te na ko atu kia ratou e.",
                "8.": "Te kite nei au e, e aronga ngakau akaaka kotou, e mei te mea e tuatua tika oki te reira, e ao oki to kotou.",
                "9.": "I na, kua tuatua mai oki to kotou taeake e, ka akapeea matou nei? kua tuaruia matou mei roto i to matou au sunago, e kare e rauka ia matou kia akamori akaou i to matou Atua.",
                "10.": "I na, te karanga atu nei au kia kotou, kua manako ainei kotou e, kare e rauka ia kotou i te akamori i te Atua, mari ua ra ki roto i to kotou au sunago anake?",
                "11.": "Ka ui katoa atu au e, kua manako ainei kotou e, kare e rauka ia kotou i te akamori i te Atua mari ra e okotai taime i te Epetoma?",
                "12.": "Te karanga atu nei au kia kotou, kua tau kia tuaruia mai kotou mei roto mai i to kotou au sunago, kia akaaka oki kotou, e kia kite oki kotou i te pakari, e e mea tau oki ia kotou i te apii i te pakari, e no te mea oki e, kua tuaruia kotou ki vao, e kua riri to kotou au taeake kia kotou no to kotou veve maata i taakaakaiaʼi to kotou ngakau, e mea tika oki kia taakaakaia kotou.",
                "13.": "E teianei, no te mea, kua maroia kotou kia akaaka, e ao to kotou, e me maroia tetai tangata kia akaaka, ka na mua aia i tetai taime i te tataraara, e i na, ko tei tataraara ka aroaia mai aia, e ko tei rauka te aroa e tae rava atu ki te openga ra, ka akaoraia ïa.",
                "14.": "E mei taku i tuatua atu kia kotou, i te mea, e kua maroia kotou kia akaaka, e ao to kotou, kare ainei kotou i manako e, e ao tikai to ratou tei taakaaka ia ratou no te tuatua ra?",
                "15.": "E ko tei taakaaka iaia uaorai, e ma te tataraara i tana au ara, e ma te tamou atu ki te openga, e ao tikai tona, e akameitakianga maata atu tona i to te aronga i maroia kia akaaka no to ratou veve.",
                "16.": "E ao oki to ratou tei taakaaka ia ratou ma te kore i maroia kia akaaka, me kore ra, e ao tona to tei irinaki i te tuatua a te Atua, e tei bapetizoia ma te ngakau ketaketa kore, e tei kore rava i akaariuia ana ki te tuatua, me kore, maroia i mua ake ka irinaki ei i te tuatua.",
                "17.": "E manganui oki tei karanga e, mei te mea e ka akaari mai koe i te akairo no te rangi mai, ka kite matou i te tika, e ka irinaki matou.",
                "18.": "Te ui atu nei au kia kotou e, e akarongo ainei te reira? I na, te karanga atu nei au kia kotou e, kare me kite tetai tangata i tetai mea kare e puapinga kia irinaki, kua kite oki aia.",
                "19.": "E teianei, e akaapaanga maata to te tangata i kite i te au inangaro o te Atua, e kare e akono i te reira, i to te tangata tei irinaki ma te kore e kite, me topa atura ki roto i te ara.",
                "20.": "Kia akataka oki kotou i te reira. I na, te karanga atu nei au kia kotou, ka aiteite tetai tua ki tetai, e ka rauka i te tangata katoatoa kia tau ki tana ra angaanga.",
                "21.": "I na, mei taku i tuatua no runga i te akarongo, kare oki te akarongo i te kite papu i tetai mea, me e akarongo toou, ka akamanako koe, no te au mea akara koreia, tei tika.",
                "22.": "I na, te karanga atu nei au kia kotou, e kua inangaro katoa au kia akamaara kotou e, e aroa maata to te Atua i te tangata katoatoa tei irinaki ki tona ra ingoa, e no reira, te inangaro nei aia kia irinaki kotou i tana ra tuatua.",
                "23.": "E teianei, te akakite mai nei aia i tana tuatua na roto i te au angela ki te tangata nei, e kare oki ki te tane ua, e pera rai ki te vaine. E kare e ko teia ua, kua oronga katoaia mai ki te au tamariki rikiriki i te au taime e manganui i te mea e akamaʼi te aronga pakari.",
                "24.": "E teianei, e aku au taeake akaperepere, mei ta kotou i ui mai kiaku, ka akapeea kotou kua takinga kinoia oki kotou e kua tuaruia ki vao, kare au e inangaro kia manako kotou e, te akaapa atu nei au ia kotou, mari ra, na roto ra i te tuatua mou.",
                "25.": "E kare oki au i manako ana e, kua maro katoatoaia kotou kia taakaaka ia kotou, e kua irinaki tikai oki au e, te vai nei tetai i rotopu ia kotou te ka taakaaka ia ratou, no atu e, eaa te mea.",
                "26.": "Mei taku i tuatua ake nei no runga i te akarongo, kare ïa i te kite mou, koia katoa taku nei tuatua. Kare e rauka ia kotou kia kite papu i taku nei tuatua i te taime mua, koia katoa te akarongo, kare katoa ïa i te kite papu.",
                "27.": "Ina ra, mei te mea e ara mai kotou, e ma te akamaroiroi i to kotou ngakau, kia tamata i taku nei tuatua, e i te akatupu katoa i te akarongo meangiti, e me kare atura e rauka ia kotou, mari ra, i te inangaro i te akarongo, kia tupu taua inangaro ra ki roto ia kotou ra e tae rava atu ki te akarongo meangiti, kia tika ia kotou kia ariki i tetai tuanga o taku nei tuatua.",
                "28.": "E akaaite tatou i te tuatua ki tetai ua, e me akatika mai kotou kia tanuia te ua ki roto i to kotou ngakau, e mei te mea e, e ua mou e te meitaki, e kia kore oki kotou e uri i te reira ki vao na roto i to kotou akarongo kore, e e akaruke oki kotou i te vaerua o te Atu ra, i na, ka tupu oki ïa ki roto i to kotou ngakau e ka kite oki kotou i te tupuanga, e ka karanga kotou i roto ia kotou uaorai e, e ua meitaki teia, koia oki e tuatua meitaki teia, no te mea kua akamaata i toku vaerua e kua akamaramarama i toku manako, e kua riro ei mea vene reka kiaku.",
                "29.": "E teianei, kare ainei te reira i akamaata i to kotou akarongo? Te karanga atu nei au kia kotou, ae, ina ra, kare oki te reira e riro ei kite mou.",
                "30.": "Ina ra, te akamata ra te nionio, e te akamata ra te ua i te tupu, ei reira kotou e karangaʼi e, e ua meitaki teia, i na oki, te akaete nei, e te nionio nei e te tupu nei oki.",
                "31.": "E teianei, kua kite papu ainei kotou e, e ua meitaki te reira? Te karanga atu nei au kia kotou e, Ae, no te mea, ka ua mai oki te ua ki tona uaorai tu.",
                "32.": "E no reira, me tupu tetai ua, e e ua meitaki ïa, e me kore ra e tupu, kare ïa i te ua meitaki e ka akarukenaia ïa.",
                "33.": "E teianei, no te mea kua tamata kotou i te reira, e kua tanu i te ua, e kua nionio, e kua tupu oki, kua kite papu i reira kotou e, e ua meitaki te reira.",
                "34.": "E teianei, i na, e kite papu tikai ainei to kotou? Ae, e kite papu to kotou i taua mea ra, e kua angaanga kore to kotou akarongo, no te mea kua riro ïa ei kite mou, kua kite oki kotou e, kua akamaata te tuatua i to kotou ngakau, e kua kite katoa kotou e, kua nionio mai ki runga, e te tupu ra te marama ki roto i to kotou manako, e te tupu ra oki to kotou ngakau ki te maataanga.",
                "35.": "E teianei, kare ainei te reira i te tuatua tika? Te karanga atu nei au kia kotou e, Ae, no te mea ko te marama ïa, e te marama katoa ra, ko te meitaki ïa, no te mea kua kitea ïa, e tenana, ka kite papu kotou e, e mea meitaki ïa, e teianei e tamata kotou i taua marama ra, kua papu ainei to kotou kite?",
                "36.": "I na, te karanga atu nei au kia kotou, kare, auraka oki kotou e akapae i to kotou akarongo, kua akatupu anake oki kotou i to kotou akarongo, e kua taangaanga i to kotou akarongo ma te tanu i te ua ra, kia tamata kotou i te reira, kia kite e, me e ua meitaki.",
                "37.": "E i na, me te tupu nei te rakau, e karangaʼi kotou e, e akono tatou kia tupu oki, e kia ua mai i te ua na tatou, e mei te mea ka akono meitaki kotou i te reira, ka aka, e ka tupu e ka ua mai i te ua.",
                "38.": "Ina ra, me ka akono kore kotou i te rakau, ma te manako kore i te akakenukenu atu, kare rava e tupu, e me tae mai te vera o te ra ka pakapaka ïa, no te mea kare ona aka e ka ngaro ke, e ka uuti kotou e ka titiri ki vao.",
                "39.": "Kare no tei kore e meitaki te ua, e kare katoa oki e riro tona ua ei mea kino, ina ra, no te mea ïa kua vai tanea ua to kotou enua, e kare kotou i akakenukenu i te reira, e no reira i kore ei kotou i kai i te ua rakau.",
                "40.": "E tenana, me kore kotou e akono i te tuatua ma te akarongo ki te ua, kare rava e rauka ia kotou te ua o te rakau ora.",
                "41.": "Ina ra, me akono kotou i te tuatua, e pera katoa ki te pu rakau me akamata i te tupu na roto i toou akarongo ma te akono meitaki, e te akakoromaki, i te akaraanga atu ki mua ki te ua nona ra, ka tupu te reira, e i na, ka riro oki te reira ei rakau tupu mou e tae rava atu ki te ora mutu kore.",
                "42.": "E no to kotou maroiroi, e to kotou akarongo e to kotou akakoromaki ki te tuatua i te tauturu anga atu i te reira, ka tupu oki te aka ki roto ia kotou, i na, kare e roa atu ka kokoti kotou i tona ra ua, e puapinga maata oki to reira ra, e kua maata atu tona reka i to te au mea reka katoatoa ra, e te teatea i te au mea teatea katoa ra, e kua maata tona meitaki i to te au mea memeitaki katoa ra, e kai oki kotou i tana kai, e kia ki kotou, kia kore e pongi akaou, e kia kore katoa e kaki i te vai.",
                "43.": "E teianei, e aku au taeake, ka kokoti kotou i te tutaki o to kotou akarongo, e to kotou maroiroi, e te akakoromaki, e te maru, ma te tiaki anga i te pu rakau kia ua mai i tetai ua na kotou."
            },
            "33": {
                "1.": "E oti akera Alama i te tuatua i teia au tuatua nei, kua ui atura ratou kiaia kia kite e, me te irinaki ra i te Atua okotai kia rauka mai oki ia ratou te ua tana i tuatua ake nei, me kore ra, ka akapeea oki ratou kia tanu i taua ua nei, me kore ra, i te tuatua tana i tuatua ake nei, e mei tana oki i tuatua e, ka tanuia ki roto i to ratou ngakau, me kore ka akapeea ratou i te taangaanga anga i to ratou akarongo.",
                "2.": "Kua karanga atura a Alama kia ratou, i na, kua karanga mai kotou e, kare e rauka ia kotou i te akamori i to kotou Atua no te mea, kua tuaruia kotou ki vao i to kotou au sunago. Ina ra, te karanga atu nei au kia kotou, mei te mea kua manako kotou e kare e rauka ia kotou i te akamori i te Atua, e tarevake maata to kotou i reira, e e mea tika oki ia kotou kia kimi i te au tuatua i tataia ra, e mei te mea e kua manako kotou e kua apii mai te reira ia kotou i teia, kare rava kotou i marama i te reira.",
                "3.": "Te akamaara ainei kotou i te tatau i ta Zenosa, te peroveta taito i tuatua mai no runga i te pure e te akamori?",
                "4.": "Kua na ko oki aia e, e aroa oki toou e te Atua, kua akarongo mai oki koe i taku pure ka noo ei au ki roto i te metepara ra, kua aroa mai koe iaku i toku pure anga atu no toku au enemi e kua akaariu mai oki koe ia ratou kiaku ra.",
                "5.": "Ae, e te Atua, kua aroa mai oki koe iaku i toku kapiki anga atu kia koe i roto i toku aua, e i toku kapiki anga atu ia koe na roto i taku pure, e kua akarongo mai koe iaku.",
                "6.": "E teianei, e te Atua, me oki au ki toku are, ka akarongo mai rai koe iaku i roto i taku pure.",
                "7.": "E kia tomo au ki roto i toku ra pia, e kia pure atu kia koe ra, e te Atu, kua akarongo mai koe iaku.",
                "8.": "E ka aroa mai koe i to au tamariki me kapiki atu ratou ia koe kia akarongoia e koe, auraka ra e te tangata nei, e ka akarongo mai oki koe ia ratou.",
                "9.": "E te Atua e, kua aroa mai tikai koe iaku, e kua akarongo mai i taku ra au kapikianga i rotopu i taau ra au uipaanga.",
                "10.": "E kua akarongo katoa mai koe iaku i toku tiria angaia ki vao, e ma te takinga kinoia e toku ra au enemi, e kua akarongo katoa mai koe i toku kapikianga e kua atoro oki ia ratou na roto i toou riri, e kua akapou vivikiia ratou.",
                "11.": "E kua akarongo mai oki koe iaku no toku ra au tumatetenga, e toku ra ngakau pikikaa kore i peraʼi, e no taau ra tamaiti koe i aroa mai ei iaku, no reira, ka kapiki ua atu rai au ia koe i roto i toku au tumatetenga, e tei roto ia koe toku rekarekaanga, e kua akataka ke koe i to au akautunga anga iaku nei no taau tamaiti.",
                "12.": "E kua tuatua atura a Alama kia ratou e, kua irinaki ainei kotou ki te au tuatua i tataia ra e te aronga taito?",
                "13.": "I na, me ka akapera oki kotou, me ka irinaki kotou i ta Zenosa i tuatua maira, e i na, kua na ko mai aia e, kua akataka ke koe i taau ra akautungaanga no taau ra tamaiti.",
                "14.": "I na, e aku au taeake, ka ui atu au e, me kua tatau ainei kotou i te au tuatua i tataia? Mei te mea e kua tatau kotou, eaa i kore ei i reira e rauka ia kotou i te irinaki ki te Tamaiti a te Atua.",
                "15.": "Kare oki i tataia e, ko Zenosa anake tei tuatua no taua au mea ra, kareka ra, kua tuatua katoa a Zenoka i taua au mea ra.",
                "16.": "E i na, kua na ko mai aia e, kua riri koe e te Atu i teia aronga nei, no te mea, kare i rauka ia ratou kia kite i toou ra aroa, taau i tuku mai kia ratou ra no taau tamaiti.",
                "17.": "E teianei e aku au taeake, kua kite kotou e, ko te rua o te peroveta tei akakite mai i te tamaiti a te Atua, e no tei kore te tangata i marama i tana tuatua, kua peiia aia ki te toka kia mate",
                "18.": "E i na, kare e ko teia ua tei tuatua ana no te tamaiti a te Atua.",
                "19.": "I na, kua tuatua katoa ana a Mose iaia, e i na, kua akateiteiia tetai akairo i te metepara, e ko te ka akara i taua akairo ra, ka ora ïa. E manganui tei akara e kua ora.",
                "20.": "Ina ra, e toko iti ua tei kite i te aiteanga o taua au mea ra no te marokiakia o to ratou ngakau. E manganui oki tei kore i akara no te marokiakia o to ratou ngakau, e no reira kua mate ratou, e ko te tumu i kore ei ratou i akara, koia oki, kare ratou i irinaki e, ka akaoraia ratou.",
                "21.": "E aku au taeake e, mei te mea e ka ora kotou na roto i te akara ua anga, kare ainei kotou e akara viviki, me ka marokiakia ua atu rai to kotou ngakau i te irinaki kore, e te kope, kia kore to kotou mata e akara, e kia mate kotou.",
                "22.": "Me ka akapera kotou, ka tae mai te mii kia kotou, me kore ra kotou e na reira, e akarakara to kotou mata, e ma te akamata i te irinaki ki te tamaiti a te Atua, e ka aere mai oki aia ka akaora i tona iti tangata, e ka mamae oki aia, e ka mate kia ta ratou au ara, e ka tuakaou mai aia mei te mate mai e raukaʼi i te tangata nei te tuakaouanga, kia tu oki te tangata nei ki mua iaia, kia akavaia i te rā openga kia tau ki ta ratou au angaanga.",
                "23.": "E teianei, e aku au taeake e, te inangaro nei au kia tanu kotou i teia ua ki roto i to kotou ngakau, e me akamata i te tupu, e akapuapinga kotou iaia ki to kotou akarongo. E i na, ka riro mai ei pu rakau, ka nionio mai e tae rava atu ki te ora mutu kore. E kia akamama mai te Atua i taau au angaanga na roto i te rekareka o tana ra tamaiti. E ka tupu teia me inangaro kotou. Amene."
            },
            "34": {
                "1.": "E oti akera taua tuatua ra i te tuatuaia e Alama, kua noo iora aia ki runga i te one, e kua tu iora a Amuleka ki runga e kua apii atura ia ratou na ko atura e.",
                "2.": "E aku au taeake, te manako nei au e, kare e rauka ia kotou kia kore kotou e kite i te au mea tei tuatuaia no te aereanga mai o te Mesia ko tei apiiia kia tatou e, ko te tamaiti aia a te Atua, e kua kite au e, kua apiiia ana teia au mea kia kotou i mua ake ka taka ke ei kotou mei rotopu ia matou.",
                "3.": "E no to kotou inangaro i toku taeake akaperepere, kia akakite atu aia kia kotou e, eaa ta kotou ka rave no to kotou au tumatetenga e kua tuatua atu aia kia kotou kia akapapa i to kotou manako, e kua akamaroiroi atu aia ia kotou kia akarongo e kia akakoromaki.",
                "4.": "I na, kia rauka ia kotou te akarongo e tanu ei kotou i te tuatua ki roto i to kotou ngakau, e kia tamata kotou i tona meitaki.",
                "5.": "E kua kite matou e, ko te uianga maata i roto i to kotou ngakau koia oki, tei roto ainei te tuatua i te tamaiti a te Atua, e me kare ainei e Mesia tetai?",
                "6.": "Kua kite katoa kotou e, kua akakite toku nei taeake kia kotou i te au ngai e manganui, e tei roto te tuatua i te Mesia, e tae atu ei ki te ora.",
                "7.": "Kua tuatua oki toku nei taeake no runga i te tuatua a Zenosa e, ko te akaoraanga, ka na roto mai te reira i te tamaiti a te Atua, e pera katoa te tuatua a Zenoka, e kua tuatua katoa aia kia Mose ei akapapu e, kua tika teia au mea nei.",
                "8.": "E teianei, ka akapapu atu au kia kotou e, kua tika teia au mea nei. I na, te karanga atu nei au kia kotou e, kua kite au e, ka aere mai te Mesia ki te tamariki a te tangata nei kia apai ki runga iaia i te ara a te tangata nei, e ka riro oki aia ei tarangaara no te ara a to teianei ao, i na, ko te Atu ko te Atua tei tuatua mai i te reira.",
                "9.": "E mea tau oki te reira, kia akonoia tetai tarangaara, kia tau oki ki te ravenga maata a te Atua mutu kore, e kia akonoia tetai tarangaara e tikai, e me kore, ka mate ua te tangata nei e tikai, koia oki, kua ketaketa, kua inga, e kua ngaro ratou, e ka mate ratou e tikai, mari ra, na roto i te tarangaara ko tei akonoia kia tau ki te tuatua tika ra.",
                "10.": "E mea tika oki te atinga maata e te openga e auraka ra te atinga tangata, eiaa katoa te atinga puaka, eiaa katoa i te atinga o te manu reva, no te mea, kare ïa e riro ei atinga tangata, ina ra, kia riro ïa ei atinga aite kore, e te mutu kore e tikai.",
                "11.": "Kare oki e tika i tetai tangata i te akaatinga i tona uaorai toto ei akakore i te ara a tetai ke. E teianei, me ta tetai tangata i tetai tangata, ka akakore ainei ta tatou ture tika i te ora o tona taeake? Te karanga atu nei au kia kotou e, kare.",
                "12.": "Ina ra, te inangaro nei te ture i te ora o taua tangata tei ta i te tangata ra, no reira, kare rava tetai mea i meangiti ake i te tarangaara aite kore e rauka i te apai ke i te ara a to teianei ao.",
                "13.": "E tenana, e mea meitaki kia akonoia tetai atinga maata e te openga, ei reira e meitaki ei, e ka akamutu i te akamaringi toto, e ka tupu i reira te ture a Mose e ka akakikiia te katoatoa e kare rava tetai iota e tetai vaʼi iti poepoe, e ngaro.",
                "14.": "E i na, ko te aiteanga tikai teia o te ture, e na te reira katoa e akakite atea mai i taua atinga maata e te openga ra, ko te tamaiti ïa a te Atua, e mea aite kore ïa e te mutu kore katoa.",
                "15.": "E na reira oki aia i te akatupu anga i te ora ki te aronga tei irinaki ki tona ra ingoa, ko te akakoroanga oki teia i taua atinga openga ra kia akatupu i te aroa, tei akakauraro i te tuatua o te akautungaanga, e tei akatupu katoa i te ravenga ki te tangata nei kia rauka ia ratou te akarongo e te tataraara.",
                "16.": "E no reira, ka tika i te aroa i te akakore i te au tuatua o te akautungaanga, e ma te takako mai ia ratou ki te rima o te ora, e vaioia oki tei kore i rauka te akarongo e tae rava atu ki te tataraara, ki te katoaanga o te ture o te akautunga anga, e no reira, ko tei rauka ua te akarongo e tae roa atu ki te tataraara ka rauka iaia te ravenga maata e te mutu kore o te akaoraanga.",
                "17.": "E no reira, kia oronga mai te Atua kia kotou e taku au taeake, te akarongo e te tataraara, e kia akamata i te kapiki atu i tona ra ingoa tapu, e kia aroa mai aia ia kotou.",
                "18.": "Koia ia, e kapiki atu kotou kiaia kia aroa mai, e maroiroi oki aia kia akaora.",
                "19.": "Koia ia, kia taakaaka ia kotou, e ma te pure tamou atu kiaia.",
                "20.": "E kapiki atu kiaia, ia kotou i roto i to kotou aua kia tiaki mai i ta kotou anana.",
                "21.": "E kapiki atu iaia i roto i to kotou au are no to kotou ngutuare tangata, mei te popongi, avatea e te aiai.",
                "22.": "Koia ia, kia kapiki atu kiaia kia patoi atu i te mana o to kotou au enemi.",
                "23.": "Koia ia, e kapiki atu kiaia, kia patoi atu i te tiaporo, ko tei riro ei enemi ki te aronga tuatua tika katoatoa.",
                "24.": "Kia kapiki atu kotou kiaia, kia tiaki mai i ta kotou au apinga tanu i roto i te aua, kia manuia oki kotou.",
                "25.": "Kia kapiki atu kotou no ta kotou au anana i roto i te aua, kia maata atu ratou.",
                "26.": "Ina ra, kare ko teia anake ua, kia oronga atu ra kotou i to kotou vaerua katoa ki roto i toou pia, e toou ra ngai muna, e ki roto i te metepara.",
                "27.": "E me kare koe e kapiki atu ki te Atu, kia ki tikai toou ngakau, i te pure putuputu atu kiaia, ei meitaki no kotou, e pera katoa no te aronga e pini uake ia kotou.",
                "28.": "E teianei, e aku taeake akaperepere, te karanga atu nei au kia kotou, auraka e manako e, ko teia ua, i muri ake i to kotou rave anga i teia au mea nei e me uri ke kotou mei tei ngere, e tei vai taaka ua, e ma te kore e atoro atu i tei maki e tei tumatetenga e kare koe e oronga atu i tetai o taau au apinga tei rauka ia kotou ki tei ngere, te karanga atu nei au kia kotou e, mei te mea e kare kotou e rave i tetai o teia au mea nei, i na, kua riro ta kotou au pure ei mea neneva e te puapinga kore, e kua riro kotou ei au tangata pikikaa, tei uuna i te akarongo.",
                "29.": "E no reira, me kore kotou e akamaara i te aroa atu, kua riro ia kotou mei te ota ko tei akarukeia e te aronga tāmā auro, (e mea puapinga kore oki ïa) e e takatakaiia e te vaevae tangata.",
                "30.": "E teianei e aku au taeake, te inangaro nei au kia aere mai kotou kia apai mai i te ua o te tataraara mei ta kotou i kite e tei akapapuia mai e te au tataanga tapu ra.",
                "31.": "E te inangaro nei au kia aere mai kotou ma te ngakau ketaketa kore, i na oki, ko te taime teia, e te ra no to kotou akaoraangaia, e no reira me tataraara kotou ma te kore e akaketaketa i to kotou ngakau ka akatupuia te ravenga maata o te ora no kotou.",
                "32.": "I na oki, tei teia oraanga nei te taime no te tangata kia akateateamamao i te aravei atu i te Atua i na, te rā o teia oraanga nei ko te rā ïa kia rave te tangata nei i ta ratou angaanga.",
                "33.": "E teianei, mei taku i tuatua atu kia kotou e, e manganui oki to kotou kite, e no reira te ako atu nei au ia kotou e, auraka kotou e tavarevare i te rā o to kotou tataraara anga e tae rava atu ki te openga, e i muri ake i teia rā o teia oraanga nei, ko tei orongaia mai ki te tangata kia teateamamao no te ao mutu kore, i na, me kore kotou e rave meitaki i te angaanga i teia oraanga nei, me tae mai te poiri kare e angaanga e rauka i te rave.",
                "34.": "Kare e tika ia kotou kia karanga e, ka aratakiia kotou ki taua openga rikarika ra e ka tataraara au, e ka uri au ki toku Atua. Kare, kare e tika ia kotou kia tuatua i teia, no te mea ko te vaerua tei noo ki roto i to kotou kopapa i te taime e mate ei kotou, e mana to taua vaerua rai kia noo ki roto i to kotou kopapa i te ao mutu kore.",
                "35.": "I na, me taroaroa kotou i te rā e tataraaraʼi kotou, e me tae mai te mate, kua riro kotou ei tavini no te vaerua o te tiaporo, e kua rave aia ia kotou nona, no reira oki te Vaerua o te Atua i akaruke ei ia kotou e kare atura ona e noo anga i roto ia kotou, e ko te tiaporo tei mana ki rungao ia kotou, e ko te openga ïa o te aronga rave i te au mea kikino.",
                "36.": "E kua kite au i te reira, no te mea kua karanga mai te Atua e, kare aia e noo ki roto i te nao viivii, ka noo ra aia ki roto i te ngakau o te aronga tuatua tika, e te karanga katoa maira aia e, ka noo te aronga tuatua tika ki roto i tona ra basileia, e kare e aere akaou ki vao, ina ra, ka akateateaia to ratou kakau ki te toto o te mamoe.",
                "37.": "E teianei, e aku au taeake akaperepere, te inangaro nei au kia akamaara kotou i teia au mea nei, e kia angaanga kotou i to kotou uaorai akaoraanga ma te mataku ki mua i te Atua, e kia kore oki kotou e pikikaa akaou i te aereanga mai o te Mesia.",
                "38.": "E kia kore oki kotou e patoi akaou i te Vaerua Tapu, ina ra, kia ariki kotou iaia, e kia tuku ki rungao ia kotou i te ingoa o te Mesia, e kia taakaaka kotou ia kotou ki raro i te one no atu e, eaa te ngai, ma te akamori i te Atua i te vaerua, e i te tuatua mou e te ngai katoa e noo ei kotou, e kia noo kotou ma te akameitaki iaia i te au rā katoatoa, no te aroa e te au akameitakianga tana i oronga mai kia kotou ra.",
                "39.": "E te akamaroiroi atu nei au ia kotou e aku au taeake kia tiaki kotou ma te pure tukumoe kore, kia kore kotou e arataki keia e te timataanga a te tiaporo, e kia kore kotou e vi iaia e kia kore kotou e riro mai ei tavini nona i te rā openga, e i na, e kare aia e tutaki ia kotou ki te mea meitaki.",
                "40.": "E teianei e aku au taeake akaperepere, te akamaroiroi atu nei au ia kotou kia akakoromaki kotou i te au tu takinga kino ravarai e auraka ïa kotou e akakino atu ia ratou tei tuaru mai ia kotou ki vao no to kotou veve maata, ko te riro aea mai kotou ei au tangata ara mei ia ratou rai.",
                "41.": "Kia maru ra kotou e kia akakoromaki i teia au tumatetenga ma te irinakinga ngaueue kore e penei ake a tetai rā ka akangaroi kotou mei to kotou au tumatetenga."
            },
            "35": {
                "1.": "E oti akera ta Amuleka tuatua anga i teia au tuatua, kua akaruke atura ratou i taua urupu maata ra kua aere atura ki te enua ko Ieresona",
                "2.": "E oti akera te toenga o te au taeake i te ako anga atu i te tuatua ki te ngati Zoroma ra, kua aere katoa maira ratou ki te enua ra ko Ieresona.",
                "3.": "E i na, e putuputu maira te au tuanga rongonui o te ngati Zoroma, e kua uriuri no runga i te tuatua tei akoia atu kia ratou, kua riri iora ratou no taua tuatua ra, e kua riro oki ei akakino i ta ratou au angaanga pikikaa no reira i kore ei ratou e akarongo atu ki taua tuatua ra.",
                "4.": "Kua akaputuputu iora te au tangata katoatoa e pini ua ake te enua, e kua uriuri ratou no runga i te tuatua tei tuatuaia ake nei.",
                "5.": "I na, kare oki to ratou au tutara, e to ratou au taunga, e to ratou au puapii i akakite mai ki te tangata i to ratou inangaro e no reira, kua kimi uuna ua ratou i te au manako o te au tangata katoatoa.",
                "6.": "E kitea akera e ratou te manako o te au tangata katoatoa, e ko te aronga i ariki i te tuatua a Alama e tona ra au taeake kua uriia ratou ki vao, e manganui oki ratou, e kua aere atura ratou ki te enua ra ko Ieresona.",
                "7.": "E kua tauturu atu rai a Alama e tona au taeake ia ratou.",
                "8.": "Kua riri iora te ngati Zoroma i te au tangata o Amona i Ieresona ra, e te akaaere maata o te ngati Zoroma, e tangata kino oki kua unga aia i te karere ki te au tangata o Amona e kua inangaro oki aia kia tuaru ke atu ratou i te au tangata katoatoa tei aere mai ki to ratou enua mei rotopu atu ia ratou ra.",
                "9.": "E kua tuku atura aia i te tuatua akamataku maata no ratou. Kare ra te ngati Amona i mataku i ta ratou tuatua, e no reira kare ratou i tuaru atu ia ratou ki vao, ina ra, kua ariki ratou i te au tangata ngere o te ngati Zoroma tei aere mai kia ratou ra, kua angai ia ratou e kua akakakau ia ratou e kua oronga ia kia ratou te enua ei ipukarea no ratou, i na, kua tauturu atu ratou kia tau ki to ratou inangaro.",
                "10.": "Kua akatupu iora te reira i te riri o te ngati Zoroma ki te au tangata o Amona ra, e kua akamata iora ratou i te kairo atu ki te ngati Lamana e kia akatupu katoa i to ratou riri kia ratou.",
                "11.": "Kua akamata iora te ngati Zoroma, e te ngati Lamana i te akateateamamao no te tamaki atu ki te au tangata o Amona, e pera katoa ki te ngati Niphai.",
                "12.": "E ope akera te tai ngauru ma itu o te mataiti i te tutaraanga o te au akava ki rungao i te tangata o Niphai ra.",
                "13.": "Akaruke atura te au tangata o Amona i te enua ra ko Ieresona, e kua aere atura ratou ki te enua ko Meleka, e kua oronga atura i te enua ra ko Ieresona ki te au nuku o te ngati Lamana, e te nuku o te ngati Zoroma, e kua akamata iora tetai tamaki i rotopu i te ngati Lamana e te ngati Niphai, e i roto i te tai ngauru ma varu o te mataiti i te tutaraanga o te au akava, e ka akakiteia atu te tuatua no to ratou tamakianga a muri atu.",
                "14.": "E oki maira Alama, e Amona e to raua au taeake, e pera katoa ki nga puke tamaroa a Alama ki te enua ra ko Zarahemela, kua riro oki ratou ei raverave i roto i te rima o te Atu, i te arataki anga mai i te ngati Zoroma kia tataraara e ko ratou tei tataraara, kua tuaru ia ratou mei to ratou enua, ina ra, e enua noo anga to ratou i te enua ko Ieresona, kua rave ratou i te au apinga tamaki ei paruru ia ratou, e ta ratou au vaine, e te tamariki, e to ratou enua.",
                "15.": "Kua tumatetenga iora a Alama no te ara a tona iti tangata, e no te tamaki, e te akamaringianga toto, e te tauetono i rotopu ia ratou, kua aere aia, e kua tonokia aia ei akakite atu i te tuatua ki te au tangata katoatoa i roto i te oire, e no tei kite aia i te ngakau marokiakia o te tangata ra, e e riri oki ratou i te tuatua tika, e kua tumatetenga tikai tona ngakau.",
                "16.": "E no reira, kua akaputuputu maira aia i tana au tamaroa ki te ngai okotai kia akakite tataki tai aia kia ratou i te au mea o te tuatua tika ra, e te vai rai te tuatua o tana au aka—ueanga tana i tuku atu kia ratou mei tei tau ki tona akapapaanga."
            },
            "36": {
                "intro": "Te akaueanga a Alama ki tana tamaiti ko Hilamana.",
                "1.": "E taku tamaiti, e akarongo mai ana ki taku nei tuatua, te akakite atu nei au kia koe e, me ka akono koe i te tuatua a te Atua, ka manuia koe i runga i te enua.",
                "2.": "Te inangaro nei au kia rave koe mei taku rai i rave ana, i te akamaara anga i te tuikaaanga o to tatou ai tupuna, i noo ana oki ratou ki roto i te tuikaaanga e kare e tangata i akaora ia ratou mari ua ra ko te Atua o Aberahama, e te Atua o Isaaka, e te Atua o Iakoba e nana tikai oki i akaora ia ratou i roto i to ratou au tumatetenga.",
                "3.": "E teianei, e taku tamaiti e Hilamana, te vai mapu ua ra koe, e no reira, te ako atu nei au ia koe e kia akarongo meitaki mai koe i taku tuatua, e apii katoa koe i taku nei tuatua, kua kite oki au e, ko tei irinaki ki te Atua ra ka tauturu mai aia ia ratou i to ratou au tumatetenga, e to ratou au manamanata, e to ratou au mate, e ka akateiteiia ratou i te rā openga.",
                "4.": "Eiaa koe e manako e kua kite au i te reira iaku uaorai, kare i te kopapa nei, na roto ra i te vaerua, kare e na roto i te manako tangata nei na roto ra i te Atua.",
                "5.": "E i na, te karanga atu nei au kia koe e, naringa kare au i anauia ki te Atua, kare au e kite i teia au mea nei, ina ra, na te Atua rai, na roto i te vaa o tana au angela tapu, i akakite mai i teia au mea nei kiaku, e kare e no tetai mea meitaki noku ra.",
                "6.": "I aere katoa ana au e te au tamaroa a Mosaia ra, i te kimi anga kia takino atu i te akonoanga a te Atua, ina ra, kua tono mai te Atua i tana angela tapu kia tāpū ia matou i te pae mataara.",
                "7.": "E i na, kua tuatua mai aia kia matou mei te reo o te mangungu, e kua ruketekete te enua i raro i to matou vaevae, e kua topa pouroa matou ki runga i te one, kua tae mai oki te mataku o te Atua kia matou.",
                "8.": "Ina ra, kua na ko maira te reo kiaku nei e, ka tu, e kua tu maira au ki runga, e kite atura au i te angela.",
                "9.": "E kua na ko maira aia kiaku e me te inangaro ra koe i te mate, eiaa koe e titau akaou atu i te tamate atu i te ekalesia a te Atua.",
                "10.": "Topa atura au ki runga i te one, e ko te roa oki, e toru po, e toru oki ao e kare e rauka iaku i te amama i toku vaa, e kare oki e rauka iaku te maroiroi ki toku au paupauanga.",
                "11.": "E manganui oki te au mea ta te angela i tuatua mai kiaku ra, e kua akarongoia e toku au taeake, ina ra, kare au i rongo atu ia ratou, e i toku rongo anga i te tuatua e, me te inangaro ra koe i te mate, auraka e tamate atu i te ekalesia a te Atua, kua ki tikai oki au i te mataku maata e te umere, mei te mea ra e ka mate au, kua topa atura au ki runga i te one, e kare atura au i rongo akaou atu i tana tuatua.",
                "12.": "Kua akamamaeia ra au ki te mamae mutu kore, e taitaia akera toku ngakau no taku ra au ara.",
                "13.": "I na, kua maara iaku taku au ara e taku au tuatua tika kore, e kua mamae toku ngakau i te mamae maata o ade ra, e kua kite au e, kua patoi au i toku Atua, e kare oki au i akono i tana au akaueanga tapu ra.",
                "14.": "E kua ta oki au i tana au tamariki e manganui, me kore, kua arataki atu au ia ratou ki te mate, e kua maata oki taku ara i rave ana e no te manako e ka aere atu au ki mua i te aroaro o taku Atua, kua mamae takiri toku ngakau, i te vinivini aite kore.",
                "15.": "E kua manako au i roto iaku e, naringa ka tika kia tuaruia au e kia akakoreia i te vaerua e i te kopapa katoa, e kia kore au e tu ki mua i te aroaro o toku Atua e kia akavaia no taku au angaanga i rave.",
                "16.": "E teianei, e toru rā e toru po i toku mamaeanga, e kua aite tikai ki tetai vaerua akaapaia ra.",
                "17.": "E kua akaperaia oki au i te mamae, e kua tumatetenga katoa au i te akamanako anga i taku au ara e manganui, i na, kua akamanako au e, i rongo ana au i toku metua tane i te totou anga atu ki te tangata no te tae anga mai o te tai, ko Iesu Mesia, te tamaiti a te Atua ei tarangaara no to te ao nei.",
                "18.": "E i toku opu anga i teia manako nei, kua kapiki atura au i roto i toku ngakau e, e Iesu e, te tamaiti a te Atua ra, e aroa mai koe iaku nei, tei roto au i te au mamae kavangu ra, e kua koropiniia au e te tapeka mutu kore o te mate ra.",
                "19.": "E teianei, i toku akamanakoanga i teia, kare au i akamaara akaou i toku au mamae e kare oki au i akamaara akaou i taku ra au ara.",
                "20.": "Aue oki te rekareka e te marama umere taku i kite, i na, kua ki tikai toku ngakau i te rekareka, kua tae atura ïa ki te aite o toku ra mamae maata.",
                "21.": "E te karanga atu nei au kia koe e taku tamaiti, kare e mea mamae atu e te kavangu atu mei toku au mamae. E te karanga akaou atu nei au kia koe e taku tamaiti, e i tetai tua mai, kare atu e mea e aite ki te vene e te reka mei toku rekareka.",
                "22.": "E kua manako au e, te kite ra au, mei to tatou metua ra ko Lihai i kite i te Atua i te noo anga ki runga i tona ra terono, e kua koropiniia aia e te urupu angela e kare e rauka kia tarē, te imene ra ma te akapaapaa i to ratou Atua, e kua inangaro akera au kia noo ki reira.",
                "23.": "I na, kua rauka akaou te maroiroi i toku au mero, e kua tu au ki runga i oku nga vaevae, ma te akakite atu ki te au tangata e, kua anauia au ki te Atua ra.",
                "24.": "E mei reira e tae rava mai ki teianei, kua rave au i te angaanga ma te akangaroi kore, kia arataki mai oki au i te tangata kia tataraara, e kia tongi oki ratou i te rekareka maata taku i tongi ra, e kia anau katoaia oki ratou ki te Atua, e kia ki oki i te Vaerua Tapu.",
                "25.": "E i na, e taku tamaiti, te oronga mai nei te Atua i te rekareka maata kiaku nei no te ua o taku nei angaanga.",
                "26.": "E no te tuatua oki tana i tuku mai kiaku nei, i na, e manganui i reira tei anau mai ki te Atua, e kua tongi mei taku rai i tongi, e kua kite te mata e te mata mei taku i kite ra, e no reira, kua kite ratou i teia au mea nei taku i tuatua atu e mei taku oki i kite ra, e ko taku e kite nei, no ko mai ïa i te Atua ra.",
                "27.": "E kua tauturuia oki au i roto i te au tu tumatetenga e te taitaia, e te au tu mate, e na te Atua i akaora iaku i te tapekaanga, e te tuikaaanga, e mei te mate, e te irinaki nei au iaia, e ka akaora rai aia iaku.",
                "28.": "E te kite nei au e, ka akatu mai aia iaku ki runga i te rā openga, kia noo ma ïa katoa ki tona ra kaka, e ka akameitaki au iaia e tuatau ua atu, e nana oki i arataki mai i to tatou ai tupuna mei Aiphiti maira, e nana oki i tamate i te ngati Aiphiti i roto i te Tai Muramura, e kua arataki mai aia ia ratou na roto i tona mana ki te enua taputou, e kua akaora aia ia ratou mei te tuikaaanga i tera tuatau, i tera tuatau.",
                "29.": "Nana oki i apai mai i to tatou ai tupuna mei te enua mai ko Ierusalema, e na roto katoa i tona mana mutu kore i akaoraʼi aia ia ratou mei te tuikaaanga ra i tera tuatau, i tera tuatau, e tae rava mai ki teia ra nei, e kua tamou meitaki au ma te akamaara i to ratou tuikaaanga, e kua tau oki ia koe kia tamou ma te akamaara i to ratou tuikaaanga, mei taku oki i akamaara ra.",
                "30.": "E i na, e taku tamaiti, kare e ko teia ua, e mea tau oki kia kite koe mei taku i kite ra e, me akono meitaki koe i te au akaueanga a te Atua ka manuia koe i runga i te enua, e kia kite katoa koe e, e mei te mea e kare koe e akono meitaki i te au akaueanga a te Atua, ka tipu keia koe mei mua i tona aroaro. Kua tau oki teia ki tana ra tuatua."
            },
            "37": {
                "1.": "E teianei, e taku tamaiti e Hilamana, te akaue atu nei au ia koe kia rave koe i te papa tuatua tei tukuia mai kiaku.",
                "2.": "E te akaue katoa atu nei au ia koe kia tata i tetai papa tuatua no teia iti tangata nei, mei taku i tata ra ki runga i te papa a Niphai, e kia akatapu i teia au mea nei mei taku i akono ra, e mei taku i akono ra, no tetai akakoroanga puapinga oki ratou i akonoiaʼi.",
                "3.": "E teia papa veo nei, tei runga i te reira te au kotikotianga tapu, ko tei akakite mai i te akapapaanga o to tatou ai tupuna mei muatangana mai.",
                "4.": "E i na, kua totouia e to tatou ai metua e, ka akonoia ratou e ka tukuia atu oki ki tera uki ki tera uki, e ka akonoia oki e te rima o te Atua e tae rava atu ki te tuatau e tukuia atu ei ki te au enua katoa, e te au reo, e te au kopu, e te au iti tangata, kia kite oki ratou i te au tuatua ngaro i roto ra.",
                "5.": "E i na, me akono meitakiia taua au papa ra, ka vai rai to ratou kanapanapa, i na, ka vai atu rai to ratou kanapanapa e ka pera katoa oki te au papa tei vairanga i te au tataanga tapu.",
                "6.": "Ka manako paa koe e, e mea neneva te reira kiaku nei, ina ra, te karanga atu nei au kia koe na, na roto i te mea iti e te mama ua e akatupuiaʼi te au mea maata, e na te au mea rikiriki e taakama atu i te aronga pakari ra.",
                "7.": "Te angaanga katoa nei te Atu ko te Atua na roto i te au ravenga kia akatupu i tona au akakoroanga mamaata e te mutu kore, e na roto i te au ravenga rikiriki e taakama atu ei te Atua i te aronga pakari ra, e ka akatupu oki aia i te akaoraanga no te au tangata e manganui.",
                "8.": "E teianei, i mua ake nei, kua inangaro te Atua kia akono meitakiia teia au mea nei, i na oki, te akamaata ra te reira i te manako o teia aronga, e kua akakite mai kia ratou e manganui i ta ratou au ara, e kua arataki maira ia ratou ki te kite o te Atua e tae roa atu ki te ora o to ratou vaerua.",
                "9.": "I na, te karanga atu nei au kia koe, naringa kare teia au mea i tataia ki roto i teia papa tuatua, kare e rauka ia Amona e tona ra au taeake i te akaariu mai i te tausanianga o te ngati Lamana mei te au tuatua pikikaa tei tukuia mai e to ratou ai metua, e na teia au papa tuatua, e na ta ratou au tuatua i arataki mai ia ratou ki te tataraara, i na, kua aratakiia mai ratou ki te kite o te Atu to ratou Atua, e kia rekareka ia Iesu Mesia to ratou Akaora.",
                "10.": "Koai oki tei kite e, ka riro paa te reira ei ravenga i te arataki anga mai ia ratou e manganui, e to ratou au taeake ngakau ketaketa e manganui ra, e ko te ngati Niphai te akaketaketa nei i to ratou ngakau ki roto i te kino e te akono kore i te kite o to ratou Akaora.",
                "11.": "E teianei, kare taua au tuatua ngaro i akakite papuia mai kiaku nei, no reira, otira ua.",
                "12.": "E ka rava ua paa me karanga au e, kua akonoia taua au papa ra no tetai akakoroanga pakari, ko te Atua anake oki tei kite i taua akakoroanga ra e te akaaere ra oki aia ma te pakari ki rungao i tana au angaanga, e tika oki tona au mataara, e ko tona aereanga e mea mutu kore ïa.",
                "13.": "E akamaara, e akamaara, e taku tamaiti e Hilamana i te pakari o te au akaueanga a te Atua. Kua na ko mai oki aia e, me akono kotou i taku au akaueanga ka manuia kotou i runga i te enua, me kore ra kotou e akono i tana au akaueanga, ka tipuia kotou mei mua i tona aroaro.",
                "14.": "E teianei, e akamaara e taku tamaiti kua oronga mai te Atua i teia au mea tapu kia koe, e nana oki i akono i te reira e i akatapu, e nana katoa i akono ei vairanga no tetai akakoroanga pakari nana ra, kia tika iaia kia akaari mai i tona ra mana ki te uki a muri ake.",
                "15.": "E teianei, te tuatua atu nei au kia koe, ma te vaerua o te totou e, me akaapa koe i te au akaueanga a te Atua, i na, ko teia au mea tapu nei ka rave keia ïa mei ia koe e te mana o te Atua, e ka tukuia atu koe kia Satani, kia pueu ke atu koe mei te ota e pueu ke atu i te matangi ra.",
                "16.": "Ina ra, me akono koe i te au akaueanga a te Atua, e kia rave oki koe i teia au mea tapu nei mei ta te Atu i akaue mai kia koe, (e kia pati oki koe ki te Atua i te au mea taau ka rave ra e tau ei) i na, kare rava e rauka i te mana o te ao nei, e to ade i te rave atu i te reira mei ia koe, tei te Atua oki te mana kia akatupu i tana ra tuatua.",
                "17.": "E ka akatupu pouroa oki aia i te au tuatua tana i taputou atu kia koe na, e kua akatupu katoa aia i tana au taputouanga tana i oronga mai ki to tatou ai metua.",
                "18.": "Kua taputou mai oki aia kia ratou e, ka vai meitaki ua teia au mea nei no tetai akakoroanga puapinga iaia ra, e kia akaari mai aia i tona mana ki te uki a muri ake.",
                "19.": "E teianei, kua akatupu aia i tetai akakoroanga, koia oki, i te akaokianga mai i te au tangata Lamana e manganui ki te kite o te tuatua mou, e kua akaari mai oki aia i tona mana kia ratou, e ka akakite katoa mai aia i tona mana kia ratou ki te au uki a muri ake, e no reira, ka vai meitaki rai ratou.",
                "20.": "E tenana, te akaue atu nei au ia koe e taku tamaiti e Hilamana, kia maroiroi koe i te akatupu anga i taku tuatua, e kia maroiroi oki koe i te akono anga i te au akaueanga a te Atua mei tei tataia ra.",
                "21.": "E teianei, ka tuatua atu au kia koe no nga papa e rua ngauru ma ā, kia akono koe, kia akakiteia ki teia iti tangata nei i te au mea ngaro, e te angaanga poiri ra, e ta ratou au angaanga muna, koia oki, ko te angaanga muna a taua aronga i akakoreia ra, kia akakiteia ta ratou ta tangata, e ta ratou keia, e te aru, e ta ratou au angaanga kino e te viivii ki teianei iti tangata e kia akono meitaki koe i teia uri reo.",
                "22.": "I na, te akara maira oki te Atu, ki tona ra au tangata i to ratou rave anga i te angaanga poiri, kua rave ngaro oki ratou i te ta tangata e te au angaanga viivii, e kua karanga mai oki te Atu e, me kore ratou e tataraara ka akapouia ratou i te enua nei.",
                "23.": "Kua na ko maira te Atu, ka akapapa au i tetai toka na taku tavini ra ko Katelema, te ka marama i te poiri ei turama e kia akakite atu au ki toku ra au tangata tei tavini mai iaku nei i te angaanga a to ratou au taeake, koia oki, ta ratou au angaanga ngaro, e ta ratou angaanga poiri e te viivii.",
                "24.": "E teianei, e taku tamaiti, kua akapapaia teia uri reo nei ei akatupu i te tuatua a te Atua i te na ko anga mai e,",
                "25.": "Ka apai mai au mei te ngai poiri mai ki te marama ta ratou au angaanga ngaro e te viivii, e me kore kotou e tataraara, ka takore au ia ratou mei te ao nei, e ka akaari mai au ki te marama i ta ratou au angaanga muna e te viivii ki te au enua ravarai te ka noo ki te enua a muri atu.",
                "26.": "E teianei e taku tamaiti, te kite nei tatou e, kare ratou i tataraara, e no reira, kua akapouia ratou, e kua tupu te tuatua a te Atua, e kua akakiteia mai te marama ta ratou au angaanga poiri, e kua kite oki tatou.",
                "27.": "E teianei, e taku tamaiti, te akaue atu nei au ia koe, kia tāpū koe i ta ratou au taputou, e ta ratou ture, e ta ratou akatikaanga, i roto i ta ratou au angaanga viivii, e ta ratou au akairo, e te piri, auraka kia tukuia atu ki teia iti tangata nei, kia kore oki ratou e kite, ko te topa aea ratou ki roto i te poiri, e ko te mate aea.",
                "28.": "I na, te vai nei tetai taumaa i runga i te enua, e ka tae mai te mate ki te katoatoa o te aronga rave angaanga poiri, kia tau ki te mana o te Atua, e kia tae ki te tuatau e tau ei ratou i te mate no to ratou kino, e te inangaro nei au kia kore teia nei aronga e tamateia.",
                "29.": "E no reira, e tāpū marie koe i teia au ravenga muna nei e te taputou, mei teia iti tangata nei, e ka akakite mai oki koe i ta ratou au ara, e te ta tangata e te au mea viivii, e ka apii oki koe ia ratou kia rikarika i taua kino ra, e te angaanga kikino, e te ta tangata, e apii katoa atu koe ia ratou e, kua tamateia teia aronga nei no to ratou au tu kino, e te au angaanga viivii e ta ratou ta tangata.",
                "30.": "E i na, kua ta ratou i te au peroveta a te Atu tei aere mai i te akakite mai kia ratou i to ratou au tarevake, e ko te toto o te aronga i taiaia ra, kua kapiki atu te reira ki te Atu, to ratou Atua kia akaoko mai i te aronga i ta ia ratou ra, e kua tae mai te akaapaanga a te Atua ki rungao i te aronga rave angaanga poiri ra, e te au angaanga muna e te viivii ra.",
                "31.": "E ka taumaaia te enua nei e tuatau ua atu i te aronga rave angaanga poiri e te kikino ra, e mate ua atu ratou, kia tataraara rava ra ratou i mua ake ka ki ei ratou i te ara.",
                "32.": "E teianei e taku tamaiti, e akamaara i te au tuatua taku i tuatua atu kia koe, auraka e tuku atu ki teia iti tangata nei i teia au ravenga muna nei, ina ra, e apii atu kia ratou i te riri mutu kore no te kino e te ara.",
                "33.": "E ako atu ia ratou kia tataraara, ma te akarongo ki te Atu ko Iesu Mesia, apii atu ia ratou kia maru ma te akaaka o te ngakau, apii atu ia ratou kia autu i te au timataanga a te tiaporo, ma to ratou akarongo ki te Atu ko Iesu Mesia.",
                "34.": "Apii atu ia ratou kia kore e roiroi i te au angaanga meitaki, ina ra, kia akaaka te ngakau, e ka rauka oki te akangaroianga no to ratou vaerua.",
                "35.": "E akamaara, e taku tamaiti e apii i te pakari i toou ou anga, e apii i toou ou anga ra i te akono i te au akaueanga a te Atua.",
                "36.": "E pati atu ki to Atua kia tauturu mai aia ia koe i te au mea ravarai, e te au mea katoa taau e rave ra, kia riro ïa na te Atu, e te au ngai taau ka aere ra, kia riro ïa no te Atu, kia riro toou manako e na te Atu e akaaere, e kia tuku oki koe i te aroa o toou ngakau ra ki runga i te Atu e tuatau ua atu.",
                "37.": "E ui atu ki te Atu i te au mea ravarai taau ka rave, e nana e arataki ia koe ki te meitaki, e me takoto koe ki raro i te po, e takoto ma te pure atu ki te Atu, kia tiaki mai aia ia koe i toou moeanga, e me tu mai koe ki runga i te popongi, kia ki oki toou ngakau i te rekareka ma te akameitaki atu i te Atua e me rave koe i teia, ka akateiteiia koe me tae ki te ra openga.",
                "38.": "E teianei, e taku tamaiti, e tuatua taku ka tuatua atu kia koe no runga i te apinga ta to tatou ai metua i karanga, e poro, me kore, e kaveinga e kua kapiki to tatou ai metua e, e Liahona, ko tei uriia e ko te kaveinga, e na te Atua oki i akateateamamao i te reira.",
                "39.": "E i na, kare rava e rauka i te tangata kia rave i te angaanga tuke mei te reira te tu. E i na, kua akapapaia te reira, kia akakite atu ki to tatou metua i te kaveinga ka aere ei ratou na roto i te metepara.",
                "40.": "Kua angaanga oki te reira kia tau ki to ratou akarongo ki te Atua ra, no reira, kia irinaki ratou ma te akarongo e, ka akatano te Atua i taua nga auri meangiti ra ki te ngai e aereia e ratou ra, i na, kua tupu oki te reira, e no reira, kua riro teia ei semeio kia ratou e e manganui atu oki te semeio tei raveia e te mana o te Atua i tera ra, e i tera ra.",
                "41.": "E no tei raveia teia au semeio nei na roto i te au ravenga iti, i na, kua akakiteia mai i tetai au angaanga umere maata kia ratou. Kua kope ra ratou, e te ngaropoina i te taangaanga i to ratou akarongo e te maroiroi, e ko taua au angaanga umere ra, kua ngaro ke, e kare to ratou tere i aere ki mua.",
                "42.": "Kua noo ratou ki roto i te metepara, koia oki, kare i aere tika atu, e no ta ratou au ara i mate ei ratou i te pongi e te kaki vai.",
                "43.": "E teianei, e taku tamaiti, te inangaro nei au kia kite koe e, e taipe te reira au mea, e kua kope oki to tatou au metua i te akono i teia kaveinga nei, (i na, e au mea teia no te kopapa nei,) i kore ei ratou i akameitakiia, koia katoa ïa i to te vaerua.",
                "44.": "I na, e mea ngoie ua i te akarongo ki te tuatua a te Mesia, te ka akakite mai kia koe i te mataara tika e tae atu ei ki te rekareka mutu kore, koia katoa ïa, e mea ngoie ua no to tatou au metua kia akarongo ki teia kaveinga nei, te ka akakite mai kia ratou te ara tika e tae ua atu ei ki te enua taputou.",
                "45.": "E teianei, te karanga atu nei au e, kare ainei te reira i te taipe? Mei ta teia kaveinga tikai i arataki mai i to tatou au metua i te aru anga i taua akakiteanga ra ki te enua taputou, ka na reira oki te tuatua a te Mesia ra i te arataki anga ia tatou kia o atu mei teia nei ngai kino ki tetai ngai meitaki roa atu.",
                "46.": "E taku tamaiti, auraka tatou e kope no te mama ua o te ara, kua na reira oki to tatou au metua, kua tukuia mai oki te ravenga kia ratou, e me akara ratou, ka oraia ratou, e pera katoa kia tatou. Kua akateateamamaoia te ara, e me akara tatou, ka ora tatou e tuatau ua atu.",
                "47.": "E teianei e taku tamaiti, kia akono meitaki koe i teia au mea tapu, koia oki kia akara ki te Atua e oraʼi. E akakite atu ki teia iti tangata i teia tuatua ma te akono meitaki. E taku tamaiti, kia orana koe."
            },
            "38": {
                "intro": "Te akaueanga a Alama ki tana tamaiti ko Sibiloni.",
                "1.": "E taku tamaiti e akarongo mai ki taku tuatua, te karanga atu nei au kia koe, mei taku katoa i tuatua atu kia Hilamana, koia oki, me akono koe i te au akaueanga a te Atua, ka manuia koe i runga i te enua, e me kore koe e akono i te au akaueanga a te Atua, ka tipu keia koe mei mua i tona aroaro.",
                "2.": "E teianei e taku tamaiti, te irinaki nei au e, ka rauka iaku te rekareka maata ia koe no toou tu ngaueue kore e te akarongo ki te Atua, no te mea kua akamata koe mei toou ou anga i te akara atu ki te Atu toou Atua, e te irinaki nei au e, ka mou tamou ua atu rai koe i te akono anga i tana au akaueanga, e ao oki tona ko tei tapu marie e tae rava atu ki te openga.",
                "3.": "Te karanga atu nei au kia koe, e taku tamaiti e, kua rekareka takere au ia koe, no toou akarongo, e te maroiroi e toou tu maru, e te akakoromakianga roa i rotopu i te au tangata o Zoroma.",
                "4.": "E kua kite au e, kua tapekaia koe, e kua kite katoa oki au e, kua peiia koe ki te toka no te tuatua, e kua akakoromaki koe i teia au mea nei ma te maru, no te mea tei ia koe oki te Atu, e teianei te kite nei koe e ka akaora te Atu ia koe.",
                "5.": "E teianei e taku tamaiti, e Sibiloni, te inangaro nei au kia akamaara koe e, me tuku koe i toou irinakianga ki te Atua, ka akaora mai aia ia koe i roto i toou au tumatetenga e te taitaia, e ka akateiteiia koe i te rā openga.",
                "6.": "E teianei, e taku tamaiti, auraka koe e manako e kua kite au i teia au mea nei, ina ra, ko ta te Vaerua o te Atua ïa tei noo ki roto iaku, e naringa e kare au i anauia mai e te Atua, kare au e kite i teia au mea nei.",
                "7.": "E i na, kua tono mai te Atua i tana au angela kia akakite mai kiaku i tona aroa ua, kia akamutu au i teia angaanga mate ki rungao i tona iti tangata, e kua kite ana au i te angela te mata e te mata, e kua tuatua mai aia kiaku, e kua aite tona reo ki te mangungu e kua ngaue te enua katoa.",
                "8.": "I noo ana oki au ki roto i te poiri e te mamae maata o te vaerua e toru po, e e toru ao, e kare rava taku ara i akakoreia, e tae rava atu ki toku kapikianga atu ki te Atu ko Iesu Mesia kia aroa mai iaku, i reira oki i akakoreia mai ei taku ara. E i na, kua kapiki au kiaia, e kua rauka iaku te aū, e te meitaki.",
                "9.": "E teianei, e taku tamaiti kua akakite atu au i teia kia koe kia rauka ia koe i te apii i te pakari, e kia apii koe mei iaku, kare e mataara ke e oraʼi te tangata nei, mari ra na roto i te Mesia. I na, koia oki te marama e te ora o te ao nei. E koia oki te tuatua mou e te tika.",
                "10.": "E teianei, no te mea kua akamata koe i te apii atu i te tuatua, e te inangaro nei au kia apii ua atu rai koe, e te inangaro nei au kia maroiroi koe, e kia rave koe i te au mea katoatoa ma te tau tikai.",
                "11.": "Kia kore koe e akateiteiia ma te ngakau parau, e kia kore koe e akapaapaa i toou uaorai kite e toou uaorai maroiroi.",
                "12.": "Kia mataku kore koe, auraka ra e akateitei, kia tapeka ra i te inagaro o te kopapa nei, kia akakiia koe ki te aroa, auraka koe e noo ua.",
                "13.": "Auraka koe e pure mei ta te tangata Zoroma ra, e pure ana ratou kia rongoia mai e te tangata, e kia akameitakiia no to ratou pakari.",
                "14.": "Auraka e karanga e, E te Atua, te akameitaki atu nei au, no te mea e meitaki atu matou i to matou au taeake, ina ra, e karanga e, e te Atu, e akakore mai i toku tu tau kore, e ma te maara i te aroa atu i toku au taeake, e aaki atu i toou tarevake ki mua i te Atua i te au taime ravarai.",
                "15.": "E kia akameitaki mai te Atua i toou vaerua, e kia ariki mai ia koe ki roto i tona ra basileia me tae ki rā openga ra, kia noo ma te au. E teianei, e aere e taku tamaiti, e apii atu i te tuatua ki teia iti tangata nei, e akono meitaki, e taku tamaiti, kia orana."
            },
            "39": {
                "intro": "Te akaueanga a Alama ki tana tamaiti ko Korianetona.",
                "1.": "E teianei, e taku tamaiti, e maata atu taku ka tuatua atu kia koe, e i taku i tuatua atu ki to tuakana, e i na, kare ainei koe i kite i te tu tika o to tuakana, e tona tu akono meitaki ki te au akaueanga a te Atua, i na, kare ainei aia i tuku mai i tetai akaraanga meitaki noou?",
                "2.": "E kare oki koe i akarongo meitaki ki taku tuatua mei to tuakana ra i rotopu i te au tangata ngati Zoroma ra. E teianei, teia taku tuatua patoi kia koe ra, kua aere rai koe ma te akapaapaa i toou uaorai maroiroi e toou uaorai pakari.",
                "3.": "E kare e ko teia ua e taku tamaiti. Kua rave oki koe i te au mea tau kore kiaku, e kua akaruke koe i te angaanga apii evangelia ra, e kua aere koe ki roto i te enua ko Sirona e ki roto i te au ope o te ngati Lamana, i te aru anga i te vaine akaturi ko Isabela.",
                "4.": "E kua akaariu ke aia i te ngakau o te au tangata e manganui, e kare rava e tika kia pera koe e taku tamaiti. E mea tau kia rave koe i te angaanga i orongaia atu kia koe.",
                "5.": "Kare koe i kite e taku tamaiti e, e mea viivii teia ki mua i te mata o te Atu, e ko te ara maata atu ïa i te au ara katoa, koia oki, ko te ta tangata, e te akakino i te Vaerua Tapu.",
                "6.": "E i na, me akakino koe i te Vaerua Tapu e vai ra ki roto ia koe, e te kite ra koe e te rave nei koe i te reira, i na, ko te ara matara kore te reira, e te ta tangata ma te patoi i te marama e te kite o te Atua, kare e rauka ngoie iaia te akakoreanga no tana ara, e te karanga atu nei au kia koe, e taku tamaiti, kare e rauka ngoie iaia te akakoreanga ara.",
                "7.": "E teianei e taku tamaiti, naringa kare koe i tarevake i teia au ara maata. Kare au e inangaro i te tuatua atu no taau au ara, kia akakino i toou ngakau, mei te mea e kare e riro ei meitaki noou.",
                "8.": "Ina ra, kare e rauka ia koe i te uuna i taau au ara mei te Atua e me kore koe e tataraara ka riro ïa ei akaapaanga noou me tae ki te rā openga ra.",
                "9.": "E teianei e taku tamaiti, te inagaro nei au kia tataraara koe e kia akaruke atu i taau au ara, e kia kore koe e aru akaou i te inangaro o to mata ra, e akataka ke ia koe mei teia au mea nei, e me kore koe e rave i teia kare koe e o ki te basileia o te Atua. E akamaara koe kia akataka ke mai ia koe mei teia au mea nei.",
                "10.": "E te akaue atu nei au ia koe, kia rave koe i teia, ma te ui atu i to ai tuakana i te au angaanga taau ka rave ra, i na, te vai ou ua rai koe, e mea tika oki kia turuia koe e to ai tuakana ra. E akarongo meitaki ra koe i ta ratou ka ako atu kia koe na.",
                "11.": "Auraka koe e tuku ua ia koe kia arataki keia e te au mea puapinga kore e te neneva ra, auraka e akatika i te tiaporo kia arataki ke i toou ngakau ma te aru akaou i taua vaine akaturi ra. E i na, e taku tamaiti, e manganui tikai toou au tarevake i akatupu ki te ngati Zoroma ra, e i to ratou kite anga i toou tu, kare rava ratou i reira e irinaki mai ki taku tuatua.",
                "12.": "E te tuatua mai nei te vaerua o te Atu i roto iaku e, E akaue atu i to au tamariki kia rave ratou i te angaanga meitaki, e te arataki ke nei ratou i te ngakau o te au tangata e manganui ki te mate, e no reira te akaue atu nei au ia koe, e taku tamaiti, kia mataku i te Atua ra, e kia akaruke koe i te rave i taau au angaanga kino ra.",
                "13.": "Kia ariu mai koe ki te Atu ma toou manako katoa, e toou ririnui, e toou maroiroi katoa, e auraka koe e arataki ke akaou i te ngakau o te au tangata kia rave i te au mea kikino, ina ra, e oki koe kia ratou e e aaki i taau au ara e te kino taau i rave.",
                "14.": "Auraka e kimi i te au mea e apinga nui ei koe e te au mea puapinga kore o te ao nei, e i na, kare koe e apai i te reira me mate koe.",
                "15.": "E teianei e taku tamaiti, te tuatua atu nei au kia koe no te taeanga mai o te Mesia, i na, te karanga atu nei au e, koia tikai oki te ka aere mai kia apai ke i te ara a to teianei ao, e ka tae mai oki aia i te apai mai i te tuatua mataora e te ora ki tona ra iti tangata.",
                "16.": "E teianei, e taku tamaiti, ko teia oki te angaanga i kapikiiaʼi koe, kia akakite i teia tuatua mataora ki teia au tangata, kia akapapa i to ratou ngakau, e ka tae mai te ora kia ratou ra, e kia akateateamamao katoa ratou i te ngakau o ta ratou au tamariki kia akarongo ki te tuatua me tae ki tona aereanga mai.",
                "17.": "E teianei, ka akakore au i te teimaa o toou ngakau, te umere nei koe i te mea, e kua kiteaia taua mea ra i mua ake ka tupu ei. Te karanga atu nei au kia koe e, kare ainei e ko to te Atua ïa inangaro i tetai vaerua i teia tuatau kia aiteite ki tetai i te tuatau ka aere mai ei aia?",
                "18.": "Kare ainei i te mea tika ki akakiteia teia ravenga ora ki teia nei aronga, e pera katoa ki ta ratou au tamariki?",
                "19.": "Kare ainei i te mea ngoie ua i teia tuatau nei kia unga mai te Atu i tana au angela kia akakite mai i teia au tuatua mataora kia tatou e ki ta tatou au tamariki, i muri ake i te tuatau o tona taeanga mai?"
            },
            "40": {
                "1.": "E teianei e taku tamaiti, ko teia tetai mea tuatua iti taku i inangaro i te akakite atu kia koe, kua kite oki au e kua ekoko toou manako no te tuakaouanga o tei mate ra.",
                "2.": "I na, te karanga atu nei au kia koe kare e tuakaouanga, me kore ra, te karanga atu nei au e, kare teia kopapa pe ua e riro ei kopapa pe kore mari ra, i muri ake i te taeanga mai o te Mesia.",
                "3.": "I na, kua akatupu aia i te tuakaouanga o tei mate ra, ina ra, e taku tamaiti kare te tuakaouanga i tae mai ake. I na, ka akakite atu au kia koe i tetai tuatua ngaro, te vai rai te au tuatua ngaro e manganui, e kare rava e tangata i kite i te reira mari ra ko te Atua anake. Ina ra, ka akaari atu au i tetai mea kia koe i tetai mea taku i pati tamou ana ki te Atua kia kite au, koia oki no runga i te tuakaouanga.",
                "4.": "I na, te vai nei tetai taime tei akatakaia e tuakaou mai ei te katoatoa mei te mate maira, kare oki e tangata i kite i te tuatau e tupu ei taua mea ra, kua kite ra te Atua i taua taime ra tei akatakaia.",
                "5.": "E teianei, me ko tai ainei taime, me e rua, me e toru taime ka tuakaou mai ei te tangata nei mei te mate maira, kare e manamanata no te reira, no te mea kua kite te Atua i te au mea katoatoa. Kua rauka iaku kia kite e, e te vai rai te taime i akatakaia e tuakaou ei te tangata nei mei te mate mai.",
                "6.": "E teianei, kia vai tetai tuatau i rotopu i te mateanga e te tuakaouanga e tikai.",
                "7.": "E teianei, ka ui atu au e, ka aere te au vaerua tangata kiea i rotopu i te taime e mate ei, e i te taime i akatakaia no te tuakaouanga?",
                "8.": "I na, me kua tere atu i te okotai taime tei akatakaia no te tuakaouanga o te tangata, kare e manamanata, kare oki te katoatoa e mate i te taime okotai, e kare te reira e manamanata, ka riro ïa e tai ra ki te Atua, e kua vaitoia te taime no te tangata anake.",
                "9.": "E no reira, kua akatakaia tetai taime ki te tangata nei, kia tuakaou ratou mei te mate mai, e te vai ra tetai tuatau i rotopu i te mate, e te tuakaouanga. E teianei, no runga i taua tuatau ra, eaa te ka tupu ki te au vaerua tangata i reira, ko taku ia i ui atu ki te Atu kia kite au, e ko teia te mea taku i kite.",
                "10.": "Me tae mai te tuatau, e tuakaou ei te katoatoa, ei reira ratou e kite ei e, kua kite te Atua i te au taime ravarai tei akatakaia no te tangata nei.",
                "11.": "E teianei, no runga i te ngai o te au vaerua tangata i rotopu i te mateanga e te tuakaouanga, i na, kua akakiteia mai kiaku e te angela, e ko te vaerua o te au tangata me akaruke ake ratou i teia kopapa pe ua nei, e ko te vaerua o te au tangata katoatoa, no atu e meitaki ratou e me e kino, ka apainaia atu ratou ki taua Atua ra ko tei oronga mai i te ora no ratou ra.",
                "12.": "Ei reira e arikiiaʼi te au vaerua o te aronga tuatua tika ki te ngai rekareka, ko tei karangaia e ko paradaiso, e ngai akangaroianga e te au, ko te ngai ïa ka akangaroi ei ratou mei to ratou au manamanata, e te taitaia, e te mii.",
                "13.": "Ei reira te vaerua o te aronga kino, e te viivii e kore ei e rauka ia rotou tetai tuanga o te vaerua o te Atu, e i na, kua iki oki ratou i te au angaanga kikino, e kare i te mea meitaki, e no reira, kua tomo te vaerua o te tiaporo ki roto ia ratou, e kua rave i te tika o to ratou au ngutuare, e ka uriia ratou ki vao ki te poiri, te reira oki te aue e te mii, e te pakatianga nio, e ka tupu teia no ta ratou au ara, e to ratou arataki tuikaaangaia e te inangaro o te tiaporo.",
                "14.": "I na, ko te tu teia o te au vaerua kino, ko tei vaooia ki te ngai poiri e te ngai rikarika, e te mataku, e te vai rai te riri otooto o te Atua ki rungao ia ratou, e ka noo ua rai ratou ki roto i teia ngai, e te aronga tuatua tika ki paradaiso, e tae roa atu ki to ratou tuakaouanga.",
                "15.": "I na, te vai nei tetai aronga tei marama e, ko teia noo anga mataora, e teia noo anga mamae o te vaerua, i mua ake i te tuakaouanga, e ko te tuakaouanga mua ïa. I na, kua tika iaku kia tuatuaia te reira e ko te tuakaouanga mua, te akatuanga o te vaerua e te tuku anga i te reira ki te ngai rekareka, e me kore ra, ki te ngai mamae mei tei tau ki te tuatua i tuatuaia ra.",
                "16.": "E i na, kua tuatuaia ana e, te vai rai tetai tuakaouanga mua, a tuakaouanga no tei vai ana, e te vai nei, e te ka vai a muri atu, e tae rava atu ki te tuakaouanga o te Mesia mei te mate maira.",
                "17.": "Kare oki tatou e manako e, ko taua tuakaouanga mua ra i tuatuaia mei teia, e ko te tuakaouanga ïa o te au vaerua, e to ratou tuku angaia atu ki te ngai rekareka, me kore ki te ngai kino. E auraka kotou e manako e ko te aiteanga ïa.",
                "18.": "I na, te karanga atu nei au kia koe e, kare, ko te aiteanga ra, ko te kapitianga te vaerua e te kopapa, o te au tangata mei te au ra mai o Adamu ki te tuakaouanga o te Mesia.",
                "19.": "E teianei, me ka akaokiia mai te au vaerua o ratou tei tuatuaia ra ki te taime okotai, te aronga kino e te aronga tuatua tika, kare au e tuatua i te reira, te karanga atu nei ra au e, ka tuakaou ratou katoatoa, ka na mua ratou i te tuakaou i te aronga tei mate i muri ake i te tuakaouanga o te Mesia.",
                "20.": "E teianei, e taku tamaiti, kare au i karanga atu e, ka tuakaou mai ratou me tae ki te tuakaouanga o te Mesia, ina ra, kua manako au e, ka kapiti akaou te vaerua e te kopapa o te aronga tuatua tika, me tae ki te tuakaouanga o te Mesia, e tona kake anga atu ki te rangi.",
                "21.": "Kare ra au i karanga e ka tupu te reira i tona tuakaouanga me i muri ake, te karanga atu nei ra au e, te vai nei te tuatau i rotopu i te mateanga e te tuakaouanga o te kopapa, e te ngai vairanga o te vaerua ma te rekareka, e me kore ra, ma te mamae, e tae roa atu ki te tuatau i akonoia e te Atua no te tuakaouanga o tei mate ra, e te kapiti akaou anga o te vaerua e te kopapa, e ka apainaia mai ki mua i te Atua e ka akavaia no ta ratou au angaanga i rave.",
                "22.": "E na teia e akatupu i te akaokianga mai o te au mea katoa tei tuatuaia e te vaa o te au peroveta.",
                "23.": "Ka kapiti akaou te vaerua ki te kopapa, e te kopapa ki te vaerua, e te au paupauanga katoatoa, ka kapiti akaouia ïa ki tona kopapa, e kare oki tetai kata rauru e ngaro, ka akaokiia ra te au mea katoatoa ki to ratou ngai tikai.",
                "24.": "E teianei, e taku tamaiti, ko te akaoki anga mai teia o te mea tei tuatuaia mai e te vaa o te au peroveta.",
                "25.": "Ei reira te aronga tuatua tika e kaka mai ei ki roto i te basileia o te Atua.",
                "26.": "E i na, ka tae te mate rikarika ki te aronga kino, ka mate oki ratou i te tuatua tika, no te mea, e aronga viivii ratou, e kare oki e rauka i te mea viivii kia ō ki te basileia o te Atua, ka tuaruia ra ratou ki vao, e ka akarukenaia ratou kia kai i te ua o ta ratou au angaanga, ko te kino, e ka inu ratou i te ota o roto i te kapu kavangu ra."
            },
            "41": {
                "1.": "E teianei, e taku tamaiti, e tuatua taku kia koe no te akaokianga mai tei tuatuaia ana, e i na, kua taruri ke tetai pae tangata i te tuatua tei tataia, e no reira kua aere ke ratou. E te papu nei iaku e kua taitaia toou manako no teia au mea nei. Ina ra, ka akamarama atu au kia koe.",
                "2.": "Te karanga atu nei au kia koe, e taku tamaiti kua tau meitaki te ravenga o te akaokianga ki te tuatua tika a te Atua, e mea tau meitaki oki, e te tika, mei tei tau ki te mana e te tuakaouanga o te Mesia, kia kapiti akaou te vaerua o te tangata ki tona kopapa, e kia akaoki akaouia te au mero ravarai ki tona tu tikai.",
                "3.": "E kua tau oki ki ta te Atua ra tuatua tika e, kia akautungaia te au tangata mei tei tau ki ta ratou uaorai angaanga i rave ra, e mei te mea, e meitaki ta ratou angaanga i teia oraanga nei, e meitaki katoa te inangaro o to ratou ngakau, e ka akaokiia ratou i te rā openga ki te au mea meitaki ra.",
                "4.": "E mei te mea e e kino ta ratou angaanga, ka akaokiia rai ratou ki te mea kino. E no reira, ka akaokiia te au mea katoatoa ki tona tu tikai, ka tuakaou te kopapa pe ua ei kopapa pe kore, te mea pe ua ei mea pe kore, e akatu akaouia te reira ki te rekareka mutu kore, kia noo ki te basileia o te Atua ra, me kore ra ki te mamae mutu kore, kia noo ki te basileia o te tiaporo, tetai ki tetai tua, e tetai, ki tetai tua ïa.",
                "5.": "Ka akatuia tetai ki te rekareka, kia tau ki tona inangaro i te rekareka e te meitaki, mei tei tau ki tona ra inangaro i te meitaki, e tetai pae ki te kino mei tei tau ki tona inangaro i te mea kino, e mei tana oki i anoano i te rave i te mea kino mei te popongi e po ua ake, mei te reira katoa oki e raukaʼi iaia tana utunga kino me tae ki te po.",
                "6.": "Kua pera katoa ki tetai tua. Me tataraara aia i tana au ara, ma te anoano atu i te tuatua tika e tae rava atu ki te openga o tona ra puke rā, ka pera katoaia aia i te tutaki angaia ki te tuatua tika.",
                "7.": "Ko te aronga teia tei akaoraia e te Atu, e ko teia oki te aronga tei rave keia, e tei akaoraia i taua po poiri mutu kore ra, no reira, ka tu ratou, me kore ra, ka inga, e i na, ko ratou rai to ratou au akava, me ka rave ratou i te kino me e meitaki.",
                "8.": "E teianei kua akanoonooia te au akaueanga a te Atua, e kare e rauka kia akatukeia, e no reira kua akateateamamaoia te mataara, e ko te tangata tei inangaro i te aere na reira e ora ïa.",
                "9.": "E i na, e taku tamaiti, auraka rava koe e rave i tetai mea kia akaapa atu i te Atua no runga i te au tuatua taau i akatika ake nei, e apaʼi koe.",
                "10.": "Auraka koe e manako e, no te mea e kua tuatuaia ana no te akaokianga e, ka akaokiia mai koe mei te ara ki te rekareka. I na, te karanga atu nei au kia koe, kare rava te angaanga viivii i te rekareka mou.",
                "11.": "E teianei, e taku tamaiti, ko te au tangata e vai i te pae kopapa nei, me kore ra, te karanga nei au e, ko te aronga tei aru i te au inangaro tau kore o te kopapa nei, tei roto ratou i te vaarua kavangu e te tapekaanga o te ara, e kua ngere ratou i te Atua i te ao nei, e kua aere ke ratou mei te inangaro o te Atua, e no reira, tei roto ratou i te ao rekareka kore.",
                "12.": "E i na, ko te aiteanga ainei teia o te tuatua akaokianga mai, koia oki, ko te rave anga i te mea o tona tu tikai e te akariro anga i te reira ei mea tuke mei tona tu tikai?",
                "13.": "E taku tamaiti, kare e ko te tu teia, ko te aiteanga oki o te akaokianga mai, koia oki, ko te akaokianga mai i te kino ei kino, e te mea no te kopapa nei, ei mea kopapa, e te mea no te tiaporo ei mea tiaporo, ei meitaki no te mea meitaki, te tuatua tika no te au mea tuatua tika, te tika ki te mea tuatua tika, te aroa, ei aroa.",
                "14.": "E no reira, e taku tamaiti, kia aroa koe i to au taeake e akaaere ia ratou ma te au, akava ma te tika, e ma te rave ua atu rai i te meitaki kia ratou, e me rave koe i teia au mea nei, ka rauka toou tutaki, e ka akaoki akaouia mai te aroa ua kia koe, e ka akaoki akaouia mai te tika kia koe, e te akavaanga tika, e te tutaki meitaki katoa kia koe.",
                "15.": "Ko taau ka tuku atu, ka oki mai rai te reira kia koe, e ka akaokiia mai, e no reira, na te tuatua e, akaokianga mai, e akaapa mai i te aronga rave ara, e kare rava ïa e akatikaia e tuatau ua atu."
            },
            "42": {
                "1.": "E teianei, e taku tamaiti, te kite nei au e, te vai nei tetai mea tei tamanamanata i toou ngakau, e kare i kite papuia e koe, koia oki, ko te tuatua tika a te Atua i te akautunga anga i te aronga ara ra, te inangaro nei oki koe kia manako e, kare i te mea tika kia tukuia atu te aronga ara ki te ngai mamae ete mii.",
                "2.": "I na, e taku tamaiti, ka akamarama atu au i teia au mea kia koe. I na, i to te Atu to tatou Atua tuaru anga i to tatou nga metua mua ki vao i te kainga i Edene kia tanu i te enua, no reira mai oki raua, e kua rave mai aia i te tangata, e kua tuku atura ki te itinga o te kainga i Edene, te kerubi e te koke mura i te koraparapa anga e te tiakianga i taua pu rakau o te ora ra.",
                "3.": "E teianei, te kite nei tatou e, kua aite te tangata nei mei te Atua rai te tu, i te kite i te kino e te meitaki, e ko te akatoro atu aea aia i tona rima ka rave mai ei i taua rakau ora ra kai, e ora aia e tuatau ua atu, kua tuku mai oki te Atu ko te Atua, i te kerubi e te koke mura kia kore aia e kai i taua ua ra.",
                "4.": "Kua kite tatou i reira e, e tuatau tetai i orongaia mai ki te tangata nei kia tataraara, e i na, ei taime timataanga iaia kia tataraara, e kia akamori i te Atua.",
                "5.": "E i na, naringa oki a Adamu i akatoro viviki mai i tona rima e kai i taua rakau ora ra, ka ora aia e tuatau ua atu mei ta te Atu i tuatua maira, e kare ona taime kia tataraara, i na, kua puapinga kore te tuatua a te Atua, e kua akakoreia oki te ravenga maata o te akaoraanga.",
                "6.": "Ina ra, kua akonoia te mate no te tangata, e mei ia ratou i tipu keia mei te pu rakau o te ora ka peraia rai ratou i te tipu keia anga mei te ao nei, e kua ngaro ke te tangata nei e tuatau ua atu, e riro atura ratou ei au tangata ngaro.",
                "7.": "No reira, te kite nei tatou e kua tipu keia to tatou nga metua mua i te kopapa nei, e pera katoa i te pae vaerua, mei mua i te aroaro o te Atua ra, e kua kite oki tatou e, kua riro atura raua ki raro ake i to raua uaorai inangaro.",
                "8.": "E teianei, kare i te mea tau kia akaoraia te tangata i tona mate anga kopapa nei, no te mea ka akakore te reira i te ravenga rekareka maata.",
                "9.": "Kare te vaerua e mate, kua tupu ra i reira mate vaerua ki te au tangata katoatoa, e pera katoa te mate kopapa nei, koia oki kua tipuia ratou mei mua i te aroaro o te Atu, e e mea tika oki kia akaoraia te tangata i taua mate vaerua ra.",
                "10.": "E no te mea kua riro te tangata nei ei aronga akono i ta te kopapa nei e te au mea puapinga kore, e ta te au demoni, ki tona tu tikai kua riro atura teia nei ngai timataanga ei taime akateateamamao no ratou, koia oki ei taime kia akateateamamao.",
                "11.": "E teianei, e akamanako ana koe e taku tamaiti e naringa kare e ravenga o te akaoraanga, me mate te tangata, ka vai te mamae maata ki to ratou vaerua, kua tipu keia ratou mei mua i te mata o te Atu.",
                "12.": "E teianei, kare atura e ravenga e oraʼi te tangata nei mei taua ngai kino ra ta te tangata i apai ki rungao iaia, no tona tu akono kore oki.",
                "13.": "E teianei, kare atura e ravenga e tupu ei te ravenga o te akaoraanga ra kia tau ki te tuatua tika, mari ua ra, na roto i te tataraara a te tangata nei i roto i teia ao timataanga nei, koia oki teia ao akateateamamao nei, e naringa kare taua ravenga nei, kare o te aroa mana, mari ra na roto i te akakoreanga i te tuatua tika. Kare oki e tikaia kia akakore i te tuatua tika, e naringa ka rauka, kua kore te Atua.",
                "14.": "E no reira, te kite nei tatou e, kua inga pouroa te tangata nei, e tei roto ratou i te rima o te tuatua tika koia oki te tuatua tika a te Atua, ko tei arai atu ia ratou mei tona ra mata e tuatau ua atu.",
                "15.": "E teianei, kare te ravenga o te aroa i tupu, mari ra, na roto i te tarangaara e no reira, na te Atua rai e akakore mai i te ara a to teianei ao, e kia tupu oki te ravenga o te aroa, kia akatupu i te tuatua tika katoa, kia riro aia ei Atua apa kore, ei Atua tuatua tika, e ei Atua aroa ua.",
                "16.": "E teianei, kare te tataraara e tae ki te tangata nei, mari ra kia vai rai te akautungaanga i tetai pae, e te ravenga mataora i tetai pae, e kia riro ia ei mea mutu kore, mei te oraanga vaerua ra e i te mutu kore.",
                "17.": "E tenana, eaa te tangata ka tataraaraʼi, mari ra, kia ara aia? Eaa aia ka araʼi, naringa kare e ture? E eaa oki te ture e vai ei, mari ra, e akautungaanga tetai?",
                "18.": "I na, kua akamouia tetai akautungaanga, e kua orongaia tetai ture tika, ko tei akatupu i te mii ki roto i te ngakau o te au tangata ra.",
                "19.": "I na, naringa kare te ture i tukuia mai, e me ta tetai tangata i tetai, ka tamateia aia, ka mataku ainei aia i te mate i te mea e kua ta aia i te tangata?",
                "20.": "E naringa kare e ture no te ara, kare i reira te tangata e mataku i te rave i te ara.",
                "21.": "E naringa kare te ture i tukuia mai, e me ara te tangata, eaa ta te tuatua tika, e ta te aroa ravenga, kare oki o te reira mana ki rungao i te tangata nei?",
                "22.": "Kua tukuia mai te ture, e kua akatinamouia te akautungaanga, e kua akonoia te tataraara, e na roto i te tataraara e raukaʼi to te aroa mana, e naringa kare ïa, kua vai to te tuatua tika mana ki runga i te tangata, e ka akatika oki te reira i te ture, e na te ture e akatika i te utunga, naringa kare, kua kore i reira te angaanga a te tuatua tika, e kare te Atua i te Atua akaou.",
                "23.": "Te vai ra oki te Atua, e e mana to te aroa ki rungao i te aronga i tataraara, e no te tarangaara i tae mai ei te aroa, e no te tarangaara i raukaʼi te tuakaouanga o tei mate ra, e no te tuakaouanga o tei mate ra, e oki akaou ei te tangata nei ki mua i te aroaro o te Atua ra, e i na reira ratou i te akaoki angaia ki mua i tona aroaro, kia akavaia mei tei tau ki ta ratou angaanga i rave, e mei tei tau oki i te ture e te tuatua tika.",
                "24.": "E i na, te akatika ra te tuatua tika i tana uaorai, e te rave ra te aroa i tana uaorai, e no reira, ka ora anake te aronga tataraara ra.",
                "25.": "Eaa ra, kua manako ainei koe e, ka tika i te aroa kia keia i ta te tuatua tika? Te karanga atu nei au kia koe e, kare, kare roa tetai mea iti ake. E naringa i na reira, kare te Atua i te Atua akaou.",
                "26.": "Kua na reira te Atua i te akatupu anga i tana ravenga maata, e te mutu kore, tei akapaapaaia mei te akatumuangaia mai o te ao nei. E no reira i tupu ei te ora, e te akaoraanga ki te tangata nei, e to ratou mate, e te mamae katoa.",
                "27.": "E tenana, e taku tamaiti, ko tei inangaro i te aere mai i te inu i teia vai ora nei, e aere ua mai, e ko tei kore e inangaro i te aere mai kare aia e maroia, i te rā openga ra aia e akaokiiaʼi kia tau ki te angaanga tana i rave.",
                "28.": "Me inangaro aia i te rave i te kino, e kare aia e tataraara, e ope ua ake ona au puke rā i teia oraanga nei, i na, ka akaokiia rai aia ki te kino, kia tau ki te akaokianga a te Atua.",
                "29.": "E teianei, e taku tamaiti, te inangaro nei au kia kore taua au mea nei e tamanamanata akaou ia koe, e kia riro ua taau ara ei tamanamanata ia koe ko te manamanata te ka riro ei apai mai ia koe kia tataraara.",
                "30.": "E taku tamaiti, kua inangaro oki au e, eiaa koe e uuna akaou i te tuatua tika a te Atua. E auraka rava oki koe e akatika ia koe uaorai ki taau ra au ara, ma te uuna i te tuatua tika a te Atua, ka tuku ua atu ra i toou ngakau ki te tuatua tika e te aroa ua, e te akakoromakianga roa o te Atua ra, e kia riro te reira ei taakaaka ia koe ki raro i te one ra.",
                "31.": "E teianei e taku tamaiti, kua ikiia koe e te Atua kia ako atu i te tuatua ki teia au tangata nei. E teianei e taku tamaiti, ka aere koe ki toou tere, e akakite atu i te tuatua ma te tuatua mou e te akono meitaki, kia arataki mai koe i te tangata kia tataraara, kia rauka oki ia ratou te ravenga maata o te aroa ra. E kia oronga mai oki te Atua kia koe te au mei taku i tuatua atu. Amene."
            },
            "43": {
                "1.": "E kua aere atura te au tamariki tamaroa a Alama ki rotopu i te tangata kia akakite atu i te tuatua kia ratou. E kare oki e rauka ia Alama kia akangaroi, kua aere katoa atu rai aia.",
                "2.": "I na, kare matou e tuatua akaou no ta ratou akoanga, tera ua ra, kua ako atu ratou i te tuatua, e te tuatua mou, kia tau ki te vaerua o te totou e te eeuanga, e kua ako atu ratou mei tei tau ki te akaaereanga tapu a te Atua i kapikiia ʼi ratou ra.",
                "3.": "E teianei, te oki nei au ki te tuatua o te tamakianga i rotopu i te ngati Niphai e te ngati Lamana i roto i te tai ngauru ma varu o te mataiti i te tutaraanga o te au akava.",
                "4.": "I na, kua riro mai to Zoroma ei ngati Lamana, e no reira, i roto i te akamataanga o te tai ngauru ma varu o te mataiti i kite ei te au tangata o Niphai e, te aere mai nei te ngati Lamana i te tamaki mai ia ratou, no reira kua teateamamao ratou no te tamaki, e kua akaputuputu mai ratou i to ratou au vaeau ki roto i te enua ko Ieresona.",
                "5.": "E tae maira te ngati Lamana ma to ratou au tangata e manganui, kua aere maira ratou ki roto i te enua ko Anitionamu, te enua ïa o te ngati Zoroma, e ko tetai tangata ko Zerahemena to ratou arataki.",
                "6.": "E teianei, no te mea e aronga kino e te inangaro i te ta tangata te ngati Amaleki ki te ngati Lamana, no reira kua iki ratou ia Zarahemena no roto mai oki ratou i te au rangatira mamaata i rungao i te ngati Lamana ra, e no roto mai oki ratou i te nagti Amelikai e te ngati Zoroma katoa.",
                "7.": "E kua na reira oki aia kia vai rai to ratou riri ki te ngati Niphai, e kia akakauraro aia ia ratou i te akatupuanga i tona au akakoroanga.",
                "8.": "I na, ko tona akakoroanga koia oki kia akariri atu i te ngati Lamana ki te ngati Niphai. Kua rave aia i teia kia rauka te mana maata ki rungao ia ratou, e kia vai katoa te mana ki rungao i te ngati Niphai na roto i te akatuikaa anga ia ratou.",
                "9.": "E teianei, ko teia te akakoroanga o te ngati Niphai kia paruru i to ratou enua, e to ratou au are, e ta ratou au vaine, e ta ratou au tamariki kia paruru ia ratou mei to ratou au enemi, e kia akono i to ratou au tikaanga, e pera katoa to ratou rangatiraanga, e kia rauka ia ratou i te akamori i te Atua kia tau ki to ratou inangaro.",
                "10.": "Kua kite oki ratou e, me topa ratou ki roto i te rima o te ngati Lamana, e ko te ka akamori i te Atua i te vaerua e te tuatua mou, te Atua ora e te tika, ka tamate te ngati Lamana ia ratou.",
                "11.": "E kua kite oki ratou i te riri makitakita o te ngati Lamana ki to ratou au taeake, koia te au tangata o Aniti-Lihai-Niphai, ko tei tuatuaia e ko te au tangata Amona, e kare ratou e rave i te au apinga tamaki, e kua akamou oki ratou i tetai ture e kare e rauka ia ratou kia aati, e no reira me topa ratou ki roto i te rima o te ngati Lamana ka taiaia ratou.",
                "12.": "E kare te ngati Niphai e inagaro kia taiaia ratou, e no reira kua oronga atu ratou i tetai enua ei ipukarea no ratou.",
                "13.": "E kua oronga mai te au tangata o Amona i tetai tuanga maata o ta ratou apinga no te ngati Niphai ei tauturu i to ratou au vaeau, e no reira, kua tamaki te ngati Niphai anake ki te ngati Lamana, koia oki to Lamana e to Lemuela, e te au tamaroa a Isamaela, e te katoatoa tei pueu atu mei te ngati Niphai, ko te ngati Amaleki e te ngati Zoroma, e te uanga o te au taunga o Noa.",
                "14.": "E ko taua au uanga ra kua aite tikai ratou ki te ngati Niphai rai i te maata, e no reira, kare e ravenga ke, mari ra kia tamaki atu te ngati Niphai i to ratou au taeake ma te akamaringianga toto.",
                "15.": "E kua akaputuputu maira te au nuku o te ngati Lamana ki te enua ra i Anitionamu, i na, kua papa te nuku o te ngati Niphai i te aravei atu ia ratou ki roto i te enua ko Ieresona.",
                "16.": "E teianei, te arataki o te ngati Niphai, koia oki te tangata i ikiia ei rangatira maata ki rungao i te ngati Niphai, e ko te rangatira maata i te akaaere i te au nuku o te ngati Niphai, e ko tona ingoa ko Moronai.",
                "17.": "E tei ia Moronai te mana e te akatere i to ratou au tamaki. E e rua ngauru ma rima rai ona mataiti i ikiiaʼi aia ei rangatira akaaere i te nuku o te ngati Niphai.",
                "18.": "E kua aravei aia i te ngati Lamana ki te kotinga o Ieresona, e kua papa tona au tangata ma te koke e ma te simetera, e te au tu apinga tamaki katoa.",
                "19.": "E kite akera te au nuku o te ngati Lamana e, kua akapapa te ngati Niphai, me kore kua akateateamamao a Moronai i tona au tangata ki te paruru umauma, te paruru rima, e te paruru upoko, e kua rakeiia oki ratou ki te kakau petetue.",
                "20.": "E kare oki te nuku o Zarahemena i akapapaia mei te reira te tu, e ko ta ratou apinga ua, teia ua, ko te koke, te simetera, e ta ratou ana e te kakao, e ta ratou toka, e ta ratou maka e kua taaka ua ratou mari ua ra kua tatuaia to ratou taukupu ki te kiri puaka, kua taaka ua te katoatoa mari ua ra ko te ngati Zoroma, e te ngati Amaleki.",
                "21.": "Kare ra ratou i aao i te paruru umauma e te paruru tamaki, no reira ratou i mataku ravaʼi i te nuku o te ngati Niphai no to ratou au rakei tamaki katoa oki e maata atu oki to ratou numero i to te ngati Niphai.",
                "22.": "I na, kua mataku ratou i te tamaki atu ki te ngati Niphai i te kotinga i Ieresona e no reira kua akaruke atu ratou i te enua ko Anitionamu e kua aere atu ratou ki te metepara, e kua aaere ua i te metepara na te kapuaanga o te kauvai ko Sidona kia tae ki te enua ko Manitai, e kia rave i taua enua ra, kare oki ratou i manako e ka kite te au nuku o Moronai e teiea te ngai i aere ei ratou.",
                "23.": "E i to ratou tae anga ki roto i te metepara, kua tono atura a Moronai i tetai au tangata ki roto i te metepara kia akara i to ratou au puakapa e kua kite katoa oki a Moronai i te au totou a Alama, e kua tono atura aia i tetai au tangata kiaia, ma te pati atu kiaia kia ui atu ki te Atu e, ka aere te nuku o te ngati Niphai kiea kia paruru ia ratou mei te ngati Lamana.",
                "24.": "E kua tae maira te tuatua a te Atu kia Alama, e kua akakite atura a Alama ki te au karere a Moronai na ko atura, te aere atura ratou na roto i te metepara, kia tae atu oki ratou ki te enua ko Manitai, e kia akamata ratou i te tamaki atu ki te tuanga apikepike o te tangata. Kua aere iora taua au karere ra e kua akakite maira i taua tuatua ra kia Moronai.",
                "25.": "I na, kua akaruke iora a Moronai i tetai apa o tona nuku ki te enua ko Ieresona ko te aere mai aea tetai pae o te ngati Lamana ki taua enua ra e rave i te oire, e kua rave iora aia i te toenga o tona nuku e kua aere atura ki te enua ra ko Manitai.",
                "26.": "E kua akaue atura aia kia akaputuputu mai te tangata katoatoa i taua enua ra kia tamaki atu i te ngati Lamana, kia paruru i to ratou enua, e to ratou basileia to ratou ture e to ratou tiama, no reira ratou i akapapaʼi no te taeanga mai o te ngati Lamana.",
                "27.": "E kua uuna iora a Moronai i tona ra nuku ki roto i te ō i vaitatao ki te nia o te kauvai ko Sidona i roto i te metepara.",
                "28.": "E kua tono iora a Moronai i tetai au tangata tutaka ki roto i te enua kia kite oki ratou i te taeanga mai o te ngati Lamana.",
                "29.": "Kua kite oki a Moronai i te akakoroanga o te ngati Lamana, e ko to ratou akakoroanga oki kia tamate i to ratou au taeake me kore kia opu ia ratou e kia apai mai ia ratou ei tuikaa e kia akatinamou ratou i tetai basileia no ratou tikai ki runga i te enua katoatoa.",
                "30.": "E kua kite oki aia e, kua inangaro tikai te ngati Niphai kia paruru i to ratou enua, e to ratou tiama, e ta ratou akonoanga, e no reira kua manako aia e kare i te ara kia paruru aia ia ratou na roto i tetai ravenga vavare e no reira kua kiteaia e ïa na roto i tona au tangata tutaka i te ngai ka aereia e te ngati Lamana.",
                "31.": "No reira kua akataka ke aia i tona nuku e kua arataki atura aia i tetai pae ki roto i te ō e kua uuna atura ia ratou ki te pae i te itinga o te ra e ki te apatonga oki i te tuaivi ra ko Ripara.",
                "32.": "E kua uuna atura aia i te toenga ki roto i te ō i te opunga o te ra, i te opunga o te kauvai ko Sidona, e ki te kotinga o te enua ra ko Manitai.",
                "33.": "E kua uuna oki aia i tona nuku mei tei tau ki tona ra inangaro, e kua papa oki aia i te aravei atu ia ratou.",
                "34.": "E kua tae maira te ngati Lamana ki te pae i apatokerau i taua tuaivi ra i uunaiaʼi tetai pae o te nuku o Moronai.",
                "35.": "I to te ngati Lamana aereanga na te pae i te tuaivi ra ko Ripara e tae atu ei ki roto i te ō ma te akamata i te tikoti atu i te kauvai ko Sidona, i na, ko te au vaeau tei uunaia ki te pae apatonga o te tuaivi, e tei aratakiia e tetai tangata ko Lihai, e kua arataki mai aia i tona au vaeau e kua koropini i te ngati Lamana i te pae i te itinga o te ra i te pae i muri ra.",
                "36.": "E kite akera te ngati Lamana e tei muri te ngati Niphai ia ratou kua uri maira ratou e kua tamaki maira i te nuku o Lihai.",
                "37.": "Kua akamata akera te angaanga e mate ei te tangata i nga nuku e rua ra, ina ra, e kino atu te tua o te ngati Lamana, e no to ratou taaka ua oki kua ngoie ua te rutu a te ngati Niphai ki runga ia ratou ma ta ratou koke e ta ratou simetera, e kua viviki te mate.",
                "38.": "E i tetai tua, taki ua te tangata i mate i rotopu i te ngati Niphai i ta ratou koke e te maringianga toto, kua paruruia oki te au ngai e mate ngoie ei te kopapa me putaia mei te rutu a te ngati Lamana, i na, kua paruruia ki to ratou paruru umauma, e te paruru rima, e te paruru upoko katoa, e kua na reira te ngati Niphai i te akatupu anga i te angaanga tamate tangata i rotopu i te ngati Lamana ra.",
                "39.": "Tupu akera to te ngati Lamana mataku, no te mate maata i rotopu ia ratou ra, i reira, kua akamata atura ratou i te oro atu ki te kauvai ko Sidona.",
                "40.": "E kua opuia ratou e Lihai e tona au tangata, e kua oparaia ratou e Lihai ki roto i te vai ko Sidona, e kua tikoti atu ratou i te vai ko Sidona. E kua akanoo a Lihai i tona au vaeau ki runga i te nia o te kauvai ko Sidona kia kore ratou e tikoti i te vai.",
                "41.": "E kua aravei atu a Moronai e tona nuku vaeau i te ngati Lamana i roto i te o i tetai tua mai o te kauvai ko Sidona, e kua aru atura ia ratou ma te ta atu.",
                "42.": "E kua oro akaou atu te ngati Lamana mei mua ia ratou, ki te enua ko Manitai, e kua aravei akaouia ratou e te nuku o Moronai.",
                "43.": "I na, kua ta te ngati Lamana ma te ririnui tikai, e kare rava i kiteaia ana teia tu maroiroi e te ngakau toa e te mataku kore, kare rava oki e mei muatangana mai.",
                "44.": "E kua akamaroiroiia ratou e to Zoroma e ki to Amaleki katoa, e ko ratou oki to ratou rangatira e te akaaere, e na roto ia Zerahemena, to ratou rangatira maata, me kore ra, te akaaere maata i na, kua ta ratou mei ta te taae rai, e manganui oki to te Niphai i taiaia e to ratou rima, kua ngaangaa i rotopu to ratou paruru upoko e manganui, e kua patia katoa ratou i to ratou paruru umauma e manganui, e kua tipu atu ratou i to ratou au rima e manganui, e kua na reira te ngati Lamana i te ta anga atu ia ratou ma to ratou riri otooto.",
                "45.": "Kua akamaroiroiia te ngati Niphai e tetai mea meitaki ake, kare oki ratou i tamaki atu no te akatereanga e te mana, ina ra, kua tamaki atu ratou no to ratou ngutuare, e to ratou rangatiraanga, e ta ratou au vaine e te tamariki, e ta ratou au apinga katoatoa, e no to ratou tu akamorianga e ta ratou akonoanga.",
                "46.": "Te rave ra ratou i te mea ta ratou i manako e, kua tau i te Atua ra, kua tuatua mai oki te Atu kia ratou, e pera katoa ki to ratou ai metua e, mei te mea e kare kotou i apa i te taime mua, kare katoa rai i te rua o te taime, kare kotou e tuku ua ia kotou kia taiaia e to kotou au enemi.",
                "47.": "E kua tuatua akaou mai te Atu e, e paruru kotou i to kotou ngutuare e tae roa atu ki te akamaringianga toto, no reira te ngati Niphai i tamaki atu ei i te ngati Lamana kia paruru ia ratou uaorai e to ratou au kopu tangata, e to ratou enua, e to ratou au, e ta ratou akonoanga.",
                "48.": "E kite akera te au tangata o Moronai i te riri otooto o te ngati Lamana, kua vaitata ratou i te emi e te oro ke atu mei ia ratou. E kite akera Moronai i to ratou au manako, kua akamaroiroi akera aia i to ratou ngakau ki teia nei au manako, koia oki, te au manako no to ratou au enua, to ratou tiamaanga, e te rangatiraanga mei te tuikaaanga.",
                "49.": "E kua ariu atura ratou ki te ngati Lamana, e kua kapiki atura ma te reo okotai ki te Atu to ratou Atua, kia tiama ratou e kia rangatira mei te tuikaaanga.",
                "50.": "Kua tu atura ratou ki mua i te ngati Lamana ma te ririnui, e i taua ora rai i kapiki atu ei ratou ki te Atua no to ratou au, kua akamata te ngati Lamana i te oro atu mei mua ia ratou, e kua oro atu ratou e tae rava atu ki te vai i Sidona.",
                "51.": "E manganui tikai te ngati Lamana, koia ia, kua ta rua akera to ratou numero i to te ngati Niphai, kua tuaruia ratou e kua akauipaia iora ratou ki te ngai okotai i roto i te ō i te nia i te pae i te kauvai ko Sidona.",
                "52.": "No reira, kua koropini te vaeau o Moronai ia ratou ki nga tua ravarai e rua o te kauvai, e i na, e tei te itinga oki te au tangata o Lihai.",
                "53.": "E kite atura a Zerahemena i te au tangata o Lihai i te pae i te itinga o te ra i te pae i te kauvai ra ko Sidona, e te au nuku katoa o Moronai i te opunga o te ra i te kauvai i Sidona, e kua koropiniia oki ratou e te ngati Niphai, kua rokoia iora ratou e te mataku maata.",
                "54.": "E kite akera a Moronai i to ratou mataku maata, kua akaue atura aia i tona au tangata kia akamutu ratou i te akamaringi i to ratou toto."
            },
            "44": {
                "1.": "Kua noo iora ratou, e kua oki atura ratou ki muri i tetai manga. Kua tuatua atura a Moronai kia Zerahemena, i na, e Zerahemena, kare matou e inangaro kia riro matou ei au tangata akamaringi toto. Te kite nei kotou e, tei roto kotou anake i to matou rima, kare ra matou e inangaro i te ta ia kotou.",
                "2.": "I na, kare matou i aere mai kia ta atu ia kotou, e kia akamaringi i to kotou toto kia rauka te mana, e kare oki matou e inangaro kia apai i tetai o kotou ki te tuikaaanga ra, ko te mea ra teia i aere mai ei kotou kia matou nei, koia oki no to matou akarongo i riri mai ei kotou ia matou nei.",
                "3.": "E teianei ra, te kite nei kotou e, tei ia matou te Atu, e te kite nei oki kotou e, nana oki kotou i tuku ki roto i to matou rima. E te inangaro nei au kia kite mai kotou e, kua peraia matou no to matou akonoanga e to matou akarongo oki ki te Mesia ra. E te kite nei matou e, kare e rauka ia kotou kia akakore i to matou akarongo.",
                "4.": "E te kite nei kotou e, ko te akarongo mou teia o te Atua, e te kite nei kotou e, na te Atua matou e tauturu e akono, e e tiaki, mei te mea e akono matou iaia, e ki to matou akarongo e ki ta matou akonoanga, e kare rava oki te Atua e akaruke ua ia matou kia taiaia, mari ua ra kia topa matou ki roto i te ara, e ma te akataruri ke i to matou akarongo.",
                "5.": "E teianei, e Zerahemena, te akaue atu nei au ia koe na roto i te ingoa o taua Atua mana katoatoa ra, tei akaketaketa mai i to matou au rima i raukaʼi ia matou te mana ki rungao ia kotou na roto i to matou akarongo, e ta matou evangelia e te tu o ta matou akamorianga, e ta matou akonoanga e te aroa tapu tei tau ia matou kia akakite atu ki ta matou au vaine, e ta matou au tamariki, e na taua au ra i tapekaia matou ki to matou au enua, e i te akatikaanga i te tuatua tapu a te Atua ra, e no reira mai oki to matou rekareka, e ki te au mea katoa tei inangaro ravaia e matou.",
                "6.": "E kare e ko te reira ua, te akaue atu nei oki au ia koe, ma to kotou katoa ra inangaro kia rauka ia kotou te ora, kia vaio mai kotou i ta kotou au apinga tamaki kia matou nei, e kare rava matou e titau atu i to kotou toto, mari ra ka akaora matou ia kotou, me ka aere kotou ki to kotou aereanga ma te kore rava e oki mai e tamaki mai ia matou.",
                "7.": "E teianei, me kore kotou e akapera, i na, tei roto kotou i to matou rima, e ka akaue au i toku ra au tangata kia ta ia kotou, e kia akaputu i to kotou au kopapa putaputa e te mate, e pou roa ake kotou, ei reira tatou e kite ei e, noai te mana i rungao i teia nei aronga, e kite katoa ei tatou e koai te ka riro ei tuikaa.",
                "8.": "E rongo akera a Zerahemena i taua tuatua ra, kua aere maira aia e kua oronga mai ra i tana koke e te simetera, e tana ana ki roto i te rima o Moronai ra, e kua tuatua maira kiaia, i na, tera mai ta matou au apinga tamaki, te oronga atu nei matou i te reira kia kotou, ina ra, kare matou e rave i tetai taputou kia kotou, kua kite oki matou e ka aati matou i te reira e pera katoa ki ta matou au tamariki, e rave ra kotou i ta matou au apinga tamaki ma te tuku atu ia matou kia aere atu ki roto i te metepara, e me kore ra, ka tāpū matou i ta matou au apinga tamaki no atu e ka mate matou, me ka autu.",
                "9.": "I na, kare matou i to kotou akarongo, e kare matou e irinaki e na te Atua i tuku ia matou ki roto i to kotou rima, ina ra, kua irinaki matou e, na to kotou kikite i akaora ia kotou mei ta matou au koke. I na, no to kotou au tapoki umauma e te paruru i oraʼi kotou.",
                "10.": "E i to Zerahemena akaoti anga i taua tuatua ra, kua akaoki atura a Moronai i te koke e te au apinga tamaki tei orongaia mai kiaia e Zerahemena, kua na ko atura, i na, ka akaoti tatou i te tamaki.",
                "11.": "E teianei, kare e rauka iaku i te akakore i te tuatua taku i tuatua ake nei, e no reira, te ora ra te Atu, kare kotou e oki, mari ra, kia na mua kotou i te taputou mai e, kare kotou e oki akaou mai e tamaki mai ia matou. E tei roto kotou i to matou nei rima, e ka akamaringi matou i to kotou toto ki runga i te one, me kore kotou e akatika mai i te tuatua taku i tuatua ake nei.",
                "12.": "E oti akera taua tuatua ra i te tuatuaia e Moronai, kua tāpū a Zerahemena i tana koke, kua riri akera aia ia Moronai, kua oro maira aia ma te inangaro i te ta atu ia Moronai, ina ra, i tona taki anga i tana koke ki runga, i na, kua rutu mai tetai vaeau o Moronai i te reira e kua topa atu ki runga i te one e kua ati te pu o te koke e kua tairi katoa atu aia i te pakiri upoko o Zerahemena e kua topa atu ki te one, e kua oro atura a Zerahemena mei mua atu ia ratou ki rotopu i tona au vaeau.",
                "13.": "E kua rave iora te vaeau tei tu ki te pae, e tei tipu i te pakiri upoko o Zerahemena i taua pakiri upoko ra ki te rauru mei runga i te one e kua tamou atura ki runga i te keo o tana koke, ma te akaari atu kia ratou ma te na ko anga atu ma te reo maata e,",
                "14.": "Mei teia pakiri upoko i topa ki runga i te one, koia te pakiri upoko o to kotou rangatira, e mei te reira rai to kotou topaanga ki te one me kore kotou e oronga mai i ta kotou au apinga tamaki, ka aere ei ma te koreromotu o te au.",
                "15.": "E akarongo akera te au tangata e manganui i taua tuatua nei, e kite akera oki ratou i te pakiri upoko ra i runga i te koke, kua mataku iora ratou, kua aere maira te au tangata e manganui, e kua vaio maira i ta ratou au apinga tamaki ki te pae vaevae o Moronai, e kua papau atura i te koreromotu o te au. E ko te manganuianga tei tomo ki roto i taua koreromotu o te au ra, kua aere atu ratou ki roto i te metepara.",
                "16.": "Kua riri maata rava akera a Zerahemena, e kua akatupu akera aia i te toenga o te vaeau kia riri, e kia tamaki atu ma te ririnui tikai ki te ngati Niphai.",
                "17.": "Kua riri akera a Moronai no te marokiakia i te ngati Lamana, e no reira, kua akaue akera aia i tona au tangata kia ta ia ratou, e kua akamata iora ratou i te tamaki, e kua tamaki atu te ngati Lamana ma ta ratou koke e to ratou maroiroi.",
                "18.": "Ina ra, kare e paruru no to ratou pakiri taaka ua e pera katoa no to ratou au upoko tapoki koreia, kua ū anake te reira ki te koke kokoi a te ngati Niphai, kua putaputa ratou, e kua matemate viviki akera ratou i te koke a te ngati Niphai, e kua matemate ratou mei tei totouia e te vaeau o Moronai ra.",
                "19.": "I te kite anga a Zerahemena e kua vaitata ratou pouroa i te matemate, kua kapiki maata maira aia kia Moronai na ko maira, te taputou atu nei au e toku au tangata kia koe me ka akaora mai koe i te toenga o matou, e kare rava matou e oki akaou mai e tamaki atu ia kotou.",
                "20.": "E kua akaoti iora a Moronai i te tamaki i rotopu i te au tangata. Kua rave ke atura aia i te au apinga tamaki mei te ngati Lamana ra, e oti akera ia ratou i te maani i te ture o te au ma ïa ra, kua akatika atura aia ia ratou kia aere ki roto i te metepara.",
                "21.": "E kare oki i tarēia to ratou aronga i mate no te maata oki, e kua maata tikai oki to ratou aronga i mate ra, to te ngati Niphai e pera katoa ki to te ngati Lamana.",
                "22.": "Kua uri iora ratou i to ratou aronga i mate ra ki roto i te kauvai i Sidona ra, e panu atura ratou ki tai, e kua tanuia ratou ki raro i te takere o te moana.",
                "23.": "E kua oki atura te ngati Niphai, me kore ra, te au tangata o Moronai ki to ratou au ngutuare, e ki to ratou enua.",
                "24.": "E ope akera te tai ngauru ma varu o te mataiti i te tutaraanga o te au akava ki rungao i te tangata o Niphai. E ope akera te papaanga o Alama, tei tataia ki runga i te papa a Niphai."
            },
            "45": {
                "intro": "Te tuatua o te tangata o Niphai, e ta ratou tamaki e te mārō i roto i te au rā o Hilamana ra, mei tei tau ki te au papaanga o Hilamana, tana i akono i roto i tona au rā.",
                "1.": "I na, e rekareka maata tikai to te ngati Niphai no te mea, kua akaora te Atua ia ratou mei te rima o to ratou au enemi, e no reira oki ratou i akameitaki atu ei i te Atu to ratou Atua, e maata oki to ratou akakoreanga i te kai, e ta ratou pure, e kua akamori oki ratou i te Atua ma te rekareka mata.",
                "2.": "E tae akera ki te tai ngauru ma iva o te mataiti i te tutaraanga o te au akava ki rungao i te au tangata o Niphai, kua aere maira a Alama ki tana tamaiti ra kia Hilamana, e kua na ko maira kiaia, kua irinaki ainei koe ki te tuatua taku i tuatua atu kia koe na no runga i tera au papa tuatua i akonoia ra?",
                "3.": "E kua tuatua atura a Hilamana, ae, kua irinaki au.",
                "4.": "E kua tuatua akaou maira a Alama, kua irinaki ainei koe ia Iesu Mesia te ka tae mai?",
                "5.": "E kua na ko atura aia e, kua irinaki au i te au tuatua katoa taau i tuatua maira.",
                "6.": "E kua tuatua akaou maira a Alama kiaia e, ka akono ainei koe i taku au akaueanga?",
                "7.": "Kua karanga atura aia e, koia ïa, ka akono oki au i taau au akaueanga ma toku ngakau katoa.",
                "8.": "Kua na ko atura a Alama kiaia e, e ao toou, na te Atua e akameitaki mai ia koe i te enua nei.",
                "9.": "I na, e tuatua totou taku kia koe, e ko taku ka totou atu, auraka rava koe e akakite ua atu, I na, ko taku ka totou atu kia koe auraka rava kia akakiteia atu, e kia tupu roa taua totou nei, e no reira e tata koe i te au tuatua taku ka tuatua atu.",
                "10.": "E ko teia oki taua tuatua ra, i na, te kite nei au na roto i te vaerua o te eeuanga i roto iaku e, e ope akera te a anere o te mataiti i muri ake i te tuatau e akakite mai ei a Iesu Mesia iaia uaorai kia ratou ra, e mate oki ratou ki roto i te irinaki kore.",
                "11.": "Ei reira oki ratou e kite ei i te au tamaki, e te maki, e te onge, e te akamaringianga toto, e pou roa atu te ngati Niphai i te mate.",
                "12.": "E ka tupu oki teia no te mea, e paruparu ratou i te irinaki, e kua rave ratou i te angaanga i roto i te poiri, e te viivii, e te au tu ara ravarai, e te karanga atu nei au kia koe e, no te mea, ka ara i te marama maata e te kite, e te karanga atu nei au kia koe, e, mei taua rā ra, kare oki e pou te a o te uki e tae mai ei taua ara maata ra.",
                "13.": "E me tae mai taua rā ra, i na, kua vaitata mai te tuatau, e kore ei teia aronga, koia oki te uanga a teia nei aronga ko tei karangaia e, ko te ngati Niphai, e kare e tarē akaouia e, e ngati Niphai.",
                "14.": "Ko te ka toe ra e kare e mate i taua rā mataku maata ra, ka tarēia ratou ki roto i te ngati Lamana, e ka riro mai mei ia ratou rai te tu, mari ra ko tetai pae ko te ka kapikiia e, ko te au pipi a te Atu, e ka kimi mai oki te ngati Lamana ia ratou, e mate roa atu ratou. E teianei, no te ara oki i tupu ei teia au totouanga nei.",
                "15.": "E oti akera a Alama i te tuatua atu i teia au tuatua kia Hilamana, kua akameitaki atura aia iaia, e pera katoa ki tana au tamaroa, e kua akameitaki katoa aia i te enua, ei meitaki no te aronga tuatua tika ra.",
                "16.": "E kua na ko maira aia, te na ko maira te Atu ko te Atua e, ka tau maaia te enua nei, koia oki teia nei enua, e te au enua katoa, te au reo katoa, e te au kopu katoa e rave ra i te kino, e me maata roa ta ratou ara ka mateia ratou, mei taku rai i tuatua ake nei, ka akaperaia rai, e ko teia oki te taumaa, e te akameitaki anga a te Atua ki runga i te enua nei, e kare oki e tika i te Atu kia akara atu i te ara, ma te akatika i tetai mea meangiti ake.",
                "17.": "E teianei, kia tuatua maira a Alama i taua tuatua ra, kua akameitaki iora aia i te akonoanga, e te katoatoa te ka tamou marie i te akarongo mei reira e tuatua ua atu.",
                "18.": "E oti akera teia ia Alama, kua akaruke iora aia i te enua ko Zarahemela, mei te mea ra e, ka aere aia ki te enua ra ko Mireki, e kare atura aia i kitea akaouia, e kare katoa matou i kite i tona mateanga, e tona tanumiaanga.",
                "19.": "I na, teia ta matou i kite, e tangata tuatua tika aia, e kua pararauare te tuatua ki roto i te akonoanga, e kua apainaia, e te vaerua ki runga, me kore ra, kua tanumia e te rima o te Atu, mei ia Mose rai. Ina ra, te na ko maira te tuatua i tataia e, kua rave mai te Atu ia Mose kiaia uaorai, e te manako nei matou e, kua rave katoaia a Alama e te vaerua kiaia uaorai, no reira, i kore ei matou i kite i tona mateanga e tona tanumiaanga.",
                "20.": "E tae akera ki te akamataanga o te tai ngauru ma iva o te mataiti i te tutaraanga o te au akava ki rungao i te tangata o Niphai ra, kua aere atura a Hilamana ki rotopu i te au tangata ra i te akakite atu i taua tuatua ra.",
                "21.": "E i na, no ta ratou au tamaki ki te ngati Lamana ra, e ta ratou tuatua maro, e te orureau oki tei tupu ki rotopu ia ratou ra, i riro ei, ei mea tau kia akoia atu te tuatua a te Atua kia ratou e kia akonoia tetai akatikatikaanga ki roto i te akonoanga katoatoa.",
                "22.": "Kua aere atura a Hilamana e tona au taeake ki te akatinamou akaou i te akonoanga ki roto i te au enua katoatoa, e ki roto i te au oire e pini ua ake te enua tei nooia e te ngati Niphai ra. E kua iki oki ratou i tetai au taunga e te puapii ki roto i te enua katoatoa i roto i te akonoanga.",
                "23.": "E oti akera ia Hilamana e tona au taeake i te iki i te au tangata ei taunga, e te au puapii, ki rungao i te akonoanga, kua tupu mai te taumaro ki rotopu ia ratou, e kare oki ratou i akarongo atu ki te tuatua a Hilamana e tona au taeake.",
                "24.": "Kua ngakau parau akera ratou, ma te akateitei i to ratou ngakau, no to ratou au apinga i apinga nui ei, e kua apinga nui ratou i roto i to ratou mata, ma te kore roa e akarongo atu ki ta ratou tuatua kia aere tiratiratu ki mua i te aroaro o te Atua."
            },
            "46": {
                "1.": "E te au tangata tei kore i akarongo ki te tuatua a Hilamana e tona ra au taeake, kua akaputuputu mai ratou ki te ngai okotai kia patoi atu i to ratou au taeake.",
                "2.": "E i na, maata akera to ratou riri, kua opu akera ratou ia ratou e ta.",
                "3.": "E ko te rangatira oki o taua au tangata ra tei riri atu ki to ratou ra au taeake e tangata maatamaata aia e te ririnui, e ko tona ingoa ko Amalikaia.",
                "4.": "E kua inangaro iora a Amalikaia kia riro aia ei ariki, kua inangaro katoa iora te au tangata tei riri ra kia akatikaia aia ei ariki no ratou, e ko te maataanga oki o taua au tangata ra, ko te au akava rikiriki ïa o te enua, e te kimi katoa ra ratou kia rauka ia ratou te mana.",
                "5.": "I aratakiia oki ratou e te au tuatua taparu a Amalikaia ko tei na ko e, kia pange mai e kia akatika iaia ei ariki no ratou, e ka akariro oki aia ia ratou i reira ei aronga mana ki rungao i te au tangata.",
                "6.": "E i na oki, kua arataki keia ratou e Amalikaia kia akatupu i te pekapeka ma te kore roa e ariu mai ki te ako a Hilamana e tona au taeake, tei tiaki meitaki atu i te akonoanga, i na, e au taunga teitei ratou i rungao i te akonoanga.",
                "7.": "Tei roto i te akonoanga te au tangata e manganui tei irinaki ki te au tuatua taparu a Amalikaia e kua akaruke atura ratou i te akonoanga, e ko te reira oki te tu o te pekapeka tei tupu ki te maataanga i rotopu i te au tangata o Niphai ra, e no atu rai ki te re maata tei rauka ia ratou ki rungao i te ngati Lamana ra, e to ratou rekareka maata tei kiteaia e ratou, ko ratou tei akaoraia e te rima o te Atu ra.",
                "8.": "E te kite nei tatou i te tu ngaropoina viviki o te tamariki a te tangata i te Atu to ratou Atua, e te viviki i te rave i te ara, e te tuku katoa ia ratou kia arataki keia e taua mea kino ra.",
                "9.": "E te kite katoa nei tatou i te kino maata ta te tangata okotai ka akatupu ei kino maata no te tamariki a te tangata nei.",
                "10.": "E kua kite oki tatou e, e tangata ravenga pakari e te tuatua taparu e manganui a Amalikaia, kua arataki ke oki aia i te ngakau o te au tangata e manganui kia rave i te au angaanga kino, e te kimi nei oki ratou kia akapou i te akonoanga a te Atua, e kia akakore i te tikaanga o te au ta te Atua i tuku mai kia ratou, ko te meitaki ïa i akonoia mai e te Atua ra ki rungao i te enua ei meitaki no te aronga tuatua tika.",
                "11.": "I te rongo anga a Moronai, te rangatira maata o te au nuku o te ngati Niphai ra i te au mārōanga, kua riri iora aia ia Amalikaia.",
                "12.": "Kua vetevete iora aia i tona pereue, e kua rave iora i tetai mea potonga e kua tata ki rungao e, ei akamaaraanga i to tatou Atua, e ta tatou akonoanga, e to tatou rangatiraanga, e to tatou au, e ta tatou au vaine, e ta tatou au tamariki, e kua tamou atura aia i te reira ki te ope o tetai rakau.",
                "13.": "E kua rave atura aia i tona paruru upoko, e tona paruru umauma, e tana paruru, e tatua atura i tana au apinga tamaki ki tona ra taukupu, e rave iroa aia i te rakau i tamouia tona ra pereue, i te na ko anga e, (kua karanga akera aia i te reira e, ko te reva o te au), kua tupou iora aia ki runga i te one e kua pure atura ki te Atua kia vai mai tona akameitakianga o te au ki rungao i tona au taeake koi vai ei te pupu Keresitiano tei noo ki runga i te enua ra.",
                "14.": "E kua peraia oki te aronga tei irinaki ki te Mesia ra, e tei piri ki te akonoanga a te Atu ra, i te kapikiangaia e te aronga tei kore i piri mai ki te akonoanga.",
                "15.": "E ko te aronga tei piri ki te akonoanga, kua tinamou tikai to ratou akarongo, e kua rave iora ratou ki rungao ia ratou uaorai i te ingoa o te Mesia ma te rekareka maata, me kore ra, e Kerisetiano, mei tei kapikiiaʼi ratou no to ratou irinaki i te Mesia te ka tae mai.",
                "16.": "E kua pure atura a Moronai i reira no te akakoroanga o te Kerisetiano, e kia rangatira ua te enua.",
                "17.": "E oti akera aia i te pure atu ki te Atua, kua tarē maira aia i te au enua i te pae apatonga o te enua ra ko Desolationa, e ko te au enua i te pae apatokerau, e te pae apatonga katoa oki, ei enua meitaki, e ei enua no te au.",
                "18.": "Kua karanga mai aia e, kare rava te Atua e tuku ia tatou, ko tei akakinoia no te mea e kua rave tatou ki rungao ia tatou uaorai i te ingoa o te Mesia, kia takatakaiia tatou ki raro, e kia akakoreia, mari ra, kia rave tatou i te reira ki rungao ia tatou uaorai no ta tatou au ara.",
                "19.": "E akaoti akera a Moronai i taua tuatua ra, kua, aere tika atura aia ki rotopu i te au tangata ma te tarevareva atu i te ngai ngaangaae o tona pereue ki roto i te reva, kia kite mai oki te katoatoa i te tataanga tana i tata ki te ngai ngaangaae o tona pereue, e i te kapiki anga atu ma te reo maata i te na ko anga e.",
                "20.": "I na, ko te aronga te ka akatika i teia nei reva ki runga i te enua, kia aere ua mai ratou ma te maroiroi o te Atu, e kia tomo ratou ki roto i tetai koreromotu, kia paruru ratou i to ratou tika, e ta ratou akonoanga, e kia akameitaki mai te Atu to ratou Atua ia ratou.",
                "21.": "E oti akera taua tuatua nei i te akakiteia atu e Moronai, i na, kua oro maira te au tangata ma ta ratou au apinga tamaki i te tatua anga ki to ratou taukupu e ma te aeae i to ratou kakau ei akakiteanga, e ei taputouanga e, e kare ratou e akaruke i to ratou Atu ra ko te Atua, e me akaapa ratou i te au akaueanga a te Atua, e kia inga ki roto i te ara, e kia akama i te rave ki rungao ia ratou i te ingoa o Iesu, ei reira, kia aeaeia ratou e te Atu mei ta ratou i aae i to ratou kakau.",
                "22.": "E ko te ture taputou ta ratou i papau, e kua uri ratou i to ratou au kakau ki te pae o Moronai, na ko maira, Te papau nei matou ki to matou Atua e, kia tamateia matou mei to matou taeake rai i apatokerau ra i pou, i na, kia inga matou ki roto i te ara, kia uri katoa oki aia ia matou ki te pae vaevae o to matou au enemi ra mei ta matou i uri i to matou au kakau ki te pae vaevae kia takatakaiia e te vaevae, me inga matou ki roto i te ara.",
                "23.": "Kua tuatua atura a Moronai kia ratou, i na, e toenga tatou no te uanga a Iakoba, e e toenga oki tatou no te uanga a Iosepha e nona oki te pereue i aeaeia e tona ra au taeake, e teianei, kia akamaara tatou i te akono i te au akaueanga, a te Atua ra, e me kore ra, ka aeaeia to tatou kakau e to tatou au taeake e ka uriia oki tatou ki roto i te tapekaanga me kore ra, ka okoia tatou, e me kore ra ka taiaia.",
                "24.": "Kia akatika oki tatou te uanga a Iosepha ra i to tatou tu rangatira, e kia akamaara tatou i ta Iakoba i tuatua mai i mua ake i tona mateanga. I na, te kite ra oki aia e ko tetai tuanga i te pereue o Iosepha te vai rai te reira e kare i kino. E kua na ko akera aia e, E mei te toenga iti o te kakau o taku tamaiti i akonoia, ka pera katoa te uanga o taku tamaiti, ka akonoia e te rima o te Atua, e ka raveia kiaia, e ka mate oki te toenga o te uanga a Iosepha mei te toenga o tona ra kakau.",
                "25.": "I na, te mamae nei toku ngakau i te reira kareka ra kua rekareka toku ngakau i taku tamaiti no tetai pae o tana uanga te ka riro ki te Atua ra.",
                "26.": "E i na, ko te reo teia o Iakoba.",
                "27.": "E koai oki tei kite e, ko te toenga o te uanga a Iosepha te ka mate mei tona kakau rai i aeaeia, e ko te au tangata tei aere ke mei ia tatou nei? E ko tatou oki taua aronga ra, me kore tatou e mou piri ki roto i te akarongo o te Mesia ra.",
                "28.": "E oti akera to Moronai tuatuaanga i teia au tuatua nei, kua aere atura, e kua tono atura i te karere ki te au ngai katoa o te enua i vai ei te maro ra, e kua akaputuputu maira i te au tangata tei inangaro i te akatika atu i to ratou tu rangatira, kia patoi atu ia Amalikaia, e ratou oki tei ariu ke, kua karangaia e, ko te ngati Amalikaia.",
                "29.": "E kite akera a Amalikaia e, kua maata to Moronai tangata i to te ngati Amalikaia, e kua kite katoa aia i te ekoko o tona au tangata no runga i te tikaanga o te au mea ta ratou i akamata i te rave, e no reira te mataku ra aia ko te kore e manuia, kua kimi atura aia i tona au tangata tei akatika mai, aere atura ratou ki te enua ra ko Niphai.",
                "30.": "E kua manako iora a Moronai e, kare e tau kia maata atu te maroiroi o te ngati Lamana, e kua manako akera aia kia akataka ke i te ngati Amalikaia me kore ra, kia raveia ratou ma te akaoki mai e kia tamate atu ia Amalikaia, no te mea kua kite oki aia e, ka akatupu aia i te riri o te ngati Lamana kia ratou, kia tamaki mai ia ratou, e kua kite oki aia e, ko ta Amalikaia ïa ka rave kia tupu tona akakoroanga.",
                "31.": "Kua manako a Moronai e, ko te mea tau rava ïa kia arataki aia i tona au nuku, tei akaputuputu mai ia ratou uaorai, e tei rakei ia ratou ki te au apinga tamaki, e tei papau i tetai koreromotu kia vai rai te au, e arataki atura aia i tona nuku e aere tika atura ki te metepara, e kia arai atu i te aerenga o Amalikaia ki roto i te metepara.",
                "32.": "E kua aere tika atura aia ki te metepara mei tana i akakoro ra, e ma te arai atu i te au nuku o Amalikaia.",
                "33.": "Kua oro ke atura a Amalikaia e tetai o tona puke tangata ra, kua tukuia iora te toenga ki te rima o Moronai ra, e kua akaokiia maira ratou ki te enua ra ko Zarahemela.",
                "34.": "Kua ikiia oki a Moronai e te au akavanui, e te reo katoa o te au tangata, e no reira, e mana tona kia tau ki tona inangaro ki te au nuku o te ngati Niphai, kia akatika, e kia aka-tere katoa ia ratou.",
                "35.": "E te au tangata o te ngati Amalikaia, tei kore i papau i tetai koreromotu kia turu atu i te au, e kia noo ratou ma te akatereanga au, nana i akaue kia taiaia ratou, ina ra, e toko iti ua tei patoi i te ture o te au.",
                "36.": "E akaue atura oki aia i te ta pao o te au kia utiia ki runga i te au patu teitei i roto i te au enua katoatoa, tei nooia e te ngati Niphai ra e kua na reira oki a Moronai i te tanu anga i te tapao o te au ki rotopu i te ngati Niphai.",
                "37.": "E tupu akaou atura te au ki roto i te enua e i na reira oki ratou i te akatupu anga i te au ki runga i te enua ra, e vaitata rava atu ra ki te openga o te ngauru ma iva o te mataiti i te tutaraanga o te au akava.",
                "38.": "E na Hilamana e te au taunga teitei i akatupu i te au ki roto i te akonoanga, e e ā oki mataiti i to ratou noo au ua anga ma te rekareka i roto i te akonoanga.",
                "39.": "E manganui oki tei mate, e ma te irinaki pu tikai e, ka akaoraia to ratou au vaerua e te Atu ko Iesu Mesia, no reira kua aere atura ratou ki vao ake i teianei ao ma te rekareka.",
                "40.": "E mate atura tetai pae tangata i te fiva tei tupu putuputu i tetai tuatau o te mataiti ki roto i te enua, ina ra, kare i maata roa tei mate i te fiva no te mea e maata te au mea memeitaki o te au apinga tanu e te au aka ta te Atua i akapapa kia akataka ke i te maki mei te tangata nei no te tu o te reva.",
                "41.": "E manganui oki tei mate i to ratou ruauanga, e ko ratou tei mate ma te akarongo ki te Mesia ra, te rekareka ua ra ratou iaia, mei ta tatou i manako."
            },
            "47": {
                "1.": "E teianei, ka oki tatou i ta tatou akapapaanga kia Amalikaia, e kia ratou oki tei oro atu ki te metepara, i na, kua rave aia ia ratou tei aru iaia, e kua aere atu ki te enua ko Niphai ki rotopu i te ngati Lamana, e kua akatupu iora aia i to ratou riri ki te ngati Niphai, e kua tuku atura te ariki o te ngati Lamana i tetai tuatua akakite ki roto i tona enua katoatoa, e ki tona au tangata, e kia uipa mai ratou ki te ngai okotai e kia aere akaou e tamaki atu ki te ngati Niphai.",
                "2.": "E i te tae anga atu te tuatua akakite kia ratou, kua mataku tikai ratou, kua mataku oki ratou i te akariri atu i te ariki, e kua mataku katoa ratou i te tamaki atu ki te ngati Niphai, e ko te mate aea ratou. E i na kare atura te maataanga o ratou i ariki i te akaueanga a te ariki.",
                "3.": "Kua riri iora te ariki ia ratou no to ratou akarongo kore, e no reira, kua oronga atu aia kia Amalikaia i te akatereanga o te reira tuanga o tona nuku tei akono i tana au akaueanga, ma te akaue atu iaia kia akaue atu ia ratou kia rave i te au apinga tamaki.",
                "4.": "I na, ko teia te inangaro o Amalikaia, no te mea e tangata pakari aia i te rave i te kino, no reira aia i akatupu ei i roto i tona ngakau i te ravenga e opara atu ei aia i te ariki o te ngati Lamana mei tona terono.",
                "5.": "E teianei, kua rauka iaia i te akatere i tetai pae o te ngati Lamana tei inangaro i te ariki ra, e kua inangaro atu aia kia rauka mai te tauturu o te aronga i kore i akono, e kua aere tika atu aia ki te ngai tei karangaia e ko Onida, e te reira oki te ngai i oro ei te au tangata Lamana, e kua kite oki ratou i te vaeau e aere mai nei ma te manako e, te aere mai nei ratou i te ta ia ratou, i reira kua oro atu ratou ki Onida ki te ngai vairanga o te au apinga tamaki.",
                "6.": "E kua akataka oki ratou i tetai tangata ei ariki e ei arataki no ratou, kua papu oki i roto i to ratou ngakau ma te manako ngaueue kore e, auraka ratou kia aere e tamaki atu i te ngati Niphai.",
                "7.": "E kua putuputu akera ratou ki runga i te take o tetai maunga, tei karangaia e, ko Anitipa e kua papa ratou no te tamaki.",
                "8.": "E kare oki e ko to Amalikaia manako teia kia tamaki atu ia ratou kia tau ki te akaueanga a te ariki, ina ra, kua inangaro aia kia inangaro te au nuku o te ngati Lamana iaia, e kia riro e koia to ratou upoko, e kia akangere i te ariki i tona terono, e kia rauka iaia te basileia.",
                "9.": "Kua akaue iora aia i tona au vaeau kia patia i to ratou au puakapa ki roto i te ō i vaitatao i te maunga ko Anitipa.",
                "10.": "E po akera kua tono atu aia i tetai karere muna ki runga i te maunga ra ko Anitipa kia akakite atu ki te arataki o runga i te maunga ra ko Lehoniti tona ingoa, kia aere mai aia ki raro i te maunga ra, e ka inangaro aia i te tuatua kiaia.",
                "11.": "I te tae anga taua tuatua ra kia Lehoniti, kua mataku atura aia i te aere ki raro i te maunga ra. E kua tono akaou atura a Amalikaia i te rua o te taime, kare atura i tika ia Lehoniti kia aere mai ki raro, e kua tono akaou atura aia i te toru o te taime.",
                "12.": "E kite akera a Amalikaia e kare a Lahoniti e inangaro i te aere mai ki raro mei runga mai i te maunga, kua aere tika atu ki runga i te maunga i vaitata atu ki te punanga o Lehoniti, e kua unga akaou atu aia i tana karere i te ā o te taime kia Lehoniti, kia aere mai aia e tona au vaeau tiaki katoa.",
                "13.": "E aere maira a Lehoniti ki raro e tona au vaeau tiaki katoa kia Amalikaia, kua inangaro a Amalikaia kia arataki mai aia i tona nuku tangata ki raro i te po, e ka koropini ei i te au tangata i roto i to ratou au puakapa i ta te ariki i oronga mai kiaia kia akaaere, e ka tuku atu oki aia ki roto i te rima o Lehoniti me ka akariro aia iaia (ia Amalikaia) ei arataki rua ki rungao i te nuku katoatoa.",
                "14.": "Kua aere maira a Lehoniti ki raro e tona au vaeau e kua koropini i te au tangata o Amalikaia, e i mua ake ka ara mai ei ratou i te mamaiata i te rā i koropiniiaʼi ratou e te au vaeau o Lehoniti.",
                "15.": "E kite akera ratou e kua koropiniia ratou, kua pati atura ratou kia Amalikaia kia kore aia e akatika ia ratou kia tamaki atu ki to ratou au taeake, e kia kore ratou e takoreia. E teianei, ko teia te mea ta Amalikaia i inangaro.",
                "16.": "E kua tuku atura aia i tona au tangata tei kore i akono i te akaueanga a te ariki. E kua inangaro a Amalikaia kia akapera, kia tika iaia kia akatika i tana ravenga e akangere ei te ariki i tona ra terono.",
                "17.": "Teia te peu a te ngati Lamana, kia mate te arataki mua, kua ikiia te arataki rua ei arataki mua no ratou.",
                "18.": "E kua akaue a Amalikaia i tetai ona tavini kia akainu i te poitini kia Lehoniti, e kua mate aia.",
                "19.": "I na, kia mate a Lehoniti, kua iki akera te ngati Lamana ia Amalikaia ei arataki no ratou ei akaaere maata katoa.",
                "20.": "E kua arataki atura a Amalikaia i tona au nuku (kua tupu oki tona inangaro), ki te enua ra ko Niphai, ki te oire ra ko Niphai, koia te oire maata.",
                "21.": "E kua aere maira te ariki e tona au vaeau tiaki kia aravei atu iaia, kua manako oki aia e, kua akono a Amalikaia i tana au akaueanga, e kua akaputuputu aia i teia nuku maata kia tamaki atu i te ngati Niphai.",
                "22.": "E i na, kia aere mai te ariki kia aravei atu iaia, kua akaue atu a Amalikaia i tona au tavini kia aravei atu i te ariki. E kua aere atu ratou e kua tupou atu ratou ki mua i te ariki, mei te mea ra e, te akangateitei atura iaia no tona tu rongonui.",
                "23.": "Kua akatoro maira te ariki i tona rima kia akangateitei atu ia ratou mei tei tau ki te peu a te ngati Lamana, ei tapao no te au, e peu teia tei raveia mai no ko mai i te ngati Niphai.",
                "24.": "E i tona akatu anga mai i te tangata mua mei te one maira, i na, kua patia atura aia i te pukuatu o te ariki, inga iora aia ki te one.",
                "25.": "Oro atura te au tavini o te ariki, kua tu maira te au tavini o Amalikaia, i te na ko anga mai e.",
                "26.": "I na, kua patia te au tavini o te ariki iaia ki tona pukuatu e kua oro ratou, ka aere mai ana ka akara.",
                "27.": "Kua akaue atura a Amalikaia i tona ra au nuku kia aere atu e akara i tei tupu ki te ariki ra, e kia tae mai ratou ki taua ngai ra, kite atura i te ariki ra, kua akatutu a Amalikaia mei te mea e, kua riri aia. Kua na ko atura aia e, ko tei inangaro i te ariki, e aere, e arumaki i tona au tavini e ta ia ratou.",
                "28.": "E akarongo akera ratou ko tei inangaro i te ariki ra i teia tuatua nei, aere atura ratou i te arumaki i te au tavini o te ariki.",
                "29.": "E kite maira te au tavini o te ariki i te au vaeau i te arumaki anga mai ia ratou, kua mataku akaou akera ratou, oro atura ki roto i te metepara e te oro atura ki te enua ra ko Zarahemela, e kua piri iora ki te au tangata o Amona ra.",
                "30.": "E oki atura te au vaeau tei aru mai ia ratou e kua popoa to ratou tere, e kua rauka ra ia Amalikaia te ngakau o teia arongo na roto i tana pikikaa.",
                "31.": "E ao akera, kua tomo atura aia ki roto i te oire ko Niphai e tona au nuku katoa, e kua rave iora aia i te oire.",
                "32.": "E kite akera te ariki vaine e, kua taiaia te ariki, e na Amalikaia oki i tono atu i te karere kiaia kia akakite kiaia e kua taiaia te ariki e tona uaorai au tavini, e kua arumaki oki aia i tona au tavini, ina ra, kua popoa, kua ora ratou.",
                "33.": "E kite akera te ariki vaine i taua tuatua ra, kua tono maira aia i te karere kia Amalikaia, kia pati mai kiaia kia akaora i te tangata o taua oire, e kua inangaro katoa aia kia aere mai aia kiaia, e kua inangaro katoa aia kia apai mai a Amalikaia i tetai kite nona no runga i te mate o te ariki.",
                "34.": "Rave iora a Amalikaia i te tavini tikai tei ta i te ariki ra, e ratou katoa tei piri ki te ariki ra, e kua aere atura ki te ariki vaine ki te ngai i nooia e ïa ra, e kua akakite atura ratou katoa kiaia e, kua taiaia te ariki e tona uaorai au tavini, e kua karanga katoa ratou e, kua oro ratou, kare ainei te reira e akaapa ia ratou? Kua akapumaana atura ratou i te ariki vaine no te mate o te ariki.",
                "35.": "Kimi atura a Amalikaia i te ravenga kia manako meitaki mai te ariki vaine iaia, e kua rave iora aia iaia ei vaine nana, e kua na reira aia i raukaʼi iaia te basileia, na roto i tana pikikaa, e te angaanga kikite a tona au tavini, i na, kua riro aia ei ariki no te au enua e pini ua ake, e te ngati Lamana katoa, ko ratou ko te ngati Lamana, te ngati Lemuela, e te ngati Isamaela, e ko ratou katoa i aere ke ki te ngati Niphai, mei te tutaraanga mai o Niphai e tae rava mai ki teianei.",
                "36.": "E teianei, kua aite te kite o taua aronga aere ke ra e to te ngati Niphai ra, kua apiiia ki taua kite o te Atu ra, ina ra, teia te mea umere, i muri akera i to ratou pekapeka anga, kua riro ratou ei aronga ngakau ketaketa e te tataraara kore, te aviri, te kino, e te viivii atu, i te ngati Lamana, e kua ariki oki ratou i te au peu viivii a te ngati Lamana ra e kua riro ei aronga kope e te au tu angaanga kikino katoa, e kua akangaropoina i te Atu to ratou Atua."
            },
            "48": {
                "1.": "E i te raukaanga mai ia Amalikaia te basileia, kua akatupu iora aia i te riri ki roto i te ngakau o te ngati Lamana ki te ngati Niphai e kua iki aia i tetai au tangata kia tuatua atu ki te ngati Lamana mei to ratou patu teitei atu ma te tuatua akaapa i te au tangata Niphai.",
                "2.": "E kua na reira oki aia i te akariri anga i to ratou ngakau ma te akaapa atu i te ngati Niphai, e kua ope oki tana au ravenga i te tupu e tae rava mai ki te openga o te tai ngauru ma iva o te mataiti i te tutaraanga o te au akava, e no te mea e kua riro aia ei ariki ki rungao i te ngati Lamana, e kua inangaro katoa aia kia riro aia ei ariki no te au enua katoatoa, e kia akaaere i te tangata katoatoa ko te ngati Lamana e te ngati Niphai.",
                "3.": "E teianei, kua tupu tona inangaro, kua akaketaketa oki aia i te ngakau o te ngati Lamana ma te akapoiri i to ratou manako e ma te akariri atu oki ia ratou, kua akaputuputu iora oki aia i tetai nuku maata kia aere e tamaki atu i te ngati Niphai ra.",
                "4.": "E kua tinamou tona inangaro no te maata o tona ra au tangata kia akavi aia i te nagti Niphai, e e akariro oki ia ratou ei tuikaa.",
                "5.": "Kua iki iora aia i tetai au rangatira mamaata no roto i te ngati Zoroma ra, ko ratou oki tei kite meitaki i te ririnui o te ngati Niphai, e to ratou au akapuanga, e te ngai paruparu oki no to ratou au oire, e kua iki oki aia ia ratou ei au akaaere mamaata no tona ra au nuku.",
                "6.": "Kua rave iora ratou i to ratou au puakapa, e aere maira ki te enua ra ko Zarahemela ki roto i te metepara.",
                "7.": "I raukaʼi ia Amalikaia te mana, na roto i te pikikaa e te tuatua taparu, i na, te akamaroiroi ra a Moronai i te ngakau o te tangata kia akono meitaki ratou i te Atu to ratou ra Atua.",
                "8.": "E kua akamaroiroi aia i te au nuku o te ngati Niphai ma te kimi i tetai ngai paruruanga, e te akapuanga ma te akaputu i te one e pini ua ake ki tona nuku vaeau, e kua patu ratou i te patu toka e pini ua ake to ratou au oire e te kotinga o te enua, i na, e pini ua ake te enua katoatoa.",
                "9.": "Tei to ratou au paruruanga paruparu te maataanga o te au tangata e kua na reira oki aia i te akaparuru anga e te akamaroiroi anga i te enua tei nooia e te ngati Niphai ra.",
                "10.": "E te na reira ra aia i te akapapa ma te turu atu i to ratou tu rangatira, to ratou enua, e ta ratou au vaine e ta ratou au tamariki, e to ratou au, kia ora ratou i te Atu i to ratou ra Atua, e kia paruru oki ratou i tei tuatuaia e to ratou au enemi i te akakoroanga o te Kerisetiano.",
                "11.": "E tangata maroiroi e te ririnui a Moronai e e tangata kite tikai, kare ra aia i rekareka i te angaanga akamaringi toto, e tangata ngakau rekareka oki te au o tona enua, e te tuikaa kore o tona au taeake.",
                "12.": "E tangata ngakau ki i te akameitaki i tona Atua, no te au mea meitaki e te tikaanga tana i oronga mai ki tona ra au tangata, e tangata maroiroi oki i te angaanga no te meitaki e te ora o tona ra au tangata.",
                "13.": "E e tangata akarongo tinamou oki aia ki te Mesia e kua tuatua aia ma te taputou e, ka paruru aia i tona au tangata, e tona tu rangatira, e tona enua, e tana akonoanga e tae rava atu ki te akamaringianga i tona ra toto.",
                "14.": "E teianei kua apiiia te ngati Niphai kia paruru ia ratou uaorai mei to ratou au enemi, e tae rava atu ki te akamaringianga toto mei te mea e kare e ravenga ke, e kua apiiia oki ratou e, auraka e akakino e auraka oki e taki i te koke mari ua ra, kia patoi atu i te enemi e kia akaora ia ratou uaorai.",
                "15.": "E ko teia to ratou akarongo, kia na reira ratou, ka akameitaki mai te Atua ia ratou i te enua nei, koia oki, kia maroiroi ratou i te akono anga i te au akaueanga a te Atua, e ka akameitaki mai aia ia ratou i te enua nei, e akamatakite atu ia ratou kia oro, me kore, kia akateateamamao no te tamaki mei tei tau ki te tu o te mate e vaitata mai nei.",
                "16.": "E na te Atua e akakite mai kia ratou i te ngai e aere ei ratou, e paruru atu ia ratou uaorai mei to ratou au enemi, i na reira oki te Atu i te akaora anga ia ratou, e ko te akarongo teia o Moronai, e kua rekareka oki tona ngakau i te reira, kare no te akamaringianga toto, ina ra, no te rave anga i te au mea meitaki, e i te akaora anga i tana au tangata, e te akono anga i te au akaueanga a te Atua, e te patoi anga i te kino.",
                "17.": "E tika tikai taku e karanga atu kia kotou, naringa te tangata katoatoa i ora ana, e te ora nei, e ka ora a muri atu mei ia Moronai rai te tu, i na, kua ngaueue takiri te mana o ade e tuatau ua atu, e kare oki te tiaporo e mana akaou ki rungao i te tamariki a te tangata nei.",
                "18.": "I na, e tangata aia mei ia Amona rai te tamaiti a Mosaia, e mei te au tamariki a Mosaia ra, e mei ia Alama e tana au tamaroa, e au tangata oki ratou no te Atua ra.",
                "19.": "E teianei, kare a Hilamana e tona au taeake i meangiti ake ia Moronai i te tauturu i te au tangata. Kua ako katoa oki ratou i te tuatua a te Atua, e kua bapetizo oki ratou i te tangata katoatoa tei tataraara e tei akarongo ki ta ratou tuatua.",
                "20.": "E kua na reira ratou i te rave anga i te angaanga, e no ta ratou tuatua i taakaakaʼi te ngakau o te au tangata ra, e kua akameitakiia ratou e te Atu, e kare atura te tamaki e te maro i tupu ki roto ia ratou ra, e ope roa ake nga mataiti e ā ra.",
                "21.": "I na, mei taku i tuatua ake nei, kia tae ki te openga o te ngauru ma iva o te mataiti, kua au akera ratou ia ratou uaorai, e no atu rai i te au i rotopu ia ratou uaorai, e no atu i to ratou inangaro i te au, kua maroia ratou kia tamaki ki te ngati Lamana to ratou au taeake.",
                "22.": "E kare i kore ta ratou angaanga tamaki no tetai tuatau roa ki te ngati Lamana.",
                "23.": "E teianei e tangi maata to ratou me rave ratou i te au apinga tamaki kia tamaki atu ki te ngati Lamana, kare oki ratou e mareka i te akamaringianga toto, e kare ko te reira anake ua, kua mii ratou i te tono anga i to ratou au taeake e manganui ki vao ake i teianei ao ki te ao mutu kore, ma te papa kore i te aravei atu i te Atua.",
                "24.": "Kare ra i tika ia ratou kia oronga atu i to ratou ora kia taiaia ta ratou au vaine, e ta ratou au tamariki i te au ravenga kino e te rikarika a tei karangaia ana e, e au taeake no ratou, e kua aere ke mei ta ratou akonoanga, e kua akaruke ia ratou, e tei piri atu ki roto i te ngati Lamana, ei akapou ia ratou.",
                "25.": "Kare e tika ia ratou kia akakoromaki i te rekareka o to ratou au taeake i te toto o te ngati Niphai i akamaringiia ra, e ka vai ei ki te aronga tei akono i te au akaueanga a te Atua ra, e ko teia oki te taputou a te Atua, koia oki, me ka akono ratou i te au akaueanga a te Atua, ka manuia ratou i runga i te enua."
            },
            "49": {
                "1.": "E tae akera ki te ngauru ma tai o te marama i roto i te ngauru ma iva o te mataiti e i te ngauru o te ra, i kiteaiaʼi te nuku o te ngati Lamana i te aere anga mai ki te enua ra ko Amoniha.",
                "2.": "E i na, kua akatu akaouia te oire, e kua akanoo a Moronai i tetai nuku ki te itinga o te oire ra, e kua akaputu ratou i te one e pini ua ake ei paruru ia ratou mei te ana e te au toka a te ngati Lamana, e i na, kua ta ratou ma te ana e te toka.",
                "3.": "I na, te karanga nei au e, kua akatu akaouia te oire ko Amoniha, E karanga atu au kia kotou, i na, kua akatuia tetai pae e no te mea oki kua takoreia ana e te ngati Lamana no te ara a teia aronga nei, i manako ei ratou e, e mea ngoie kia rave akaouia e ratou.",
                "4.": "Ina ra, kua poitirere roa ratou, i na, kua akatu te ngati Niphai i te one e pini ua ake ia ratou, e no te teitei i kore ei i rauka i te ngati Lamana i te pei mai ia ratou ki te toka, e kia ana mai i ta ratou au kakao ma te ririnui e putaʼi, e kare oki e tika ia ratou kia aere vaitata mai ratou kia matou mari ua ra, na to ratou ngai tomoanga rai.",
                "5.": "Kua umere tikai te au rangatira mamaata o te ngati Lamana no te pakari o te ngati Niphai i te akateateamamao anga i to ratou ngai akapuanga.",
                "6.": "I na, kua manako te au rangatira o te ngati Lamana e no to ratou maata e ka rauka ia ratou i te aere atu kia ratou mei tei mua ana, e kua maani oki ratou tetai au paruru, e te paruru umauma, e kua akapapa katoa ratou i te kakau pakiri, e pakiri petetue oki ei tapoki i to ratou kopapa taaka ua.",
                "7.": "E no ta ratou akateateamamao i manako ei ratou e, ka rauka ngoie ua ia ratou i te akavi atu ma te arataki tuikaa atu i to ratou au taeake, me kore ra, e ta atu ia ratou kia tau ki to ratou inangaro.",
                "8.": "Ina ra, kua umere roa ratou no te mea, kua akateateamamao ratou ma te au ravenga tei kore roa i kiteaia ana e te tamariki a Lihai. E teianei, kua papa ratou no te tamaki atu i te ngati Lamana, kia tau ki ta Moronai i apii mai ia ratou ra.",
                "9.": "Kua umere tikai te ngati Lamana, koia oki te ngati Amalikaia i te tu o ta ratou ra au ravenga no te tamaki.",
                "10.": "E teianei, naringa te ariki ra ko Amalikaia i aere mai mei te enua ra ko Niphai ei upoko no tona ra nuku, penei paa ka akaue aia i te ngati Lamana kia tamaki mai i te ngati Niphai i te oire ra ko Amoniha, i na, kare aia i akaperepere i te toto o tona iti tangata.",
                "11.": "Ina ra, kare a Amalikaia i aere mai ki te tamaki. E i na, no te mataku i kore ei tona au rangatira mamaata i tamaki mai i te ngati Niphai i te oire ra ko Amoniha, e kua akatuke oki a Moronai i te ravenga i rotopu i te ngati Niphai ra, e kua ngere te ngati Lamana i to ratou ngai akapuanga, e kare oki e tika ia ratou kia aere mai kia ratou ra.",
                "12.": "Kua oki atura ratou ki roto i te metepara, e kua apai atura i to ratou au puakapa, e aere atura ki te enua ra ko Noa, te manako ra ratou e, ko te rua o te ngai, ko te ngai meitaki rava atu ïa no te tamaki atu i te ngati Niphai.",
                "13.": "Kare oki ratou i kite e, kua maani a Moronai, me kore ra, kua akatu i tetai paruru no te au oire e pini ua ake taua enua ra, kua aere tika mai ratou ki te enua ra ko Noa ma te akakoroanga papu tikai, e kua aere tika mai to ratou rangatira maata ma te taputou mai e, ka akapou ratou i te tangata o te reira oire.",
                "14.": "Ina ra, kua poitirere tikai ratou no te mea na roto i te ravenga a Moronai i akariroiaʼi te oire ra ko Noa, ko tei paruparu ana i muatangana ei oire ketaketa, e kua aite tona maroiroi ki te oire ra ko Amoniha",
                "15.": "E i na, e mea pakari te reira kia Moronai, e kua manako oki aia e, ka mataku ratou i te oire ra ko Amoniha, e no te mea ko te oire ra ko Noa ko te oire paruparu rava atu ïa o te enua, e ka aere ratou ki reira ka tamaki, e kua pera ratou kia tau ki tana i inangaro.",
                "16.": "E i na, kua iki a Moronai ia Lihai ei rangatira maata ki rungao i te au tangata i taua oire ra, E ko taua Lihai rai tei tamaki ana ma te ngati Lamana i roto i te ō i te itinga o te kauvai ko Sidona.",
                "17.": "E kite akera te ngati Lamana e ko Lihai te rangatira maata o taua oire ra, kua umere akera ratou, e e mataku maata tikai to ratou ia Lihai, e kua tuatua oki to ratou rangatira maata ma te taputou e, ka tamaki ratou ki taua oire ra, e no reira, kua arataki mai ratou i to ratou nuku.",
                "18.": "I na, kare e rauka i te ngati Lamana i te tomo ki roto i to ratou au punanga paruru na tetai au ngai ke mari ra, na roto i te ngutupa, no te mea e teitei oki te nia i te maaniangaia e pera katoa no te oonu o te vaarua tei koia ia, mari ua ra ko te ngutupa.",
                "19.": "E te noo teateamamao ua ra te ngati Niphai no te takore atu i te aronga te ka kake mai ma te tomo ki roto i te punanga na tetai mataara ke, ma te pepei i te toka e te ana kia ratou.",
                "20.": "E kua na reira oki tetai pae o to ratou au tangata toa i te noo teateamamao anga, ma ta ratou au koke, e te maka no te ta atu i te au tangata katoa te ka tamata i te tomo ki roto i to ratou punanga na te ngutupa ra, e kua papa oki ratou i te paruru atu ia ratou uaorai mei te ngati Lamana.",
                "21.": "E kua arataki maira te au rangatira mamaata o te ngati Lamana i to ratou au nuku vaeau ki te ngai o te ngutupa ra, e kua akamata i te tamaki atu i te ngati Niphai, kia rauka ia ratou te ngai ka tomo ei ki to ratou au ngai maroiroi, ina ra, kua akaokiia atu e kua taiaia ratou ma te mate maata.",
                "22.": "E kite akera ratou e, kare e rauka ia ratou i te akavi i te ngati Niphai i te ngai o te ngutupa ra, kua akamata iora ratou i te ko i te aua one kia rauka tetai ngai tomoanga no to ratou nuku, e kia rauka to ratou ravenga, ina ra, no ta ratou i rave, kua akaatea keia ratou ki vao e te toka e te ana tei pepeiia mai kia ratou, kare ratou i akaki i te vaarua ki te one ina ra, kua akakiia e ratou ki to ratou au kopapa mate e te putaputa.",
                "23.": "E kua rauka katoa te mana i te ngati Niphai ki rungao i to ratou au enemi, e kua inangaro tikai te ngati Lamana i te takore atu i te ngati Niphai e tae roa atu ki te matemateanga o to ratou au rangatira mamaata ra, e kua tere atu i te okotai tausani tangata o te ngati Lamana i taiaia, kareka ra ki te ngati Niphai, kare rava tetai o ratou i mate.",
                "24.": "E mei te rima ngauru tangata i putaputa i te ana a te ngati Lamana i te ngutupa ra, kua paruruia ra ratou e to ratou au paruru, te paruru umauma, e te tapoki upoko, e no reira i puta uaʼi to ratou au vaevae anake, e kua kino roa tetai pae puta.",
                "25.": "E kite akera te ngati Lamana e kua taiaia to ratou au ranagtira mamaata, kua oro atura ratou ki roto i te metepara. Kua oki atura ratou ki te enua ra ko Niphai i te akakite ki te ariki ra ko Amalikaia, e e tangata Niphai oki aia, kua akakite atu kiaia no runga i to ratou mate maata.",
                "26.": "Kua riri tikai aia i tona au tangata, no te mea, kare i rauka mai tana i inangaro i te ngati Niphai, e kare oki aia i akatuikaa ia ratou ki te sugo o te tuikaaanga ra.",
                "27.": "Kua riri otooto tikai aia, e kua akakino aia i te Atua, e Moronai katoa, e kua tuatua akera aia ma te taputou e, ka inu aia i tona uaorai toto, e no te mea oki e, kua akono a Moronai i te au akaueanga a te Atua i te akateateamamao kia akaora i tona ra au tangata.",
                "28.": "Kareka i tetai tua, kua akameitaki atura te au tangata Niphai i te Atu to ratou Atua, no tona mana aite kore i te akaora anga ia ratou mei te rima o to ratou au enemi.",
                "29.": "E ope akera te ngauru ma iva o te mataiti i te tutaraanga o te au akava ki rungao i te au tangata o Niphai ra.",
                "30.": "E te vai ra oki te au i rotopu ia ratou e kua tupu meitaki oki te akonoanga no to ratou maroiroi e te akono katoa oki i te tuatua a te Atua tei akakiteia mai kia ratou ra e Hilamana, e pera katoa kia Sibiloni, e ko Korianetana, e ko Amona, e tona ra au taeake e te au tangata katoa tei akatainuia i te akaaereanga tapu a te Atua, e kua bapetizoia ma te tataraara, e kua tonokia atu kia ako atu ki te tangata nei."
            },
            "50": {
                "1.": "E i na, kare atura a Moronai i akamutu i te akateateamamao no te tamaki e kia paruru i tona ra iti tangata mei te ngati Lamana, e kua akaue oki aia i tona au nuku kia akamata i te akamataanga o te rua ngauru o te mataiti i te tutaraanga o te au akava, kia akamata ratou i te ko ma te akaputu i te one takapini i te au oire i roto i te au enua katoatoa i roto i te ngati Niphai ra.",
                "2.": "E kua akaue aia kia tukunaia tetai au rakau ki rungao i taua putunga one ra, koia oki kia maaniia te au aua rakau mei te teitei o te tangata nei e pini ua ake te au oire.",
                "3.": "E kua akaue katoa aia kia maaniia tetai aua rakau, ei mea teitei e te ketaketa katoa oki.",
                "4.": "E kua akaue katoa aia kia akatuia tetai are teitei ei akara i taua angaanga o te aua ra, e kua akaue katoa aia kia maaniia tetai ngai paruruanga ki runga i taua are teitei ra, e kia kore oki ratou e puta i te ana e te toka a te ngati Lamana ra.",
                "5.": "E kua papa oki ratou i te pepei mai i te toka mei runga mai i reira kia tau ki ta ratou i anoano e ki to ratou maroiroi kia ta i te tangata tei tamata i te aere vaitata mai ki te patu o taua oire ra.",
                "6.": "Kua na reira a Moronai i te akateateamamao anga i te au akapuanga no te taeanga o to ratou au enemi ki te au oire katoatoa e pini ua ake te enua.",
                "7.": "E i na, kua akaue atu a Moronai i tona au vaeau kia aere atu ki te itinga o te ra ki roto i te metepara, e kua aere atu ratou e kua tuaru pouroa atu i te ngati Lamana i te itinga o te ra ki roto i to ratou au enua tikai i te tuanga apatokerau o te enua ra ko Zarahemela.",
                "8.": "E ko te enua ko Niphai, e mea tika ua te reira mei te itinga ki te opunga, o te tai.",
                "9.": "E i muri ake i to Moronai tuaru anga i te ngati Lamana ki vao i te metepara i te itinga o te ra ra, i te pae i apatokerau i to ratou uaorai enua ra, kua akaue atura aia kia aere te aronga o te enua ra ko Zarahemela e te au enua e pini ua ake ki roto i te metepara ki te itinga o te ra ra, e kia tae atu ratou ki te kena o te pae tai ra, noo ei.",
                "10.": "E kua akanoo katoa aia i tetai au vaeau ki te pae apatonga ra, ki te kotinga o to ratou ra enua, e kua akaue atura aia kia akatu ratou i tetai patu paruru, e kia rauka ia ratou i te paruru i to ratou au nuku e to ratou iti tangata mei te rima o to ratou au enemi.",
                "11.": "E kua na reira oki aia i te paruru anga atu i te au ngai maroiroi o te ngati Lamana i roto i te metepara i te itinga o te ra, e pera katoa ki te opunga o te ra, e kua akaketaketa aia i te kotinga o te enua o te ngati Niphai e te ngati Lamana i rotopu i te enua ko Zarahemela e te enua ko Niphai, mei te opunga o te tai, e tika rava atu ki te kapuaanga o te kauvai ko Sidona, e kua peke i te ngati Niphai te enua pouroa i apatonga ra, e pera katoa ki te enua i te pae apatokerau ra i te pae i te enua ko Bounetifula, kia tau ki ta ratou i inangaro ra.",
                "12.": "Kua na reira a Moronai e tona au nuku i te tamata anga i te paruru atu i te maroiroi e te mana o te ngati Lamana i roto i to ratou ra au enua, kia kore o ratou mana ki rungao i to ratou au enua, e kua tupu tona ra nuku ki te maataanga i te au rā tataki tai, e no te tuatua au oki ta tana angaanga i akatupu i roto ia ratou ra.",
                "13.": "I na, kua akamata te ngati Niphai i te akamou i te tango o tetai oire, e kua topa ratou i te ingoa o taua oire ra ko Moronai, e tei te pae tai i te itinga o te ra, e tei te pae apatonga i te kotinga i te enua o te ngati Lamana ra.",
                "14.": "Kua tuku katoa ratou i tetai tango ki rotopu i te oire ko Moronai e te oire ko Aarona, ma te kapitianga i te kotinga o Moronai e Aarona, e kua kapiki ratou i te ingoa o te oire me kore te enua ko Niphaiha.",
                "15.": "E kua akamata katoa ratou i roto i taua mataiti rai i te akatu i tetai au oire e manganui ki te pae i apatokerau, e ko tetai kua kapiki ratou e ko Lihai i te tuanga i te pae i apatokerau i te pae tai ra.",
                "16.": "E ope akera te rua ngauru o te mataiti.",
                "17.": "E te meitaki ua ra te ngati Niphai i muatangana ra, e i te akamataanga o te rua ngauru ma tai o te mataiti i te tutaraanga o te au akava ki rungao i te au tangata o Niphai ra.",
                "18.": "E kua manuia tikai ratou, e kua riro ratou ei aronga apinga nui, e kua uangaia ratou, e kua maroiroi i runga i te enua.",
                "19.": "E no reira, kua kite tatou i te aroa e te tuatua tika e te au ravenga a te Atu i te akatupu anga i tana au tuatua ki te tamariki a te tangata nei, e kua kite tatou i teianei e, kua tupu tana au tuatua i tuatuaia maira e Lihai, ko tei na ko mai e.",
                "20.": "E ao toou e to taau au tamariki, e ka akameitakiia ratou kia tau ki to ratou akono anga i taku au akaueanga, e ka meitaki ratou i te enua nei. Ina ra, e akamaara, me kore ratou e akono i taku au akaueanga ka tipu keia ratou mei mua i te aroaro o te Atu.",
                "21.": "E kua kite tatou e, kua akatikaia taua au tuatua ra ki te au tangata o Niphai, e ko ta ratou mārō e te karoanga, e ta ratou ta anga tangata, e ta ratou aruanga, e ta ratou akamorianga idolo, e ta ratou akaturi, e ta ratou au angaanga viivii i roto ia rotou uaorai, tei akatupu i to ratou au tamaki e te mate maata.",
                "22.": "E ko ratou tei maroiroi i te akono i te au akaueanga a te Atu, kua akaoraia ratou i te au taime ravarai, e ko te tausanianga o to ratou akarongo kore, e kua kapitiia ki te ngati Lamana.",
                "23.": "E kare atu e taime mataora mei te reira i roto i te ngati Niphai i roto i te au rā o Moronai mei te taime mai o Niphai, e tae rava mai ki teia taime nei, i roto i te rua ngauru ma tai o te mataiti i te tutaraanga o te au akava.",
                "24.": "E kua ope akera te rua ngauru ma rua o te mataiti i te tutaraanga o te au akava ra ma te au, e pera katoa ki te rua ngauru ma toru o te mataiti.",
                "25.": "E i te akamataanga o te rua ngauru ma ā o te mataiti i te tutaraanga o te au akava, kua tupu katoa te au ki roto i te au tangata o Niphai naringa kare te pekapeka i tupu ki rotopu ia ratou no te enua ko Lihai, e te enua ko Morianetona, tei tukati atu ki te kotinga o Lihai, e tei te pae taatai nga enua e rua ra.",
                "26.": "I na, kua tuatua akera te aronga i te enua ra ko Morianetona e, no ratou tetai pae o te enua ra ko Lihai, no reira oki i tupu ei te pekapeka maata i roto ia ratou, e kua rave iora te au tangata o Morianetona i te au apinga tamaki kia tamate atu ia ratou ki te koke.",
                "27.": "Ina ra, kua oro atura te au tangata o te enua ra ko Lihai ki te puakapa o Moronai, ma te pati atu kiaia kia tauturu mai ia ratou, e kare oki e no ratou te apa.",
                "28.": "E kite akera te au tangata o Morianetona ko tei aratakiia e tetai tangata ko Morianetona tona ingoa e, kua oro atu te au tangata Lihai ki te puakapa o Moronai, kua mataku tikai ratou, e ko te aere aea mai te nuku vaeau o Moronai ko te ta aea ia ratou.",
                "29.": "No reira a Morianetona i akatupu ei i te manako ki roto i to ratou ngakau e, kia oro atu ratou ki te enua i te pae i apatokerau, e e maata oki to reira vai mamaata, e kia rave i te enua i te pae i apatokerau ra.",
                "30.": "E i na, ka rave tikai ratou i te reira (e ka riro teia ei tumu no te aue) ina ra, e tangata riri vave oki a Morianetona, e kua riri aia ki tetai o tona au tavini vaine, e kua papa iora aia iaia.",
                "31.": "Kua oro atura aia, e tae atura ki te puakapa o Moronai, e kua akakitekite atura kia Moronai i tei tupu, e to ratou inangaro katoa kia oro atu ki te enua i apatokerau ra.",
                "32.": "E teianei, kua mataku akera te aronga i roto i te enua ra ko Bounetifula, me kore ra ko Moronai, ko te akarongo aea ratou i te tuatua a Morianetona, e ko te kapiti aea ia ratou ki tona au tangata, e ka rauka mai oki iaia taua au enua ra e ka riro te reira ei tumu no te tumatetenga no te ngati Niphai ra, e ka akakoreia to ratou au.",
                "33.": "No reira, kua tono atu a Moronai i te nuku vaeau ma to ratou au puakapa, kia arai atu i te au tangata o Morianetona, e kia akamutu i to ratou oroanga ki te enua i apatokerau ra.",
                "34.": "E kare oki ratou i tae ki mua ia ratou, kua tae ra ratou ki te pae i te kotinga o te enua ko Desolationa, i reira i rokoia atu ei e ratou, na te enua oiti e tae atu ei ki te enua i te pae i apatokerau ra, e na rotopu ïa i te tai ki te pae enua i apatonga, e te pae tai i te opunga e te itinga o te ra ra.",
                "35.": "E kua aravei atu te nuku i tonokiaia atu e Moronai, e ko tei aratakiia e tetai tangata ko Teanekuma tona ingoa, e kua aravei atu i te au tangata o Morianetona, e e aronga manako ketaketa oki to Morianetona (kua akanauruia e tana ra tuatua kino e te tuatua taparu) e kua akamata tetai tamakianga ki rotopu ia ratou, e kua ta oki a Teanekuma ia Morianetona. E ope akera nga mataiti e rua ngauru ma ā i te tutaraanga o te au akava ki rungao i te tangata o Niphai.",
                "36.": "E kua akaokiia mai te au tangata o Morianetona. E kia papau akera ratou i te koreromotu o te au, e kua akaokiia ratou ki te enua ra ko Morianetona, e kua kapiti ratou ma te au tangata o Lihai, e kua akaokiia ratou ki to ratou enua.",
                "37.": "E i taua mataiti rai, kua rauka te au i te iti tangata o Niphai, e ko Niphaiha te rua o te akavanui, e kua mate atu aia. E kua tutara aia ma te tuatua tika ki mua i te Atua.",
                "38.": "Kare ra aia i akatika ia Alama kia akono i te papa tuatua e te au mea tei manakoia e Alama e tona ai tupuna, e mea tapu roa ïa, e no reira, kua oronga atu a Alama i te reira au mea ki tana tamaiti ko Hilamana.",
                "39.": "I na, kua ikiia te tamaiti a Niphaiha ei akava, e ei mono i tona metua, e kua ikiia aia ei akava maata, e ei kavana ki rungao i te au tangata ma te taputou anga tapu, kia akava aia ma te tuatua tika, e kia akatupu i te au e te tu rangatira o te tangata, e kia akatika ia ratou kia akono i ta ratou au peu tapu i te akamori anga i te Atu i to ratou Atua, e kia tauturu e kia akatika i te angaanga a te Atua e ope roa ake tona au puke ra, kia akautunga i te au tangata tuatua kino, kia tau ki ta ratou ara.",
                "40.": "E i na, ko Pahorana tona ingoa. E kua riro a Pahorana ei mono no tona metua, e kua akamata aia i te akava i te tangata o Niphai i te openga o te mataiti e rua ngauru ma ā."
            },
            "51": {
                "1.": "E tae akera ki te akamataanga o te rua ngauru ma rima o te mataiti i te tutaraanga o te au akava ki rungao i te au tangata o Niphai, e kua akatinamou oki ratou i te au ki rotopu i te au tangata o Lihai, e te au tangata o Morianetona no runga i to ratou au enua, kua akamata te rua ngauru ma rima o te mataiti ma te au.",
                "2.": "Kareka ra, kare ratou i tamou tikai i te au ki roto i te enua, e kua akamata te tauetonoanga ki rotopu i te tangata no te akavanui ko Pahorana, e i na, te vai ra tetai pae tangata tei inangaro kia akatukeia tetai au ngai i te ture.",
                "3.": "Ina ra, kare atura a Pahorana i akatuke, e kare oki e akatikaia kia akatukeia te ture, e kare oki aia i akarongo atu ki te aronga tei akakite mai i ta ratou tuatua akakite i te akatuke anga i te ture.",
                "4.": "E no reira, kua riri akera ratou iaia ko tei inangaro kia akatukeia te ture, e kare rava ratou i inangaro akaou iaia kia riro ei akava maata ki rungao i te enua, e no reira, kua tupu akera te mārō e te tauetono, kare ra i te akamaringianga toto.",
                "5.": "E ko ratou tei inangaro kia akataka keia a Pahorana mei te nooanga akava, kua karangaia ratou e, ko te au tangata inangaro ariki, e kua inangaro oki ratou kia akatukeia te ture, e kia tika oki ia ratou kia akakore i te au, e kia akatinamou i tetai ariki ki rungao i te enua.",
                "6.": "E ko ratou oki tei akatika e kia noo rai a Pahorana ei akavanui ki rungao i te enua, kua kapikiia to ratou ingoa e, ko te au tangata inangaro au, e mei te reira oki te akataka ke anga i rotopu ia ratou, e kua akapapau oki te au tangata inangaro au kia vai rai ta ratou tika, e te au tikaanga o ta ratou akonoanga na roto i te akatereanga au.",
                "7.": "Kua akakoreia te maro e te reo o te tangata. E na te reo o te tangata i akatinamou i te au tangata inangaro au ra e kua noo a Pahorana ki te nooanga akava ra, e kua tupu te rekareka maata ki te au taeake o Pahorana e pera katoa ki te au tangata inangaro au, ko tei akakore oki i te mārō a te au tangata inangaro ariki ra, ina ra, kare ratou i patoi mai, kua akatika ra ratou kia vai rai te akatereanga au.",
                "8.": "E ko te aronga tei inangaro kia ikiia tetai au ariki, koia oki ko te au tangata nunui ïa, e kua inangaro ratou kia riro ratou ei au ariki, e kua turuia oki ratou e te au tangata tei inangaro i te mana e te tikaanga ki rungao i te au tangata.",
                "9.": "E i na, e taime kino teia kia vai rai te reira tu mārō ki rotopu i te au tangata o Niphai, e i na, kua akakeu akaou a Amalikaia i te ngakau o te au tangata Lamana kia patoi ia Niphai, e te akaputuputu maira aia i te au vaeau no te au ngai ravarai o tona enua, ma te akapapa ia ratou, e ma te teateamamao ia ratou no te tamaki atu ma te maroiroi maata, e kua taputou oki aia kia inu i te toto o Moronai.",
                "10.": "E i na, ka kite tatou e, ko te taputou tana i maani e mea puapinga kore ua ïa, e kua teateamamao oki aia i tona au nuku kia tamaki atu i te ngati Niphai.",
                "11.": "Kua meangiti mai tona nuku i teianei i to mua ana, no te mea e manganui tikai te tauasani tei taiaia e te rima o te ngati Niphai ra, e manganui atura to ratou i mate, e kua akaputuputu maira a Amalikai i tetai pupu vaeau maata e kare rava oki aia i mataku i te aere atu ki raro ki Zarahemela.",
                "12.": "E kua aere katoa rai a Amalikaia, e koia oki te arataki o te ngati Lamana. E tei te rua ngauru ma rima o te mataiti i te tutaraanga o te au akava, e ei taua taime rai i akamataʼi ratou i te akaau i ta ratou au tauetonoanga no runga i te akavanui ko Pahorana.",
                "13.": "E kite akera te au tangata tei tuatuaia ra e ko te au tangata inangaro ariki, e te aere mai ra te ngati Lamana kia tamaki mai ia ratou, rekareka akera to ratou ngakau, e kare atura ratou i rave mai i ta ratou au apinga tamaki no to ratou riri oki i te akavanui, e pera katoa ki te au tangata inangaro au ra, e kare oki ratou i rave i te au apinga tamaki ei paruru i to ratou enua.",
                "14.": "E kite akera a Moronai i te reira, e kite akera oki aia e, te aere maira te ngati Lamana i te kotinga o te enua ra, riri akera aia no te marokiakia i taua aronga tangata ra tana i angaanga ma te maroiroi tikai kia tiaki, e kua riri tikai aia ia ratou, e kua ki tikai tona ngakau i te makitakita ia ratou.",
                "15.": "E kua unga atura aia i te tuatua akakite ma te reo akatika o te tangata ra ki te tutara o te enua, ma te pati atu kia tatau aia, e ma te oronga mai i te mana kiaia (Moronai) kia akaue atu aia ia ratou kia paruru i to rataou enua, e me kore ra, ka tamateia ratou.",
                "16.": "Ko te mea mua ïa tana i rave kia akakore i te orureauanga i rotopu ia ratou e i na, na te reira i akatupu i to ratou au tumatetenga. E kua akatikaia mai te reira e te reo o te au tangata.",
                "17.": "E kua akaue atura a Moronai i tona ra nuku kia aere ua atu ratou ki taua au tangata inangaro ariki ra, kia takore i to ratou tu ngakau parau, e to ratou tu ngateitei, e kia taakaaka ia ratou ki te one ra, me kore ra, kia rave ratou i te au apinga tamaki kia tauturu i te angaanga o te akarangatira anga.",
                "18.": "Kua aere tika atura te au nuku kia ratou ra, e kua takore i to ratou tu ngakau parau, e to ratou tu ngateitei, e i to ratou rave anga i ta ratou au apinga tamaki kia tamaki atu i te au tangata o Moronai, i na, kua taiaia ratou e topa atura ki te one.",
                "19.": "E i na, e ā oki tauasani tangata tei tamateia ki te koke, e ko tetai au arataki o ratou tei kore i mate i roto i te tamaki ra, kua tiriaia atu ïa ki roto i te are auri, e kare atura oki e taime kia akavaia ratou i taua taime ra.",
                "20.": "E ko te toenga o taua au tangata orureau ra, kua tamateia ratou ki te koke, i na, kua inangaro ratou kia tukunaia te akairo o te au ki rungao ia ratou, e ki roto i to ratou au oire, e kia rave i te au apinga tamaki e kia paruru i to ratou enua ra.",
                "21.": "E kua na reira oki a Moronai i te akaopenga anga i taua au tangata inangaro ariki ra, e kare rava tetai i kitea ki te ingoa o te au tangata inangaro ariki, e kua na reira oki aia i te akakore anga i te marokiakia e te tu ngakau parau o taua au tangata ra, ko tei karanga oki ratou e, no te uanga ariki mai ratou, ina ra, kua akaueia ratou kia taakaaka ia ratou ki raro mei to ratou au taeake, e kia tamaki pakari ratou no to ratou ora mei te tuikaaanga ra.",
                "22.": "I na, te na reira oki a Moronai i te akakoreanga i te tamaki e te tauetonoanga i rotopu i tona ra au tangata ma te akaue ia ratou kia akatupu i te au e te au mea memeitaki ma te akateateamamao ia ratou no te tamaki atu ki te ngati Lamana, e i na, kua aere mai oki te ngati Lamana ki te enua ko Moronai ki te kotinga o te tai ra.",
                "23.": "E kare atura i rava meitaki te ririnui o te ngati Niphai i roto i te oire ko Moronai, e kua tuaru ke atu a Amalikaia ia ratou, e ta atura i te au tangata e manganui. E kua rave iora a Amalikaia i te oire, e pera katoa to ratou au patu teitei.",
                "24.": "E ko te aronga tei oro atu mei roto i te oire ko Moronai, kua aere atu ratou ki te oire ko Niphaiha, e pera katoa ki te au tangata o te oire ko Lihai, kua akaputuputu katoa mai ratou e kua akateateamamao no te tamaki atu i te ngati Lamana.",
                "25.": "Ina ra, kare a Amalikaia i akatika i te ngati Lamana kia aere atu ki te oire ko Niphaiha kia tamaki, kua akaue atura aia kia noo ratou ki te pae tai. E kua vaioia oki tetai pae tangata ki roto i te au oire kia tiaki e kia paruru i te reira.",
                "26.": "E kua na reira oki aia i te rave anga i te au oire e manganui, te oire ko Niphaiha, e te oire ko Lihai, e te oire ko Morianetona, e te oire ko Omena, e te oire ko Kiti, e te oire ko Muleka, tei te pae i te itinga o te ra ra taua au oire i te pae tai.",
                "27.": "I na reira oki te ngati Lamana i te rauka anga mai i te au oire e manganui na roto i te au ravenga pakari a Amalikaia, e na to ratou au nuku oki tei kore e rauka kia tarēia, e kua aua ketaketaia oki taua au oire ra, mei te tu ketaketa o Moronai ra, e ko te akapuanga ketaketa rava atu ïa o te ngati Lamana.",
                "28.": "Aere tika atura ratou ki te kotinga o te enua ko Bounetifula ma te au tangata Niphai ki mua ia ratou, e manganui oki tei taiaia.",
                "29.": "Kua araveiia maira ratou e Teanekuma tei ta ia Morianetona, e tei arataki i tona ra au tangata i to ratou oro anga.",
                "30.": "E kua akaaere katoa oki aia ia Amalikaia i tona aereanga atu ma tona nuku maata kia rauka mai ia ratou te enua ko Bounetifula, e pera katoa ki te enua i apatokerau ra.",
                "31.": "Ina ra, kare atura aia i manuia no te mea, kua aravei aia ia Teanekuma e tona au tangata, e e au toa uritumu oki ratou, e pouroa oki te au tangata o Teanekuma, e au tangata ririnui oki ratou i te au tamakianga ravarai, i raukaʼi ia ratou te mana ki rungao i te ngati Lamana ra.",
                "32.": "E te akapekapeka ra ratou kia ratou, e te ta ia ratou e po ua ake. E kua patia iora a Teanekuma e tona au tangata i to ratou puakapa ki te kotinga o te enua ra ko Bounetifula, e kua patia a Amalikaia i tona puakapa ki te kotinga i te pae taatai i te tai maata ra, e i na reira oki ratou i te tuaruangaia.",
                "33.": "E po akera, kua aere ngaro atura a Teanekuma e tona au tangata ki vao, e kua aere atura ki te puakapa o Amalikaia, e i na, kua varea iora ratou e te moe no to ratou roiroi i te angaanga e te vera o te ra ra.",
                "34.": "Aere ngaro atura a Teanekuma ki roto i te puakapa o te ariki ra, e patia atura i tona pukuatu, e kua ta viviki atura i te ariki, ma te kore rava i akaaraara i ona nga tavini.",
                "35.": "E kua oki pipini atura aia ki tona uaorai puakapa, e i na, te moe rai tona au tangata, e kua akaaraara atura aia ia ratou ma te akakitekite atu i te angaanga tana i rave ra.",
                "36.": "E kua karanga atura aia ki tona nuku kia teateamamao meitaki ratou ko te aru mai te ngati Lamana, e ko te aere aea mai e tamaki ia ratou.",
                "37.": "E ope akera te rua ngauru ma rima o te mataiti i te tutaraanga o te au akava ra ki rungao i te au tangata o Niphai, e ope katoa akera te au ra o Amalikaia."
            },
            "52": {
                "1.": "E tae akera ki te rua ngauru ma ono o te mataiti i te tutaraanga o te au akava ki rungao i te au tangata o Niphai, i na, kia ara mai te au tangata Lamana i te popongi i te marama mua, i na, kua kite oki ratou ia Amalikaia e kua mate ki roto i tona uaorai puakapa, e kua kite katoa ratou e kua papa a Teanekuma i te tamaki mai ia ratou i taua ra ra.",
                "2.": "E teianei, e kite akera te ngati Lamana i teia, kua mataku roa akera ratou e kua akakore ratou i ta ratou i akakoro ra, e kua aere tika atura ki te enua i apatokerau ra. Kua oro atura ratou ma to ratou au nuku katoa ki te oire ra ko Muleka, kia ora ratou i roto i te au aua ra.",
                "3.": "Kua ikiia te taeake o Amalikaia ei ariki ki rungao i te au tangata ra, ko Amorona te ingoa, i na, kua ikiia te ariki ko Amorona, e koia oki te taeake o te ariki ra ko Amalikaia, ei mono iaia.",
                "4.": "E kua akaue atura aia kia mou rai tona iti tangata i taua au oire ra tei raveia na roto i te akamaringianga toto, e kare rava oki ratou i rave ana i tetai oire mari ua ra na roto i te akamaringianga toto.",
                "5.": "E teianei, kua kite iora a Teanekuma e, ka mou rai te ngati Lamana i taua au oire e manganui ra, e te au enua tei nooia e ratou ra, e kia akara atura aia ia ratou e manganui ra, kua manako iora a Teanekuma e, e mea puapinga kore kia tamata atu i te tamaki atu ia ratou i roto i to ratou au akapuanga ra.",
                "6.": "Kua akavaitata mai ra aia i tona au tangata mei te mea ra e te akapapa nei ratou no te tamaki, te teateamamao ra aia i te paruru iaia uaorai mei ia ratou na roto i te patu anga i tetai patu takapini ei ngai paruruanga.",
                "7.": "E kua na reira oki aia i te akapapa anga no te tamaki, e tae rava atu ki taeanga mai o tetai nuku maata ta Moronai i tono mai ei akamaroiroi i tona ra nuku.",
                "8.": "E kua tuku mai a Moronai i te akaueanga kiaia, kia tapeka aia i te au mou auri katoatoa te ka mou i tona rima, no te mea e manganui oki ta te ngati Lamana mou auri, e kia tapeka katoa aia i te au tangata o te ngati Lamana, ei tutaki i tei tapekaia ana e te ngati Lamana ra.",
                "9.": "E kua akaue katoa atu aia iaia kia paruru i te enua ra ko Bounetifula, e kia paruru oki i te enua kokota ra e tae atu ki te enua i te pae i apatokerau ra, ko te rauka aea taua ngai ra i te ngati Lamana, e kia rauka ia ratou i te akapekapeka mai ia ratou no te au tuanga katoatoa.",
                "10.": "E kua akaue katoa maira a Moronai iaia ma te inangaro kia akono meitaki aia i taua tuanga o te enua ra, e kia kimi katoa aia i te ravenga e ngaro ei te ngati Lamana i taua tuanga ra, kia tau ki tei rauka iaia, e penei ake ka rauka akaou mai iaia na roto i tana ravenga muna, e me kore ra, na roto i tetai ravenga ke, te au oire tei raveaia mei roto i to ratou rima e kia paruru, ma te akaketaketa i te au oire e pini ua ake tei kore i topa ki roto i te rima o te ngati Lamana.",
                "11.": "E kua karanga atura aia kiaia, ka aere atu au kia koe ina ra, tei rungao ia matou te ngati Lamana i te kotinga o te enua i te pae i te opunga o te ra i te pae tai, e i na, e aere au e aro atu ia ratou, e no reira kare au e tae atu kia koe.",
                "12.": "E teianei, kua akaruke atura te ariki (ko Amorona) i te enua ra ko Zarahemela, e kua akakite atu ki te ariki vaine i te mate o tona taeake, e kua akaputuputu mai i tetai urupu tangata maata, e kua aere tika atu ki te ngati Niphai, ki te kotinga o te enua i te pae tai, i te pae opunga o te ra ra.",
                "13.": "E kua na reira oki aia i te tamata anga i te akapekapeka atu i te ngati Niphai, e kia akavare i tetai pae o to ratou nuku e kia aere ki tera tuanga o te enua ra, e kua akaue atura aia ki te au tangata tei noo ei tāpū i te au oire i raveia e ïa ra, kia tamaki atu i te ngati Niphai i te pae tai i te itinga o te ra ra, e kia rave mai i to ratou au enua kia tau ki to ratou maroiroi, e kia tau ki te maroiroi o to ratou au nuku.",
                "14.": "E kua na reira oki te ngati Niphai i te rokoiaangaia e taua au tumatetenga maata ra, i te openga o te rua ngauru ma ono o te mataiti i te tutaraanga o te au akava ki rungao i te au tangata o Niphai.",
                "15.": "Ina ra, e tae akera ki te rua ngauru ma itu o te mataiti i te tutaraanga o te au akava, kua akaueia a Teanekuma e Moronai, ko tei akatinamou i te au nuku ei paruru i nga kotinga o taua enua ra i te pae i te opunga o te ra ra, e kua akamata iora aia i tona tere ki te enua ra ko Bounetifula, e kia rauka iaia i te tauturu atu ia Teanekuma e tona au tangata i te rave akaou anga mai i te au oire tei ravea keia mei ia ratou ra.",
                "16.": "Kua akaueia a Teanekuma kia tamaki atu i te oire ra ko Muleka, e mei te mea e ka rauka, kia rave akaou mai aia i taua oire ra.",
                "17.": "E kua akateateamamao iora a Teanekuma no te tamaki atu i te oire ra ko Muleka, e ma te aere tika atu ratou e tamaki i te ngati Lamana ra, kua kite ra aia e, kare i te mea tau iaia kia akavi atu ia ratou no te mea te noo nei ratou ki roto i to ratou au akapuanga ra, kua akaruke iora aia i tona akakoroanga, e kua oki akaou maira ki te oire ko Bounetifula, kia tiaki i te taeanga mai, o Moronai, e kia rauka te maroiroi i tona ra nuku.",
                "18.": "E tae akera ki te openga o te rua ngauru ma itu o te mataiti ra i te tutaraanga o te au akava ki rungao i te au tangata o Niphai ra, i tae mai ei a Moronai e tona ra nuku ki te enua ra ko Bounetifula.",
                "19.": "E tae akera ki te akamataanga o te rua ngauru ma varu o te mataiti, i rave ei a Moronai e Teanekuma e pera katoa te au rangatira mamaata i tetai uipaanga tamaki, e eaa ta ratou ravenga ka rave kia aere mai ei te ngati Lamana ki vao kia tamaki mai ia ratou ra, e te ravenga taparu oki e aere mai ei ratou ki vao i to ratou au punanga ra, kia akavi ia ratou e kia rave akaou mai i te oire ra ko Muleka.",
                "20.": "E kua tono atura ratou i tetai au karere ki te nuku o te ngati Lamana ra, ko tei tiaki i te oire ra ko Muleka, ki to ratou ra arataki ko Iakoba te ingoa, ma te pati atu kiaia kia aere mai ki vao e tona nuku e aravei mai ia ratou ki te enua papu ra i rotopu i nga oire e rua ra, Ina ra, e tangata Zoroma oki a Iakoba, e kare atura i tika iaia kia aere mai e tona ra nuku kia tamaki mai ia ratou i te enua papu ra.",
                "21.": "Kare takiri a Moronai ravenga kia aravei ia ratou i te enua papu ra, no reira, kua kimi aia i tetai ravenga kia puereere i te ngati Lamana, kia aere mai ki vao mei roto mai i to ratou punanga pakari ra.",
                "22.": "E no reira, kua akaue atura aia ia Teanekuma kia apai i tetai tuanga tangata meangiti kia aere ki raro e kia vaitata atu ki te pae tai ra, e kua aere atura a Moronai e tona ra nuku i te po anga ki roto i te metepara, ki te tuanga opunga o te oire ra ko Muleka, e po akera, kia kite akera te au tiaki o te ngati Lamana ia Teanekuma, kua oro atura ratou e kua akakite atura kia Iakoba ra to ratou arataki.",
                "23.": "E kua aere maira te au nuku o te ngati Lamana e tamaki mai ia Teanekuma, e kua manako oki ratou e, ka mataku a Teanekuma ia ratou no to ratou maata e no te meangiti oki ia ratou. E kite atura a Teanekuma i te au nuku o te ngati Lamana i te aere anga mai kiaia ra, kua akamata aia i te aere ke atu ki raro i te pae o te tai ra i te pae i apatokerau ra.",
                "24.": "E kite maira te ngati Lamana e kua oro aia ra, kua maroiroi iora ratou, e kua arumaki iora ia ratou ma te ririnui. E ia Teanekuma e arataki ke atu ei i te ngati Lamana tei arumaki puapinga kore ua ia ratou, i na, kua akaue atura a Moronai i tetai pae o tona ra nuku i ona ra kia aere ki roto i te oire, e rave i te reira.",
                "25.": "E kua na reira ratou, e kua ta oki i te au tangata katoa tei vaioia ei tiaki no taua oire ra, koia oki ko te au tangata katoa tei kore i akaruke i ta ratou au apinga tamaki ra.",
                "26.": "E kua na reira a Moronai i raukaʼi taua oire ra ko Muleka i tetai pae o tona ra nuku, ka aere ei aia ma te toenga e aravei atu i te ngati Lamana ka oki mai ei ratou mei te arumaki anga ia Teanekuma ra.",
                "27.": "E kua arumaki atura te ngati Lamana ia Teanekuma e kia vaitata atura ki te oire ra ko Bounetifula kua aravei maira a Lihai e tetai nuku meangiti tei akarukeia atu ei tiaki i te oire ra ko Bounetifula, ia ratou.",
                "28.": "E kite akera te au rangatira mamaata o te ngati Lamana ia Lihai e tona ra nuku i te aereanga mai kia ratou ra, kua oro atu, ko te kore aea e rauka akaou ia ratou te oire ko Muleka i mua ake ka peke ei ia Lihai. Kua roiroi oki ratou i to ratou aereanga, kareka ra te au tangata o Lihai, kua maroiroi ratou.",
                "29.": "E teianei, kare te ngati Lamana i kite e tei muriao ia ratou a Moronai e tona ra au nuku, e ko ta ratou e mataku ra ko Lihai e tona au tangata.",
                "30.": "E kare oki a Lihai i inangaro kia aravei mai aia ia ratou kia aravei roa ra ratou ia Moronai e tona ra nuku.",
                "31.": "E kare i mamao roa te ngati Lamana kua koropiniia ratou e te ngati Niphai, te au tangata o Moronai i tetai tua e te au tangata o Lihai i tetai tua, e aronga maroiroi oki ratou katoatoa e te ririnui, kareka ra te ngati Lamana kua roiroi ratou no te mamao o to ratou aerenga.",
                "32.": "Kua akaue atura a Moronai i tona au tangata kia tamaki atu ia ratou e kia oronga rava mai ratou i ta ratou au apinga tamaki ra.",
                "33.": "Kua arataki maira a Iakoba ia ratou e tangata ngati Zoroma oki aia, e e tangata ngakau mataku kore oki e kua arataki oki aia i te ngati Lamana ki te tamaki ma te riri otooto ia Moronai.",
                "34.": "Tei muao oki a Moronai i te aereanga, e no reira, kua ta atu a Iakoba ia ratou e ma te tikoti atu ki roto i te oire ko Muleka. Ina ra, e ririnui ake a Moronai e tona au tangata, e no reira kare rava ratou i tuku ua i te ngati Lamana.",
                "35.": "E kua tamaki akera nga nuku e rua ra, e rikarika akera te tamaki anga, e manganui oki tei matemate i nga nuku e rua ra, e kua puta iora a Moronai, e kua mate takiri atura a Iakoba.",
                "36.": "E kua tamaki maira a Lihai na muri ia ratou ma tona ra au toa uritumu e kua tuku maira te ngati Lamana i ta ratou au apinga tamaki, e ko te toenga o ratou, no te kononinoni, kare ratou i kite e me ka aere ratou kiea.",
                "37.": "E kite akera a Moronai i to ratou maro maata kua karanga atura aia kia ratou e me ka apai mai kotou i ta kotou au apinga tamaki e akaruke mai, kare matou e akamaringi i to kotou toto.",
                "38.": "E rongo akera te ngati Lamana i teia tuatua nei, kua aere mai to ratou au rangatira mamaata, te katoatoa rava tei kore i mate e kua tuku maira i ta ratou au apinga tamaki ki te pae vaevae o Moronai ma te akaue atu i to ratou au tangata kia akapera.",
                "39.": "Ina ra, e manganui tei kore, e ko tei kore i tuku mai i ta ratou au apinga tamaki, kua tapekapekaia e kua raveaia ta ratou au apinga tamaki e kua mārōia ratou kia aere ma to ratou au taeake ki te enua ko Bounetifula.",
                "40.": "E teianei, kua maata atu te au mou auri i te aronga tei mate, i na, e maata atu i tei matemate i nga tua e rua ra."
            },
            "53": {
                "1.": "E kua akanoo ratou i tetai au tiaki ki rungao i te au mou auri o te ngati Lamana, ma te maro atu ia ratou kia tanu i to ratou i mate, e pera katoa ki te aronga Niphai i mate, e kua tuku a Moronai i tetai au tangata ei tiaki ia ratou i to ratou rave anga i ta ratou angaanga.",
                "2.": "E kua aere atura a Moronai raua ko Lihai ki roto i te oire ra ko Muleka e kua rave i te akatereanga o taua oire ra, e kua oronga i te reira kia Lihai, i na, ko teia tangata ko Lihai, koia tetai tangata tei piri ana kia Moronai i roto i tana au angaanga tamaki e kua aite tona tu kia Moronai, e kua rekareka raua tetai ki tetai i to raua oraanga, e kua akaperepere raua tetai ki tetai, e kua akaperepere katoaia raua e te tangata o Niphai.",
                "3.": "E oti akera te ngati Lamana i te tanu i to ratou i mate ra, e pera katoa ki te aronga mate o te ngati Niphai, kua akaokiia mai ratou ki te enua ra ko Bounetifula, e no te au akaueanga a Moronai ra, kua akaue atura a Teanekuma kia akamata ratou i te angaanga i te ko i tetai vaarua takapini i taua enua ra, me kore te oire ko Bounetifula.",
                "4.": "E kua akaue atura aia ia ratou kia maani i tetai aua rakau, ki runga i te pae i roto i te vaarua ra, e kua akaputuputu maira ratou i te one mei raro mai i taua vaarua ra ki runga i te aua rakau ra, e kua akaue atura ratou i te ngati Lamana kia angaanga e pini ua ake te oire ra ko Bounetifula ki te aua rakau e te one, ei mea ketaketa e te teitei oki.",
                "5.": "E kua riro teia oire ei akapuanga ketaketa e a muri roa atu, e i roto i teia oire nei, te tiaki ra ratou i te au mou auri o te ngati Lamana e ki roto oki i te patu ta ratou i akaue ia ratou kia maani ki to ratou uaorai rima. I na, kua akaue a Moronai ki te ngati Lamana kia angaanga, no te mea, e mea ngoie ua kia tiaki ratou i ta ratou angaanga e kua inangaro aia i tona ra au tangata katoatoa i mua ake ka tamaki atu ei aia ki te ngati Lamana ra.",
                "6.": "E kua na reira a Moronai i te autu anga ki rungao i tetai nuku maata o te ngati Lamana e kua rauka iaia te oire ra ko Muleka e ko tetai punanga ketaketa ïa o te ngati Lamana i roto i te enua o Niphai, e kua akatu katoa aia i tetai punanga ketaketa ei mou i tana au mou auri.",
                "7.": "E kare atura aia i tamata akaou i te tamaki atu i te ngati Lamana i taua mataiti ra, ina ra, kua akateateamamao aia i tona au tangata no te tamaki e ma te maani i tetai au paruru ei tiaki i te ngati Lamana e kua angaanga katoa ratou ei akaora i ta ratou au vaine, e ta ratou au tamariki mei te onge e te tumatetenga, e ma te angai anga i to ratou au vaeau.",
                "8.": "E teianei ko te au nuku o te ngati Lamana i te opunga o te ra e i te apatonga, e i te aereanga o Moronai no tetai au tu kino i rotopu i te ngati Niphai tei akatupu i te orureau ki rotopu ia ratou uaorai, kua riro atu tetai au enua o te ngati Niphai ra, e kua rauka mai ia ratou te au oire i taua pae enua ra.",
                "9.": "E no te angaanga kikino i rotopu ia ratou e no te maro e te angaanga pikikaa i rotopu ia ratou, kua riro ratou ki te ngai kino rava.",
                "10.": "E teianei e tuatua taku ka tuatua atu no te au tangata o Amona, i muatangana ra e ngati Lamana ratou, na Amona e tona ra au taeake, me kore ra, na te mana o te vaerua o te Atua i akaariu mai ia ratou ki te Atu, e i aratakiia ratou ki raro i te enua ra ko Zarahemela, e mei reira atu, kua paruruia ratou e te ngati Niphai.",
                "11.": "E no ta ratou taputou, kua tāpū te reira ia ratou kia kore e rave i te au apinga tamaki e tamaki atu i to ratou au taeake, no te mea kua taputou oki ratou e, kare rava ratou e akamaringi akaou i te toto kia tau oki ki ta ratou i taputou e, ka mate ratou e kua akatika oki ratou kia topa ratou ki roto i te rima o to ratou au taeake naringa kare te aroa e te tangi o Amona e tona ra au enua ra ko Zarahemela, e kua paruruia ratou e te ngati Niphai.",
                "12.": "E no te reira, i aratakiiaʼi ratou ki raro i te enua ra ko Zarahemela, e kua paruruia ratou e te ngati Niphai.",
                "13.": "I na, e kite akera ratou i te au kino e te au tumatetenga e manganui e te au pekapeka ta te ngati Niphai i akakoromaki no ratou, e kua inangaro ratou i te au apinga tamaki kia tauturu i to ratou enua.",
                "14.": "E i na, kia vaitata ratou i te rave i ta ratou au apinga tamaki, kua akarongo ra ratou i te tuatua a Hilamana e tona ra au taeake no te mea, kua vaitata rava ratou i te aati i te taputou ta ratou i papau.",
                "15.": "E kua mataku a Hilamana e ko te ngaro aea to ratou au vaerua me rave pera ratou, e no reira ko te katoatoa tei tomo ki roto i teia koreromotu nei, kua maroia ratou kia akara i to ratou au taeake i te aereanga na roto i to ratou au tumatetenga e to ratou au pekapeka maata i taua taime ra.",
                "16.": "Ina ra, e manganui ta ratou au tamaroa tei kore i papau i taua koreromotu ra e ko tei na ko ra e, kare ratou e rave i te au apinga tamaki ei paruru ia ratou uaorai mei to ratou au enemi, e no reira kua aka putuputu mai ratou ki te ngai okotai i taua taime ra, e kua tika oki ia ratou e manganui kia rave i te au apinga tamaki, e kua kapikiia ratou uaorai ki te ingoa o te ngati Niphai",
                "17.": "E kua papau ratou i te koreromotu kia tamaki atu no te au o te ngati Niphai, e kia paruru i te enua e tae rava atu ki to ratou mateanga e kua koreromotu oki ratou e, kare rava ratou e tuku atu i to ratou au ina ra, ka tamaki ratou i te au tu ravarai kia paruru i te ngati Niphai e ratou katoa kia kore e akatuikaaia.",
                "18.": "E i na, e rua oki tauasani i taua au tangata mapu ra tei papau i teia koreomotu nei e kua rave i ta ratou au apinga tamaki kia paruru i to ratou enua.",
                "19.": "E teianei, i na, kare o te ngati Niphai pekapeka ia ratou i teia tuatau nei, i teianei ra, kua riro ratou ei tauturu maata e kua rave oki ratou i ta ratou au apinga tamaki e kua inangaro oki ratou ia Hilamana ei arataki no ratou.",
                "20.": "E au mapu ou pouroa ratou, e kua maroiroi pouroa ratou e e toa uritumu katoa oki ratou ma te ririnui e te mataku kore, ina ra, kare e ko teia anake, e au tangata tika ratou i te au taime ravarai i te au mea katoatoa ka akakiteia kia ratou.",
                "21.": "I na, e au tangata tuatua tika ratou e te akono meitaki. Kua apiiia oki ratou kia akono i te au akaueanga a te Atua e kia aere ma te tiratiratu ki mua iaia.",
                "22.": "E kua aere atura a Hilamana ei rangatira no tona au vaeau ririnui e rua tausani ra ei tauturu i te au tangata i te kotinga o te enua i apatonga ra i te pae tai i te opunga o te ra ra.",
                "23.": "E ope akera te rua ngauru ma varu o te mataiti i te tutaraanga o te au akava ki rungao i te tangata o Niphai ra."
            },
            "54": {
                "1.": "E tae akera ki te rua ngauru ma iva o te mataiti i te tutaraanga o te au akava, i unga atu ei a Amorona kia Moronai ma te pati atu e, kia tauiia te au mou auri.",
                "2.": "E i na, kua ki akera a Moronai i te rekareka maata no teia patianga, kua inangaro oki aia i te kai tei orongaia atu ei tauturu i te au mou auri o te ngati Lamana, e pera katoa ei tauturu i tona uaorai iti tangata, e kua inangaro katoa aia i tona au tangata kia akamatutu i tona ra nuku.",
                "3.": "E kua rave oki te ngati Lamana i te au vaine e te au tamariki e manganui, e kare oki e vaine e te tamariki i roto i te au tuikaa a Moronai, me kore ra, te au tuikaa ta Moronai i rave atu, e kua kimi a Moronai i te ravenga kia riro maata mai te au tuikaa o te ngati Niphai mei te ngati Lamana ra.",
                "4.": "E no reira, kua tata atu aia i tetai episetole, e kua tono atu na te tavini o Amorona, e ko taua tavini rai tei kave mai i te episetole kia Moronai. I na, ko teia oki te tuatua tana i tata atu kia Amorona, i te na ko anga e,",
                "5.": "I na, e Amorona, kua tata atu au kia koe no tetai au mea rikiriki no runga i teia tamaki taau i akatupu ki toku nei iti tangata, me kore ra ta to tuakana i akatupu kia ratou, e taau e manako nei kia rave ua atu rai i muri ake i tona mateanga.",
                "6.": "I na, ka akakite poto atu au kia koe na i ta Atua ra tuatua tika, e te koke o tona ra riri openga kore, te tautau ua ra ki runga ia kotou, mari ua ra kia tataraara kotou ma te akaoki i to kotou nuku ki to kotou uaorai enua, me kore ra, ki te enua tei rauka ia kotou, e koia oki te enua o Niphai ra.",
                "7.": "Ka akakite atu au i teia au mea kia koe na i taua ade rikarika ra, e tei tiaki mai kia rauka iaia te au tangata ta tangata mei ia koe e pera katoa ki toou tuakana ra, kia tataraara rava roa koe ma te akaruke i taau au angaanga ta tangata, ka oki atu koe e toou ra au nuku ki to kotou uaorai enua.",
                "8.": "Ina ra, e no te mea e kua patoi kotou i teia au mea nei i te taime mua, e kua kai tamaki mai ki te au tangata o te Atu, e kua manako au e, ka rave pera akaou kotou.",
                "9.": "E teianei, i na, kua teateamamao matou i te aravei atu ia kotou, me kore kotou e akakore i to kotou au akakoroanga ra, i na, ka topa mai i reira te riri o taua Atua ra ta kotou i patoi ki rungao ia kotou e tae rava atu ki to kotou akapouangaia.",
                "10.": "I na, mei te Atu e ora ra, ka tae atu to matou au nuku kia kotou, e me kore kotou e oki, ka aravei ia kotou i te mate, e ka akono oki matou i to matou au oire, e to matou au enua, e ka akatupu oki matou i ta matou akonoanga e te angaanga a te Atua ra.",
                "11.": "Ina ra, kua manako akera au e, e mea puapinga kore taku nei tuatua kia koe, e kua manako katoa oki au e, e tamaiti koe na ade, e no reira, ka akamotu au i taku episetole ma te akakite atu kia koe e kare au e inangaro i te taui mou auri, mari ua ra, kia akaoki mai koe e tai tane, e tana ra vaine, e pera katoa ki tana au tamariki, ei tuikaa okotai, mei te mea e ka pera koe, ka taui au.",
                "12.": "I na, me kare koe e rave i teia, ka tamaki atu au kia koe e toku ra nuku e ka akarakei au i taku ra au vaine e te tamariki ki te au apinga tamaki e ka tamaki atu ei au ia kotou, e ka aru atu au ia kotou e tae rava atu ki to kotou ra enua, koia te enua mua o to matou ipukarea, e ka riro te toto ei toto, te ora no te ora, e ka tamaki au ia kotou e pou roa atu kotou i te mate mei te tua o te enua nei.",
                "13.": "I na, kua ki au i te riri e pera katoa ki toku au tangata, kua titau ana oki kotou kia ta ia matou, e kua kimi oki matou i to matou enua, te enua mua o to matou ipukarea.",
                "14.": "Te akaoti nei au i taku episetole. Ko Moronai au, e e arataki au no te au tangata o te ngati Niphai.",
                "15.": "E tae akera taua episetole ra kia Amorona, kua riri iora aia, e kua tata akaou atura aia i tetai episetole kia Moronai, e ko teia oki te tuatua tana i tata atu, i te na ko anga e:",
                "16.": "Ko Amorona au, ko te ariki o te ngati Lamana, e ko au te teina o Amalikaia ta kotou i ta ra. I na, ka akaoko au i tona toto ki rungao ia koe, e ka tae atu au kia koe ma toku ra au nuku e kare oki au e mataku i taau ra au tuatua akamataku.",
                "17.": "I na, kua rave kino to kotou ui metua i to ratou ra au taeake, e kua akangere ratou i to ratou au taeake ki te tikaanga o te akaaereanga e no ratou tikai oki te reira.",
                "18.": "E teianei, kia vaio atu kotou i ta kotou au apinga tamaki, e kia kauraro atu kotou ki te aronga no ratou tikai te akaareanga, ei reira au e akaue ei kia akarukeia te au apinga tamaki a toku nei au tangata, e auraka e tamaki akaou.",
                "19.": "I na, e manganui ta kotou au tuatua tamataku iaku e toku ra au tangata,. kare ra matou i mataku atu i ta kotou au tuatua tamataku.",
                "20.": "Tera ua, te rekareka nei au kia taui mou auri taua, kia tau ki taau i pati mai, kia raukaʼi iaku te akono i te kai na toku au tangata tamaki, e ka akatupu matou i tetai tamaki anga mutu kore, kia riro mai te ngati Niphai ki raro i to matou mana, e ta matou akaaereanga, me kare ra, ki to ratou openga mutu kore.",
                "21.": "E no runga i taua Atua ta kotou e karanga nei e, kua akarukeia aia e matou nei, i na, kare matou i kite i te reira tu mea, e kare katoa oki kotou i kite, e mei te mea e te vai ra taua au tu mea, e kare oki matou i kite i kore ei aia i anga ia matou mei ia kotou rai.",
                "22.": "Mei te mea ra e te vai ra te tiaporo, e te vai katoa ra a ade, i na, kare ainei aia e tono ia koe ki reira e kia noo ma toku ra au tuakana taau i ta ra, e taau i karanga e kua aere aia ki tetai ngai mei te reira? Ina ra, kare te reira e manamanata.",
                "23.": "Ko Amorona au, e e uanga no Zoroma, tei tapekaia e to kotou ai metua, e tei apainaia maira mei Ierusalema mai.",
                "24.": "E i na, e tangata mataku kore au no te ngati Lamana, i na, kua akatupuia teia tamaki ei akaoko i to ratou au tarevake, e kia akatikaia e kia rauka to ratou tikaanga i te akaaereanga, e te akaoti nei au i taku episetole kia Moronai."
            },
            "55": {
                "1.": "Kua riri akera a Moronai i te tae anga teia episetole kiaia, no te mea kua kite aia e, e kite papu tikai to Amorona i te tarevake i tana ra au tuatua e kua kite oki aia e, kua kite a Amorona e, kare i te mea tau kia tamaki atu ki te au tangata o Niphai.",
                "2.": "E kua karanga atura aia e, i na, kare au e taui mou auri kia Amorona, kia akakore roa aia i tana ra au akakoroanga mei taku i akakite atu i roto i taku ra episetole, e kare oki au e akatika kia rauka iaia te mana, mari ua ra ko tei rauka iaia i teianei.",
                "3.": "I na, kua kite au i te ngai e tiaki nei te ngati Lamana i toku ra au tangata ta ratou i rave ei tuikaa, e no te mea e kare a Amorona i akatika mai i taku i tata atu i roto i taku episetole, i na, ka oronga atu au kiaia mei tei tau ki taku ra tuatua. E ka ta au ia ratou, e kia pati rava mai ratou i te au.",
                "4.": "E oti akera a Moronai i te tuatua i teia au tuatua nei, kua akaue atura aia kia kimiia i rotopu i tona au tangata e penei ake ka kiteaia mai tetai tangata e uanga aia no Lamana i rotopu ia ratou.",
                "5.": "E kua kitea akera e ratou tetai tangata ko Lamana tona ingoa, e koia oki tetai o te au tavini o te ariki tei taiaia e Amalikaia.",
                "6.": "E kua akaue atura a Moronai ia Lamana e tetai pupu tangata meangiti ona kia aere atu ki te au tiaki o te ngati Niphai ra.",
                "7.": "I na, kua tiakiia te ngati Niphai i roto i te oire ko Kiti, no reira, kua iki a Moronai ia Lamana ma te akaue i tetai pupu tangata meangiti kia aere ma ratou katoa.",
                "8.": "E aiai iora, kua aere atura a Lamana ki te au tiaki o te ngati Niphai, i na, kua kite maira ratou iaia i tona aereanga mai, e kua tuatua maira ratou kiaia e kua tuatua atu aia kia ratou, auraka e mataku, i na e tangata Lamana au. I na, kua oro mai matou mei ko mai i te ngati Niphai, e kua moe ratou, e i na, kua rave mai matou i ta ratou wina, e kua apai mai matou.",
                "9.": "E teianei, i te akarongo anga te ngati Lamana i taua tuatua ra, kua ariki rekareka ratou iaia, e kua tuatua maira ratou kiaia, ka oronga mai ana i taau wina na matou, kia inu matou, e kua rekareka oki matou no tei apai mai kotou i te wina, kua roiroi oki matou.",
                "10.": "Kua karanga atura a Lamana kia ratou, e vaio tatou i ta tatou wina kia aere roa tatou e tamaki atu i te ngati Niphai. Kua akamaata ra taua tuatua ra i to ratou inangaro kia inu i te wina.",
                "11.": "Kua karanga atura ratou e, e roiroi oki matou e no reira, omai kia inu matou i te wina, e kare e roa ka rauka akaou mai te wina no to tatou kaikai anga, e na te reira e akamaroiroi ia tatou kia tamaki atu i te ngati Niphai.",
                "12.": "E kua karanga atura a Lamana kia ratou, ka rave kia tau ki to kotou inangaro.",
                "13.": "E kua inu oki ratou i te wina, e kua reka oki ratou i te inu anga, e kua inu akaou atu ratou, e mea pakari oki, e kua akapapaia ki tona pakarianga.",
                "14.": "Kua inu iora ratou, e kua merengo, e kare i roaia ana kua kona ratou katoatoa.",
                "15.": "E kite akera a Lamana e tona ra au taeake e, kua kona ratou katoatoa, e kua varea e te moe maata, kua oki atu ratou kia Moronai ma te akakite atu kiaia i tei tupu ra.",
                "16.": "E teianei, kua tau te reira ki te inangaro o Moronai, e kua teateamamao a Moronai i tona au tangata ma te au apinga tamaki, e kua tono atura aia ia ratou ki te oire ra ko Kiti, koi vareaʼi te ngati Lamana e te moe, e te kona katoa, e kua oronga katoaia atu te au apinga tamaki kia ratou ki te au tangata i tapekaia ra, e kua akarakei tamakiia ratou katoatoa ra.",
                "17.": "I na, ko ta ratou au vaine katoa e te tamariki oki, te aronga te ka rauka i te rave i te au apinga tamaki ra, e na Moronai i akarakei i taua au tuikaa ra, e kua raveia te reira au mea ma te maniania kore.",
                "18.": "Naringa ratou i akaara i te ngati Lamana, i na, kua kona ratou e kua rauka i te ngati Niphai i reira i te ta ia ratou.",
                "19.": "Ina ra, kare oki e ko to Moronai ïa inangaro, e kare oki aia e mareka i te ta i te tangata e te akamaringianga toto, kua rekareka ra aia i te akaora anga i tona ra au tangata mei te mate, e kare oki aia i rave i te au tuatua tika kore ra, e kare oki aia i aere ua atu ki runga i te ngati Lamana e ta atu ia ratou i to ratou konaanga ra.",
                "20.": "Ina ra, kua rauka iaia tona ra au inangaro, kua akarakei oki aia i te au tangata o te ngati Niphai ra tei tapekaia ki roto i te aua o te oire, e kua oronga mai aia i te mana kia ratou, i raukaʼi ia ratou te au ngai i roto i te aua ra.",
                "21.": "I reira, kua akaue atura aia i tona au tangata kia akaatea mei ia ratou ma te koropini i te au nuku o te ngati Lamana.",
                "22.": "E i na, kua raveia teia i te po, e kia ara mai te ngati Lamana i te popongi anga ake, kua kite ratou i reira e kua koropiniia rotou e te ngati Niphai e kua akarakeiia ta ratou au mou auri i roto ra.",
                "23.": "E kua kite iora ratou e, e mana to te ngati Niphai ki rungao ia ratou ra, e i roto i taua turanga ra, kua manako iora ratou e, e mea puapinga kore kia tamaki atu ratou ki te ngati Niphai, e no reira i akaue atu ei to ratou au rangatira mamaata, kia tukuia mai ta ratou au apinga tamaki, e kua apai mai e kua tuku mai oki ki te pae vaevae o te ngati Niphai, ma te pati atu kia aroa mai.",
                "24.": "I na, ko te inangaro ïa o Moronai. Kua rave iora aia ia ratou ei tuikaa, e kua rave katoa oki i taua oire ra, e kua akarangatira iora i te au tuikaa o te ngati Niphai ra, e kua piri mai ratou ki roto i te nuku o Moronai, e kua riro oki ratou ei tauturu maata ki tona ra nuku.",
                "25.": "Kua akaue atura aia i te ngati Lamana tana i tapeka ra ei tuikaa, kia akamata ratou i te angaanga i te akaketaketa anga i te au aua e pini ua ake te oire ra ko Kiti.",
                "26.": "E oti akera te akaketaketa anga o te oire ra ko Kiti, kia tau ki tona inangaro, kua akaue atura aia kia apainaia tana au mou auri ki te oire ra ko Bounetifula, e kua paruru katoa aia i taua oire ra ma te nuku ririnui tikai.",
                "27.": "E no atu rai te au ravenga muna a te ngati Lamana, kua mou rai ratou i te au mou auri ta ratou i apai atu, e te au enua e te au mea katoa oki i rauka ia ratou ra.",
                "28.": "E kua akamata akaou te ngati Niphai i te autu, e kia rauka akaou ia ratou te au mea tika, e to ratou au tikaanga katoa.",
                "29.": "E manganui te au taime i umuumu ana te ngati Lamana kia koropini ia ratou i te po, ina ra, kua ngarongaro tetai au pae mou auri o ratou.",
                "30.": "E kua tamata pakari oki ratou kia akainu i ta ratou wina ki te ngati Niphai, e kia tamate ia ratou ki te wina kona e te poitini.",
                "31.": "Ina ra, kare te ngati Niphai i marie i te akamaara i te Atu to ratou Atua i roto i to ratou au taime tumatetenga. E kare oki ratou e mou i ta ratou au puereere, e kare oki ratou e rave i ta ratou wina, mari ua ra kia oronga na muaia atu te reira ki tetai o te au mou auri Lamana.",
                "32.": "E kua na reira ratou kia kore e mea poitini e orongaia atu kia ratou e me ka tamate ta ratou poitini i tetai tangata Lamana ka poitini katoa ïa i tetai tangata Niphai, e kua tamata ratou i ta ratou au tu wina katoa ra.",
                "33.": "E i reira i tikaʼi ia Moronai kia akapapa no te tamaki atu i te oire ko Morianetona, e i na, kua na roto oki te ngati Lamana i ta ratou angaanga i te akaketaketa anga i te oire ra ko Morianetona e kua riro te reira ei akapuanga ketaketa roa.",
                "34.": "E te rave maira oki ratou i te au aronga ou ki roto i te oire e pera katoa ki te apai anga mai i te kai ki roto i te oire ra ma te kore e akamutu.",
                "35.": "E ope akera te rua ngauru ma iva o te mataiti i te tutaraanga o te au akava ki rungao i te au tangata o Niphai."
            },
            "56": {
                "1.": "E tae akera ki te akamataanga o te toru ngauru o te mataiti i te tutaraanga o te au akava, e i te rua o te rā i te marama mua, kua tae mai te episetole a Hilamana kia Moronai i te akakite anga mai i te tu o te au tangata i taua tuanga o te enua ra.",
                "2.": "E ko teia oki te tuatua tana i tata i te na ko anga e, e taku taeake akaperepere e Moronai, toku taeake i te Atu e i te au ngai tumatetenga o te tamaki anga katoa, i na, e taku taeake akaperepere, e manga tuatua taku ka akakite atu kia koe no runga i te tamakianga i roto i teia tuanga o te enua.",
                "3.": "I na, e rua oki tausani tamaroa a taua au tangata ra ta Amona i arataki mai ki raro mei te enua mai ko Niphai, e teianei kia kite koe e, e uanga ratou no Lamana koia te tamaiti mataiapo a to ratou metua ko Lihai.",
                "4.": "Kare e tau kia akakite atu au kia koe i ta ratou au peu taito, me kore to ratou irinaki kore, e kua kite oki koe i teia au mea katoatoa.",
                "5.": "E no reira, te rauka nei iaku i te akakite atu e, e rua tausani o teia au mapu tane nei tei rave i ta ratou au apinga tamaki, e kua inangaro oki ratou iaku ei arataki no ratou, e kua aere mai nei matou i te paruru i to matou enua.",
                "6.": "E kua kite oki koe i te tuatua tei papauia e to ratou ra au metua e, auraka ratou e rave akaou i te apinga tamaki ka tamaki atu ei i to ratou au taeake, ma te akamaringi i te toto.",
                "7.": "Ina ra, i roto i te rua ngauru ma ono o te mataiti i kite ei ratou i to matou tumatetenga ia ratou, e kua vaitata tikai ratou i te aati i te koreromotu ta ratou i papau ma te rave i ta ratou apinga tamaki kia tauturu ia matou.",
                "8.": "Ina ra, kare au e akatika kia aati ratou i te koreromotu ta ratou i papau ra, penei ake ka akamaroiroi mai te Atua ia tatou kia kore oki tatou e rokoia akaou e te tumatetenga no te taputou ta ratou i rave ra.",
                "9.": "Ina ra, te vai nei tetai mea kia rekareka maata tatou. E i na, i roto i te rua ngauru ma ono o te mataiti, kua arataki atu au ko Hilamana i teia rua tauasani mapu tane ki te oire ko Iudea, kia tauturu ia Anitipa, taau i iki ei arataki ki rungao i te tangata i taua tuanga enua ra.",
                "10.": "E kua kapiti katoa atu au ki taku au tamariki tamaroa e rua tauasani (e kua tau oki ratou kia kapikiia e, e tamariki tamaroa naku) ki te nuku o Anitipa, e no te ririnui, kua rekareka maata akera a Anitipa, i na, kua akameangitiia mai to ratou nuku e te ngati Lamana no te mea, kua taiaia to ratou nuku e to ratou au tangata e manganui ra, e kua mii tikai matou no te reira.",
                "11.": "Kareka ra e mea tau ia tatou kia pumaana no teia e kua mate oki ratou, no to ratou enua e no to ratou Atua, e kua mataora oki ratou.",
                "12.": "E manganui oki ta te ngati Lamana mou auri i tapeka, e e au rangatira mamaata anake, e kare oki ratou i akaora i tetai ke. E te manako nei matou e, tei roto ratou i teianei i te enua ko Niphai, mei te mea e kare ratou i mate.",
                "13.": "E ko te au oire teia tei rauka i te ngati Lamana na roto i te akamaringianga i te toto o to matou au taeake mataku kore e manganui ra.",
                "14.": "Te enua ko Manitai me kore ko te oire ko Manitai e te oire ko Zezorama, e te oire ko Kumeni, e te oire ko Anitipara.",
                "15.": "E ko teia te au oire ta ratou i rave ka tae atu ei au ki te oire ko Iudea, e kua kite au ia Anitipa e tona au tangata i te angaanga anga ma te ririnui tikai kia akaketaketa i te oire.",
                "16.": "E kua maromaroa oki ratou i te kopapa e te vaerua katoa, no te mea kua tamaki pakari tikai ratou i te ao ma te angaanga pakari i te po kia paruru i to ratou au oire e kua pera oki ratou i te akakoromakianga i te au tu tumatetenga katoa ra.",
                "17.": "E teianei, kua manako papu tikai ratou e ka noo tamou ratou ki taua ngai ra, e me kore ra ka mate, ka rauka ia koe kia manako e na taua nuku meangiti taku i arataki mai, koia oki taua au tamaroa aku ra, kua oronga atu ïa i te akamaroiroi kia ratou, e ma te akatupu katoa i te rekareka.",
                "18.": "E kite akera te ngati Lamana e, kua rauka ia Anitipa te maroiroi maata ki tona nuku. Kua akaueia ratou e te tuatua a Amorona kia kore e aere mai ki te oire ko Iudea, me kore kia matou kia tamaki.",
                "19.": "E kua aroaia mai matou e te Atu, e naringa oki ratou i tamaki mai kia matou i to matou tu apikepike ra, kua mou paa ia ratou to matou nuku meangiti, kua peraia matou i te akaoraangaia.",
                "20.": "Kua akaueia oki ratou e Amorona kia mou piri i taua au oire ra tei rauka ia ratou. E ope akera te rua ngauru ma ono o te mataiti. E i te akamataanga o te rua ngauru ma itu o te mataiti kua akapapa matou i to matou oire e matou katoa no te tamaki.",
                "21.": "E kua inangaro matou kia aere mai te ngati Lamana e tamaki mai ia matou no te mea, kare oki matou e inangaro i te tamaki atu ia ratou i roto i to ratou au punanga.",
                "22.": "E kua tuku matou i tetai au tangata akara ei akarakara i te au aerenga o te ngati Lamana kia kore oki ratou e aere na to matou ngai i te po e te ao ma te tamaki atu ki tera pae oire o matou i te pae i apatokerau ra.",
                "23.": "E kua kite oki matou e, i roto i taua au oire ra, kare e rava roa to ratou maroiroi i te tamaki atu ia ratou, e no reira matou i inangaro ei, kia na ko nei ratou ia matou i te aere kia tamaki atu matou na muri, e kia na reira i te tamaki kapitianga i to muri e to mua katoa. Kua manako matou e, ka rauka ia matou i te akavi atu ia ratou, ina ra, kua popoa matou i to matou inangaro.",
                "24.": "Kua mataku oki ratou i te aere mai na to matou ngai ma to ratou ra nuku, kare oki e ko tetai pae ua, e ko te kore oki e rava to ratou maroiroi, e ka inga oki ratou.",
                "25.": "Kua mataku katoa ratou i te tamaki atu ki te oire ko Zarahemela, e kare oki e rauka ia ratou kia na te kapuaanga i Sidona ra i te aere ki te oire ra ko Niphaiha.",
                "26.": "E no to ratou au nuku ra i raukaʼi ia ratou i te tāpū pakari i taua au oire ra i rauka ia ratou.",
                "27.": "I te rua o te marama i taua mataiti rai, e maata te kai tei apainaia mai kia matou mei ko mai i te au metua tane o taua au tamairki tamaroa e rua tausani naku ra.",
                "28.": "E kua tono katoaia mai e rua tausani tane kia matou mei te enua mai ko Zarahemela. E kua papa oki matou e tai ngauru tausani tane, ma te kai katoa na ratou e pera katoa na ta ratou au vaine e te tamariki.",
                "29.": "E kite akera te ngati Lamana i to matou nuku i te tupu anga ki te maata i te au rā katoatoa e ma te kai katoa i te tariia anga mai ei tauturu ia matou, kua mataku iora ratou ma te akamata akera i te aere rikiriki mai penei ake ka rauka ia ratou i te akakore i te rauka anga mai te kai e te maroiroi ia matou.",
                "30.": "E kite akera matou e, kua akamata te ngati Lamana i te taitaia kua inangaro iora matou i te kimi i tetai ravenga akavare ia ratou, e no reira, kua akaue mai a Anitipa kia aere atu au e taku au tamariki tamaroa ki tetai oire i vaitata mai mei te mea ra e te apai ra matou i tetai kai ki tetai oire.",
                "31.": "E ka aere oki matou kia vaitatao ki te oire ko Anitipara, mei te mea ra e te aere atu nei matou ki te oire i mua atu ki te kotinga i te pae tai ra.",
                "32.": "E i na, kua aere tika atura matou, e mei te mea ra e, e kai ta matou e apai ra i te aereanga ki taua oire ra.",
                "33.": "E kua aere atura oki a Anitipa e tetai pae o tona ra nuku, e kua vaioia te toenga ei paruru i te oire. Ina ra, kare aia i aere atu kia aere roa au e toku nuku meangiti e e vaitata atura ki te oire ko Anitipara.",
                "34.": "Ei roto oki i te oire ko Anitipara i akamouiaʼi te nuku ririnui rava atu o te ngati Lamana, e ko te nuku maata rava atu ïa.",
                "35.": "E akakiteia iora te reira kia ratou e to ratou au tangata akara ra, kua aere tika maira ratou e to ratou nuku kia matou ra.",
                "36.": "E kua oro atura matou mei mua atu ia ratou ra ki apatokerau ra. E kua na reira oki matou i te arataki ke anga i te nuku maata o te ngati Lamana ra.",
                "37.": "E tae atura ratou ki tetai ngai mamao rai, kua kite akera ratou i te nuku o Anitipa e te arumaki maira ia ratou ma to ratou ririnui, kare rava ratou i uri atu ki te katau e te kaui, ina ra, kua aere tika mai na muri ia matou, e kua manako matou e, ko to ratou inangaro kia ta ia matou i mua ake ka rokoia mai ei ratou e Anitipa, e kia kore ratou e koropiniia e to matou ra au tangata.",
                "38.": "E kite akera a Anitipa i to matou tumatetenga, kua akaviviki atura aia i te aere i tona ra nuku. Ina ra, e po oki e kare matou i rokoia e ratou e kare katoa ratou i rokoia e Anitipa, e no reira, kua pātū iora matou i to matou puakapa no taua po ra.",
                "39.": "E i mua ake i te mamaiata i taua popongi ra, i na, te arumaki maira te ngati Lamana ia matou. E kare oki matou i ririnui tikai i te tamaki atu kia ratou, e kare katoa au e inangaro kia opu ratou i taku au tamaroa rikiriki, e no reira, kua aere atu rai matou, e kua aere atu matou ki roto i te metepara.",
                "40.": "E kua mataku oki ratou i te uri anga ki te tua katau, e ki te tua kaui ko te koropiniia ratou, kare katoa oki au i ariu atu ki te tua katau e te tua kaui ko te rokoia aea au e ratou, e kare e rauka ia matou i te tamaki atu ia ratou ko te taiaia aea mai matou e kua kimi oki ratou i ta ratou ravenga kia oro, e kua oro matou i taua rā ra ki roto i te metepara, e poiri iora.",
                "41.": "E ao akera i te popongi roa kua kite akera matou e tei rungao te ngati Lamana ia matou e kua oro atura matou mei mua atu ia ratou.",
                "42.": "Kare atura ratou i arumaki mai ia matou ki te ngai mamao e kua akangaroi iora ratou. Ko te popongi oki ïa o te rā toru i te itu o te marama ra.",
                "43.": "E teianei kare oki matou i kite e me kua rokoia ratou e Anitipa kua tuatua atu ra au ki toku ra au tangata, i na, kare tatou i kite e penei ake kua akangaroi ratou kia aere atu tatou kia tamaki atu ia ratou e kia mou tatou i ta ratou puereere.",
                "44.": "E no reira, eaa ta kotou tuatua e taku au tamariki tamaroa, ka aere ainei kotou ka tamaki atu kia ratou?",
                "45.": "E te karanga atu nei au kia koe, e taku taeake akaperepere e Moronai e, kare rava au i kite ana i tetai tu ngakau toa mei teia i roto i te ngati Niphai nei.",
                "46.": "E kua kapiki oki au ia ratou e, ko taku au tamariki tamaroa (e au mapu ou ua oki ratou) e kua karanga mai oki kiaku e: E te metua, i na, tei ia tatou oki to tatou Atua, e kare oki aia e akatika ia tatou kia inga, e no reira ka aere tatou. Kare tatou e ta i to tatou au taeake naringa ka akaruke ua mai ratou ia tatou ma te au, e no reira, ka aere tatou ko te akavi aea ratou i te nuku o Anitipa.",
                "47.": "E teianei, kare rava ratou i tamaki ana, ina ra, kare oki ratou i mataku i te mate e kua maata oki to ratou manako ki te tu rangatira o to ratou au metua e ki to ratou oraanga, e kua apii katoaia ratou e to ratou au metua vaine e, me kore ratou e ekoko, ka akaora te Atua ia ratou.",
                "48.": "E kua akakitekite mai ratou kiaku i te tuatua a to ratou metua vaine i te na ko anga e, kare rava matou i ekoko e kua kite oki to matou au metua vaine i te reira.",
                "49.": "E kua oki atu au ma toku au tangata e rua tausani ki taua au tangata Lamana ra tei arumaki mai ia matou. E i na, kua rokoia ratou e te nuku o Anitipa, e kua akamata tetai tamakianga rikarika tikai.",
                "50.": "E kua roiroi tikai te nuku o Anitipa i te mamao o to ratou aereanga i taua taime poto ra, e kua vaitata roa i te opukiaia e te rima o te ngati Lamana e naringa kare au i oki ma taku au tamaroa e rua tausani ra, kua tupu to ratou akakoroanga.",
                "51.": "E kua mate oki a Anitipa i te koke, e pera katoa tona au arataki e manganui no to ratou roiroi maata no te viviki i to ratou aereanga, e no te mate o to ratou au rangatira maata, kua akamata ratou i te paruparu ki mua i te ngati Lamana.",
                "52.": "Kua akamaroiroi iora te ngati Lamana e kua akamata i te arumaki ia ratou. Te arumaki atura oki te ngati Lamana ia ratou ma te ririnui maata e kia tae a Hilamana katoa ki runga ia ratou ma tona rua tausani tangata, ma te tamate viviki atu ia ratou, e kua akangaroi iora te nuku o te ngati Lamana e kua ariu maira kia Hilamana.",
                "53.": "E kite akera te au tangata o Anitipa e kua ariu te ngati Lamana, kua akaputuputu iora ratou i to ratou au tangata, e kua aere atura na muriao i te ngati Lamana ra.",
                "54.": "E ko matou, ko te au tangata o Niphai, e te au tangata o Anitipa, e ko au e toku rua tauasani tangata, kua koropini atu matou i te ngati Lamana e kua tamate atu ia ratou, e kua maroia ratou kia oronga mai i ta ratou au apinga tamaki e pera katoa ia ratou uaorai ei tuikaa.",
                "55.": "E tuku iora ratou ia ratou uaorai kia matou, i na, kua tarē au i taua au mapu tane ra tei tamaki ana i te pae iaku, e kua mataku oki au, penei ake e maata ratou tei taiaia.",
                "56.": "Ina ra, kua ki tikai au i te rekareka maata, no te mea kare rava okotai o ratou i mate, e kua tamaki oki ratou mei te mea e tei roto ia ratou te maroiroi o te Atua e kare rava i kiteaia ana te au tangata ririnui maata i te tamaki mei ia ratou rai, e no taua mana ririnui ra i tamaki atu ei ratou ki te ngati Lamana ra, e kua mataku oki ratou e no reira oki te ngati Lamana i tuku mai ei ia ratou ei tuikaa no te tamaki ra.",
                "57.": "E no te mea e kare o matou ngai no te tapeka atu i ta matou au tuikaa e kia raukaʼi oki ia matou i te tiaki ia ratou mei te au nuku o te ngati Lamana, e no reira kua tuku atu matou ia ratou ki te enua ko Zarahemela, e na tetai pae tangata o Anitipa tei kore i taiaia i aru ia ratou, e ko te toenga, kua rave au ia ratou e kua tauru ia ratou ki roto i toku nuku mapu no te ngati Amona e kua oki atu matou ki te oire ko Iudea."
            },
            "57": {
                "1.": "Kua tae maira tetai episetole kiaku mei i te ariki maira ko Amorona i te na ko anga mai e, me ka oronga atu au i te au mou auri o te tamaki tei rauka mai ia matou, ka oronga mai aia i te oire ko Anitipara kia matou.",
                "2.": "Ina ra, kua tuku atu au i tetai episetole ki te ariki ma te akapapu atu e, kua rava to matou au nuku i te rave mai i te oire ko Anitipara, e kia tuku atu matou i ta matou au tuikaa ei taui no taua oire ra, kua riro ia matou mei te neneva ra.",
                "3.": "E kua patoi mai a Amorona i taku episetole, e kare oki aia e inangaro i te taui mou auri, e no reira, kua akateateamamao matou no te aere atu ki te tamaki ki te oire ko Anitipara.",
                "4.": "I na, kua akaruke atu te au tangata o Anitipara i te oire, e kua oro atu ki tetai au oire ke o ratou tei peke mai ia ratou kia paruru ia ratou; e kua peke mai te oire ko Anitipara ia matou.",
                "5.": "E ope akera te rua ngauru ma varu o te mataiti i te tutaraanga o te au akava.",
                "6.": "E i te akamataanga o te rua ngauru ma iva o te mataiti i raukaʼi ta matou kai e pera katoa kua maata mai te au tangata ki to matou nuku mei te enua mai ko Zarahemela, e mei te au enua e pini ua ake, e kua taenaia ki te ono tausani tane, ma te ono ngauru tamaroa a te ngati Amona tei aere mai ma te piri atu ki to ratou au taeake koia oki taku pupu e rua tausani. E i na, e maroiroi oki matou, e maata katoa te kai tei apainaia mai kia matou.",
                "7.": "E kua inangaro oki matou kia tamaki atu ki te au nuku tei akanooia ei tiaki i te oire ko Kumeni.",
                "8.": "E teianei, ka akakite atu au kia kotou e, kua tupu to matou inangaro, i na, kua aere to matou nuku ririnui e me kore ra, tetai pae o to matou nuku, e kua koropini katoa matou i te po i taua oire ra ko Kumeni, i mua ua ake ka raukaʼi ta ratou kai.",
                "9.": "E kua noo iora matou ki roto i te au puakapa takapini i te oire i tetai au po, e kua moe oki matou ki rungao i ta matou au koke ma te tiaki anga kia kore te ngati Lamana e aere mai i te po e tamate ia matou, mei ta ratou i tamata ana i te au taime e manganui, ina ra, kia tamata ratou, kua maringi to ratou toto.",
                "10.": "Kare i roa rava atu, kua apainaia mai ta ratou kai, e kua vaitata oki ratou i te tomo ki roto i te oire i taua po ra. E ko matou, kare i te ngati Lamana, e ngati Niphai ra e no reira, kua apai matou ia ratou e ta ratou kai atu.",
                "11.": "E no atu e kua tipu keia te ngati Lamana mei to ratou tauturu, kua maroiroi rai ratou i te mou anga i taua oire ra, e no reira, kua rave matou i taua kai ra ma te akau atu i te reira ki Iudea, e ta matou au mou auri katoa ki te enua ko Zarahemela.",
                "12.": "Kare i maata rava te au rā i topa ki muri mai i ngaro ei te au manako o te ngati Lamana e, ka rauka i te tauturu, e no reira kua tuku mai ratou i te oire ki roto i to matou rima, e kua manuia akera to matou inangaro kua peke iora te oire ra ko Kumeni ia matou.",
                "13.": "E no te maata i ta matou au mou auri e no atu e kua maata rava atura to matou tangata kua inangaroia to matou nuku katoatoa ei tiaki no ratou e me kore ra, kia taiaia ratou.",
                "14.": "E i na, kua pueu ratou ki te pupu maata, e ka tamaki atu ma te toka, e ma te rakau e te tu mea ravarai ta ratou ka rave mai ki to ratou rima e kua ta matou e rua tausani tangata, e i muri ake kua tuku ratou te au, e kia riro oki ratou ei au mou auri no te tamaki.",
                "15.": "E no reira, kare e ravenga mari ra, kia takore i to ratou oraanga me kore, ka tiaki ia ratou ma te koke i roto i te rima ka aere ei ki raro i te enua ko Zarahemela; e kua rava ua ta matou kai na to matou au tangata no atu e kai ta matou i rave mei te ngati Lamana ra.",
                "16.": "E i taua au taime manamanata ra, kua riro ïa ei mea pakari kia kite matou e, eaa ta matou ka rave ki taua mou auri ra. Ka akakoro ra matou kia arataki atu ia ratou ki te enua ra ko Zarahemela; e kua iki matou i tetai tangata o matou ei akaaere ki rungao i ta matou au mou auri kia aere atu ki raro i te enua ko Zarahemela.",
                "17.": "Ina ra, i terao mai rā, kua oki mai ratou. E kare matou i ui atu kia ratou no runga i te au mou auri, e i na, kua tae mai te ngati Lamana ki rungao ia matou, e kua oki atu ratou kia kore oki matou e topa ki roto i to ratou rima. E i na, kua tuku mai a Amorona i te kai ei tauturu ia ratou e tetai nuku tangata maata katoa.",
                "18.": "E kua tae taua au tangata tei tonokiaia atu ei tiaki i te au mou auri i te tamaki atu ia ratou no te mea kua vaitata ratou i te akavi ia matou.",
                "19.": "Ina ra, kua tamaki toku pupu meangiti e rua tauasani e ono ngauru ma te ririnui, e kua tu oki ratou ki mua i te ngati Lamana e kua tupu te mate ki te katoatoa rava tei patoi ia ratou.",
                "20.": "E vaitata akera te toenga o to matou nuku i te tuku i te au ki mua i te ngati Lamana, ina ra, ko taua rua tauasani e ono ngauru ra, mea ririnui ïa e te mataku kore.",
                "21.": "I na, kua akono meitaki ratou i te au tuatua e te au akaueanga katoa ma te apa kore, e i raveia kia ratou kia tau katoa ki to ratou akarongo, e te maara katoa nei au i te tuatua ta ratou i tuatua mai kiaku e, kua apiiia ratou e to ratou au metua vaine.",
                "22.": "E i na, no taku au tamaroa nei e toku au tangata katoa tei ikiia ei arataki i te au mou auri i autu ei matou ra, e ko ratou oki tei ta atu i te ngati Lamana, e no reira kua akaokiia atu ratou ki te oire ko Manitai.",
                "23.": "E kua mou rai matou i to matou oire ko Kumeni, e kare rava e akapou takiriia ana ki te koke, e mate maata ra to matou.",
                "24.": "E i muri ake i te oroanga o te ngati Lamana, kua akaue viviki atura au kia apainaia toku au tangata i putaputa mei roto mai i te aronga mate ma te akaue atu kia vairakauia to ratou au puta.",
                "25.": "I na, e rua oki anere mei roto mai i te rua tausani e ono ngauru tei matapoiriia no tei maringi te toto, e no te meitaki oki o te Atua, e i to matou poitirere maata, e pera katoa ki to matou nuku tangata, e kare rava okotai o ratou tangata i mate. E kare rava oki tetai o ratou tei kore i puta i te au putaputa e manganui.",
                "26.": "E teianei, kua riro to ratou akaoraangaia ei mea umere ki to matou nuku katoatoa, e kia akaoraia ratou, e ka taiaiaʼi to ratou au taeake e tai tausani. E kua tika rava ta matou tuatua e, no te mana maata o te Atua, e no to ratou akarongo maata i te mea tei apiiia atu kia ratou kia irinaki e, te vai nei tetai Atua tikai, e ko tei kore e ekoko ka akaoraia aia e tona ra mana maata.",
                "27.": "E teianei, teia oki to ratou akarongo taku i tuatua ake nei, e mapu ou ua ratou, e e manako papu tikai to ratou, e kua irinaki tamou tikai ratou ki te Atua.",
                "28.": "E oti akera ia matou i te akono i to matou au tangata i putaputa e ma te tanu i to matou tangata i matemate e pera katoa ki to te ngati Lamana i mate e manganui, i na, kua ui atura matou kia Kiti no runga i te au tuikaa ta ratou i akamata i te arataki ki raro i te enua ra ko Zarahemela.",
                "29.": "I na, ko Kiti oki te rangatira maata tei ikiia ei tiaki ki rungao i te nuku i to ratou aereanga ki raro i te enua.",
                "30.": "E teianei, ko teia oki te au tuatua ta Kiti i tuatua mai kiaku. I na, kua akamata oki matou i te aere ki raro ki te enua ko Zarahemela ma ta matou au mou auri. E i na, kua aravei oki matou i te au tangata tutaka o to matou au nuku, tei tonokia ia atu ki vao kia akara i te au puakapa o te ngati Lamana.",
                "31.": "Kua kapiki maira ratou kia matou i te na ko anga e, i na, te aere tika mai nei te au nuku o te ngati Lamana ki te oire ko Kumeni, e i na, ka tamaki oki ratou ki reira, e ka pou to tatou au tangata.",
                "32.": "E kua akarongo oki ta matou au mou auri i ta ratou kapikianga, e kua ririnui iora ratou, e kua orureau maira ia matou.",
                "33.": "E no to ratou orureau, kua tamate matou ia ratou ki ta matou koke. E i na, kua oro pu ua maira ratou no atu rai ta matou koke, e kua mate iora ratou e manganui, e ko te toenga o ratou, kua oro atura mei mua atu ia matou.",
                "34.": "I na, kua oro ratou e kare atura i mou ia matou, kua aere viviki atura matou ki te oire ko Kumeni, e i na, kua tae matou i te taime tikai kia tauturu i to matou au taeake i te paruru anga i taua oire ra.",
                "35.": "E i na, kua akaora akaouia matou mei te rima o to matou au enemi. E kia akameitakiia te ingoa o to matou Atua e koia oki tei akaora ia matou, e tei rave i teia mea maata no matou.",
                "36.": "I toku akarongo anga ko Hilamana i teia tuatua na Kiti, kua ki tikai au i te rekareka no te meitaki o te Atua i te akaora anga ia matou e kia kore matou katoatoa e mate, e te irinaki nei au e, ko te au vaerua o ratou tei mate, kua o ïa ki te akangaroianga o to ratou Atua."
            },
            "58": {
                "1.": "E ko te rua o to matou akakoroanga, koia oki kia rave i te oire ko Manitai, ina ra, kare e ravenga kia arataki ei matou ia ratou ki vao i te oire ma to matou pupu meangiti, no te mea, kua akamaara oki ratou i ta matou i rave; e no reira kare e rauka ia matou i te arataki ia ratou mei to ratou au punanga.",
                "2.": "E maata ake oki ratou i to matou nuku, e kua mataku oki matou i te aere atu i te tamaki ia ratou i roto i to ratou au punanga.",
                "3.": "E mea tau oki kia tuku atu matou i to matou au tangata katoatoa kia mou rai oki matou i te au enua tei nooia e matou ra e no reira e mea tau ia matou kia tiaki matou e penei ake ka rauka mai te tauturu maata ia matou mei te enua maira ko Zarahemela, e pera katoa tetai kai ou.",
                "4.": "E kua unga atura au i tetai karere ki te kavana o to matou enua, ma te akakite atu i te au mea no to matou au tangata ra. E kua tiaki atura matou i te kai e te tauturu mei te enua maira ko Zarahemela.",
                "5.": "Ina ra, kare te reira i riro ei puapinga maata no matou no te mea, te akamaroiroiia ra te ngati Lamana i tera ra, e tera ra, e pera katoa te kai, ko to matou tu ïa i taua tuatau ra.",
                "6.": "E te inangaro tamaki maira te ngati Lamana kia matou i tera taime, e i tera taime, ma te kimi i te au ravenga kikite e te pikikaa kia akapou ia matou, e kare oki e rauka ia matou kia aere e tamaki atu ia ratou no ta ratou au ngai maroiroi e to ratou au punanga ketaketa katoa.",
                "7.": "E kua noo oki matou i roto i taua au tumatetenga ra no tetai au marama, e kua vaitata rava matou i te mate no te kore e kai.",
                "8.": "Ina ra, kua tae mai tetai kai na matou, ko tei apainaia mai e tetai nuku, e rua tausani tangata i roto, e ko teia ua oki te tauturu tei rauka ia matou, ei paruru ia matou e to matou enua kia kore oki matou e topa ki roto i te rima o to matou au enemi, e kia tamaki atu i te enemi tei kore e rauka i te tarē.",
                "9.": "E teianei, kare matou i kite i te tumu no to matou au pekapeka, me kore, te tumu i kore ei ratou e tuku mai i te tauturu kia matou, e no reira kua mii matou ma te mataku e ko te tae aea mai te akautunga anga a te Atua ki rungao i to matou enua, kia takoreia e kia akapouia matou.",
                "10.": "E no reira, kua pure atu matou ki te Atua, kia akamaroiroi mai aia ia matou ma te akaora mai ia matou mei te rima o to matou au enemi e ma te oronga katoa mai i te maroiroi kia matou kia rauka ia matou i te tāpū i to matou oire, e to matou enua, e ta matou apinga, kia riro te reira ei tauturu i to matou au tangata.",
                "11.": "E kua aravei mai oki te Atu to matou Atua ia matou ma te akapapu mai e, ka akaora aia ia matou, e kua tuatua katoa mai aia ma te au kia matou, e kua akamaata katoa mai oki aia i to matou akarongo, e ma te akakite mai kia matou kia irinaki e ka akaora aia ia matou.",
                "12.": "E kua akamaroiroi iora matou ma te nuku meangiti tei rauka ia matou ra, e kua tinamou oki matou i te akakoroanga kia arai i to tatou enemi, e kia vai rai to matou enua, e ta matou apinga, e ta matou au vaine, e ta matou tamariki, e te akakoroanga o te au.",
                "13.": "E kua aere oki matou ma to matou ririnui katoa kia tamaki atu i te ngati Lamana i roto i te oire ko Manitai, e kua patu matou i to matou au puakapa ki te pae i te metepara i vaitatao i te oire.",
                "14.": "E ao akera, kia kite maira te ngati Lamana e te noo ra matou i te ope o te metepara i vaitatao i taua oire ra, kua tono maira ratou i to ratou au tangata akara kia matou ra, kia kite oki ratou i te maata e te ririnui katoa oki o to matou nuku.",
                "15.": "E kite akera ratou e, kare i te aronga maata, e te mataku ra ratou ko te araiia aea ratou i to ratou tauturu, mari ra kia aere mai ratou e tamaki mai ia matou e e ta katoa ia matou ra, e kua manako katoa oki ratou e, ka pou ngoie ua matou i to ratou nuku maata, e kua akamata oki ratou i te akapapa kia tamaki mai ia matou.",
                "16.": "E kite akera matou e, te akateateamamao ra ratou no te tamaki mai ia matou, i na, kua akaue atura au ia Kiti, ma tetai pupu tangata meangiti kia oro tapuni atu ki roto i te metepara, e kia tapuni katoa atu a Teomena e tetai pupu tangata meangiti e kia oro katoa atu ki roto i te metepara.",
                "17.": "I na, tei te pae katau oki a Kiti e tona au tangata, e ko tetai pae, tei te pae kaui; e kia ngaro ratou i te tapuni, i na, kua noo rai au, ma te toenga o toku nuku ki taua ngai rai, koia te ngai mua i patu ei matou i to matou au puakapa i te taime ka aere mai ei te ngati Lamana ka tamaki mai ia matou.",
                "18.": "E kua aere maira te nuku maata o te ngati Lamana kia tamaki mai ia matou. E tae maira ratou, e kua vaitata i te ta ia matou ki ta ratou au koke kua akaue atura au i toku au tangata kia oro atu ki te metepara.",
                "19.": "E kua arumaki maira te ngati Lamana ia matou ma te viviki tikai kua inangaro oki ratou kia opu ia matou, e kia ta katoa ia matou, no reira oki ratou i arumaki mai ei ia matou ki roto i te metepara ra, e kua na rotopu oki matou ia Kiti e Teomena i te aereanga, e kare rava ratou i kiteaia e te ngati Lamana.",
                "20.": "E kia na te pae mai te ngati Lamana, me kore ra, i te na te pae anga mai te nuku ra, kua tu maira a Kiti raua ko Teomena mei to ratou ngai muna mai, e kua opu atura i te au tangata akara o te ngati Lamana kia kore oki ratou e oki atu ki te oire.",
                "21.": "E tipu ke akera ratou ia ratou ra, kua oro atura ratou ki te oire ra e kua ta atura i te au tiaki e kua rave iora ratou i taua oire ra.",
                "22.": "Kua tupu oki teia no te mea kua akatika te ngati Lamana i to ratou nuku katoatoa, mari ua ra, ko tetai pae tiaki ua, kia aratakiia ki roto i te metepara.",
                "23.": "E no reira i raukaʼi ia Kiti e Teomena to ratou ra akapuanga ketaketa. E kua rauka oki ia matou ta matou i inangaro, i aere ei matou i te aerenga mamao na roto i te metepara ki te enua ko Zarahemela.",
                "24.": "E kite akera te ngati Lamana e, te aere tika atu nei ratou ki te enua ko Zarahemela, kua mataku iora ratou, penei ake e, e ravenga tetai i akanooia kia akapou ia ratou, e no reira, kua akamata iora ratou i te oro atu ki roto i te metepara, na taua mataara rai i aere mai ei ratou.",
                "25.": "E i na, e po oki, e kua pātū ratou i to ratou au puakapa, e kua manako oki te au rangatira mamaata o te ngati Lamana e, kua roiroi te ngati Niphai no to ratou aerenga, e ma te manako katoa e, kua arumaki ratou i to ratou nuku katoatoa, e no reira oki ratou i kore ei i manako akaou atu i te oire ko Manitai.",
                "26.": "E i te po anga, kua akaue atu au i toku au tangata e, auraka ratou e moe, ina ra, kia aere atu ratou na tetai mataara ke ki te enua ko Manitai.",
                "27.": "E no to matou aereanga i te po ra, i na, kia ao akera, kua tae maira matou ki muao i te ngati Lamana, e kua tae oki matou na mua ake ia ratou ki te oire ko Manitai.",
                "28.": "E na roto i teia ravenga kikite nei kua rauka ia matou te oire ko Manitai ma te kore e akamaringianga toto.",
                "29.": "E kia akavaitata mai te nuku o te ngati Lamana ki te pae oire, e ma te kite mai e kua papa matou i te aravei atu ia ratou, kua poitirere tikai ratou ma te mataku maata, e kua oro atu ratou ki roto i te metepara.",
                "30.": "E kua oro atura te nuku o te ngati Lamana mei roto mai i te au tuanga katoa o te enua. Ina ra, e manganui ta ratou au vaine i apai e te tamariki katoa mei roto atu i te enua.",
                "31.": "E ko taua au enua ra tei raveia ana e te ngati Lamana, tei roto anake ïa i to matou tuanga, e ko to matou au metua tane, e ta matou au vaine e te tamariki te oki nei ratou ki to ratou ngutuare, mari ua ra ko tei riro tuikaa atu e tei apainaia e te ngati Lamana.",
                "32.": "Ina ra, e meangiti ua to matou nuku i te mou mai i te au oire e te au enua mamaata ra.",
                "33.": "Te irinaki nei ra matou ki to matou Atua tei oronga mai i te re kia matou ki rungao i taua au enua ra kia rauka ia matou taua au oire ra, e te au enua katoa o matou ra.",
                "34.": "E teianei, kare matou i kite i te tumu i kore ei te kavamani e oronga mai i te tauturu maata kia matou, e kare katoa taua au tangata tei aere mai kia matou i kite i te tumu i kore ei e rauka ia matou te maroiroi maata.",
                "35.": "I na, kare matou i kite e, kua manuia kore paa kotou e kua aere atu te nuku ki tera pae o te enua, me kua pera, kare e tau ia matou kia manamanata.",
                "36.": "E mei te mea e kare, i na, te mataku nei matou e, penei ake te vai nei tetai pupu tangata i roto i te kavamani i kore ei ratou i tono maata mai i te tangata kia tauturu ia matou, no te mea, kua kite oki matou e, e maata atu to ratou i ta ratou i tono mai.",
                "37.": "Ina ra, kare e manamanata, te irinaki nei matou e ka akaora te Atua ia matou, no atu te apikepike o to matou nuku, e ma te akaora ia matou mei te rima o to matou au enemi.",
                "38.": "I na, ko te rua ngauru ma iva o te mataiti teia, e vaitata ki te openga, e tei roto rai matou i to matou tuanga enua, e kua oro atu te ngati Lamana ki te enua ko Niphai.",
                "39.": "E ko taua au tamaroa a te au tangata o Amona, ko taku i tuatua akameitaki ake nei, e tei ko nei ratou iaku nei i roto i te oire ko Manitai, e kua tauturu oki te Atua ia ratou, e ma te kopae ia ratou mei te koke, e kare rava tetai tangata i taiaia.",
                "40.": "E manganui tikai to ratou au puta, ina ra, kua tu a toa rai ratou i roto i taua au rā, ta te Atua i akarangatira ia ratou e kua maroiroi oki ratou i te akamaara anga i te Atu to ratou Atua mei tetai ra ki tetai ra, e kua akono meitaki oki ratou i tana au ture, e tana tuatua, e tana au akaueanga, e kua maroiroi to ratou akarongo no te au totou te ka tupu.",
                "41.": "E teianei e taku taeake akaperepere, e Moronai, kia akarangatira mai to tatou Atu ko te Atua ia tatou ko tei akaora ia tatou e kia noo tamou ua atu rai koe ki tona ra aroaro, e kia akameitaki mai aia i tona iti tangata, e kia akamanuia mai aia ia kotou i te rauka anga i te au enua ta te ngati Lamana i rave atu mei ia tatou, koia oki to tatou ra tauturu. E teianei, i na, te akamutu nei au i taku episetole. E ko Hilamana au te tamaiti a Alama."
            },
            "59": {
                "1.": "I roto i te toru ngauru o te mataiti i te tutaraanga o te au akava ki rungao i te au tangata o Niphai, kia tatau a Moronai i te episetole a Hilamana, kua rekareka tikai aia no te angaanga meitaki e te manuia o Hilamana i te rauka anga mai o taua au enua ra tei ngaro.",
                "2.": "E kua akakite katoa atu aia ki tona iti tangata i roto i te au oire e pini ua ake e kia rekareka katoa ratou.",
                "3.": "E kua tuku viviki atura aia i tetai episetole kia Pahorana, ma te inangaro iaia kia akaue atu i te au tangata kia akaputuputu mai kia akamaroiroi atu ia Hilamana, me kore ra ko te nuku o Hilamana, e kia rauka ngoie ua iaia i te tamou i taua tuanga enua ra tei rauka mai iaia na roto i tetai tauturuanga umere.",
                "4.": "E i to Moronai tuku anga atu i teia episetole ki te enua ra ko Zarahemela, kua akamata aia i te kimi i te ravenga e raukaʼi iaia i te rave i te toenga o te enua ra, e te au oire oki ta te ngati Lamana i rave mei ia ratou ra.",
                "5.": "E i to Moronai, akateateamamao anga no te aere atu e tamaki ki te ngati Lamana ra, i na, ko te au tangata o Niphaiha, tei akaputuputu mai mei te oire mai ko Moronai, e te oire ko Lihai, e te oire ko Morianetona, kua tamakiia e te ngati Lamana.",
                "6.": "E pera katoa te aronga tei oro ki vao i te enua ko Manitai, e te enua katoa e pini ua ake, e kua aere mai oki ratou, e kua kapiti ki te ngati Lamana i tera pae o te enua.",
                "7.": "E no te maata roa ia ratou ra, e kua rauka katoa te maroiroi i tera ra, i tera ra, i te akaueanga a Amorona ra, e kua aere mai ratou ma te tamaki atu i te tangata o Niphaiha, e kua akamata oki ratou i te tamaki atu ia ratou ma te tainga maata tikai.",
                "8.": "E no te mata rava i to ratou nuku, kua oro atu te toenga o te tangata o Niphaiha mei mua atu ia ratou, e kua aere mai oki ratou e kua piri atu ki te nuku o Moronai.",
                "9.": "E teianei, mei ta Moronai i manako e kia tonokia atu tetai au tangata ki te oire ra ko Niphaiha ei tauturu i te tangata i te mou anga i taua oire ra, e kua kite oki aia e, e mea ngoie ua atu te mou i te oire kia kore e topa atu ki roto i te rima o te ngati Lamana, i te rave akaou mei ia ratou, e kua manako oki aia e, ka rauka ngoie ua ia ratou i te mou i taua oire ra.",
                "10.": "E no reira, kua tāpū pouroa aia i tona au nuku kia paruru i te au ngai tana i rave akaou maira.",
                "11.": "E teianei, e kite akera a Moronai e, kua peke te oire ra ko Niphaiha kua tumatetenga iora aia, ma te ekoko no te kino o te tangata me ka topa oki ratou ki roto i te rima o to ratou au taeake.",
                "12.": "I na, ko te tu teia i tona au rangatira mamaata. Kua ekoko ratou ma te umere katoa no te tu kino o te tangata, e kua tupu teia no te manuia a te ngati Lamana ki rungao ia ratou.",
                "13.": "Kua riri iora a Moronai ki te kavamani, no to ratou akono kore ki te au o to ratou enua."
            },
            "60": {
                "1.": "E kua tata akaou atura aia ki te tutara o te enua, koia oki ko Pahorana e ko teia oki te tuatua tana i tata atu i te na ko anga e, I na, te tata nei au i taku episetole kia Pahorana i roto i te oire ko Zarahemela, e koia oki te akavanui e te tutara ki rungao i te enua, e pera katoa ki te au tangata tei ikiia e teia aronga nei kia akatere i te au mea katoatoa o te tamaki.",
                "2.": "E i na, e tuatua akaapa taku ia kotou, i na, kua kite oki kotou e, kua ikiia kotou ei akaputuputu mai i te au tangata, e ma te akarakei ia ratou ki te koke e te simetera, e te au apinga tamaki katoatoa ka aere atu ei ratou ki te ngati Lamana kia tamaki e no atu eaa ta ratou ngai ka tomo mai ki roto i to tatou nei enua.",
                "3.": "E i na, te tuatua atu nei au kia kotou e, ko au e pera katoa ki toku au tangata, e pera katoa kia Hilamana e tona au tangata, i na, kua akakoromaki tikai ratou i te au tumatetenga mamaata, koia oki te pongi, te kaki vai, e te au tu tumatetenga katoatoa.",
                "4.": "Ina ra, e naringa e ko teia ua ta matou i akakoromaki kare matou e akaapa.",
                "5.": "Ina ra, kua maata te mate i rotopu i to tatou au tangata, kua tauasani oki tei mate i te koke, e kare i akapera naringa kotou i tauturu maata i to matou nuku e ma te akamaroiroi ia ratou. E maata oki ta kotou akono kore ia matou.",
                "6.": "E teianei, te inangaro nei matou kia kite i te tumu o ta kotou akono kore, e inangaro katoa matou kia kite i te tumu no to kotou tu manako kore.",
                "7.": "Ka rauka ainei ia kotou i te manako kia noo kotou ki runga i to kotou terono ma te manako kore e ma to kotou au enemi katoa i te akatotoa anga i te angaanga o te mate takapini ia kotou. E ma ratou katoa i te ta anga i toou au taeake e manganui.",
                "8.": "E ko ratou katoa tei akara atu kia koe kia tauturuia mai, e kua akanoo oki ia kotou ki te ngai e tika ia kotou kia tauturu mai ia ratou e i raukaʼi ia kotou i te tono mai i te au nuku kia ratou kia akamaroiroi ia ratou e ma te akaora mai i te tauasani o ratou mei te koke ra.",
                "9.": "I na, kare e ko teia anake ua, e kua tāpū oki kotou i ta kotou kai mei ia ratou, e manganui oki tei ta, e tei maringi te toto no to ratou inangaro maata i teia aronga nei e kua rave oki ratou i teia i te vaitata anga ratou i te mate i te pongi e no ta kotou akono kore maata ia ratou.",
                "10.": "E teianei e taku au taeake akaperepere, kia akaperepereia ra oki kotou e tau ei, e kia akamaroiroi oki kotou ia kotou uaorai no te meitaki e te au o teia au tangata nei e tau ei, ina ra, kua mako kore kotou ia ratou e ka riro te toto o te tausani anga o ratou ki runga i to kotou upoko ei akaoko, e kua kite mai oki te Atua i ta ratou au pati anga e to ratou katoa au tumatetenga",
                "11.": "I na, ka tika ainei ia kotou kia manako e, e ka tika ia kotou i te noo ki runga i to kotou terono e no te meitaki maata o te Atua, kare ia kotou e rave i tetai mea, e ka akaora aia ia kotou. I na, me kua manako kotou i teia, kua puapinga kore to kotou manako.",
                "12.": "Te manako ainei kotou e, e no te maata o te ara a to kotou au taeake i taiaiaʼi ratou? Te karanga atu nei au kia kotou e, me kua pera to kotou manako kua tarevake kotou e te karanga atu nei au kia kotou e e manganui tei mate i te koke, e i na, no kotou ïa akaapaanga.",
                "13.": "Te tuku ra oki te Atu i te aronga tuatua tika kia taiaia, kia tae oki tana tuatua tika e te akaapaanga ki te aronga kino e no reira, auraka kotou e manako e kua ngaro te aronga tuatua tika no te mea kua taiaia ratou, ina ra, ka o ratou ki roto i te akangaroianga o te Atu to ratou Atua.",
                "14.": "E teianei, te karanga atu nei au kia kotou te mataku maata nei au ko te tae aea mai te akaapaanga a te Atua ki rungao i teia aronga nei no to ratou kope maata, e pera katoa no te kope o to tatou kavamani e to ratou akaruke ua anga i to ratou au taeake e ratou katoa tei taiaia.",
                "15.": "E naringa oki e kare i akamata ana te angaanga kino i mua ake i to tatou upoko, ka rauka ia tatou i te paruru atu i to tatou au enemi kia kore ratou e mana mai ki runga ia tatou i teianei.",
                "16.": "Naringa kare taua tamaki ra i tupu ki roto ia tatou uaorai, e naringa kare taua au tangata inangaro ariki ra i akatupu i te akamaringianga toto ki rotopu ia tatou uaorai, e i te taime te taumaro ra tatou ia tatou uaorai e naringa e kua taokotai to tatou maroiroi mei ta tatou i rave i muri mai, e naringa oki e kare te inangaro no te mana e te tikaanga o taua au tangata inangaro ariki ra i rungao ia tatou e naringa oki ratou i inangaro i te akatupu i te au ma te taokotai mai kia tatou ma te tamaki atu i to tatou au enemi kia kore ratou e rave i ta ratou koke ka tamaki mai ei ia matou e ka tupu oki te akamaringianga toto maata ki rotopu ia tatou, i na, naringa kua aere atu tatou kia ratou ma te maroiroi o te Atu, kua pueu to tatou au enemi e kua raveia oki te reira mei tei tau ki te akatupu anga i tana tuatua.",
                "17.": "Ina ra, te aere mai nei te ngati Lamana kia tatou ma te rave i to tatou au enua, e te ta nei ratou i to tatou au tangata ki te koke, koia oki ta tatou au vaine e te tamariki katoa e ma te apai tuikaa atu ia ratou kia akakoromaki ratou i te au tu tumatetenga katoatoa. Kua tupu teia no te kino maata o tei kimi i te mana e te tika, koia oki te au tangata inangaro ariki ra.",
                "18.": "Eaa ra au ka tuatua maata atu ei no teia pekapeka nei? Kare oki matou i kite ko kotou paa tei kimi ana i te mana e kare oki matou i kite e, ko kotou paa te au tangata pikikaa i to kotou enua.",
                "19.": "Me kore ra, kua akaruke ainei kotou ia matou no te mea, tei te tumu o te enua kotou, e te noo ra kotou ma te au, e no reira ainei i kore ei kotou i apai mai i te kai na matou e kare katoa i tono mai i te au tangata ei tauturu i to matou nuku?",
                "20.": "Kua ngaropoina ainei ia kotou te au akaueanga a te Atu? E kua ngaropoina ainei ia kotou te tuikaaanga o to kotou ai tupuna, kua ngaropoina ainei ia kotou te au taime i akaoraia ana tatou mei te rima o to tatou au enemi?",
                "21.": "Me kore ra, te manako ainei kotou e, ka akaora ua mai rai te Atu ia tatou me noo ua tatou ki runga i to tatou terono ma te kore e taangaanga i te au mea ta te Atua i oronga mai no tatou?",
                "22.": "E ka noo ua ainei kotou ma te kope ma te koropiniia kotou e te tausani anga o ratou e te ngauru katoa o te tausani tei noo ua ma te kope e ma te au tausani e pini ua ake i roto i te kotinga o te enua tei mate maira i te koke, te putaputa ra, ma te tae katoa o te toto?",
                "23.": "Kua manako ainei kotou e, kare te Atua e akaapa ia kotou ka noo uaʼi kotou ma te akara i teia au mea nei? I na, te karanga atu nei au kia kotou, kare. E teianei te inangaro nei au kia akamanako kotou e kua tuatua mai ana te Atua e kia tamaia na mua to roto i te ariki, e i reira ka tamaiaʼi to vao ake i te ariki.",
                "24.": "E teianei me kore kotou e tataraara i te au mea ta kotou i rave ma te akamata i te tu ki runga, ma te rave, ma te tuku mai i te kai e te tangata katoa kia matou e kia Hilamana e kia tauturu mai oki i tera pae o to matou enua tei rauka iaia ra, e kia tika ia matou kia rave akaou i te toenga o to tatou enua i tera tua, i na, kare i reira e tau ia matou kia tamaki akaou atu ki te ngati Lamana kia tāmā roa matou na mua i roto i te ariki, koia oki te akaaere maata o to tatou kavamani.",
                "25.": "E me kore koe e akono mai i taku episetole, e kia aere mai e akaari mai kiaku e tei roto ia koe te vaerua tikai o te au ma te akamaroiroi e te tauturu i to tatou nuku ma te oronga atu i te kai ei tauturu ia ratou, i na, ka akaruke au i tetai pae o toku au tangata rangatira ei paruru i teia pae o te enua e ka vaio oki au i te maroiroi e te au akameitakianga o te Atu ki rungao ia ratou kia kore rava e mana ke atu e mana ki rungao ia ratou.",
                "26.": "E teia no to ratou akarongo maata, e te akakoromaki i roto i to ratou au tumatetenga ra.",
                "27.": "E ka aere atu au kia kotou, e mei te mea e tei rotopu ia kotou te au tangata tei inangaro i te au, e mei te mea e te vai ra tetai mea pura meangiti o te au, i na, ka akatupu au i te pekapeka i rotopu ia kotou e kia mate takiri te au tangata katoa tei inangaro i te rave ua i te mana e te tikaanga.",
                "28.": "E i na, kare oki au e mataku i toou mana e taau tika, ina ra, ko toku Atua taku e mataku ra, e na roto oki i tana i akaue mai i rave ei au i taku koke kia paruru atu i toku enua, e no ta kotou au ara i pou maataʼi matou.",
                "29.": "I na, ko te taime teia, e te vaitata mai nei te tuatau, e vai ei te koke o te tuatua tika ki rungao ia kotou, me kore kotou e maroiroi i te paruru i to kotou enua, e ta kotou au tamariki, ka iri te koke ki rungao ia kotou, e pou roa atu kotou.",
                "30.": "I na, te tiaki nei au i te tauturu mei ia kotou mai, e me kore kotou e tauturu mai ia matou, i na, ka tae atu au kia kotou, koia oki, ki te enua ko Zarahemela, e ka ta ia kotou ki te koke e kia kore oki o kotou mana i te akakore i te meitaki o teia au tangata i roto i to tatou tamakianga no te au.",
                "31.": "I na, kare oki te Atu e akatika kia ora kotou e ma te rave maroiroi i te ara e te au mea kino e mate ei oki tona au tangata tuatua tika.",
                "32.": "I na, te manako ainei kotou e, ka akaora te Atu ia kotou, e ka akautunga i te ngati Lamana, e ko te au peu taito ïa a to ratou ai tupuna tei akatupu i to ratou riri, e kua tataki rua ia ïa oki no te au tangata tei oro atu mei ia tatou ra, e ko ta kotou ara, no to kotou inangaro i te au mea kaka e te au mea kino o teianei ao.",
                "33.": "Kua kite oki kotou e, kare kotou i akono meitaki i te ture a te Atua, e kia kite oki kotou e, kua takatakai kotou i te reira ki raro i to kotou vaevae. I na, kua karanga mai oki te Atu kiaku e, me kore taua au tangata ta kotou i iki ei kavana no kotou e tataraara i ta ratou au ara, ka aere kotou ka tamaki atu ia ratou.",
                "34.": "E teianei, ka akono rai au ko Moronai i te au akaueanga a toku Atua kia tau ki te koreromotu taku i papau e no reira, te inangaro nei au kia akono kotou i te tuatua a te Atua, e kia tono viviki mai kiaku ta kotou kai, e to kotou au tangata, e pera katoa kia Hilamana.",
                "35.": "E i na, me kore kotou e rave i teia au mea nei, ka tae viviki atu au kia kotou, i na, kare oki te Atua e akatika ia matou kia mate i te pongi, e no reira, ka oronga mai aia i tetai o ta kotou kai na matou, no atu e na te koke e rave. E teianei, ka akara ana kotou, kia akatupu i te tuatua a te Atua.",
                "36.": "I na, ko Moronai oki au to kotou rangatira maata, kare au e kimi ana i te mana noku ua, kia akakore ra i te reira, Kare au e kimi ana te ngai teitei o teianei ao, no te kaka ra o taku Atua, no te au ra e te meitaki o toku enua. E te akaoti nei au i taku episetole."
            },
            "61": {
                "1.": "I na, i muri ake i to Moronai tuku anga atu i tana episetole ki te kavana maata, kua tae mai tetai episetole kiaia mei ia Pahorana mai koia te kavana maata. E ko teia oki te au tuatua tei tae mai kiaia.",
                "2.": "Ko au oki ko Pahorana te kavana maata o teia enua nei, te tuku atu nei au i teia tuatua kia Moronai, koia te rangatira maata o te nuku. I na, te karanga atu nei au kia koe e Moronai e, kare au e mataora ana i to kotou tumatetenga maata, e kua mamae tikai oki toku ngakau.",
                "3.": "Ina ra, te vai ra te aronga tei mataora i to kotou au tumatetenga e kua tu oki ratou ki runga ma te mārō mai iaku nei, e i te au tangata inangaro au oki o toku ra au tangata, e e manganui oki ratou tei tu mai ki runga ra.",
                "4.": "E ko ratou oki tei titau i te rave ke atu i te nooanga akava mei iaku nei, e ko ratou oki tei akatupu i teia ara maata nei, e kua tuatua oki ratou i te au tuatua taparu e manganui, ma te arataki ke i te ngakau o te au tangata e manganui ra, e na te reira oki i akatupu i te tumatetenga maata ki rotopu ia matou, e kua tāpū oki ratou i ta matou kai, e kua akamataku oki ratou i to matou au tangata inangaro au, i kore ei ratou e tauturu atu ia kotou.",
                "5.": "I na, kua tuaru mai oki ratou iaku mei mua mai ia ratou, e kua oro atu au ki te enua ko Kitiona, e te au tangata katoa e manganui tei rauka mai iaku ra.",
                "6.": "E i na, kua tuku atu au i tetai tuatua akakite ki roto i taua tuanga enua ra, e i na, te takiruru maira ratou ia matou i te au ra ravarai ma ta ratou au apinga tamaki, ei paruru i to ratou enua, e to ratou au, e ma te akaoko oki i to matou tarevake.",
                "7.": "E kua aere mai ratou kia matou nei, e ko ratou tei orureau ia matou nei, e kua mataku ratou ia matou, e kare oki ratou i aere mai i te tamaki mai ia matou.",
                "8.": "E kua rauka ia ratou te enua, me kore ra, te oire ko Zarahemela, kua iki oki ratou i tetai ariki ki rungao ia ratou, e kua tata atu aia ki te ariki o te ngati Lamana, e kua piri aia ki tetai taokotaianga ma ïa katoa, e i taua taokotaianga kua akatika aia kia mou i te oire ko Zarahemela, e na roto i tona mouanga ra, i manako ei aia e, ka rauka i te ngati Lamana i te toenga o te enua, e ka riro oki aia ei ariki ki rungao i teia au tangata nei me riro ake ratou ki raro i te akatereanga a te ngati Lamana.",
                "9.": "E teianei, i roto i taau episetole, kua ako mai koe iaku, ina ra, kare te reira e manamanata rava, kare oki au e riri ana, te rekareka nei ra au ia koe. Kare oki au, Pahorana, e kimi ana i te mana noku ua, mari ra, kia noo ki toku nooanga akava, e kia rauka iaku i te akatika i te tikaanga e te tu rangatira ua o toku au tangata. Te tu papu ra toku ngakau ki taua au ra ta te Atua i akarangatira ia tatou ra.",
                "10.": "E teianei, i na, ka patoi atu matou i te kino e tae rava atu ki te akamaringianga toto. Kare oki matou e akamaringi i te toto o te ngati Lamana me noo ua ratou ki to ratou enua.",
                "11.": "Kare matou e akamaringi i te toto o to matou au taeake, naringa kare ratou e mārō mai ma te rave i ta ratou koke e tamaki mai ei ia matou.",
                "12.": "Ka akakauraro matou ia matou uaorai ki te tuikaaanga me kua tau ki te tuatua tika a te Atua, me kore ra, kia akaue mai aia ia tatou kia pera.",
                "13.": "Ina ra, kare aia i akaue mai ia tatou kia kauraro atu tatou ki to tatou au enemi, mari ra kia irinaki tatou kiaia, e ka akaora mai aia ia tatou.",
                "14.": "E no reira, e taku taeake akaperepere e Moronai, kia patoi atu tatou i te kino, e me e kino tetai kare e rauka ia tatou i te patoi atu ki ta taua tuatua, mei te orureau e te tamaki, ka patoi atu tatou ki ta tatou koke, kia vai rai to tatou au, e kia rekareka maata tatou i ta tatou akonoanga, e te angaanga a to tatou Okaora to tatou Atu.",
                "15.": "E no reira, e aere viviki mai kiaku ma tetai o toou au tangata, e ma te akaruke atu i te toenga, na Lihai e Teanekuma e akaaere, e e oronga katoa atu i te mana kia akaaere raua i te tamaki i tera pae o te enua, kia tau ki ta te vaerua o te Atua, e pera katoa ki te vaerua o te au i roto ia ratou.",
                "16.": "I na, kua tuku atu au i tetai manga kai na kotou, kia kore oki ratou e mate e tae rava mai kotou kiaku.",
                "17.": "E akaputuputu mai koe i te au tangata ka rauka mai ia koe ka aere mai ei koe kiaku nei, e ka aere atu ei taua ma te ririnui o to taua Atua ra e tamaki atu i taua au tangata ra tei patoi mai, kia tau ki te akarongo i roto ia taua.",
                "18.": "E ka rave mai taua i te oire ra ko Zarahemela e kia rauka mai oki te kai no te tuku atu kia Lihai e Teanekuma, e ka aere atu rai tatou kia ratou ma te maroiroi o te Atu, e ka akaoti taua i teia nei au kino maata.",
                "19.": "E teianei, e Moronai, te rekareka nei au i te ariki anga i taau episetole, no te mea kua manamanata au no ta matou ka rave, me ka aere ua atu matou kia tamaki atu i to tatou au taeake.",
                "20.": "Ina ra, kua tuatua mai koe e, kia kore ratou e tataraara, kua akaue mai oki te Atua kia aere atu kotou e tamaki ia ratou.",
                "21.": "E tenana, kia akamaroiroi atu koe ia Lihai raua ko Teanekuma i te Atu ra, e akakite atu kia raua e auraka e mataku, ka akaora oki te Atua ia raua, e pera katoa te au tangata katoatoa tei tāpū marie ki taua au ra ta te Atua i akarangatira ia ratou ra. E teianei, te akaoti nei au i taku episetole ki taku taeake akaperepere ko Moronai."
            },
            "62": {
                "1.": "E teianei, i te tae anga teia episetole kia Moronai, kua maroiroi iora tona ngakau, e ma te ki katoa i te rekareka maata no te akarongo o Pahorana, e kare katoa oki aia i riro ei pikikaa i te akatupu anga i te au o te enua.",
                "2.": "E kua mii maata tikai aia no te kino o te aronga tei tuaru ia Pahorana mei te nooanga akava ra, no te aronga tei orurueau i to ratou enua e to ratou Atua katoa.",
                "3.": "Kua rave iora a Moronai i tetai pupu tangata meangiti ona, kia tau ki te inangaro o Pahorana, ma te akaue atu ia Lihai e Teanekuma kia akaaere atu i te toenga o te nuku, ma te aere atu ki te enua ko Kitiona.",
                "4.": "E kua akatu katoa aia i te reva o te au no atu e, eaa te ngai ta ratou ka tomo, e kua rave katoa aia i te nuku tei rauka iaia kia rave i tona aereanga ki te enua ko Kitiona.",
                "5.": "E tauasani iora tei takiruru mai ki raro i tana ra reva, ma te rave katoa i ta ratou koke ei paruru i to ratou au, kia kore oki ratou e riro ki te tuikaaanga.",
                "6.": "E kia akaputuputu maira a Moronai i te au tangata tei rauka mai iaia i tona aereanga, kua aere maira aia ki te enua ko Kitiona i te taokotai i tona nuku, ki to Pahorana, e kua riro mai ïa ei mea maroiroi tikai, e maroiroi atu i te au tangata o Pakati, koia oki te ariki o te aronga orureau tei tuaru atu i te au tangata inangaro au mei te enua atu ko Zarahemela, e kua rave oki i taua enua ra.",
                "7.": "E i na, kua aere atu a Moronai raua ko Pahorana ki raro ma to raua nuku ki te enua Zarahemela, e kua aere katoa atu ki te oire, e kua aravei atu i te au tangata o Pakati, e kua aere katoa mai ratou kia tamaki.",
                "8.": "E i na, kua tamateia a Pakati, e kua apainaia atu tona au tangata ei mou auri, e kua akaoki akaouia a Pahorana ki tona nooanga akava.",
                "9.": "E kua akavaia te au tangata o Pakati kia tau ki te ture, e pera katoa te au tangata inangaro ariki tei tiriaia ki roto i te are auri, e kua tamateia rotou kia tau ki te ture, e ko te au tangata o Pakati, e te au tangata inangaro ariki tei kore i rave i te au apinga tamaki ei paruru i to ratou enua, ina ra, ka tamaki atu i te reira, kua tamateia.",
                "10.": "E mea tau rava oki kia akono meitakiia taua ture ra, ei meitaki no to ratou enua ra, e me kitea ake tetai i te pikikaa anga i to ratou au, ka akautunga vivikiia ïa kia tau ki te ture.",
                "11.": "E ope akera te toru ngauru o te mataiti i te tutaraanga o te au akava ki rungao i te au tangata o Niphai. E kua akaoki mai oki a Moronai, e Pahorana i te au ki te enua ko Zarahemela ki to ratou uaorai iti tangata, e kua tamate atu i te tangata tei kore e inangaro i te au.",
                "12.": "E tae akera ki te akamataanga o te toru ngauru ma tai o te mataiti i te tutaraanga te au akava ki rungao i te au tangata o Niphai kua akaue viviki atura a Moronai kia tukuia atu tetai kai, e pera katoa tetai nuku e ono tauasani tangata kia tonokia atu kia Hilamana ei tauturu iaia i te mou anga i taua pae o te enua ra.",
                "13.": "E kua akaue katoa aia kia tonokia atu tetai nuku e ono tauasani tangata e ma tetai putunga kai maata ki te nuku o Lihai e Teanekuma. Kua raveia oki teia ei paruru i te enua mei te ngati Lamana ra.",
                "14.": "Kua akaruke maira a Moronai e Pahorana i tetai urupu tangata maata ki te enua ko Zarahemela, e kua aere atura raua e tetai urupu maata katoa ki te enua ko Niphaiha, ma te akakoroanga kia tuaru i te ngati Lamana mei taua enua ra.",
                "15.": "E i to ratou aereanga atu ki te enua, kua rave mai ratou i tetai urupu tangata maata o te ngati Lamana, ma te tamate atu ia ratou e manganui, ma te rave katoa mai i ta ratou kai, e pera katoa ta ratou au apinga tamaki.",
                "16.": "E i muri ake i to ratou rave anga atu i te reira, kua akaue atura ratou ia ratou kia papau i tetai koreromotu koia oki, kare rava ratou e rave akaou i te au apinga tamaki ka tamaki atu ei i te ngati Niphai.",
                "17.": "E oti akera ia ratou i te papau i taua koreromotu ra, kua tonoia atura ratou kia noo ma te au tangata o Amona ra, e mei te a tauasani o ratou tei kore i taiaia.",
                "18.": "I muri ake i to ratou tono anga atu ia ratou, kua akamata akaou ratou i to ratou tere ki te enua ko Niphaiha. E tae akera ratou ki te enua ko Niphaiha, kua pātū iora ratou i to ratou au puakapa ki te enua papu i Niphaiha i vaitatao ki te oire ko Niphaiha.",
                "19.": "E teianei, kua inangaro a Moronai kia aere mai te ngati Lamana ki vao e tamaki mai kia ratou i runga i te enua papu, ina ra, kua kite oki te ngati Lamana i to ratou maroiroi maata, ma te kite katoa i te maata ia ratou, e no reira, kua mataku ratou i te aere mai ki vao ia ratou ra, e no reira oki ratou i kore ei i aere mai ki vao e tamaki ia ratou i tau rā ra.",
                "20.": "E po iora, kua aere atura a Moronai na roto i te poiri o te po, e kua kake atura ki runga i patu ma te akarakara atu e, tei teea tuanga o te enua te ngai i noo ei te ngati Lamana e to ratou nuku.",
                "21.": "Tei te pae oki ratou i te itinga o te ra i vaitatao ki te ngutupa ra, e kua varea pouroa ia ratou e te moe. E kua oki atura a Moronai ki tona au nuku, ma te akaue atu kia teateamamao viviki ratou i tetai au taura ketaketa, e tetai au arakakenga, ei tuku atu ki raro mei te take mai o te patu ki roto i te aua.",
                "22.": "E kua akaue atura a Moronai i tona au tangata kia aere atu ki runga i te patu e ma te tomo atu ki roto i taua oire i te pae opunga o te ra ki te ngai tei kore te ngati Lamana i noo ana ma to ratou au nuku.",
                "23.": "E kua ekeeke pouroa atu ratou ki roto i te oire i te po ma ta ratou au taura pakari e te arakakenga, e tae iora ki te popongi anga, tei roto pouroa ratou i te aua o te oire.",
                "24.": "E teianei, i te ara anga mai o te ngati Lamana ma te kite e, tei roto te nuku o Moronai i te aua, kua mataku tikai ratou, e kua oro atura na te ngutupa ra.",
                "25.": "E kite akera a Moronai e te oro atura ratou na mua iaia, kua akaue atura aia i tona au tangata kia aere e tamaki atu ia ratou, e kua taiaia ratou e manganui, e kua koropini atu ia ratou e manganui. E kua rave katoa ia ratou ei au mou auri, e ko te toenga o ratou kua oro atu ratou ki te enua ko Moronai i te pae tai ra.",
                "26.": "E kua na reira oki a Moronai e Pahorana i te rauka anga i taua oire ra ko Niphaiha, e kare rava tetai tangata i mate, e manganui oki to te ngati Lamana i taiaia.",
                "27.": "E teianei, e manganui oki te mou auri o te ngati Lamana tei inangaro i te piri atu ki te au tangata o Amona, e kia riro mai ei au tangata rangatira.",
                "28.": "E ko tei inangaro ra, kua orongaia atu mei tei tau ki ta ratou i anoano.",
                "29.": "E no reira, kua piri katoatoa te au mou auri o te ngati Lamana ki te au tangata o Amona, e kua akamata i te angaanga ma te maroiroi i te akapuapinga anga i te enua, ma te akatupu i te au tu ua sitona, e te au tu anana manu ravarai, e kua akakoreia te apainga teimaa a te ngati Niphai, e kare e manamanata akaou i te au mou auri o te ngati Lamana.",
                "30.": "E kia rauka maira ia Moronai te oire ra ko Niphaiha, e kua rave oki aia i te au mou auri e manganui i meangiti mai ei te nuku o te ngati Lamana, e kua rauka katoa mai iaia te au tangata Niphai tei apaina tuikaaia, e kua riro ei akamaroiroi i te nuku o Moronai, e no reira, kua aere atu a Moronai mei te enua atu ko Niphaiha, ki te enua ko Lihai.",
                "31.": "E kite akera te ngati Lamana e, te aere mai nei a Moronai i te tamaki ia ratou, kua mataku akaou akera ratou, e kua oro atura mei mua atu i te nuku o Moronai.",
                "32.": "E i na, kua arumaki .atura a Moronai e tona nuku ia ratou mei tera oire ki tera oire, e kua araveiia maira ratou e Lihai raua ko Teanekuma, e kua oro atu te ngati Lamana mei mua atu ia Lihai raua ko Teanekuma ki te kotinga i te pae tai, e tae rava atu ki te enua ko Moronai.",
                "33.": "E kua akaputuputu oki te au vaeau o te ngati Lamana ki te ngai okotai, e kua riro oki ratou ei okotai i roto i te enua ko Moronai. E tei reira katoa a Amorona te ariki o te ngati Lamana.",
                "34.": "E kua noo iora a Moronai, e Lihai, e pera katoa a Teanekuma ma to ratou au nuku katoa, ma te takapini i te kotinga o te enua ko Moronai, e kua takapini katoa te ngati Lamana i te kotinga i te pae i te metepara i te pae i apatonga, e i te pae katoa i te kokotinga i te pae i te metepara i te itinga.",
                "35.": "E kua noo ratou i taua po ra, E i na, kua roiroi oki te ngati Niphai e te ngati Lamana katoa no te mamao o to ratou aereanga, e no reira, kare rava ratou i akatupu i tetai ravenga akavare i taua po ra, mari ua ra ko Teanekuma, no te mea kua riri tikai aia ia Amorona, e kua manako oki aia e, na Amorona e Amelikaia tona taeake i akatupu i taua tamaki maata ra ki rotopu ia ratou e te ngati Lamana ra, e kua tupu oki te tamakianga maata e te akamaringianga toto, e te onge katoa.",
                "36.": "Kua aere atura a Teanekuma ma tona riri maata ki roto i te ngai o te ngati Lamana, e kua kake atura aia na runga i te patu o te oire ra. E kua aere atura aia ma te taura, mei tetai ngai ki tetai ngai, e kitea atura e ïa te ariki, e kua ko iaia ki te korare, e kua puta atu ki te pae rava i tona pukuatu. Ina ra, kua akaara te ariki i tona au tavini i mua ake ka mate ei aia, e kua arumaki atu ratou ia Teanekuma e kua ta iaia.",
                "37.": "E kite akera a Lihai e Moronai e kua mate a Teanekuma, kua taitaia iora raua, i na, koia oki te tangata tei tamaki ana no tona enua, e e oa piri tikai oki aia no te au, e kua akakoromaki ana oki aia i te au tumatetenga e manganui, Ina ra, kua mate aia, e kua aere na te ara o to teianei ao.",
                "38.": "E i tera mai ra, kua aere atura a Moronai e tamaki i te ngati Lamana, e kua ta oki ratou ma te mate maata, e kua tuaru oki ratou ia ratou mei runga i te enua ra, e kua oro atu ratou e kare rava ratou i oki akaou atu kia tamaki i te ngati Niphai.",
                "39.": "E ope akera te toru ngauru ma tai o te mataiti i te tutaraanga o te au akava ki rungao i te au tangata o Niphai, e manganui oki ta ratou tamaki, e te akamaringianga toto, e te onge, e te tumatetenga no tetai au mataiti e manganui.",
                "40.": "E kua tupu oki te ta tangata, te tauetono, te akakino e te au tu ara katoatoa i roto i te ngati Niphai, ina ra, no te tuatua tika, e no te pure a te aronga tuatua tika i oraʼi ratou.",
                "41.": "I na, no te roa o te tamaki anga i rotopu i te ngati Niphai e te ngati Lamana e manganui tei ketaketa, no te roa i te tamakianga, e manganui katoa tei apikepike no to ratou au tumatetenga, e kua taakaaka ratou ia ratou uaorai ki mua i te Atua ma te akaaka tikai.",
                "42.": "E i muri ake i to Moronai paruru anga i taua au tuanga o te enua ra tei vaitata atu ki te ngati Lamana, e kia ketaketa meitaki oki, kua oki atu aia ki te enua ko Zarahemela, e kua oki katoa atu a Hilamana ki tona ipukarea, e kua akatinamou akaouia te au ki rotopu i te au tangata o Niphai.",
                "43.": "E kua oronga atu a Moronai i te akaaere i tona au nuku ki roto i te rima o tana tamaiti e ko tona ingoa oki ko Moroniha, e kua oki atu aia ki tona ngutuare kia noo oki aia ma te au i te toenga o tona au ra.",
                "44.": "E kua oki atura oki a Pahorana ki tona nooanga akava, e kua akamata akaou a Hilamana i te ako atu i te tuatua a te Atua ki te au tangata ra, e no te au tamakianga e te maro, i riro ei e mea tika kia akanoo akaouia tetai akatikatikaanga ki roto i te akonoanga.",
                "45.": "E no reira, kua aere atura a Hilamana e tona au taeake i te ako atu i te tuatua a te Atua ma te mana maata, i te akakite anga atu ki te tangata, e kua tataraara iora ratou i ta ratou au ara, e kua bapetizoia ki te Atu to ratou ra Atua.",
                "46.": "E kua akatinamou akaou ratou i te akonoanga a te Atua ki roto i te au enua ravarai.",
                "47.": "E kua akamouia tetai akatikatikaanga kia tau ki te ture. E kua ikiia to ratou au akava e te au akavanui katoa.",
                "48.": "E kua akamata akaou te au tangata o Niphai i te puapinga i runga i te enua, e kua uangaia ma te maroiroi tikai i runga i te enua, e kua riro oki ratou ei aronga apinga nui.",
                "49.": "E no atu oki e to ratou apinga nui, me kore to ratou maroiroi me kore to ratou puapinga, kare rava ratou i akateitei i te reira ma te ngakau parau, e kare katoa ratou i marie i te akamaara i te Atu to ratou Atua, ina ra, kua taakaaka ratou ia ratou uaorai ki mua iaia.",
                "50.": "E kua akamaara katoa ratou i te au mea mamaata ta te Atua i rave no ratou, e kua akaora oki aia ia ratou mei te mate mai, e te tuikaaanga e te mou auri katoa.",
                "51.": "E kua pure putuputu atu ratou ki te Atu to ratou Atua, e kua akameitaki mai oki te Atua ia ratou kia tau ki tana tuatua, kia maroiroi oki ratou ma te manuia i runga i te enua.",
                "52.": "E kua oti anake teia au mea katoa i te raveia, e kua mate atu a Hilamana i roto i te toru ngauru ma rima o te mataiti i te tutaraanga o te au akava ki rungao i te au tangata o Niphai."
            },
            "63": {
                "1.": "E tae akera ki te akamataanga o te toru ngauru ma ono o te mataiti i te tutaraanga o te au akava ki rungao i te tangata o Niphai, i rave ei a Sibiloni i taua au mea tapu ra tei orongaia mai kia Hilamana e Alama.",
                "2.": "E tangata tika oki aia, e kua aere oki aia ma te tiratiratu ki mua i te Atua, e kua rave oki aia i te mea meitaki i te au taime ravarai kia akono oki i te au akaueanga a tona Atua, e pera katoa ki tona taeake.",
                "3.": "E kua mate iora a Moronai. E ope akera te toru ngauru ma ono o te mataiti i te tutaraanga o te au akava.",
                "4.": "E i roto i te toru ngauru ma itu o te mataiti i te tutaraanga o te au akava, te vai ra tetai urupu tangata maata mei te rima tausani e ā anere tane ma ta ratou au vaine e te tamariki tei akaruke i te enua ko Zarahemela no te aere atu ki te enua ki apatokerau.",
                "5.": "E tangata kimi matatio oki a Akata, e no reira, kua aere atu aia ki te maani i tetai pai maatamaata nona i runga i te ope o te enua ko Bounetifula, i te pae i te enua ko Desolationa, e kua tuku atura ki roto i te tai i te pae opunga o te ra i te pae i te enua kokota e tae atu ei ki te enua i te pae i apatokerau.",
                "6.": "E i na, e manganui oki to te ngati Niphai tei tomo mai ki roto e kua tere atu ma ta ratou kai, e maata katoa te au vaine e te tamariki, e kua aere atu ratou ki apatokerau. E ope akera te toru ngauru ma itu i te mataiti.",
                "7.": "E i roto i te mataiti toru ngauru ma varu kua maani akaou teia tangata i tetai au pai ke. E kua oki mai oki te pai mua, e maata katoa te au tangata tei tomo atu ki roto, e kua apai katoa ratou i te kai e kua aere akaou atu ki te enua i apatokerau ra.",
                "8.": "E kare atura ratou i kitea akaouia. E kua manako matou e, kua maremoia ratou ki roto i te tai, e kua aere katoa atu tetai pai na reira kare ra matou i kite e me kua aere kiea.",
                "9.": "E i roto i taua mataiti ra, e manganui tikai te tangata tei aere atu ki te enua ki apatokerau. E ope akera te toru ngauru ma varu o te mataiti.",
                "10.": "I roto i te toru ngaru ma iva o te mataiti i te tutaraanga o te au akava, kua mate a Sibiloni, e kua aere atu a Korianetana ki te enua i apatokerau na runga i tetai pai kia apai atu i tetai kai ki te au tangata tei aere atu ki taua enua ra.",
                "11.": "E no reira, kua riro ei mea tau ia Sibiloni kia oronga atu i taua au mea tapu ra i mua ake i tona mateanga ki te tamaiti a Hilamana, ko tei kapikiia e ko Hilamana, i kapikiia oki aia ki te ingoa o tona metua tane.",
                "12.": "E teianei, i na, ko te au kotikotianga i roto i te rima o Hilamana, kua tataia, e kua tukunaia atu ki te tamariki a te tangata nei i roto i te au enua katoatoa mari ra, ko te au tuanga tei akaueia atu e Alama e auraka e aere atu.",
                "13.": "Kia akonoia ra teia au mea nei ei mea tapu, e kia orongaia atu mei tetai uki ki tetai uki, e no reira i teia mataiti nei kua orongaia atu te reira kia Hilamana i mua ake i te mateanga o Sibiloni.",
                "14.": "E i roto i taua mataiti rai kua akaruke atu tetai au tangata, e kua aere ki te ngati Lamana e kua akatupu atu i te riri ki te ngati Niphaia.",
                "15.": "E i roto i taua mataiti ra, i aere mai ei ratou ma te nuku maata kia tamaki atu i te au tangata o Moroniha, me kore ra, te nuku o Moroniha, e kua taiaia ratou ma te tuaru katoaia atu ki to ratou uaorai enua, ma te mate maata.",
                "16.": "E ope akera te toru ngauru ma iva o te mataiti i te tutaraanga te au akava ki rungao i te tangata o Niphai.",
                "17.": "E ope akera te tuatua a Alama e tana tamaiti ko Hilamana, e pera katoa a Sibiloni, tana tamaiti."
            }
        }
    },
    "hel": {
        "meta": {
            "slug": "hel",
            "name": "Te Puka a Hilamana",
            "chapterWord": "Pene"
        },
        "chapters": {
            "1": {
                "intro": "Te tuatua no te ngati Niphai, ta ratou au tamakianga e te au pekapeka, e te maro. E te au totou a te au peroveta e manganui, i mua ake i te cereanga mai o te Mesia, kia tau ki te tuatua a Hilamana, koia oki te tamaiti a Hilamana, e te tuatua a tana au tamariki e tae rava mai ki te aereanga mai o te Mesia. E manganui tikai te au tangata Lamana i ariu mai. Te tuatua no to ratou ariuanga mai. Te tuatua no te noo tkia anga o te nagti Lamana, e te angaanga kikino e te viivii a te ngati Niphai, mei tei tau ki te tataanga a Hilamana e tana au tamariki, e tae rava mai ki te Mesia, ko tei tuatuaia e, ko te puka a Hilamana, e tetai au tuatua.",
                "1.": "E teianei, kia tae akera ki te a ngauru o te mataiti, mei te akamataanga mai o te au akava i te akaaereanga i te au tangata o Niphai kua tupu mai tetai au manamanata pakari ki rotopu i te au tangata o te ngati Niphai.",
                "2.": "I na oki, kua mate a Pahorana, e kua aere atu aia na te mataara o teianei ao; i reira kua akamata te tauetono anga koia oki, ka riro kiaai te nooanga o te akavaanga i rotopu i te au tamariki a Pahorana.",
                "3.": "Teia to ratou au ingoa, tei inangaro i te taoonga akava, e tei taoriori i te au tangata katoatoa, ko Pahorana, ko Paanaki e Pakumeni.",
                "4.": "Kare ra e ko te au tamariki anake teia a Pahorana, (e maata oki tana tamariki) ina ra, ko te aronga teia tei noinoi i te taoonga e na ratou i vavai i te tangata ki nga tuanga e toru.",
                "5.": "Ina ra, ko Pahorana tei ikiia e te vaa o te tangata kia riro ei akavanui, e ei kavana ki runga i te au tangata o Niphai.",
                "6.": "E kia kite akera a Pakumeni e, kare i rauka iaia te taoonga, kua akatika aia i ta te katoatoa.",
                "7.": "Kareka a Paaniki e te tuanga o te tangata tei anoano e koia te kavana, kua riri akera ratou, i reira, te vaitata ra aia i te akanauru i te katoatoa o te tangata kia kai tamaki atu ki to ratou au taeake.",
                "8.": "Kia tamata ra aia kia akapera, e i na, kua ravea keia atu aia, e kua akavaia kia tau ki te reo o te tangata, e kua akaapaia aia ki te utunga mate, no te mea, kua akatupu aia i tetai orureau, ei akakore i te au o te au tangata.",
                "9.": "Kia kite ra taua au tangata ra tei manako e koia to ratou kavana, kua akaapaia aia ki te utunga mate, kua riri akera ratou, e i na, kua tonokiaia atu tetai Kitikumeni, ki te nooanga akava anga o Pahorana, e kia ta ia Pahorana te taime e noo ei aia ki te nooanga akava.",
                "10.": "E kua arumakiia aia e te au tavini o Pahorana, ina ra, no te viviki ia Kitikumeni, kare atura aia i mou.",
                "11.": "E kua aere atura aia ki te aronga tei tono iaia, e kua papau iora ratou i te koreromotu, i te taputouanga i Tei Anga ia ratou e, kare rava ratou e akakite ki tetai ua atu tangata e na Kitikumeni i ta ia Pahorana.",
                "12.": "No reira, kare atura a Kitikumeni i kiteaia i rotopu i te au tangata o Niphai, no te mea kua rakeiia aia i te tuatau ka taʼi aia ia Pahorana. E ko Kitikumeni e tona au tangata tei koreromotu kiaia, kua iropu ua ia ratou ki roto i te au tangata, te akakoroanga auraka rava ratou kia kiteaia, ina ra, ko te aronga tei kitea mai kua tamateia ratou.",
                "13.": "E teianei, kua ikiia akera a Pakumeni e te vaa tangata kia riro ei akavanui e ei kavana ki rungao i te au tangata, ei akaaere i te ngai o tona tuakana ia Pahorana. Ko tona tika oki teia. Ko teia tei raveia i te mataiti a ngauru, i te tutaraanga o te au akava, e tae akera ki te openga o taua mataiti ra.",
                "14.": "E kia tae akera ki te ngauru ma tai o te mataiti i te tutaraanga o te au akava, i akaputuputu ei te ngati Lamana i te au nuku vaeau e manganui, e kua rakei ia ratou ki te koke, te paruru, te ana, te kakao ana, te arai katu, te arai umauma, e te au tu paruru ravarai.",
                "15.": "E kua aere mai ratou ki raro e kua akamata i te tamaki ki te ngati Niphai. E kua riro a Korianetuma ei arataki no ratou, e uanga oki aia no Zarahemela, e kua orureau atu aia ki te ngati Niphai, e tangata maata aia e te ririnui.",
                "16.": "No reira, ko te ariki o te ngati Lamana, ko Tupalota te ingoa, e tamaiti na Amarona, kua manako aia e, e tangata ririnui a Korianetuma, e ka rauka iaia kia tamaki ki te ngati Niphai na roto i tona maroiroi e tona kite maata, no reira, e mea tau kia tonokia aia na mua, kia rauka iaia te mana ki rungao i te ngati Niphai.",
                "17.": "I reira, kua taoriori iora aia ia ratou kia riri, e kua akaputuputu maira i tona au vaeau ki te ngai okotai, e kua iki iora aia ia Korianetuma ei arataki no ratou, e kia aere atu oki ratou ki raro i te enua ko Zarahemela, kia tamaki atu ki te ngati Niphai.",
                "18.": "E no te maata oki o te pekapeka, e te manamanata i roto i te kavamani, kare rava ratou i akanoo i te au tiaki kia rava i roto i te enua ko Zarahemela, kare oki ratou i manako e, ka aere mai te ngati Lamana ki rotopu tikai i to ratou enua, e takore ei i taua oire maata ra, ko Zarahemela.",
                "19.": "Ina ra, kua arataki mai a Korianetuma i tona au nuku, e kua aere mai ki runga i te aronga e noo i roto i te oire, e viviki rava to ratou aereanga mai, kare atura o te ngati Niphai taime kia akaputuputu mai i to ratou au vaeau.",
                "20.": "Kua tairi poti akera a Korianetuma i te au tiaki o te ngutupa o taua oire ra, e kua aere tika atura tona au vaeau ki roto i te oire, e kua ta oki i te au tangata tei arai mai ia ratou, e kua rave akera i taua oire maata no ratou.",
                "21.": "Kua oro atura te akavanui ko Pakumeni, na mua atu ia Korianetuma ki te patu o te oire. Kua ta a Korianetuma iaia ki runga i te patu, e kua mate iora aia. E ko te openga rai ïa o te au ra o Pakumeni.",
                "22.": "E kia kite akera a Korianetuma e tei iaia te oire maata ko Zarahemela, e kua akara i te ngati Niphai i te oro ke anga na mua ia ratou, e kua mate, e kua apainaia, e kua uriia ki roto i te are tapeka anga, e kua riro mai oki kiaia te punanga maroiroi rava atu i roto i te enua katoatoa, kua maroiroi akera tona ngakau i reira, e manako akera e ka aere aia na roto i te enua katoatoa.",
                "23.": "E teianei, kare atura aia i noo ki te oire ko Zarahemela, ina ra, kua aere atu aia ma tona nuku maata, ki te oire Bounetifula, ko tona akakoroanga oki teia, kia tuku i te koke i te akakore anga i te au mea katoatoa ei mataara nona, kia rauka mai iaia te au tuanga enua i te pae tokerau.",
                "24.": "E kua manako oki ratou e, tei rotopu tikai i te enua to ratou maroiroi maata, no reira, kua aere tika atura, ma te kore e akaputuputuia ratou ki te ngai okotai, mari ra, ki roto i te pupu meangiti ua, e kua na reira ratou i te taeanga mai ki runga ia ratou.",
                "25.": "Ina ra, kua maroiroi maata a Moroniha no teia aereanga a Korianetuma na roto i te enua, no atu e, kua maata te ngati Niphai tei mate.",
                "26.": "E i na, kua manako akera a Moroniha e, kare te ngati Lamana e na rotopu mai i te enua, mari ra, ka tamaki ratou ki te au oire i vao ake i te kotinga enua, mei ta ratou i matau i te rave, e no reira, kua akanoo a Moroniha i tona vaeau maroiroi ki taua au tuanga ra.",
                "27.": "Ina ra, kare ua te ngati Lamana i mataku ana mei tana i manako, ina ra, kua aere mai ratou ki rotopu i te enua e kua rave i te oire maata koia a Zarahemela e kua aere atu na roto i te tuanga maata o te enua, i te ta anga i te au tangata, te tane, te vaine, te tamariki, e ma te rave i te au oire, e te au punanga pakari.",
                "28.": "Kia kite ra a Moroniha i teia, kua tono atura aia ia Lihai ma tona vaeau na mua ake ia ratou, kia aere mai ratou ki te enua ko Bounetifula.",
                "29.": "E kua pera oki a Lihai, e kua na mua rai ia ratou, ki te enua ko Bounetifula, e kua tamaki atu ia ratou, e i na, kua oki akera ratou ki muri ki te enua ko Zarahemela.",
                "30.": "E i na, kua na mua akera a Moroniha ia ratou i to ratou oki anga ki muri, e kua tamaki maira ia ratou, e i na, e tamakianga rikarika tei raveia ki reira, kua tae a vai ua te toto, e tika oki, e manganui tei mate ki reira, e i rotopu i te aronga i mate, kua kitea a Korianetuma.",
                "31.": "E teianei, e i na, kare rava e rauka i te ngati Lamana kia oro atu na tetai ara ke, kare oki ki tokerau, kare oki ki tonga, kare ki te itinga, kare ki te opunga, kua koropiniia ratou e te ngati Niphai.",
                "32.": "E, i na reira oki a Korianetuma i te aratakianga mai i te ngati Lamana ki rotopu i te ngati Niphai, no reira, i riro ei ratou ki roto i te mana o te ngati Niphai, e kua mate rai oki aia, e kua riro te ngati Lamana ki roto i te rima o te ngati Niphai.",
                "33.": "E i na, kua riro akaou maira te enua ko Zarahemela ki roto i te rima o Moroniha, e kua akatika akera i te au mou auri o te ngati Lamana kia oki ma te au.",
                "34.": "E ope akera te a ngauru ma tai mataiti i te tutaraanga o te au akava."
            },
            "2": {
                "1.": "E tae akera ki te a ngauru ma rua o te mataiti i te tutaraanga o te au akava, kia akatupu akaou a Moroniha i te au i rotopu i te ngati Niphai e te ngati Lamana, e i na, kare rava e tangata ei noo i te taoonga akavanui, e no reira, kua akamata akaou te tauetonoanga ki rotopu i te au tangata, no runga i te tangata te ka noo ki te nooanga o te akavanui.",
                "2.": "Kua ikiia a Hilamana te tamaiti a Hilamana, ki taua taoonga ra e te vaa o te au tangata.",
                "3.": "Ina ra, te tapapa ua ra a Kitikumeni tei ta ia Pahorana, kia ta ia Hilamana, e kua tauturuia aia e tona pupu, ko tei papau i te koreromotu, kia kore rava te tangata e kite i tana angaanga kino.",
                "4.": "Te noo ra tetai tangata Katianetona, e tangata kikite i te tuatua e i tana uaorai angaanga, kia rave i te au angaanga ngaro, te ta tangata e te keikeia, no reira, kua riro aia ei arataki no te pupu o Kitikumeni.",
                "5.": "E kua taparu atura aia ia ratou, e ia Kitikumeni, e me ka tuku ratou iaia ki te nooanga o te akavanui, ka oronga aia i te tika e te mana kia ratou e te aronga tei piri mai ki taua pupu nei ei akaaere i te au tangata katoatoa, e no reira, kua kimi a Kitikumeni ia Hilamana e ta.",
                "6.": "I tona aereanga atu ki te nooanga o te akavanui, kia ta ia Hilamana, e i na, tei vao mai tetai tavini o Hilamana, e kua rauka iaia, na roto i te rakei anga iaia uaorai na roto i te kite i te au ravenga a teia pupu, kia tamate ia Hilamana.",
                "7.": "Kua aravei maira aia ia Kitikumeni, e kua akakite atura kiaia i tetai akairo, no reira, kua akakitekite atura a Kitikumeni kiaia i tona akakoroanga, ma te manako oki e, kia aratakiia aia ki te nooanga o te akavanui kia rauka iaia kia ta ia Hilamana,",
                "8.": "E kia kite akera te tavini o Hilamana i te ngakau katoa o Kitikumeni e tona inangaro kia ta tangata, e te inangaro katoa ïa o te au tangata i roto i tona pupu kia ta tangata e te keia e kia rauka to ratou mana, e ko ta ratou ravenga muna teia e ta ratou i taputou, kua na ko atura te tavini o Hilamana kia Kitikumeni: Aere mai ka aere taua ki te nooanga akava.",
                "9.": "Kua rekareka rava a Kitikumeni no te reira, kua manako oki aia e, ka akaoti aia i tana angaanga, ina ra, i to raua akavaitata anga atu ki te nooanga o te akavanui, kua patia akera te tavini o Hilamana ia Kitikumeni ki te pukuatu tikai, kua topa iora aia ki raro e kua mate takiri, e kare rava i ngunguru ana. E kua oro atura aia kia akakite kia Hilamana i te au mea katoatoa tana i kite, e i akarongo, e i rave.",
                "10.": "E i reira, kua akaue atura a Hilamana kia aratakiia mai taua pupu keia ra, te ta tangata ngaro, e kia akavaia ratou kia tau ki ta te ture.",
                "11.": "Ina ra, i te kiteanga a Kitianetona e kare a Kitikumeni i oki mai, kua mataku akera aia, ko te tamateia aia, i reira, kua karanga atura aia ki tona pupu kia aru iaia. E kua oro atu ratou ki vao mai i te enua, na tetai ara ke, e tae atu ki te metepara. E kia unga atura a Hilamana i te tangata kia tiki ia ratou kare ra i kitea ia ratou.",
                "12.": "E ka tuatuaia teia Katianetona a muri ake, e ko te openga rai teia o te ā ngauru ma rua o te mataiti i te tutaraanga o te au akava i rungao i te au tangata o Niphai.",
                "13.": "E i na, kia tae ki te openga o teia puka, ka kite kotou e, na teia tangata ko Katianetona i akaorureau i te ngati Niphai, i na, kua vaitata oki aia i te akapou takiri ia ratou.",
                "14.": "I na, kare au i tuatua e, i te openga o te puka a Hilamana, mari ra, i te openga i te puka a Niphai, no reira mai oki te ngai i rauka mai ei te akapapaanga taku e tata nei."
            },
            "3": {
                "1.": "E kia tae akera ki te a ngauru ma toru o te mataiti i te tutaraanga o te au akava, kare rava e tauetonoanga i rotopu i te au tangata o Niphai, mari ua ra e mea ngakau parau tei roto i te akonoanga, na te reira i akatupu i tetai manga pekapeka i rotopu i te au tangata, kua au ra te reira kia tae te openga o te a ngauru ma toru o te mataiti.",
                "2.": "Kare katoa e tauetonoanga i te a ngauru ma a o te mataiti, i rotopu i te au tangata, e kare katoa i maata i te a ngauru ma rima o te mataiti.",
                "3.": "E kia tae akera ki te a ngauru ma ono, kua maata rava te tauetonoanga, e manganui tikai te akatupuanga pekapeka, e tera oki tetai, e manganui tikai tei taka ke atu ki vao mai ia Zarahemela, e kua aere atu ki te enua ki tokerau noo ei.",
                "4.": "E mamao tikai to ratou aereanga, e kua tae akera ratou ki te ngai mamaata to reira vai e e manganui te au kauvai.",
                "5.": "I na, kua akapararauare ia ratou ki te au tuanga ravarai o taua enua ra, ki te au tuanga kare i akataneaia e ma te kore e rakau, no te au tangata e manganui tei noo ana ki reira.",
                "6.": "E teianei, kare te enua i akataneaia, mari ua ra ko te rakau, ina ra, no te maata rava o te mate o te tangata, tei noo ana ki reira i mua ana, i karangaiaʼi e, kua akataneaia.",
                "7.": "E meangiti ua te rakau i runga i te aro o te enua, kareka ra te au tangata tei na mua mai, e aronga kite tikai ratou i te angaanga timeni, no reira, ko to ratou are i noo ei, e mea patuia ki te timeni.",
                "8.": "Kua tupu akera ratou e kua pararauare e kua aere atu mei te enua ki tonga ki te enua ki tokerau, kua pararauare rava ratou e kua akamata kia kapi te enua katoa mei te tai ki tonga, ki te tai ki tokerau, mei te tai ki te opunga, ki te tai ki te itinga.",
                "9.": "E ko te au tangata tei noo ki te enua ki tokerau, e noo ana ratou ki roto i te are kie, e te au are timeni, e kua inangaro maata tikai ratou i te au rakau kia tupu mai ki runga i te enua, kia rauka tetai rakau na ratou ei maani are, i na, to ratou au oire, e to ratou au iero, e to ratou au sunago, e to ratou au ngai tapu, e tetai atu au tu are ta ratou i inangaro kia akatu.",
                "10.": "E no te mea kua ngere tikai ratou i te rakau i te tuanga ki tokerau, kua tuku atu ratou i te au pai ei tari mai i te reira.",
                "11.": "E no reira kua rauka i te au tangata, i te enua ki tokerau kia akatu i te au oire e manganui, ki te rakau e te timeni.",
                "12.": "E i na oki, e manganui tikai te au tangata o Amona, e ngati Lamana ratou i te anau anga, tei aere katoa ki teia enua nei.",
                "13.": "E teianei, e maata te au akapapaanga no runga i te au mea tei raveia e teia au tangata, tei tataia e tetai au tangata e manganui. E au papaanga mamaata e te tuke te reira no runga ia ratou.",
                "14.": "Ina ra, kare e tataia te anere anga o te au mea tei raveia e teia au tangata, koia oki te tuatua o te ngati Lamana e to te ngati Niphai, e ta ratou tamaki, te karo, te akatupu pekapeka, e ta ratou ako anga, e ta ratou au totou anga, e, to ratou akateretereanga i to ratou pai, e to ratou maani anga i te au pai, e to ratou akatu anga i te au iero, e te sunago, e to ratou ngai tapu, e ta ratou tuatua tika, e to ratou kino, ta ratou ta tangata, ta ratou keia apinga, e ta ratou noni, e te au mea viivii ravarai, e te moeana.",
                "15.": "Kareka i teianei, e manganui te au puka, e manganui te au papaanga o te au tu ravarai, e na te ngati Niphai rai i akono ana i te reira.",
                "16.": "Kua orongaia mai te reira, mei tetai uki, ki tetai uki e te ngati Niphai, e tae ua atu ki te taime kua topa ratou ki roto i te ara e kua taiaia ratou, takinga kinoia, kimiia, arumakinaia tamateia, e kua akapueurikiriki keia ki runga i te aroaro o te enua, e kua iro ki roto i te ngati Lamana, e tae ua atu ki te ngaro ke anga e kare e tuatuaia e ngati Niphai, kua riro ratou ei aronga kino, e te taae, e te takinga kino, i na, kua riro oki ratou ei ngati Lamana.",
                "17.": "E teianei, te oki akaou nei au ki taku uaorai tataanga, no reira ko taku oki i tuatua ana, kua tupu te reira i muri ake i te karo e te manamanata, te kai tamaki, e te pekapeka i rotopu i te au tangata o Niphai.",
                "18.": "E oti akera te a ngauru ma ono o te mataiti o te au akava.",
                "19.": "Te vai ua rai te pekapeka i roto i te enua e i na, e tae ua atu ki te mataiti a ngauru ma itu, e pera katoa te mataiti a ngauru ma varu.",
                "20.": "Ina ra, kua noo rai a Hilamana ki te nooanga akavanui ma te tika e te tau, e i na, kua akono aia i te au ture, e te akavaanga, e te au akaueanga a te Atua, e kua rave tamou aia i te au mea tei tau ki mua i te aroaro o te Atua, e kua aru rai aia i te arataa o tona metua, e no reira, kua riro aia ei tangata puapinga i te enua nei.",
                "21.": "E i na, e rua ana nga tamariki tamaroa. Kua topa aia i te tuakana ko Niphai, e te teina oki ko Lihai. E kua tupu kapipiti atura raua na te Atua.",
                "22.": "Kua akamata akera te au tamaki, te au pekapeka i te akaoti, i tetai manga iti ua, i rotopu i te au tangata ngati Niphai i te openga o te mataiti a ngauru ma varu i te tutaraanga o te au akava, i rungao i te au tangata o Niphai.",
                "23.": "E tae akera ki te ā ngauru ma iva o te mataiti i te tutaraanga o te au akava te vai rai te au i te enua, mari ra, ko te pupu keikeia ta Katianetona i akatupu i roto i te tuanga o te enua tei nooia ana e te tangata. E kare oki ratou i kitea e te au akaaere o te kavamani i te reira tuatau, no reira kare ratou i takoreia i te enua nei.",
                "24.": "E i taua mataiti nei rai, e manuia maata to roto i te akonoanga, i na oki, kua tausani te tangata tei tomo ki roto i te akonoanga, e kua bapetizoia ratou ma te tataraara.",
                "25.": "E maata tikai te manuia o te akonoanga, e manganui katoa te au akameitakianga tei ringiaia mai ki runga i te au tangata, e kua poitirere tikai te au taunga e te au puapii.",
                "26.": "Kua puapinga tikai te angaanga a te Atua, e kua bapetizo e kua kapiti atu ki te akonoanga a te Atua, te au tangata e manganui, e tikaʼi, kua ngauru te tausani.",
                "27.": "No reira, te kite nei tatou i te aroa o te Atua ki runga i te aronga tiratiratu te ngakau, tei kapiki atu ki tona ra ingoa tapu.",
                "28.": "E tika oki, te kite nei tatou i te ngutupa o te rangi i te eeuangaia kia ratou pouroa, e ratou katoa tei irinaki ki te ingoa o Iesu Mesia koia te tamaiti a te Atua.",
                "29.": "E i na oki, te kite nei tatou e, no atu e koai te ka mou i te tuatua a te Atua, ko tei viviki e tei vai ki rotopu i te au angaanga neneva, e te au puereere, e te au akavareanga a te tiaporo, e ka arataki i te au tangata o te Mesia ki te ara tika e te kokota, na runga ake i te mareva mutu kore tei akonoia kia ariki i te aronga kino.",
                "30.": "E kua noo oki to ratou vaerua, e tika, to ratou vaerua mate kore ki te rima katau o te Atua, i roto i te basileia o te ao, kia noo katoa kia Aberahama, e Isaaka, e Iakoba, e ma to tatou au metua tapu pouroa, kia kore e aere akaou atu ki vao.",
                "31.": "E i roto i teia mataiti nei, kua vai rai te rekareka ki roto i te enua ko Zarahemela, e te au oire e takapini ua ake, koia oki, ki roto i te au oire tei rauka mai i te ngati Niphai.",
                "32.": "E kua vai rai te au e te rekareka maata i te toenga o te mataiti a ngauru ma iva, e tika rai, kua vai rai te au e te rekareka maata i te mataiti rima ngauru i te tutaraanga o te au akava.",
                "33.": "E i te rima ngauru ma tai o te mataiti i te tutaraanga o te au akava, te vai rai te au, mari ra, kua tomo mai te ngakau parau ki roto i te akonoanga, kare ra i roto i te akonoanga a te Atua mari ra ki roto i te ngakau o te tangata, tei karanga e, no te akonoanga ratou a te Atua.",
                "34.": "E kua riro ua atu ratou ki te ngakau parau, te takinga kino oki i to ratou au taeake. E teianei e kino maata teia, kua tae rava teia takinga kino ki te tuanga o te aronga maru, kia aere ratou na roto i te au tumatetenga e manganui.",
                "35.": "Ina ra, kua akakore ratou i te kai, ma te pure putuputu, e kua tupu to ratou maroiroi ki te maata na roto i te akaaka, e kua tupu to ratou akarongo ki te Mesia ki te maata kia rekareka to ratou ngakau, ina, kua ki katoa to ratou ngakau i te rekareka e te pumaana no tei tuku atu i to ratou ngakau ki te Atua.",
                "36.": "E kua ope akera te mataiti rima ngauru ma rua ma te au, maru ua ra, ko te ngakau parau tei o ki roto i te ngakau o te au tangata no te mea, kua apinga nui ratou, e kua manuia maata ratou i roto i te enua e kua tupu te reira kia ratou i tera ra, i tera ra.",
                "37.": "E tae akera ki te rima ngauru ma toru o te mataiti i te tutaraanga o te au akava, e kua mate a Hilamana, e kua riro tana tamaiti mataiapo ko Niphai ei akaaere i tona ngai. Kua noo aia ki te nooanga akavanui ma te tuatua tika e te tau, e tika, kua akono aia i te akaueanga a te Atua, e kua aru i te au mataara a tona Metua."
            },
            "4": {
                "1.": "E tae akera ki te rima ngauru ma a o te mataiti, e maata te manamanata i roto i te akonoanga, e te vai katoa ra te pekapeka i rotopu i te au tangata, e maata rava te akamaringi anga toto.",
                "2.": "E ko te tuanga kino rava atu kua taia ratou e kua tuaruia ki vao i te enua, e kua aere atu ratou ki te ariki o te ngati Lamana.",
                "3.": "E kua tamata akera ratou i te taoriori i te ngati Lamana e kare rava ratou e akarongo atu ki te tuatua a teia au tangata orureau.",
                "4.": "Ina ra, kia tae ki te rima ngauru ma ono o te mataiti i te tutaraanga o te au akava, kua aere atu te au tangata orureau o te ngati Niphai ki te ngati Lamana, e kua manuia atura ratou e to ratou au oa katoa i te akariri atu ia ratou ki te ngati Niphai, e kua teateamamao akera ratou i ta ratou apinga tamaki i te reira mataiti katoa.",
                "5.": "I na kia tae ki te rima ngauru ma itu o te mataiti, kua aere maira ratou ki raro e tamaki ki te ngati Niphai, e kua akamata iora ratou i te angaanga e mate ei te tangata, e i na, kia tae ki te rima ngauru ma varu o te mataiti i te tutaraanga o te au akava, i raukaʼi ia ratou te enua ko Zarahemela, e te au enua, e tae ua atu ki te au enua i vaitata, ki te enua ko Bounetifula.",
                "6.": "E kua arumakiia atu te vaeau o te ngati Niphai e to Moroniha ki roto i te enua ko Bounetifula.",
                "7.": "I reira oki to ratou maani anga i tetai punanga, ei paruru i te ngati Lamana, mei te tai i te opunga, e tae atu ki te itinga, e tai ra i te aereanga te au tangata Niphai, ki runga i te kena tei patuia e ratou ei punanga no to ratou vaeau, ei paruru no to ratou enua i tokerau.",
                "8.": "E ko taua au tangata orureau o te ngati Niphai ra, ma te tauturu a te nuku vaeau o te ngati Lamana, kua peke pouroa ia ratou te au tuanga o te ngati Niphai koia oki te enua ki apatonga. Ko teia te au mea tei tupu i te rima ngauru ma varu e te rima ngauru ma iva o te mataiti i te tutaraanga o te au akava.",
                "9.": "E tae akera ki te ono ngauru o te mataiti i te tutaraanga o te au akava, kua manuia akera a Moroniha e tona au vaeau, i te au enua e manganui i roto i te au tuanga enua, e kua rauka mai iaia te au oire e manganui, tei riro ana ki te rima o te ngati Lamana.",
                "10.": "E kia tae akera ki te ono ngauru ma tai o te mataiti i te tutaraanga o te au akava, kua peke akaou mai tetai apa o to ratou enua.",
                "11.": "I teianei, ko teia au tumatetenga o te ngati Niphai e te tamate anga maata tei vai ana ki rotopu ia ratou, kare rava te reira e tupu, naringa kare ratou i noo kino ana, e te au mea viivii tei vai ana kia ratou, i na, tei roto katoa te reira i te aronga tei karanga e, no te akonoanga ratou a te Atua.",
                "12.": "E no te parau oki o to ratou ngakau, no te apinga nui oki ia ratou, e i na, e no to ratou takinga kino i te putaua, e te karapii anga i ta ratou kai ki tei pongi, te karapii anga i to ratou kakau ki tei taaka ua, e ma te papaki atu i to ratou au taeake akaaka, ma te tao atu i te au mea tapu, i te patoi anga i te vaerua o te totou e to te eeu anga, te ta tangata, te noinoi, te pikikaa, te keia, te akaturi, te akatupu pekapeka, e te oro ke anga mei te enua Niphai ki te enua o te ngati Lamana.",
                "13.": "E no teia kino pakari tei tupu kia ratou, e te akapaapaa i to ratou uaorai maroiroi, kua vaio uaia ratou ki to ratou uaorai maroiroi, e no reira, kare atura ratou i puapingaia, mari ra, kua papaia ratou, e kua rokoia e te maki mate, e kua tuaruia ki mua i te ngati Lamana, e tae ua atu ki te riro anga atu o tetai pae i to ratou au enua.",
                "14.": "E i na, kua ako akera a Moroniha i te au tangata e manganui no ta ratou ara, kua pera katoa a Niphai e Lihai, nga tamariki a Hilamana, e maata ta raua ako anga i te au tangata e manganui oki ta raua au mea i totou no runga i ta ratou au ara, e te ka tupu kia ratou, me kore ratou e tataraara i ta ratou au ara.",
                "15.": "Kua tataraara akera ratou, e no to ratou tataraara anga, kua akamata akaou ratou i te puapinga.",
                "16.": "E kia kite akera a Moroniha e kua tataraara ratou, kua arataki atura aia ia ratou mei tera ngai ki tera ngai, e mei tera oire ki tera oire, e tae ua atu ki te rauka akaou anga mai o tetai apa o to ratou au apinga, e tetai apa o to ratou enua.",
                "17.": "E kua ope akera nga mataiti e ono ngauru ma tai i te tutaraanga o te au akava.",
                "18.": "E tae akera ki te ono ngauru ma rua o te mataiti i te tutaraanga o te au akava kare i rauka akaou mai ia Moroniha te mana ki runga ake i te ngati Lamana.",
                "19.": "No reira, kua akaruke ua ratou i ta ratou i akakoro, kia rauka mai te toenga o to ratou au enua, no te maata rava o te ngati Lamana, kare e rauka te ngati Niphai kia mana ki rungao ia ratou, no reira, kua akanoo a Moroniha i tona au vaeau ki te au tuanga tei riro mai kia ratou.",
                "20.": "E no te maata rava o te ngati Lamana, kua noo matakutaku te ngati Niphai, ko te mana mai aea ratou, e ko te takatakaiia ratou e ko te taiaia, e e takore takiriia.",
                "21.": "I na, kua akamaara iora ratou i te au totou a Alama, e te au tuatua a Mosaia, e kua kite oki ratou e, e aronga marokiakia ratou e kare ratou i akono ana i te au akaueanga a te Atua.",
                "22.": "E kua akatuke e kua takatakai oki ratou i te ture a Mosaia, me kore ra ta te Atu oki i oronga kiaia kia akakite ki te tangata, ki raro i to ratou vaevae, e kua kite akera ratou e, kua taruri keia ta ratou ture, e kua riro ratou ei aronga kino, koia oki, ko to ratou kino kua aite rai te reira mei te ngati Lamana.",
                "23.": "E no te mea, kua ara oki ratou, kua akamata i reira te akonoanga i te oki ki muri, e kua akamata ratou i te irinaki kore ki te vaerua o te totou, e te vaerua o te eeuanga, e tei mua te au utunga a te Atua i to ratou mata.",
                "24.": "E kua kite iora ratou i to ratou apikepike mei to ratou au taeake rai, te ngati Lamana, e kare oki te Vaerua o te Atua e paruru ana ia ratou, i na, kua akaatea ke aia mei ia ratou no te mea, kare te Vaerua o te Atua e noo ki roto i te nao viivii.",
                "25.": "No reira kua akamutu te Atua i te akaora ia ratou na roto i tona mana umere e te aite kore, no tei topa oki ratou ki roto i te kino e te akarongo kore, e kite akera ratou e, kua maata ua atu rai te ngati Lamana ia ratou, e me kare ratou e takave atu ki te Atua to ratou Atua, ka mate pouroa ratou.",
                "26.": "E i na, kua kite oki ratou e, e maata atu te maroiroi o tetai tangata o te ngati Lamana i to tetai o ratou. E no tei topa oki ratou ki roto i teia ara maata i paruparu ei ratou, no ta ratou ara oki, e kare oki i maata te au mataiti i tupu ei teia au mea nei."
            },
            "5": {
                "1.": "Tei taua mataiti rai, i na, i tuku atu ei a Niphai i te noo anga akavanui ki tetai tangata ko Titoroma tona ingoa.",
                "2.": "Kua akamouia ta ratou ture e to ratou kavamani e te vaa katoa o te tangata, e ko tei rave i te kino ra, e maata atu ia ratou i tei rave i te meitaki, no reira kua tau ratou no te mate, kua akaatikau oki ratou i te ture.",
                "3.": "E tika, kare e ko te reira anake ua, e aronga kaki marokiakia oki ratou, e kare ratou e inangaro i te kauraro i te ture e te tuatua tika, mari ra, kia mate atu.",
                "4.": "I na, kua roiroi rava a Niphai, no ta ratou au ara, no reira aia i tuku atu ei i te nooanga akavanui, e kua aere akera i te ako aere i te tuatua a te Atua, e tae ua atu ki te toenga o tona au ra ma tona teina katoa ko Lihai.",
                "5.": "Te akamaara ua ra raua i te tuatua a to raua metua ko Hilamana kia raua. E teia oki tana i tuatua mai.",
                "6.": "I na, e aku nga tamariki, te anoano nei au, e kia akamaara korua i te akono i te au akaueanga a te Atua, e te anoano katoa nei au kia akakite korua ki teianei au tangata i teia tuatua, i na, kua oronga atu oki au kia korua i te ingoa o to tatou nga metua mua, tei aere mai mei te enua ra mei Ierusalema, e ko taku oki teia i rave e kia akamaara korua i to korua ingoa, ka maara katoa ia korua ia raua, e me maara oki korua ia raua, ka maara katoa ia korua ta raua angaanga, e me maara ia korua ta raua angaanga, ka kite korua i reira i tei tuatuaia e tei tataia, e nga tangata meitaki raua.",
                "7.": "No reira, e aku nga tamariki, te anoano nei au, e kia rave korua i te mea meitaki ra, e kia tuatuaia korua, e kia tataia, mei tei tuatuaia ana e tei tataia no runga ia raua.",
                "8.": "E teianei e aku nga tamariki, i na, te maata nei rai tetai au mea taku i inangaro ia korua, teia oki tetai, auraka rava korua e rave i teia nei au angaanga ei akapaapaa anga na korua, mari ra, kia rave korua i te reira ei akaputu i tetai apinga meitaki na korua ki te rangi, ae, te ngai mutu kore, te ka kore rava e ngaro ke, koia ia, e kia rauka oki ia korua taua orongaanga meitaki rava ra, ko te ora mutu kore mei tei orongaia oki ki to tatou ai metua ra, ko ta tatou e manakonako nei.",
                "9.": "Aue e akamaara, e akamaara, e aku nga tamariki, i te tuatua ta te ariki ta Beniamina, i akakite ki tona au tangata, i na, e akamaara, e kare rava e mataara ke e oraʼi te tangata nei, mari ra, na roto i te toto tarangaara o Iesu Mesia te ka tae mai; i na, e akamaara ka tae mai aia e ka akaora i te ao nei.",
                "10.": "E akamaara katoa i te tuatua ta Amuleka i tuatua kia Zezorama, i roto i te oire ko Amoniha, kua na ko atura aia kiaia, ka tae mai tikai te Atu e akaora i tona au tangata, ina ra, kare aia e aere mai e akaora ia ratou i roto i ta ratou au ara, mari ra kia akaora ia ratou mei ta ratou au ara.",
                "11.": "E mana oki tei orongaia mai kiaia mei te Metua mai, ei akaora ia ratou mei ta ratou au ara, ko tei tataraara, no reira aia i tono mai ei i tana au angela ei akakite i te tuatua mou no te tataraara, ko te ka apai mai i te mana o te Akaora e oraʼi to ratou vaerua.",
                "12.": "E teianei, e aku nga tamariki, e akamaara, e akamaara e, tei runga i te papa o to tatou Akaora, koia oki te Mesia, te tamaiti a te Atua e patu ei korua i to korua tango, e me tuku mai te tiaporo i tona matangi ririnui, e tana koke ki roto i te puaioio, e kia topa mai te ua toka e te uriia ki runga ia korua, kare rava o te reira e mana kia kika ia korua ki raro i te mareva, e mamae ei i te mamae mutu kore, no te papa oki tei patuia e korua, e papa tika ïa, ko te papa ïa me ka inangaro te tangata i te patu, kare rava ratou e inga.",
                "13.": "Ko teia oki te au tuatua ta Hilamana i apii atu ki tana nga tamariki, i na, kua apii tikai aia ia raua ki te au mea e manganui, tei kore i tataia, e tetai au mea e manganui, tei tataia.",
                "14.": "Kua akamou rai raua i tana au tuatua, e i reira kua aere atu raua ma te akono rai i te au akaueanga a te Atua, ma te apii i te tuatua a te Atua, ki rotopu i te au tangata o Niphai, e kua akamata raua ki te oire ko Bounetifula.",
                "15.": "E mei reira atu ki te oire ko Kiti, e mei Kiti atu, ki te oire ko Muleka.",
                "16.": "Kua aere raua mei tetai oire ki tetai, e takapini ua ake raua i te tuanga enua tei nooia e te ngati Niphai koia te tuanga enua ki tonga e mei reira, ki te enua ko Zarahemela ki ko i te ngati Lamana ra.",
                "17.": "Kua ako ua atu raua ma te mana maata, e kua taakama atu i te manganui anga o te aronga orureau, tei aere ke atu mei te ngati Niphai, i na, kua aere maira ratou, e kua aaki i ta ratou au ara, e kua bapetizoia iora ma te tataraara, e kua oki tika atura ratou ki te ngati Niphai kia tamata kia akakore i ta ratou au mea kikino i rave ana.",
                "18.": "Kua ako atura Niphai e Lihai i te ngati Lamana ma te mana maata e te tika, no te mea, e tika anga oki to raua e te mana, tei orongaia mai kia raua kia tuatua, e kua oronga katoaia kia raua te mea ta raua ka tuatua.",
                "19.": "No reira kua tuatua atu raua e kua umere maata te ngati Lamana, no tei akaariuia mai ratou, e kua bapetizoia ratou no te tataraara, i na, e varu tausani te katoaanga o te ngati Lamana tei noo ki te enua ko Zarahemela, e kua akaariuia mai, mei te au angaanga kikino a to ratou au metua ra.",
                "20.": "E mei reira atu, kua aere atu a Niphai e Lihai ki te enua ko Niphai.",
                "21.": "E kua apainaia atu raua e te vaeau o te ngati Lamana e kua tiria atu ki roto i te are tapekaanga, e tika, ko taua are tapekaanga rai, i uriiaʼi a Amona e tona au taeake e te au tavini o Limihai.",
                "22.": "E i muri akera i to raua uri angaia ki roto i te tapekaanga no tetai au rā e manganui ma te kore e kai, e i na, kua aere maira ratou ki roto i te are tapeka anga kia rave ia raua e ta.",
                "23.": "E kua koropiniia iora a Niphai e Lihai e te ai, kare atura ratou i tuku ua atu i to ratou rima kia raua, ko te pakapaka aea i te ai. Ina ra, kare a Niphai e Lihai i pakapaka, e te tu ua ra raua i rotopu i te ai, e kare rava raua i ka.",
                "24.": "E kia kite ra ratou e, kua koropiniia raua e te ai, e kare rava raua i ka, kua maroiroi akera to raua ngakau.",
                "25.": "Kua kite oki raua e kare e rauka i te ngati Lamana i te opu mai ia raua, e kare rai e rauka kia akavaitata mai kia raua, kua tu ua ra ratou mei te mea rai e, kua murareia ratou e kua umere.",
                "26.": "E i na, kua akamata iora a Niphai e Lihai i te tuatua kia ratou i te na ko anga atu e, auraka e mataku, i na, ko te Atua oki teia e akaari atu nei kia kotou i teianei semeio, i akaari atu ei kia kotou kia kore oki kotou e opu mai ia maua e ta.",
                "27.": "E i na, kia oti ta raua tuatua anga i teia nei au tuatua, kua ngaueue akera te enua, e kua rurutakina iora te patu o taua are tapekaanga ra, mei te mea ra e, te pururu atura ki te one, ina ra, kare rava i inga. E i na, ko ratou oki tei noo ki roto i te are tapekaanga ra, ko te aronga orureau te reira o te ngati Lamana e te ngati Niphai.",
                "28.": "E kua tapokiia ratou e tetai tumurangi kerekere, e kua tae mai te mataku rikarika ki runga ia ratou.",
                "29.": "Kua tae maira tetai reo, mei te mea ra e, no runga mai i taua tiao poiri ra, i te na ko anga mai e, E tataraara kotou e auraka e kimi akaou i te ravenga e mate ei toku nei au tavini taku i tono atu kia kotou na kia akakite atu i te tuatua meitaki kia kotou.",
                "30.": "E i na, kia rongo ratou i teia reo, e kite akera, e kare i te reo o te mangungu, e kare oki i te reo maniania parara maata, mari ra, e reo iti ua ïa, e te maru oki, e mei te mea ra e, te koumuumu ua ra, ina ra, kua puta rava te ngakau.",
                "31.": "E no atu e maru oki te reo, i na, i ngaueue ei te enua, e i rurutakinaʼi te patu o te are tapekaanga, e mei te mea e, ka pururu ki te one, e i na, te tiao poiri tei tapoki ki runga ia ratou, kare te reira e peke ke atu.",
                "32.": "E i na, kua tae akaou maira te reo, i te na ko anga mai e, e tataraara kotou, e tataraara kotou, te vaitata mai ra te basileia o te ao ra, e auraka e kimi akaou i toku au tavini e ta. I reira rai, kua ngaueue akaou iora te enua, e kua rurutakina te au patu.",
                "33.": "E kua tu toru akaou maira taua reo ra, e kua tuatua maira kia ratou ma te reo umere, tei kore rava e rauka i tetai tangata kia tuatua, e kua rurutakina akaou akera te au patu, e kua ngaueue akera te enua, e mei te mea ra e, ka ngaa i rotopu.",
                "34.": "E i na, kare akera e tika i te ngati Lamana kia oro ke, no te tumurangi poiri tei tapoki ia ratou, e tika, kare takiri e rauka ia ratou i te aere, no te mataku tei tae ki runga ia ratou.",
                "35.": "E teianei, te noo ra i rotopu ia ratou tetai tangata e ngati Lamana i tona anau anga, i noo ana aia ki roto i te akonoanga a te Atua, ina ra, kua orureau aia mei ia ratou.",
                "36.": "Kua uri ke akera aia, e i na, kite atura aia na roto i te tumurangi kerekere i te mata o Niphai e Lihai, e i na, e kaka maata rava to raua mei to te angela. E kite atura aia i to raua akara anga i to raua mata ki te rangi, e mei te mea rai e, te tuatua ra ma te tataki i to raua reo ki runga i tetai mea ta raua e kite atura.",
                "37.": "E kua kapiki atura teia tangata ki teia urupu tangata, kia uri mai e kia akara. E i na, kua orongaia te mana kia ratou e kua uri maira ratou e kua akara, e kite akera ratou i te mata o Niphai e Lihai.",
                "38.": "E kua tuatua atura ratou ki taua tangata ra, i na, eaa te aiteanga o teia au mea nei, e koai oki ta teia nga tangata e tuatua ra?",
                "39.": "I na, ko Aminatapa te ingoa o teia tangata. E kua tuatua atura a Aminatapa kia ratou: Te tuatua ra raua ki te au angela a te Atua.",
                "40.": "Kua tuatua maira te ngati Lamana kiaia, Eaa ta tatou ka rave e riro ke atu ei teia tumurangi kerekere tei tapoki ia tatou?",
                "41.": "Kua tuatua maira Aminatapa kia ratou, e tataraara kotou e tikai, e kapiki atu ki te reo, e kia rauka mai to kotou akarongo i te Mesia ra, tei apiiia kia kotou e Alama e Amuleka e Zezorama, e me rave kotou i te reira, ka taka ke atu te tumurangi kerekere tei tapoki ki runga ia kotou.",
                "42.": "E kua akamata akera ratou i te kapiki atu ki taua reo ra, tei akangaueue i te enua, i na, kua kapiki tikai ratou e tae ua atu ki te peke ke anga o taua tumurangi kerekere ra.",
                "43.": "E kia akara akera to ratou mata, kua kite atura ratou i taua tumurangi kerekere ra tei tapoki ia ratou i te peke ke angaia, e i na, kua kite atura ratou, e kua koropiniia ratou ravarai, te au tangata katoatoa, e te pou ai.",
                "44.": "E tei rotopu oki a Niphai e Lihai ia ratou, e tika, kua koropiniia ratou ravarai, mei te mea rai e, tei rotopu ratou i te mura ai, ina ra, kare rava ratou e mamae ana, kare oki i mou i te patu o te are tapekaanga, e kua ki akera ratou i taua rekareka ra, te ka kore e rauka kia tuatuaia, e kua ki i te kaka.",
                "45.": "E kua eke maira te Vaerua Tapu o te Atua mei te rangi mai ki roto i to ratou ngakau, e kua ki akera ra ratou, mei te mea ra, e ai, e kua tuatua akera ratou i te tuatua vavaria.",
                "46.": "E kua tae maira tetai reo kia ratou, i na, e reo meitaki, mei te mea ra e te koumuumu ua maira, i te na ko anga mai e:",
                "47.": "Ei au, ei au to kotou, no to kotou akarongo ki Taku Akaperepere ko tei vai ana mei te akatumuangaia mai o teia nei ao.",
                "48.": "Kia akarongo ra ratou i teia reo, kua akara akera to ratou mata, kia kite e, noea mai te aereanga mai o teia reo, e i na, kua kite atura ratou i te rangi i te ngaa anga, e kua eke maira te au angela ki raro nei, e kua matuapuru maira ia ratou.",
                "49.": "Mei te toru anere paa tangata tei kite, e tei akarongo i teia nei au mea, e kua akaueia atura ratou kia aere, e auraka e poitirere, auraka katoa e ekoko.",
                "50.": "E kua aere atura ratou, e kua akakite ki te au tangata, i te au tuanga katoa e takapini ua ake, i te au mea katoa ta ratou i kite e ta ratou i akarongo, no reira oki, i ariu mai ei te maata anga o te ngati Lamana, no te maata rava o te au kite tei akapapu i te reira.",
                "51.": "E ko ratou oki e manganui tei ariu mai, kua akaruke i ta ratou apinga tamaki, e to ratou makitakita, e te au irinakianga a to ratou ai metua.",
                "52.": "E kua akaoki atura ratou i te au enua o te ngati Niphai."
            },
            "6": {
                "1.": "E kia ope akera te mataiti ono ngauru ma rua i te tutaraanga o te au akava, kua tupu pouroa teia au mea nei e kua riro akera te ngati Lamana, ei tuanga maata no ratou, e aronga tuatua tika oki ratou, e kua maata atu ta ratou tuatua tika i ta te ngati Niphai no te mea, ko to ratou akarongo e mea ngaueue kore ïa, e te mou meitaki.",
                "2.": "E i na, e manganui te au tangata Niphai tei marokiakia, tei kore e tataraara, tei rave i te au angaanga kino, e kua akaruke oki i te tuatua a te Atua e te au apiianga, te au totou tei tae mai kia ratou.",
                "3.": "Ina ra, kua maata rava te rekareka o te au tangata i roto i te akonoanga no te mea, kua ariu mai te ngati Lamana, ae, no te akonoanga a te Atua tei akamouia ki rotopu ia ratou e kua akara tetai ki tetai e ma te rekareka, e e rekarekaanga maata to ratou.",
                "4.": "E e manganui te ngati Lamana tei aere mai ki te enua ra ki Zarahemela ma te akakite ki te au tangata o te ngati Niphai, i te tu o to ratou ariu anga mai, e kua akoia mai ratou kia akarongo e kia tataraara.",
                "5.": "E manganui tei ako ma te mana maata e te tika anga maata i te apai anga mai ia ratou e manganui, kia taakaaka ratou ia ratou e kia riro ei arongo akaaka rava i te aru anga i te Atua e te Punua Mamoe.",
                "6.": "E manganui te ngati Lamana tei aere atu ki te tuanga enua i tokerau, e kua aere katoa atu a Niphai e Lihai ki te enua ki tokerau kia ako atu ki te au tangata. E tae akera ki te openga o te ono ngauru ma toru o te mataiti.",
                "7.": "I na, kua vai te au ki roto i te au enua katoatoa, e kua aere ua te ngati Niphai ki te au ngai i te enua ta ratou ka manako, me ki roto i te ngati Niphai, me ki roto i te ngati Lamana.",
                "8.": "E kua pera katoa te ngati Lamana, ka aere ua ratou ki te au ngai o te enua, ki ta ratou ua i anoano, ki te ngati Lamana, me ki te ngati Niphai kua au tikai ratou tetai ki tetai kia oko mai, e kia oko atu e kua puapinga oki kia tau ki ta ratou i inangaro.",
                "9.": "E i na, kua apinga nui ratou; te ngati Lamana e te ngati Niphai e maata tikai ta ratou auro e te ario, e tetai ua atu au apinga memeitaki, mei te enua ki tonga, ki te enua ki tokerau.",
                "10.": "E teianei, ko te enua ki tonga ko Lihai te reira, e te enua ki tokerau ko Muleka ïa, ko te tamaiti oki te reira a Zedekia, na te Atua oki i arataki mai ia Muleka ki te enua ki tokerau, e ko Lihai ki te enua ki tonga.",
                "11.": "E i na, e maata tikai te au tu auro i roto i teia nga enua nei te ario katoa, e tetai atu au auri memeitaki o te au tu ravarai, e tei reira te aronga kikite i te rave angaanga, no te rave i te au tu angaanga ravarai no te veo te kapa, e ka tama oki i te reira e no te reira i riro ei ratou ei aronga apinga nui.",
                "12.": "E kua tanu ratou i te sitona kia maata, mei tokerou e ki tonga, e kua tupu te reira ki te maata anga, mei tokerau ki tonga. E kua akamaataia ratou e kua riro ei aronga maroiroi i roto i te enua nei. E kua angai ratou i te au puakatoro e te au mamoe e manganui ua atu, e e maata te au manu matu.",
                "13.": "I na oki, kua maani ta ratou au vaine i te taura e kua tuitui ra, e kua maani i te au tu kakau tukeke e tetai au tu kakau manea tikai, ei tapoki i to ratou taaka ua. E ope akera te ono ngauru ma a o te mataiti te vai ua ra te au.",
                "14.": "E tae akera ki te ono ngauru ma rima o te mataiti te vai rai te au e te rekareka, ae oki, e maata te akoanga, e manganui katoa te au totou no runga i te au mea te ka tae mai. E ope akera te ono ngauru ma rima o te mataiti.",
                "15.": "E tae akera ki te ono ngauru ma ono o te mataiti i te tutaraanga o te au akava, e i na, kua taiaia Titoroma i tona noo anga ki runga i te nooanga akavanui, kare i kitea te tangata i ta iaia. E i taua mataiti rai, i ikiiaʼi tana tamaiti e te tangata, ei mono i tona ngai, i na, kua taia katoaia aia. E ope akera te mataiti ono ngauru ma ono.",
                "16.": "E i te akamata anga o te mataiti ono ngauru ma itu, kua akamata akaou te tangata i te rave i te kino.",
                "17.": "I na, kua akameitaki oki te Atua ia ratou ki te apinga nui o teianei ao, e kare oki ratou i taorioriia ana kia riri, e kia kai tamaki me kore ra, kia akamaringi toto, e no reira, tei runga ua oki to ratou ngakau i to ratou apinga nui, e tika, e kua akamata iora ratou kia kimi e kia rauka te puapinga no ratou, e kia teitei ake ratou ki runga ake i tetai, no reira kua akamata iora ratou i te ta ngaro ua i te tangata e kia aru e kia keia, kia puapinga oki.",
                "18.": "E teianei ko taua au tangata ta tangata ra, e te keikeia ra, ko te au tangata ïa tei roto i te pupu o Kitikumeni, e Katianetona. Kua maata rava ake ra i rotopu i te tuanga kino o te ngati Lamana, e kua tuatuaia ratou e, ko te au keikeia e te ta tangata o Katianetona, E teianei, e maata oki te ngati Niphai i roto i te pupu o Katianetona.",
                "19.": "E ko ratou oki tei ta i te akavanui ia Titoroma, e tana tamaiti i noo ei raua ki runga i te nooanga akavanui, e i na, kare rai ratou i kitea.",
                "20.": "E kia kite akera te ngati Lamana e, e aronga keikeia tei roto ia ratou, kua tumatetenga tikai ratou, e kua tamata iora i te au ravenga ravarai e ta ia ratou mei runga i te aro o te enua nei.",
                "21.": "Ina ra, kua taoriori akera a Satani i te ngakau o te taunga maata o te ngati Niphai kia kapiti atu ki te aronga keikeia, e kia papau i tetai koreromotu ma te taputou e, ka paruru ratou tetai ki tetai me rokoia ake ratou e te manamanata, kia kore ei ratou e akautungaia no ta ratou ta tangata e te aru e te keikeia.",
                "22.": "E akairo oki ta ratou, ae, e akairo muna ta ratou, e reo muna katoa to ratou, e na te reira oki e akakite i to ratou taeake tei tomo ki roto i te koreromotu, e no atu e eaa te kino tana ka rave, kare rava aia e taia mai e tona taeake, me kore ra, e ratou tei piri ki roto i teia pupu nei, ko tei rave i teia koreromotu.",
                "23.": "E no reira i tikaʼi ia ratou kia ta i te tangata, e kia aru i ta ratou apinga, e kia keia, e kia akaturi, e kia rave i te au mea kikino ravarai, tei kore e tau i te ture o to ratou enua, e te ture a to ratou Atua.",
                "24.": "E ko te au tangata o roto i teia pupu nei, tei akakite i ta ratou au angaanga kikino ki to te ao nei, ka akavaia aia e ratou rai, auraka ki te ture a to ratou enua, mari ra, ki te ture a ta ratou angaanga kino, tei orongaia mai e Kitikumeni e Katianetona.",
                "25.": "E teianei, ko teia nei taputou muna e te koreromotu ta Alama i akaue i tana nga tamariki e auraka e tupu ki to te ao nei, ko te riro aea te reira ei arataki mai i te tangata ki te mate.",
                "26.": "E teianei, kare taua taputou muna ra e te koreromotu i tae mai kia Katianetona no roto i te papaanga tei orongaia kia Hilamana, mari ra, kua tukuia te reira ki roto i te ngakau o Katianetona e taua taae ra, ko tei pikikaa i to tatou nga metua mua, kia kai i te rakau i rauiia.",
                "27.": "Koia rai oki tei tuatua kia Kaina e, me ta koe i toou teina ia Abera kare rava ïa e kitea e to te ao nei. E kua tuatua rikiriki rai aia kia Kaina e tana au pipi mei te reira tuatau maira.",
                "28.": "E koia katoa tei tuku ki roto i te ngakau o te tangata, e kia patu ratou i te are kia teitei, kia tae ki te rangi. E na taua taae rai i timata mai i te tangata tei aere mai mei taua are teitei ra ki teia enua, ko tei akapararauare i te angaanga o te poiri e te rikarika ki ruga i te enua, e tae ua atu ki te kikaia anga te au tangata ravarai ki roto i te mate maata, e kia tae atu kia ade mutu kore.",
                "29.": "Ae, ko taua taae rai tei tuku atu ki roto i te ngakau o Katianetona kia apai atu rai i te angaanga o te poiri, e te ta ngaro ua i te tangata, e nana rai oki i apai mai i te reira mei te kapuanga o te tangata e tae rava mai ki teianei.",
                "30.": "E i na, koia te tumu o te au ara ravarai. E i na, te rave ua nei aia i tana angaanga poiri, e te ta ngaro ua i te tangata, e kua tuku ua maira i ta ratou au ravenga, e ta ratou taputou, e ta ratou koreromotu, e ta ratou au ravenga kikino, mei tera uki ki tera uki, mei tei tau i te mana tei rauka iaia kia mou i te ngakau o te tamariki a te tangata.",
                "31.": "E teianei, kua rauka akera iaia te ngakau o te ngati Niphai, i na, kua riro tikai ratou ei aronga kino, e ko te maata anga o te tangata, kua ariu ke atu ratou mei te tuatua tika, e kua takatakai i te ture a te Atua ki raro i to ratou vaevae e kua ariu ke atu ki to ratou uaorai aerenga, e kua anga oki i tetai au atua ario e te auro no ratou.",
                "32.": "E kare i roaia ana nga mataiti i tae mai ei teia ara kia ratou, e ko te maataanga, kua tae mai te reira i te ono ngauru ma itu o te mataiti i te tutaraanga o te au akava ki rungao i te au tangata o Niphai.",
                "33.": "E tupu atura ta ratou au ara ki te maataanga i te ono ngauru ma varu o te mataiti, e kua taitaia atura te aronga tuatua tika, ma te aue maata.",
                "34.": "Te kite nei tatou e, ko te ngati Niphai, ko ratou tei akamata i te akarongo kore, e kua tupu atu ratou ki te kino maata e te rikarika, kareka te ngati Lamana te tupu nei ratou ki te kite i to ratou Atua, i na, te akamata nei ratou i te akono i tana ture e tana au akaueanga e ma te aaere ma te tuatua tika e te tiratiratu ki mua i tona aroaro.",
                "35.": "I na, te kite nei tatou, e kua akaruke te Vaerua o te Atua i te ngati Niphai no to ratou kino, e te marokiakia o to ratou ngakau.",
                "36.": "E te kite nei tatou e, kua akamata te Atua i te riringi i tona Vaerua ki runga i te ngati Lamana, no to ratou akarongo ngoie ua, e te inangaro i te akarongo i tana au tuatua.",
                "37.": "E kua kimi akera te ngati Lamana i taua pupu keia ra, e Katianetona e kua ako atura ratou i te tuatua a te Atua, ki te ngai kino pakari ia ratou, e kua takore takiriia iora taua pupu keikeia ra i roto i te ngati Lamana.",
                "38.": "Kareka i tetai tua, kua akatuia ratou e te ngati Niphai ma te tauturu atu, akamata mai na te tuanga kino rava atu, e kua takako akera i te enua katoatoa o te ngati Niphai, e kua akavare atu i te tuanga o te aronga tuatua tika, kia irinaki mai ratou ki teia angaanga, e kua ariki oki i ta ratou i noni, e kia piri mai ki ta ratou ta anga ngaro i te tangata e ta ratou kapiti anga ngaro.",
                "39.": "E riro akera ia ratou te akaaereanga o te basileia, e kua takatakai iora i te aronga putaua, te aronga akaaka, e tei aru i te Atua, ki raro i to ratou vaevae, e kua papa ia ratou, e kua tuaru ia ratou, e kua uri i to ratou tua ki teia aronga nei.",
                "40.": "Te kite nei tatou, e tei roto ratou i te turanga kino rava e kua tau oki no te takore takiri anga.",
                "41.": "E ope akera te ono ngauru ma varu o te mataiti i te tutaraanga o te au akava ki rungao i te tangata o Niphai."
            },
            "7": {
                "intro": "Te totou a Niphai, te tamaiti a Hilamana, te akoanga te Atua i te au tangata o Niphai e ka atoro mai aia ia ratou ma te riri, e pou takiri, mari ua ra kia tataraara ratou i to ratou kino. To te Atua papa anga i te au tangata Niphai ki te maki mate, kua tataraara e kua ariu mai kiaia, Ko Samuela te ngati Lamana, tana totou ki te ngati Niphai.",
                "1.": "E i na, i te ono ngauru ma iva o te mataiti i te tutaraanga o te au akava ki rungao i te au tangata o te ngati Niphai, kua oki atura a Niphai te tamaiti a Hilamana ki te enua ra ki Zarahemela mei te enua i tokerau.",
                "2.": "No taua enua mai ana oki aia mei rotopu i te au tangata o tokerau, e kua ako atu i te tuatua a te Atua kia ratou, e kua totou oki kia ratou i tetai au mea e manganui.",
                "3.": "E kua patoi pouroa ratou i tana au tuatua, no reira, kare atura aia i noo kia ratou, ina ra, kua oki ki te enua ipukarea.",
                "4.": "E i tona kiteanga e, te noo nei te au tangata ki roto i te kino maata, e te noo ra te au keikeia o Katianetona ki runga i te nooanga o te akavanui, e kua rave oki i te mana e te au tikaanga o te enua, e kua tuku ke atu i te au akaueanga a te Atua, e kare oki e noo tika ana ki mua iaia e kare oki i rave i te mea tika, ki te tamariki a te tangata nei;",
                "5.": "E te akaapa nei ratou i te aronga tuatua tika no ta ratou tuatua tika, e te tuku ua nei i te aronga kino e te aronga ara, ma te akautunga koreia no ta ratou moni, e te akatika ra ratou ia ratou kia noo ki rungao i te taoonga kia akaaere i te basileia, e kia rave i tei tau i to ratou uaorai manako, e kia rauka ia ratou te kaka o teianei ao, e tera oki tetai, kia rauka ngoie ua ia ratou kia akaturi, te keia, e te ta tangata, e kia rave i ta ratou i anoano.",
                "6.": "E teianei, kare e maata te mataiti, e tae mai ei teia ara maata ki te ngati Niphai, e kia akara a Niphai i te reira, kua mamae akera tona ngakau i roto iaia, e kua aue iora i te mamae o tona vaerua:",
                "7.": "Naringa ua ake toku nei puke ra, i te au ra, ka aere mai ei toku metua a Niphai, mei te enua maira mei Ierusalema e kia rekareka au e ïa katoa, i te enua taputou, e ngoie ua ake ia ratou kia akarongo, e te ngaueue kore i te akono anga i te au akaueanga a te Atua, e te marie kia rave i te kino, e te viviki oki kia akarongo i te tuatua a te Atua.",
                "8.": "E tika, naringa ua ake toku nei au ra, e tei taua au ra ra, ka rere ua toku vaerua i te rekareka i te tuatua tika a toku au taeake.",
                "9.": "Kareka i teianei, ko toku au ra teia e kua ki tikai toku vaerua i te tumatetenga maata no te kino o toku au taeake.",
                "10.": "E i na, tei runga oki aia i tetai are teitei, i roto i te aua o Niphai, i vaitata ki te mataara maata, e tika atu ei ki te ngai okookoanga, koia oki i te oire ko Zarahemela, no reira, kua tupou akera a Niphai iaia uaorai ki raro i runga i taua are teitei ra, tei te pae katoa ïa i te ngutupa o te aua e aere atu ki te mataara.",
                "11.": "E manganui te au tangata tei na reira te aere, e kua kite akera ia Niphai, i tona riringi anga i tona vaerua ki te Atua i runga i taua patu ra, e kua oro atura te au tangata e akakite ki te au tangata i ta ratou i kite, e kua akaputu maira te urupu tangata kia kite ratou e, eaa tikai te tumu o teia eva maata no te au tangata kino.",
                "12.": "E kia tu akera, a Niphai, kua kite iora aia i teia urupu tangata maata i akaputuputuia mai.",
                "13.": "Kua amama iora tona vaa, na ko atura kia ratou. Eaa kotou i akaputuputu mai ei ki ko nei? Ka inangaro ainei kotou e kia akakite atu au i ta kotou au ara?",
                "14.": "Ae oki, no tei aere atu au ki runga i toku patu, e kia riringi atu i toku vaerua ki toku Atua, no te mamae oki o toku vaerua no te maata o ta kotou au ara.",
                "15.": "E no toku nei tumatetenga e te iriea anga, i akaputuputu ei kotou ki ko nei, e ma te umere, e tika, ka tau rai ia kotou kia umere, i na, e umere rai kotou no te mea, kua riro ke kotou, e kua mou te tiaporo i to kotou ngakau.",
                "16.": "Ae, i naea ra kotou i riro ke ei ki tana puereere, ko tei kimi kia uriia to kotou vaerua ki roto i te mate openga kore?",
                "17.": "Aue e tataraara kotou, e tataraara kotou, no te aa oki kotou ka mate ei? Ariu mai, e ariu mai, ki to kotou Atua kia Iehova. Eaa ra aia i akaruke ei ia kotou?",
                "18.": "No te mea, kua akamarokiakia kotou i to kotou ngakau, i na, kare kotou i akarongo i te reo o te tiaki meitaki, kua akariri ra kotou iaia kia kotou.",
                "19.": "E i na, me kare kotou e tataraara, kare te Atua e akaputuputu mai ia kotou, ka akapueurikiriki ra aia ia kotou, e ka riro kotou ei kai na te au puakaoa e te au manu taae.",
                "20.": "Aue, i akapeea ra kotou i akangaropoinaʼi i te Atua i te ra tikai i akaoraʼi aia ia kotou.",
                "21.": "I na, kia rauka te puapinga, kia akangateiteiia e te tangata, i na, kia rauka mai oki te auro e te ario. E kua tuku oki kotou i to kotou ngakau ki runga i te apinga nui, e te au mea puapinga kore o teianei ao, kia ta kotou i te tangata, e kia aru, e kia keia, e kia tapepe pikikaa atu i toou tangata tupu, e ma te rave i te au tu ara ravarai.",
                "22.": "E no teia tumu nei, ka tae mai ei te mate kia kotou, mari ua ra, kia tataraara kotou. Me kore kotou e tataraara, i na, ko teia oire maata, e tetai atu au oire mamaata e takapini ake i te au tuanga i roto i to tatou rima, ka apai keia te reira, e kare atura o tatou ngai e noo ei, no te mea, kare oki te Atua e omai i te maroiroi kia kotou, mei tana oki i rave ana, ei paruru i to kotou au enemi.",
                "23.": "E i na, te tuatua maira te Atu. Kare rava au e oronga i toku maroiroi ki te aronga kino, kia maata ake tetai i ta tetai, mari ra, ki tei tataraara, e tei akarongo i taku nei tuatua. No reira, te anoano nei au e, kia kite kotou e aku au taeake, e meitaki ake te ngati Lamana ia kotou, mari ua kia tataraara kotou.",
                "24.": "I na oki, e maata atu to ratou tuatua tika i to kotou, kare oki ratou i ara i te kite tei rauka ia kotou, no reira kua aroa maata te Atu ia ratou, ae, ka akaroa oki te Atua i to ratou au ra, e ka akamaataia to ratou uanga, e ka takore takiriia kotou, mari ua, kia tataraara kotou.",
                "25.": "I na, ka tae mai te aue kia kotou no taua mea viivii tei tae mai kia kotou, e kua taokotai oki kotou ia kotou uaorai, ae, ki tera pupu ngaro ra tei akamouia e Katianetona.",
                "26.": "Ae, ka tae mai te aue kia kotou, no te parau, ta kotou i akatika kia tomo mai ki to kotou au ngakau, ko tei akateitei ia kotou ki runga ake i te au mea meitaki, no te mea, kua apinga nui oki kotou.",
                "27.": "Ae, ka tae mai oki te aue kia kotou, no ta kotou angaanga kino, e te viivii.",
                "28.": "Kia kore kotou e tataraara, ka mate tikai kotou, e ka rave katoaia to kotou au enua ia kotou na, e ka akapouia kotou i te enua nei.",
                "29.": "E teianei, kare au e tuatua atu i teia nei au mea naku uaorai, no te mea, kare oki au i kite iaku uaorai i teia nei au mea, ina ra, kua papu iaku e tika tikai teia nei au mea, no te mea, kua akakite mai te Atua i te reira kiaku, no reira, te akapapu nei au e, ka tupu tikai te reira au mea."
            },
            "8": {
                "1.": "E teianei, kia oti ta Niphai tuatua anga i teia nei au mea, e au akavanui tetai no roto mai i taua pupu ngaro o Katianetona, riri akera ratou, e kua patoi atura iaia, na ko atura ki te au tangata: Eaa kotou i kore ei e opu i teia nei tangata, ka apai mai ei iaia ki konei, e kia akaapaia atu aia kia tau ki tana i rave?",
                "2.": "Eaa kotou i akara uaʼi i teianei tangata, ma te akarongo atu iaia i te akakino anga mai i teianei au tangata, e ta tatou au ture?",
                "3.": "I na, kua tuatua ana rai oki a Niphai, no runga i ta tatou au ture. Ae, e maata te au tuatua ta Niphai i akakite atu, i tei kore i tataia, e kare rava ana mea i tuatua ei akatuke i te ture a te Atua.",
                "4.": "E kua riri akera taua au akava ra kiaia, no tei akakite marama ua aia kia ratou i ta ratou angaanga ngaro e te poiri, kare ra oki e rauka ia ratou kia tuku atu i to ratou rima ki runga iaia, te mataku ra oki ratou i te tangata, ko te akaapa mai aea ia ratou.",
                "5.": "No reira, kua kapiki atu ratou ki te au tangata, na ko atura, Eaa kotou i akatikaʼi teia tangata kia akakino mai ia tatou. E i na, te akaapa nei aia i te katoatoa o te tangata e tae ua atu ki te akapou takiri anga, e tera oki tetai, ka akakoreia to tatou au oire mamaata, e kare o tatou ngai i roto ra.",
                "6.": "E teianei, te kite nei tatou e, kare e tika, e i na, e maroiroi tatou, e oire maata oki to tatou, no reira, kare o to tatou enemi mana ki rungao ia tatou.",
                "7.": "E kua taoriori akera ratou i te ngakau o te tangata kia riri kia Niphai, e kua akatupu iora i te tauetonoanga i rotopu ia ratou. Te vai katoa ra tetai pae ko tei kapiki atu e, akaruke ua atu i tenana tangata, e tangata meitaki aia, e te au mea tana i tuatua, e tika ïa kia kore tatou e tataraara.",
                "8.": "E tika, ka tae mai te akautungaanga ki runga ia tatou, mei tana i akakite mai kia tatou, kua kite matou e, e tika tana i tuatua no runga i ta matou au ara e e manganui oki te reira, e kua kite oki aia i te au mea ravarai, te ka tae kia tatou, mei tana i kite i ta tatou au ara.",
                "9.": "E tika oki, naringa e kare aia i te peroveta, kare e rauka iaia kia akakite mai i teia nei au mea.",
                "10.": "E ko te aronga tei kimi i te mate no Niphai kua emi akera ratou i te mataku, kare atura ratou i amiri atu iaia, i reira, kua tuatua akaou aia kia ratou, no tei arikiia mai aia e tetai pae tangata, ko te toenga i reira, te noo mataku ua ra.",
                "11.": "No reira kua akaueia mai aia kia tuatua atu kia ratou, E teianei e aku au taeake, kare ainei kotou i tatau ana e, kua oronga te Atua i te mana ki te tangata okotai, koia kia Mose kia ta i te tai muramura, e kua taka ke tetai nia mei tetai, i reira oki to tatou ai metua te ngati Iseraela i te aereanga na roto i te tai, na runga i te one maro, e kua topiri mai te tai ki runga i te au vaeau Aiphiti, e kua apukuia atu ratou.",
                "12.": "E teianei, me kua oronga te Atua i te mana ki teia tangata, eaa iora te tauetonoanga i rotopu ia kotou na ka tuatuaʼi e, kare e mana i orongaia mai kiaku nei, e kite ei au, no runga i te akautungaanga te ka tae mai ki runga ia kotou, mari ra kia tataraara kotou?",
                "13.": "Ina ra, kare oki kotou i patoi ua mai i taku nei tuatua, mari ra, kua patoi katoa kotou i te au tuatua katoa tei tuatuaia mai e to tatou ai metua, e te tuatua oki tei tuatuaia mai e teia tangata, ko Mose oki, ko tei orongaia te mana maata kiaia, koia oki, te tuatua tana i tuatua no runga i te taeanga mai o te Mesia.",
                "14.": "Ae, kare ainei aia i karanga ana e, ka tae mai te Tamaiti a te Atua? E mei iaia i akateitei i te ovi veo i te metepara, koia katoa te ka tae mai, ka akateitei katoaia ïa.",
                "15.": "E ko te aronga te ka akara ki runga i taua ovi ra, ka ora ïa, ka pera katoa te aronga ka akara ki runga i te tamaiti a te Atua ma te akarongo, ma te vaerua paruparu, ka ora, i na, ki taua oraanga mutu kore.",
                "16.": "E teianei, kare oki a Mose i akapapu mai i teia au mea nei, mari ra, ko te au peroveta tapu pouroa, mei taua tuatau ra, e tae ua atu ki te au ra o Aberahama.",
                "17.": "E teianei, kua kite ana a Aberahama i tona aereanga mai, e kua ki akera i te rekareka, e mataora atura.",
                "18.": "E teianei, te karanga atu nei au kia kotou, kare e ko Aberahama ua tei kite i teianei au mea, ina ra, e manganui te aronga i mua atu i te au ra o Aberahama, ko tei kapikiia ki te akaaereanga a te Atua, e i te akaaereanga o tana Tamaiti, e ko teia, kia akaariia ki te tangata e manganui ake te tausani anga o te mataiti i mua ake ka tae mai ei aia e, ka tae mai oki te akaoraanga kia ratou.",
                "19.": "E teianei, te inangaro nei au kia kite kotou, i te au ra o Aberahama e manganui te au peroveta tei akakite mai i teianei au mea, i na, kua akakite papu te peroveta a Zenosa ma te maroiroi tikai, no reira oki aia i tamateiaʼi.",
                "20.": "E i na, koia katoa a Zenoko, e Esaisa, e pera katoa a Isaia, e Iere mia oki, ko taua Ieremia oki tei totou e, ka uritumuia a Ierusalema, e teianei te kite nei tatou, e kua uritumuia a Ierusalema kia tau ki ta Ieremia i tuatua mai. Aue oki, e eaa i reira te Tamaiti a te Atua e kore ei e aere mai, mei tana oki i totou?",
                "21.": "E teianei ka karanga ainei kotou e, kare a Ierusalema i akapouia? Ka karanga ainei kotou e, kare te au tamariki a Zedekia i taiaia mari ra ko Muleka ua? Ae, kare ainei kotou i kite i te uanga o Zedekia e tei rotopu ia tatou nei, e kua arumakiia ki vao i te enua ko Ierusalema? Ina ra, kare e ko te reira anake ua.",
                "22.": "Kua arumakiia to tatou metua ko Lihai ki vao, no tei akakite oki aia i teia au mea nei. Kua akakite katoa a Niphai i taua au mea nei, e pera katoa e vaitata e ko to tatou au metua katoatoa, e tae rava ki teia tuatau nei, i na, kua akakite ratou i te aereanga mai o te Mesia, e kua akara atu ki mua, e kua rere ua i te rekareka i tona au ra i te aereanga mai.",
                "23.": "E i na, ko te Atua aia, e tei ia ratou oki aia, e kua akakite aia iaia uaorai kia ratou, e ka akaora oki aia ia ratou, e kua akakaka oki ratou iaia, no te au mea te ka tupu a muri atu.",
                "24.": "E teianei, kua kite kotou i teia au mea nei, e kare e rauka kia akakore i te reira, mari ra, kia pikikaa atu, e no reira, kua ara oki kotou, kua patoi oki kotou i teia nei au mea, ma te akangaropoina i te au tikaanga tei rauka ia kotou, i na, kua rauka ia kotou te au mea ravarai, to te rangi, e te au mea ravarai i te enua nei, ei kite no te reira e, e tika.",
                "25.": "Ina ra, kua patoi kotou i te tika, e kua maro atu ki te Atua, e teianei, kare kotou e akaputu i te au mea meitaki ravarai na kotou uaorai ki te rangi, i te ngai kare e pe, i te ngai kare e taea e te au mea viivii, ina ra, te akaputu nei kotou ki runga ia kotou uaorai i te riri otooto no te ra o te akavaanga.",
                "26.": "E teianei, te tupu mai nei kotou kia tau i te mate mutu kore no ta kotou au ta anga tangata e ta kotou akaturi e te au angaanga viivii; e kia kore kotou e tataraara, ka tae vave mai te reira ki runga ia kotou.",
                "27.": "I na, tei te ngutupa ïa, e aere tika atu ki te nooanga akavaanga, ka kimi ei, e i na, kua taiaia to kotou akavanui e te takoto ua ra aia i roto i tona uaorai toto, e kua taiaia aia e tona teina, ko tei noinoi e kia riro iaia te nooanga akavanui.",
                "28.": "E i na, no roto mai anake raua i taua pupu ngaro, ko to ratou pu oki ko Katianetona, e taua tangata kino ra, ko tei kimi i te mate no te au tangata nei."
            },
            "9": {
                "1.": "E i na, kia oti ta Niphai tuatua anga i teianei au tuatua, kua oro atura tetai nga tangata no rotopu ia ratou ki te nooanga akavaanga, e toko rima ratou tei oro atu e kua tuatua iora ratou uaorai, i to ratou aereanga,",
                "2.": "E i na, e teianei eaa tatou e kite ei me e peroveta teia tangata, e me kua akaueia mai aia e te Atua, kia totou mai i tetai au mea umere kia tatou nei. I na, kare oki tatou e irinaki ana e, i peraia aia, kare oki tatou e irinaki ana e e peroveta aia, no reira, mei te mea e tika teia mea tana i tuatua mai no te akavanui, e kua mate rai aia, ka irinaki tatou i reira i tetai ua atu au tuatua tana i akakite mai e, e tika.",
                "3.": "E kua oro viviki atura ratou, e tae atura ki te nooanga o te akavanui, e i na, kua inga te akavanui ki runga i te one, te takoto ua ra aia i roto i tona uaorai toto.",
                "4.": "E teianei, kia kite ra ratou i tei tupu, kua poitirere akera ratou e kua akatopa iora ki runga i te one, no tei kore rava ratou i akarongo i te tuatua ta Niphai i tuatua mai no runga i te akavanui.",
                "5.": "Ina ra, i to ratou kiteanga, kua irinaki ratou, e kua tae mai te mataku kia ratou, ko te tae pouroa mai aea te akautungaanga ta Niphai i tuatua ki runga i te au tangata, no reira kua ru akera ratou, e kua inga iora ki te one.",
                "6.": "I taua taime tikai ka taiaiaʼi te akavanui, kua patiaia aia ki te matipi e tona uaorai teina, kua aere mai na roto mai i te kakau muna, e kua oro aia, e kua oro ke atura te au tavini kia akakite ki te au tangata i te akatupuanga i te rongo ta tangata i rotopu ia ratou.",
                "7.": "E i na, kua akaputuputu maira te au tangata ki te nooanga o te akavanui, e i na, i to ratou poitirere maata, kua kite ratou i teia nga tangata toko rima i te takoto ua anga ki runga i te one.",
                "8.": "E teianei, kare rava te tangata i kite ana i te urupu tangata tei putuputu ki te aua o Niphai, na reira kua karanga iora ratou kia ratou uaorai e, Na teia au tangata i ta i te akavanui, e na te Atua i ta ia ratou kia kore ei ratou e oro ke atu mei ia tatou nei.",
                "9.": "E kua opu iora ia ratou, e kua tapeka akera ia ratou e kua uri atura ki roto i te are tapekaanga. E kua tukuia atu te tuatua akakite ki te katoatoa e kua taiaia te akavanui, e ko te aronga tei ta iaia, kua uriia ki roto i te are tapekaanga.",
                "10.": "E tae akera ki tera mai ra, kua akaputuputu maira te au tangata e kua aue, e ma te akakore i te kai, no te tanumanga o te akavanui tei taiaia.",
                "11.": "E pera katoa te au akava, tei noo ana ki te aua o Niphai tei akarongo ana i te au tuatua a Niphai, tei reira katoa ratou i te tanumanga.",
                "12.": "E kua ui atura ratou ki te au tangata e, teiea taua toko rima ra tei tonokia mai kia akara me kua mate rai te akavanui? E kua karanga maira ratou, no runga i te toko rima ta kotou e karanga mai nei e mea tonokia mai, kare matou i kite, ina ra, e toko rima, e aronga ta tangata ko ta matou ïa i uri ki roto i te are tapeka anga.",
                "13.": "Kua manako akera te au akava e, kia aratakiia mai ratou, e kua aratakiia mai ratou, e i na, ko taua toko rima rai teia tei tonokia mai, e kua uiui iora te au akava i te au mea ta ratou i kite, e kua akakite iora ratou i te au mea ta ratou i rave, i te na ko anga e:",
                "14.": "Kua oro matou e kua tae mai matou ki te nooanga o te akavanui, e kia kite matou i te au mea tei tuatuaia mai e Niphai, kua poitirere rava matou e topa iora ki runga i te one e kia ara ake matou mei to matou poitirere anga, e i na, kua uriia matou ki roto i te are tapekaanga.",
                "15.": "E teianei, no runga oki i te taiaanga o teia tangata nei, kare matou i kite e naai i rave i te reira, e teia ua ta matou i kite, kua oro matou, e kua tae mai mei ta kotou i inangaro, e i na, kua mate aia mei ta Niphai i tuatua.",
                "16.": "E teianei, kua akamarama atura te au akava ki te au tangata tei akaapa ia Niphai, i te na ko anga e, I na oki, te kite nei matou e, ko teia Niphai, kua akatika i tetai tangata kia ta i te akavanui, e kia akakite mai oki aia kia tatou, e kia akaariu atu ia tatou kia akarongo kiaia, e kia riro mai aia ei tangata maata, tei ikiia e te Atua, e e peroveta oki.",
                "17.": "E teianei, ka timata tatou i teia tangata, e nana rai e aaki mai i tona tarevake, e kia akakite mai kia tatou i te tangata tikai tei ta i te akavanui.",
                "18.": "E kua tuku atura ratou i nga tangata toko rima ra, i te ra o te tanumanga. E kua patoi atura ratou i te au akava i te tuatua ta ratou i akaapa ia Niphai, e kua tupu iora te tauetonoanga i rotopu ia ratou uaorai, e kua muteki atura ratou.",
                "19.": "Ina ra, kua akaue atu rai ratou, e kia tapekaia a Niphai, e kia aratakiia mai ki mua i te katoatoa, e kua tamata akera i te uiui atu i tetai au uianga, e kia mou aia ia ratou, e kia rauka ia ratou te akaapa iaia no te mate.",
                "20.": "E kua na ko atu kiaia, kua kite oki koe, e koai teia tangata tei ta tangata? E teianei, ka akakite mai kia matou, e kia kitea taau ara, e kua karanga ratou e, teia te moni, e tera oki tetai, ka akaora matou ia koe, me akakite mai koe i te reira, e ma te akakite mai i te koreromotu taau i maani kiaia.",
                "21.": "Ina ra, kua tuatua atura a Niphai kia ratou, E teianei au neneva, e kotou te aronga peritome koreia te ngakau, e kotou te aronga matapo, e kotou te aronga kaki marokiakia, kua kite ainei kotou e, eaa te roa i to te Atua akakoromaki ua anga ia kotou, i te rave maro ua anga kotou i te au ara?",
                "22.": "E tau rava ia kotou kia akamata i te aue e kia ngunguru no te mate maata tei tiaki ua maira ia kotou i teianei, me kore kotou e tataraara.",
                "23.": "I na, te karanga mai nei kotou e, kua tuatua ana maua ko tetai tangata e kia ta ia Setoroma to tatou akavanui. Ina ra, te karanga atu nei au kia kotou, e no te mea, kua akakite atu au kia kotou kia kite kotou i teia nei au mea, e ei kite oki no kotou e, kua kite au i te kino e te au mea rikarika i rotopu ia kotou na.",
                "24.": "E no tei rave au i teia, no reira kua karanga kotou e kua akatika au i tetai tangata, ei rave i teia angaanga, no tei akaari au i teia akairo kia kotou, i riri mai ei kotou kiaku e kua umuumu mai oki i toku nei oraanga.",
                "25.": "E teianei, ka akaari akaou atu au i tetai akairo, kia kite me ka inangaro kotou kia ta mai iaku.",
                "26.": "E i na, te karanga atu nei au kia kotou, ka aere ki te te ngutuare o Seanutuma, koia oki te teina o Setoroma, ka karanga atu ei kiaia:",
                "27.": "Kare ainei a Niphai, te akamea peroveta ra, tei totou i te au kino no runga i teia au tangata, i koreromotu kia koe, e kia ta koe i toou tuakana ia Setoroma.",
                "28.": "E i na, ka karanga mai aia kia kotou e, kare.",
                "29.": "E ka karanga atu kotou kiaia, naau rai i ta i toou tuakana?",
                "30.": "Ei reira aia ka tu ei ma te mataku, e kare aia i kite e, eaa tana ka tuatua. E i na, ka patoi mai aia kia kotou e ka akamea poitirere aia, e ka akakite mai aia kia kotou e, e apa kore aia.",
                "31.": "Ina ra, e akara kotou iaia, e ka kite kotou i te toto ki runga i tona kakau pu.",
                "32.": "E kia kite kotou i te reira, e akapera atu kotou kiaia e, Noea mai teianei toto? Kare ainei matou i kite e, ko te toto teia o toou tuakana?",
                "33.": "Ei reira aia e ruketekete ei, e ka moteteka tona mata e mei te mea ra e, ka mate aia.",
                "34.": "Ei reira kotou ka karanga atu ei e, no te mataku ia koe, i ei akara anga moteteaka ia koe, i kite ei matou e kua apa koe.",
                "35.": "Ei reira te mataku maata e tae mai ei ki runga iaia, ei reira aia e aaki mai ei kia kotou, e kare aia e patoi akaou, e nana rai i rave teia ta anga.",
                "36.": "Ei reira katoa aia e tuatua mai ei kia kotou, e ko au ko Niphai, kare rava au i kite no runga i teia manamanata, mari ra, kua orongaia mai kiaku, e te mana o te Atua. Ei reira kotou e kite ei e, e tangata tika au, e kua tonokia mai au kia kotou e te Atua.",
                "37.": "Kua aere atura ratou e kua rave mei ta Niphai i tuatua kia ratou. E i na, ko te au tuatua tana i tuatua mai, e mea tika anake te reira, i te au tuatua tana i patoi, e te au tuatua tana i aaki.",
                "38.": "E kua aratakiia mai aia, kia akakite iaia uaorai e, koia te ta tangata, i reira kua tukuia atu nga tangata toko rima kia aere, e Niphai katoa.",
                "39.": "Te vai ra te au tangata Niphai tei irinaki i te au tuatua a Niphai e te vai ra tetai aronga tei irinaki no te tuatua a nga toko rima, no te mea kua ariuia ratou i to ratou nooanga i roto i te are tapekaanga ra.",
                "40.": "E teianei, te vai ra tetai aronga i roto i te au tangata, tei karanga e, e peroveta a Niphai.",
                "41.": "E te vai ra tetai pae tei karanga e, e Atua aia, e naringa e kare aia i te Atua kare aia e kite i te au mea katoa. I na oki, kua akakite mai aia i te manako o to tatou ngakau e kua akakite mai i te au mea, i na, kua akakite mai aia i te tangata tikai tei ta i te akavanui."
            },
            "10": {
                "1.": "Kua ngaa rua iora te tangata, e kua aere atu rai tetai i tona aereanga, pera rai tetai, e kua akaruke ua maira ia Niphai anake, te tu ua ra aia i rotopu ia ratou.",
                "2.": "Kua aere tika atu a Niphai ki tona uaorai ngutuare, ma te akamanako i te au mea ta te Atua i akakite mai kiaia.",
                "3.": "E te maaraara ua ra aia, ma te taitaia no te kino o te au tangata i te ngati Niphai, ta ratou angaanga ngaro i te poiri e ta ratou ta tangata, e ta ratou keia, e tetai au ara katoatoa, e te maaraara ua ra aia i roto i tona ngakau, e i na, kua tae maira tetai reo kiaia, na ko maria:",
                "4.": "E ao tikai toou e Niphai, no te angaanga taau e rave nei, kua kite oki au i toou tu maroiroi i te akakite anga i taku tuatua taku i oronga atu kia koe no teia au tangata. E kare oki koe i mataku ia ratou, e kare i aruaru i toou uaorai ora, mari ra, kua rave i toku anoano, e kua akono i taku au akaueanga.",
                "5.": "E teianei, no tei rave koe i teia ma te roiroi kore, i na, e ka akameitaki au ia koe e tuatau ua atu, e akariro au ia koe ei maroiroi i te tuatua, e te rave anga oki, i te akarongo, i te angaanga, ae, ka tupu te au mea ravarai ia koe, kia tau ki taau tuatua, no te mea, kare rava koe e pati mai kiaku, i tei kore e tau i toku nei anoano.",
                "6.": "E i na, ko Niphai koe, e ko au te Atua. I na, e akakite au ia koe ki mua i te aroaro o taku nei au angela e, e mana toou ki runga i teia nei au tangata, e ka ta koe i te enua ki te onge e te maki mate, e te akapouanga kia tau ki te kino o teia au tangata nei.",
                "7.": "I na, te oronga atu nei au i te mana kia koe, e ko taau e akamou i te enua nei, e e akamou katoaia ïa i te rangi, e taau e tuku i te enua ka tukuia ïa i te rangi. E ka akapera toou mana, i runga i teia nei au tangata.",
                "8.": "E me karanga koe ki teianei iero, kia ngaa koe i rotopu, ka pera rai.",
                "9.": "E me karanga koe ki te maunga e, e uriia mai koe ki raro ei ngai papu, ka pera rai.",
                "10.": "E i na, me karanga koe, e ka papa mai te Atua i teia nei au tangata ka tupu rai te reira.",
                "11.": "E teianei, te akaue atu nei au kia koe, kia aere koe e akakite ki teia nei au tangata e, te tuatua maira te Atua ngateitei, me kore kotou e tataraara, ka papa aia ia kotou, e tae ua atu ki te mate.",
                "12.": "E teianei, kia oti ta te Atua tuatua anga mai i teia nei au tuatua kia Niphai, kua noo iora aia e kare atura i aere ki tona kainga, kua aere atura ki te au urupu tangata tei pueurikiriki ke i runga i te aro o te enua, e kua akamata i te akakite kia ratou i te tuatua a te Atua tei akakiteia mai kiaia, no runga i to ratou mate me kore ratou e tataraara.",
                "13.": "E teianei kua akangaropoina ratou i te semeio maata ta Niphai i rave i te akakite anga i te mate o te akavanui, e kua akamarokiakia i to ratou ngakau, e kare rava i akarongo i te tuatua a te Atua.",
                "14.": "No reira kua akakite atura a Niphai kia ratou i te tuatua a te Atua, i te na ko anga e, kia kore ra kotou e tataraara, te tuatua maira te Atu, ka papa aia ia kotou, e akapou takiri.",
                "15.": "Kia akakite ra a Niphai i te tuatua kia ratou, kare atura ratou i akarongo mai, e kua akamaro atura i to ratou ngakau, e kua aviri mai ra iaia, e kua tamata iora kia opu iaia, e kia uri ki roto i te are tapekaanga.",
                "16.": "Ina ra, tei iaia oki te mana o te Atua, kare atu nei e rauka ia ratou kia opu iaia, e kia uri ki roto i te are tapekaanga, no te mea, kua rave keia oki aia e te vaerua, e kua akaatea keia atu, mei rotopu ia ratou.",
                "17.": "E i tona riro anga atu i roto i te vaerua, kua aere atu aia mei tera pupu, ki tera pupu i te akakite anga i te tuatua a te Atua, e takapini ua ake, me kore ra, kua akaunga atu aia i te reira ki rotopu i te au tangata.",
                "18.": "I na, kare rava ratou e akarongo mai ki tana tuatua, i reira kua akamata te pekapeka, e te openga iora, kua ngaa ratou, e kua akamata iora ratou i te tiakoke tetai ki tetai.",
                "19.": "Ko te openga oki teia o te itu ngauru ma tai o te mataiti i te tutaraanga o te au akava ki rungao i te au tangata o Niphai."
            },
            "11": {
                "1.": "E tae akera ki te itu ngauru ma rua o te mataiti i te tutaraanga o te au akava, kua maata takiri te pekapeka, e kua tupu iora te tamaki i roto i te au enua o te ngati Niphai.",
                "2.": "Na teia pupu keia e rave ana i teia au angaanga kikino e te mate, i tau mataiti katoa ra, e kia tae ki te itu ngauru ma toru o te mataiti te vai rai teia tamaki anga.",
                "3.": "E i roto rai i teia mataiti kua kapiki atu a Niphai ki te Atua ka na ko atu ei,",
                "4.": "E te Atua, auraka ana teia nei au tangata e mate ki te koke, ina ra e te Atua, ei onge taau e tuku mai ki te enua nei, kia rauka ia ratou kia akamaaraara akaou ia koe to ratou Atua, e penei ake ka tataraara ratou e ka ariu mai kia koe.",
                "5.": "E kua peraia rai, mei ta Niphai i tuatua. E kua tupu maira te onge maata ki te enua nei, ki te au tangata katoa o Niphai. E tae akera ki te itu ngauru ma ā o te mataiti, te vai rai te onge, e kua akamutu akera te mate ki te koke, kua maata ra te mate ki te onge.",
                "6.": "Kua tupu akaou teia angaanga takinga kino i te mataiti itu ngauru ma rima. Kua taumaaia te enua, e kua maro akera, e kare oki i ua mai te sitona i tona ra tuatau tikai, e kua taumaaia te enua katoatoa mei to te ngati Lamana atu e to te ngati Niphai oki, kua papaia, e kua mate iora ratou i te tausani anga i te tuanga kino rava atu i te enua nei.",
                "7.": "E kia kite oki te tangata e, te mate nei ratou i te onge, kua akamata iora ratou kia akamaara i te Atua to ratou Atua, e kua maara katoa ia ratou te tuatua a Niphai.",
                "8.": "Kua akamata iora te au tangata kia maro atu i to ratou akava e to ratou au arataki kia tuatua atu kia Niphai, e teianei, kua kite tatou e, e tangata koe no te Atua, e no reira, e kapiki atu koe ki te Atua, kia akaanga ke atu i teianei onge maata, ko te tupu aea te au tuatua taau i akakite mai no runga i to matou nei akapouangaia.",
                "9.": "Kua tuatua akera te au akava kia Niphai, i te au tuatua tei manakoia e ratou. E kia kite ra a Niphai e kua tataraara te au tangata, e kua taakaaka ia ratou uaorai i roto i te kakau paoa, kua kapiki akera aia ki te Atua, na ko atura.",
                "10.": "E te Atua e, kua tataraara teia nei au tangata, e kua takore oki ratou i te pupu o Katianetona mei rotopu ia ratou e kua pou takiri te reira, e kua tanu i ta ratou au ravenga ngaro ki roto i te one.",
                "11.": "E teianei, e te Atua, no tei taakaaka oki ratou, ka tika ainei kia anga ke koe i toou riri, kia rava te reira i te aronga kino, i taau oki i takore takere ana.",
                "12.": "E te Atua e, ka akaanga ke ainei koe i toou riri, ae, toou riri maata e kia akamutuia teia onge i te enua nei.",
                "13.": "E te Atua e, ka akarongo mai ainei koe iaku, e kia tupu oki taku tuatua, e kia ungaia mai te ua ki runga i te enua nei, e kia akaua mai aia i tana ua e te sitona i tona ra tuatau tika.",
                "14.": "E te Atua e, kua akarongo ana koe i taku nei tuatua, ka tuatua ei au e ei onge kia akamutu oki te mate koke, e te kite nei au e, ka rauka ia koe, i teianei, e akarongo mai i taku nei tuatua, ko taau oki ïa i tuatua mai, me tataraara teia au tangata, ka akaora au ia ratou.",
                "15.": "E tika e te Atua, kua kite oki koe e kua tataraara ratou no te onge oki, te maki, e te akapouanga tei tae ki runga ia ratou.",
                "16.": "E teianei, e te Atua, e akaanga ke atu i toou riri, e tamata akaou, me ka kauraro ratou kia koe? Me ka pera, e te Atua ei reira koe ka akameitaki atu ei ia ratou mei taau i tuatua mai.",
                "17.": "E tae akera ki te itu ngauru ma ono o te mataiti, kua ariu ke akera te Atu i tona riri mei te au tangata, e kua akatopa maira i te ua ki te enua nei, e kua ua maira te ua i te tuatau o tona ra ua anga, e te sitona i tona tuatau.",
                "18.": "E i na, kua rekareka iora te tangata, e kua akakaka iora i te Atua. E kua ki rava te enua i te rekareka maata, e kare oki ratou i kimi akaou i te ravenga kia ta ia Niphai, mari ra, kua manako ratou iaia ei peroveta maata, e tangata oki no te Atua tei iaia oki te mana maata e te au tika anga tei orongaia mai kiaia mei te Atua mai.",
                "19.": "E teianei, ko Lihai oki tona teina, kare oki aia i te meangiti i muri ake iaia, i te au tuatua tika ravarai.",
                "20.": "Kua akamata akaou te tangata i te puapinga i te enua nei, e kua patu akaouia te au ngai i kino ra, e kua maata mai ratou, e kua oora ki roto i te enua, e tapoki iora i te enua katoatoa, ki tokerau, e ki tonga, mei te tai i te opunga, ki te tai i te itinga.",
                "21.": "E ope akera te itu ngauru ma ono o te mataiti ma te au. E pera katoa te itu ngauru ma itu o te mataiti ma te au, e kua akamata akera te akonoanga i te tupu e totoa atura ki roto i te enua katoatoa, e te maataanga o te tangata, mei te ngati Niphai ki te ngati Lamana, tei roto anake ratou i te akonoanga, e kua noo tikai te enua ma te au e ope ua atu te itu ngauru ma itu o te mataiti.",
                "22.": "Kua pera katoa te itu ngauru ma varu o te mataiti, mari ua ra, tetai taumaro anga no runga i tetai akoanga tei apiiia e te au peroveta.",
                "23.": "E kia tae akera ki te itu ngauru ma iva o te mataiti, kua akamata mai te pekapeka. Kareka ra ko Niphai e Lihai, e tetai au taeake e manganui ko tei kite i te au apiianga tika, e kua kite i te au eeuanga i te au ra katoatoa, no reira kua ako pakari atu ratou ki te au tangata, e na te reira i akaoti i te pekapeka i rotopu ia ratou i taua mataiti ra.",
                "24.": "E tae akera ki te varu ngauru o te mataiti i te tutaraanga o te au akava ki rungao i te au tangata o Niphai, te noo ra tetai nga tangata orureau, tei akaruke i te au tangata o Niphai, tei noo ana i tetai au mataiti ki ko i te ngati Lamana, e kua rave rai ratou i te ingoa o Lamana ki runga ia ratou, e tetai nga tangata e uanga Lamana tikai ratou, ko tei taorioriia e ratou kia riri ratou, koia oki, taua aronga orureau ra, no reira kua akamata akera te tamaki ki to ratou au taeake.",
                "25.": "E kua ta i te tangata, e kua keia oki, e kua oro atu ki te maunga, e ki roto i te metepara, e te au ngai muna, i te pipini anga ia ratou uaorai, kia kore e kiteaia, ma te kapiti mai kia ratou tetai aronga ou i te au ra ravarai, te aere katoa ra te au tangata orureau kia ratou.",
                "26.": "E kare i roa rava ana nga mataiti, i tupu mai ei tetai pupu keikeia maata rava, e kua kimi akera ratou i te au ravenga muna a Katianetona, e riro atu rai ratou te keikeia a Katianetona.",
                "27.": "E teianei, kua riro teia aronga keikeia ei tumu kino maata, e e tumu mate i roto i te au tangata o Niphai, e pera katoa ki te au tangata o te ngati Lamana.",
                "28.": "E no reira e tau kia akamutuia teia angaanga mate, no reira, kua tonokia tetai aronga vaeau maroiroi tikai ki te metepara, e ki te au maunga, kia kimi i teia anana keikeia, e akapou atu ia ratou.",
                "29.": "Ina ra, i taua mataiti rai, kua arumakiia mai ratou ki to ratou uaorai enua. E ope akera te varu ngauru o te mataiti i te tutaraanga o te au akava i rungao i te au tangata o Niphai.",
                "30.": "I te akamataanga o te varu ngauru ma tai o te mataiti, kua aere akaou atura ratou ki taua anana keikeia, e manganui oki tei takoreia, e kua tae katoa kia ratou te mate maata.",
                "31.": "E kua oki mai ratou mei te metepara, e mei te au maunga ki to ratou uaorai enua, no te maata rava o te au anana keikeia, tei noo ki te metepara e te au maunga.",
                "32.": "E ope akera taua mataiti ra, e kua maata maira taua anana keikeia ra, e te maroiroi oki, e kua akavaavaa maira i te au nuku o te nagti Niphai, e to te ngati Lamana, e kua riro ratou ei mataku rikarika anga no te au tangata e noo ki runga i te enua.",
                "33.": "Ae, kua aere ratou e tutaka i te au tuanga o te enua, e kua ta ia ratou, e kua arataki tuikaa ia ratou ki te metepara, i na, kua ta ratou i te vaine e te tamariki atu.",
                "34.": "E teianei, ko teia kino maata, kua tae mai ki runga i te au tangata no ta ratou ara oki, ei akaariu teia ia ratou, kia akamaara i to ratou Atu i to ratou Atua.",
                "35.": "E oti akera te varu ngauru ma tai o te mataiti i te tutaraanga o te au akava.",
                "36.": "E tae akera ki te varu ngauru ma rua o te mataiti, kua akamata akaou ratou kia akangaropoina i to ratou Atua. E kia tae akera ki te varu ngauru ma toru o te mataiti kua maroiroi akera ratou i te rave ara. E kia tae ki te varu ngauru ma a o te mataiti, kare ratou i tataraara.",
                "37.": "E kia tae ki te varu ngauru ma rima o te mataiti, kua tupu to ratou ngakau parau e ta ratou raveanga ara ki te maata, e kua tau ratou no te mate.",
                "38.": "E ope akera te varu ngauru ma rima o te mataiti."
            },
            "12": {
                "1.": "Te kite nei tatou i te tu paruparu e te tarevake o te ngakau o te au tamariki a te tangata nei, i na, te kite katoa nei tatou e, no te meitaki maata o te Atua, ka akameitakiiaʼi, e ka akapuapingaiaʼi ratou tei tuku i to ratou irinakianga kiaia.",
                "2.": "Ae, ka kite oki tatou i te reira i te tuatau tikai e akapuapingaʼi aia i tona au tangata, i te akameitaki anga i ta ratou one kai, e i te akamaata anga i ta ratou au anana e pera katoa te auro e te ario, e te au mea memeitaki ravarai o te au tu ravarai, e i te akaora anga atu ia ratou i te rima o to ratou au enemi, i te akaparuparu anga i te ngakau o to ratou enemi, kia kore ratou e kai tamaki mai kia ratou, ae, i te rave anga i te au mea katoa e rekarekaʼi tona au tangata, i na, ei reira rai oki ratou e akamarokiakiaʼi i to ratou ngakau, e akangaropoinaʼi i to ratou Atua, e kua takatakai ki raro i to ratou vaevae i Tei Tapu, no te mea, te akaea meitaki ua ra oki ratou, e no to ratou apinga nui oki.",
                "3.": "E te kite katoa nei tatou e, me kare te Atua e papa i tona au tangata ki te au maki e manganui, me kare aia e tamate ia ratou, ki te mea e rikarikaʼi, e te onge e te au tu maki mate, kare rava aia e maaraia mai.",
                "4.": "E neneva tikai, e te puapinga kore, te kino, te tiaporo, te viviki i te rave i te kino, e te marie i te rave i te meitaki, te au tamariki a te tangata, i na, e viviki oki ratou kia akarongo i te tuatua a te tiaporo, e te tuku atu i to ratou ngakau ki te au mea puapinga kore o teianei ao.",
                "5.": "E te viviki i te akateitei i te ngakau parau, i na, e viviki oki i te akapaapaa, e ma te rave i te au mea e araʼi, e te marie oki kia akamaara i to ratou Atua, e kia akarongo atu ki tana e apii mai, i na, e marie oki ratou kia aaere i te arataa o te pakari ra.",
                "6.": "I na, kare oki ratou i inangaro ana e, na to ratou Atua, tei anga ia ratou, e akaaere, e e tutara ki rungao ia ratou, e no atu rai tona meitaki maata, e tona aroa ua kia ratou, kua akaruke i tana i apii, e kare oki ratou e inangaro e koia to ratou tiaki.",
                "7.": "Aue te puapinga kore o te tamariki a te tangata nei, ae, e iti ake ratou i te one pueu o te enua nei.",
                "8.": "E i na, ka aere te one pueu o te enua, ki tera ngai, ki tera ngai, e ka taka ke i te akaueanga a to tatou Atua mutu kore.",
                "9.": "I na, i tona ra reo, ka ruketekete e ka ngaruerue te au tuaivi e te au maunga.",
                "10.": "E na roto i te mana o tona ra reo, e ngaangaaʼi ratou e ka mania oki, ae, mei te au ō rai.",
                "11.": "Ae, na roto i te mana o tona ra reo, e ngaueue ei te enua katoatoa.",
                "12.": "Ae, na roto i te mana o tona ra reo, e tauriuri ei tona tumu i rotopu tikai.",
                "13.": "Ae, e me karanga aia ki te enua, aere ke atu, ka aere rai.",
                "14.": "Me karanga aia ki te enua, e oki ki muri kia akaroaia te ra i te au ora e manganui, kua pera rai.",
                "15.": "E mei tana oki i tuatua, ka oki te enua, e ka manako te tangata, te noo ua ra te ra, ae, i na, e tika teia, ko te enua te aere nei e kare e ko te rā.",
                "16.": "E i na, me karanga aia ki te vai o te ngai oonu, kia maro koe ka tupu.",
                "17.": "I na, me karanga aia ki teia maunga, kia akateiteiia, e aere mai oki, e topa mai ki runga i teia oire nei, kia ngaromia ïa, ka tupu rai te reira.",
                "18.": "E i na, me uuna tetai tangata i tetai apinga ki raro i te one, ka karanga mai te Atu e, kia taumaaia te reira, no te ara oki a tei uuna i te reira, e i na, ka taumaaia ïa.",
                "19.": "E me karanga oki te Atua e, kia taumaaia, kia kore rava e kiteaia e te tangata i teianei e tuatau ua atu, i na, kare oki e tangata e rauka mai i te reira i teianei e tuatau ua atu.",
                "20.": "E i na, me karanga te Atu ki tetai tangata no taau au ara, te taumaaia nei koe e tuatau ua atu, ka tupu ïa.",
                "21.": "E me karanga te Atua e, no taau nei au ara, ka tipuiaʼi koe mei mua i toku nei aroaro, ka akatupu aia i te reira.",
                "22.": "Aue oki aia tei tuatuaia teianei au mea kiaia, nana tikai oki teianei tuatua, na tei rave i te ara, kare rava aia e ora, no reira, te tataraara i akoiaʼi, kia ora te tangata.",
                "23.": "No reira, e ao tikai to ratou tei tataraara, e kua akarongo i te reo o to ratou Atua, ko ratou tikai te ka ora.",
                "24.": "E kia akatika mai oki te Atua, i tona kī maata, kia aratakiia te tangata ki te tataraara e kia rave i te angaanga meitaki e kia akaokiia mai ratou ki te aroa ua, e te aroa ua, kia tau oki ki ta ratou angaanga meitaki.",
                "25.": "E tau iaku kia ora te tangata katoatoa. Ina ra, kua tatau oki tatou e, kia tae ki te au ra openga ra, ka uriia tetai pae o te tangata ki vao, i na, ka uriia ki vao mei mua atu i te aroaro o te Atua.",
                "26.": "I na, ka tukuia ratou ki te ngai o te mamae mutu kore, i te akatupuanga i te tuatua tei na ko mai: ko tei rave i te meitaki, ka rauka te ora mutu kore, e ko tei rave i te kino ra, ka rauka ia ratou te akaapaanga mutu kore. Koia ïa. Amene."
            },
            "13": {
                "intro": "Te totou a Samuela, te ngati Lamana, ki te ngati Niphai.",
                "1.": "E tae akera ki te varu ngauru ma ono o te mataiti, te noo rai te ngati Niphai ki roto i te kino, ae, e kino maata, kareka te ngati Lamana kua maroiroi tikai ratou i te akono i te au akaueanga a te Atua, e tau ki te ture a Mose.",
                "2.": "I roto i teia mataiti, kua aere mai tetai tangata, no te ngati Lamana aia, ko Samuela tona ingoa, kua aere mai ki te enua ko Zarahemela, e kua akamata i te ako i te au tangata. E kua ako aia no tetai au ra e manganui, kia tataraara te au tangata, e kua arumakiia aia ki vao, e te vaitata ua ra aia i te oki atu ki tona enua.",
                "3.": "E i na, kua tae maira te reo o te Atua kiaia, e kia oki akaou aia, e kia totou ki te au tangata i te au mea katoatoa te ka tae mai ki tona ngakau.",
                "4.": "E i na, kare akera ratou i akatika iaia kia tomo ki roto i te oire, no reira kua kake atura aia ki runga i te patu, e kua akatika atura i tona rima, ma te kapiki nui atu kia ratou ma te totou atu i te au mea ta te Atu i tuku ki roto i tona ngakau.",
                "5.": "E kua tuatua atura kia ratou: I na, ko au ko Samuela no te ngati Lamana, te tuatua atu nei au kia kotou i te tuatua a te Atua, tana i tuku mai ki roto i toku ngakau kia tuatua au ki teia nei au tangata, e te tautau ua ra te koke o te tuatua tika ki runga i teia nei au tangata e kare oki e ope te a anere mataiti, e topa mai ei te koke o te tuatua tika ki runga i teia nei au tangata.",
                "6.": "I na, e akapouanga maata tei vaitata ua mai nei ki teia iti tangata, e kare atu e ravenga e oraʼi ratou, mari ra, e tataraara e e akarongo i te Atu ia Iesu Mesia, te ka tae mai ki teianei ao, e ka akakoromaki i te au mea e manganui, e ka taiaia no tona au tangata.",
                "7.": "E i na, na te angela oki a te Atua i akakite mai kiaku, e nana rai i apai mai i te tuatua rekareka ki toku vaerua. E i na, i tonokia mai ei au kia kotou, kia akakite i te reira kia kotou kia rekareka katoa kotou, ina ra, kare oki kotou i ariki mai iaku.",
                "8.": "No reira, te tuatua maira te Atu, no te marokiakia o te ngakau o te au tangata o te ngati Niphai, me kare ratou e tataraara, ka rave ke au i taku nei tuatua ia ratou e ka rave ke katoa au i toku vaerua mei ia ratou, e kare au e maara akaou atu ia ratou, e i reira au e akariri mai ei i te ngakau o to ratou au taeake ia ratou.",
                "9.": "E kare e ope te a anere mataiti, e akatikaʼi au kia papaia ratou, ae, e ta au ia ratou ki te koke, e te onge, e te maki mate.",
                "10.": "Ae, e aravei au ia ratou i toku riri otooto, e te vai ra i roto i te a o te uki, tetai aronga no to kotou au enemi te ka ora, kia kite i to kotou akapou takiri anga, e ka tae mai tikai teia me kore ratou e tataraara te tuatua maira te Atu, e ko te aronga o te a o te uki te ka kite i to kotou akapou angaia.",
                "11.": "Kareka ra, me tataraara kotou, e ariu mai ki to kotou Atua, ka ariu ke au i toku nei riri ia kotou, te tuatua maira te Atu, i na, ko ta te Atu ïa tuatua, e ao to ratou tei tataraara e tei ariu mai kiaku, i na, aue oki ratou tei kore e tataraara.",
                "12.": "Aue oki teianei oire maata ko Zarahemela, e i na, no teia au tangata tuatua tika nei, ka oraʼi ratou, i na, e mate to teia oire nei, kua kite oki au, te tuatua maira te Atua, e manganui oki ratou, ko te tuanga maata o teia oire nei, te ka akamarokiakia i to ratou ngakau kiaku nei, te tuatua maira te Atua.",
                "13.": "E ao ra to ratou tei tataraara, ko ratou oki taku ka akaora, naringa e kare te aronga tuatua tika i roto i teianei oire maata, i na, kua akaue atu au ki te ai no te rangi mai kia topa mai ki raro nei kia akapou takiri ia ratou.",
                "14.": "Ina ra, no te aronga tuatua tika ua i akaoraiaʼi. Ka tae mai ra te tuatau, te tuatua maira te Atu, kia tuaru atu kotou i te aronga tuatua tika ki vao ia kotou, ei reira kotou e tau ei no te akapouanga. I na, e mate oki to teia oire maata, no te kino e te au mea viivii i roto iaia.",
                "15.": "I na, aue te oire o Kitiona e, tei roto ia koe te kino e te au mea viivii katoa.",
                "16.": "Aue te au oire tei vai i roto i te au enua e takapini ake tei nooia e te ngati Niphai, no to ratou kino oki e te au mea viivii i roto ia ratou.",
                "17.": "E i na, ka taumaaia te enua, te tuatua maira te Atua Sabaota no te au tangata oki e noo i te enua nei, no to ratou kino oki, e to ratou viivii.",
                "18.": "Te tuatua maira te Atua Sabaota, to tatou Atua tika, e ko tetai ua atu tangata te ka uuna i tetai apinga ki roto i te one, kare aia e kite akaou, no te taumaanga o te enua, mari ua ra, me e tangata tuatua tika aia, e kua uuna aia ki te Atua ra.",
                "19.": "Te na ko maira oki te Atu e, ko toku inangaro, kia uuna ratou i ta ratou apinga kiaku nei, e kia taumaaia ratou tei kore i uuna i ta ratou apinga kiaku nei, kare rava tetai e uuna i ta ratou apinga kiaku nei, mari ra, te aronga tuatua tika, e koia oki ko tei kore i uuna i tana apinga kiaku nei, e taumaaia aia, e tana apinga katoa e kare rava e rauka i tetai tangata kia rave akaou mai i te reira, no te taumaa oki o te enua.",
                "20.": "Te tae maira te au ra, e uunaʼi ratou i ta ratou au apinga no te mea, kua tuku oki to ratou ngakau ki runga i to ratou apinga nui, e no tei tuku oki ratou i to ratou ngakau ki to ratou apinga nui, ka uuna au i ta ratou au apinga, me oro ke ratou mei mua i to ratou au enemi, no te mea, kare oki ratou i uuna mai i te reira kiaku nei, kia taumaaia ratou, e ta ratou au apinga, i taua tuatau ra e papaiaʼi ratou te tuatua maira te Atua.",
                "21.": "I na, ko kotou te au tangata o teia oire maata nei, ka akarongo mai ana ki taku nei tuatua, i na, ka akarongo mai ki te tuatua ta te Atua ka tuatua mai, e i na oki, te tuatua maira aia, kua taumaaia kotou, no ta kotou apinga, e pera katoa ta kotou au apinga oko maata, no te mea, kua tuku kotou i to kotou ngakau ki runga i te reira, e kare oki e akarongo ki te tuatua a tei oronga mai i te reira kia kotou.",
                "22.": "Kare oki kotou i akamaara i te Atu to kotou Atua i te au apinga tana i akameitaki mai ia kotou, kua akamaara ra kotou i to kotou apinga nui anga, kare oki i akameitaki atu i te Atua no taua au mea ra, e kare oki to kotou ngakau i inangaro atu i te Atua, kua akaketaketaia ra te reira i te ngakau parau, e te tuatua akapaapaa, e te akamaata, e tupu ei te noinoi, te maro, te taitoito, e te takinga kino, te ta tangata, e te au tu ara ravarai.",
                "23.": "No teia au mea nei, i tuku ei te Atua i te taumaa ki te enua nei, e ki runga oki i ta kotou au apinga, no ta kotou au ara oki.",
                "24.": "I na, e mate tikai teia au tangata, no teia tuatau tei tae mai, te opara atu ra ratou i te au peroveta ki vao, e kua akakino atu ia ratou, e kua pei ia ratou ki te toka, e kua tamate ia ratou e kua rave i te au tu ara kia ratou mei ta ratou oki i rave i te tuatau taito.",
                "25.": "E teianei, me tuatua kotou ka karanga kotou e, naringa ua ake to matou nei tuatau, e ko te tuatau o to matou ai metua i te tuatau taito, kare rava matou e ta i te au peroveta, e kare rai matou e pei ia ratou ki te toka, e tuaru atu ia ratou ki vao.",
                "26.": "I na, e kino atu to kotou ia ratou, te ora nei te Atu, me aere mai tetai peroveta e akakite kia kotou i te tuatua a te Atua, ko tei akapapu mai i ta kotou au ara e te kino, ka riri kotou kiaia, e ka opara kotou iaia ki vao, ma te kimi i te au ravenga e mate ei aia, ae, e karanga oki kotou e, e peroveta pikikaa aia, e e rave ara aia, e no te tiaporo aia, no tei akapapu mai aia e, ko ta kotou angaanga e rave ra, e mea viivii ïa.",
                "27.": "Ina ra, me aere mai tetai tangata ki rotopu ia kotou ma te karanga e, e rave i teia, kare e ara i te reira, e e rave i tera kare kotou e mate, ae, ka tuatua aia, e aru i te parau o to kotou ngakau, e tika, e aru rai i te parau o to kotou mata e ma te rave i ta to kotou ngakau e anoano, e me aere mai tetai tangata i rotopu ia kotou ma te tuatua i teia au tuatua, ka ariki kotou, e ka karanga kotou e, e perovota aia.",
                "28.": "E tika, ka akateitei kotou iaia, e ka oronga kotou i ta kotou au apinga nana, e ka oronga atu kotou i te auro e te ario nana e ka akakakau kotou iaia ki te kakau moni maata, e no te reka oki o tana tuatua kia kotou, te karanga ra aia kia kotou, kia meitaki te au mea katoatoa, e kare rava kotou e kimi tarevake nona.",
                "29.": "E kotou e te aronga kino e, te uki paketaketa, e te marokiakia, e te au tangata kaki maro, mei te aa te roa i to te Atua akakoromaki anga ia kotou? I na, mei te aa te roa i to kotou akatika anga ia kotou uaorai ka aratakiiaʼi kotou e te au tiaki matapo e te neneva? I na, eaa te roa i to kotou iki anga i te poiri e te akaruke anga i te marama?",
                "30.": "I na oki, te tupu nei te riri o te Atua kia kotou i teia nei, i na, kua taumaa aia i te enua no ta kotou au ara.",
                "31.": "E i na, te vaitata maira te tuatau, e taumaaʼi aia i ta kotou au apinga e ka pateka oki te reira ia kotou, e kare e rauka kia mouria, e kia tae akera ki te au ra e ngere ei kotou, kare rava ra e rauka ia kotou kia tāpū mai i te reira.",
                "32.": "E i te au ra o to kotou ra ngereanga, ei reira kotou e kapiki atu ei ki te Atua, e ka puapinga kore ua oki ta kotou kapiki anga i reira, kua tae takere mai oki to kotou taumaaanga. e kua mou oki to kotou taumaaanga, ei reira oki kotou ka aue ei, ma te mii i taua ra ra, te tuatua maira te Atua Sabaota ra. Ei reira kotou e kaku ei, ka na ko ei e,",
                "33.": "Naringa ake matou i tataraara, e kare i ta i te au peroveta, e pei oki ia ratou ki te toka, e tuaru atu ia ratou ki vao, i na, ei taua ra ra, e karangaʼi kotou e, naringa matou i akamaara i te Atu to tatou Atua i te ra i oronga mai ei i to tatou puapinga kia tatou, kare i reira e pateka, e e ngaro ke atu te reira, i na, kua ngaro ke atu to tatou apinga nui ia tatou.",
                "34.": "E i na, kua vaio tatou i te apinga angaanga ki konei e apopo kua ngaro ke atu ïa, e i na oki, ka rave keia ta tatou koke mei ia tatou i te ra tikai e manako ei tatou e ka rave mai tatou no te tamakianga.",
                "35.": "Ae, kua uuna oki tatou i ta tatou au apinga, e kua ngaro ke atu te reira mei ia tatou nei, no te taumaa oki o te enua.",
                "36.": "Aue oki e, naringa oki tatou i tataraara i te ra, ka tae mai ei te tuatua a te Atua kia tatou, kare e ravenga, kua taumaaia te enua, e kua pateka te au apinga ravarai, kare e tika kia tāpū mai i te reira.",
                "37.": "E teianei, kua koropiniia tatou e te au demoni, ae, kua takako takiriia tatou e te au angela ana tei kimi e kia akapou i to tatou au vaerua, i na, no te maata oki o ta tatou au ara. E te Atua e, kare ainei koe e ariu ke atu i to riri ia matou nei? Ko to kotou reo oki teia a taua au ra ra.",
                "38.": "Kareka ra, kua topa ke ana to kotou au ra no te oraanga, e kua tavarevare oki te ra o to kotou akaoraanga, e tae ua atu ki te tuatau kare te ora e rauka akaou mai, e kua papu oki to kotou akautungaanga, ae, kua kimi pu tikai kotou i roto i te roa anga o to kotou oraanga i te mea kare e rauka mai ia kotou, e kua kimi i te rekareka i te rave anga i te ara, ko te mea oki tei kore e tau i te tuatua tika, tei vai ki to tatou Upoko Maata e te Mutu kore.",
                "39.": "Aue kotou e te au tangata o te enua nei, tei akarongo mai i taku nei tuatua. Te pure nei au e kia akaanga ke te Atua i tona riri ia kotou, e kia tataraara kotou e kia rauka te ora."
            },
            "14": {
                "1.": "E teianei, e manganui te au mea ta Samuela te ngati Lamana i totou tei kore i tataia.",
                "2.": "E i na, kua tuatua atura aia kia ratou, e teianei, ka oronga atu au kia kotou i tetai akairo, e rima mataiti toe, i na, e tae mai ei te tamaiti a te Atua, ei akaora i te aronga ka akarongo ki tona ingoa.",
                "3.": "E teia taku akairo ka oronga atu kia kotou no te tuatau e aere mai ei aia, e i na, e marama maata tei te rangi, i te po i mua ake i tona aereanga mai, kare rava e poiri, ka riro te reira i te tangata nei, ei ra.",
                "4.": "No reira, e riro oki e, ko tai ra, e te po, e te ra akaou, mei te mea rai e, ko tai rai ra, e kare rava e po, ko te akairo teia ta kotou ka kite, e ka kite oki kotou i te kake anga mai o te ra, e tona opuanga, ei reira kotou e kite ei e, e rua ïa ra e te po oki, kare ra oki te po e poiri, e riro oki te reira i te po i mua ake ka anau mai ei.",
                "5.": "E i na, e etu ou te ka kake mai mei tei kore rava kotou i kite ana, e ka riro teia ei akairo na kotou.",
                "6.": "E i na, kare e ko teia anake ua, e manganui te au akairo e te au mea vavaria o te rangi.",
                "7.": "E ka umeremere ua kotou i te reira ma te vavaria, e te openga iora ka inga kotou ki runga i te one.",
                "8.": "E ko te aronga e akarongo i te tamaiti a te Atua, e ora mutu kore tona.",
                "9.": "E teianei, kua na reira te Atua i te akaue mai iaku na roto i tana angela kia aere mai au, e akakite i teia au mea kia kotou, ae, e nana oki i akaue mai iaku kia totou au i teia au mea kia kotou, ae, kua karanga mai aia kiaku, e kapiki au ki teia nei au tangata, e tataraara e akamaka i te arataa o te Atu.",
                "10.": "E teianei, e ngati Lamana oki au, e te tuatua atu nei au kia kotou i ta te Atua i akaue mai iaku, e no te mea, ka akaapa atu te reira ia kotou, kua riri mai kotou iaku, e kua umuumu mai oki kia mate au, e kua opara ke atu kotou iaku mei roto ia kotou na.",
                "11.": "E rongo ra kotou i taku nei tuatua, no teia akakoroanga nei i tae mai ei au ki runga i te patu o teia nei oire, kia rongo kotou, e kia kite oki i te akavaanga a te Atua tei tiaki ua mai ra ia kotou no ta kotou au ara, e kia kite oki kotou i te tu o te tataraara.",
                "12.": "E kia kite katoa oki kotou i te aereanga mai o Iesu Mesia te tamaiti a te Atua, te Metua o te rangi e te enua nei, ko tei anga i te au mea ravarai mei te akamata anga, e kia kite katoa oki kotou i te au akairo o tona aereanga mai e kia akarongo oki kotou i tona ra ingoa.",
                "13.": "E me akarongo kotou i tona ingoa, ka tataraara kotou i ta kotou au ara, kia matara te reira na roto i tona ra aroa ua.",
                "14.": "E i na, ka oronga akaou atu au i tetai akairo kia kotou, ae, te akairo o tona mateanga.",
                "15.": "E teianei, kia mate tikai aia kia tae mai te akaoraanga, ae, kua tau tikai iaia kia mate, kia rauka mai te tuakaouanga o tei mate, kia rauka te tikaanga no te au tangata kia oki akaou ki mua i te aroaro o te Atua.",
                "16.": "E tika rava, e na teia mate e akatupu mai i te tuakaouanga, e ka akaoraia te au tangata katoatoa mei te mate mua, koia te mate vaerua, no te au tangata ravarai, no te topaanga o Adamu ka tipuiaʼi aia mei mua mai i te aroaro o te Atua, i riro ei ratou ei aronga mate, i to te kopapa nei, e to te vaerua katoa.",
                "17.": "Ina ra, na te tuakaouanga o te Mesia i akaora i te au tangata ravarai, e tika, te au tangata ravarai, e kua akaoki akaou mai ia ratou ki mua i te aroaro o te Atua.",
                "18.": "Ae, na te reira i akatupu i te tataraara, e ko teia tataraara ra, kare aia e uriia ki roto i te ai, kareka tei kore i tataraara ra, ka uriia aia ki roto i te ai, ei reira te mate vaerua e oki akaou mai ei kia ratou, i na, koia te rua o te mate, ka tipu ke akaouia ratou mei te au mea o te tuatua tika.",
                "19.": "No reira, e tataraara kotou, e tataraara kotou, kua kite ana oki kotou i teia nei au mea, e kare oki e rave i te reira, ka akaapaia kotou, e ka tuku akaakaia kotou ki raro i te rua o te mate.",
                "20.": "Ina ra, te karanga atu nei au, no runga i tetai akairo, te akairo o tona mate anga, i na, e taua ra ra e mate ei aia, ka akapoiriia te ra e kare aia e oronga mai i te marama kia kotou, pera katoa te marama e te au etu, e kare rava e marama i runga i te aro o te enua, mei te taime e vaitataʼi aia i te mate, no nga ora e toru, e tae ua atu ki te taime e tuakaou mai ei mei te mate mai.",
                "21.": "I na, kia tae ki te taime e tuku atu ei aia i tona vaerua, ka aruru mai te mangungu e te uira no tetai au ora e manganui, e ka ngaueue te enua ma te ruketekete, e te au toka i runga i te enua, e to raro ake i te enua, mei ta kotou e kite i teianei e marokiakia me kare ra, ko tetai tua e pakari tikai ïa, ka ngaangaa uaia.",
                "22.": "Ae, ka ngaa tikai i rotopu, e ka kitea te reira a muri ake i roto i te au va o te enua, e kua ungaunga iti rava te reira, ki runga i te enua nei, e i raro ake oki.",
                "23.": "E teianei, e tupu mai te uriia mamaata, e manganui oki te au maunga ka tuku akaakaia ki raro, mei te au ō rai, e e manganui oki te au ngai i teianei tei tuatuaia e, e ō. te ka riro ei maunga, e teitei maata rava atu oki to reira.",
                "24.": "E manganui te au mataara maata te ka ngaangaa, e manganui oki te au oire ke ka takoreia.",
                "25.": "E manganui te au tanumanga te ka tuera, e manganui oki te ka tu mai mei te mate, e manganui te aronga tapu i mate te ka aere mai ki te au tangata e manganui.",
                "26.": "E i na, ko ta te angela teia i tuatua mai kiaku, kua na ko mai oki aia kiaku, ka tae mai te mangungu e te uira no tetai au ora e manganui.",
                "27.": "E kua karanga mai aia kiaku, e te tupu ua ra taua mangungu ra, e te uira, e te uriia, e ka poiri oki te ao katoa nei i roto i nga ra e toru, ko te akaaereanga ïa o teianei au mea.",
                "28.": "E kua tuatua maira te angela kiaku, e manganui te aronga te ka kite i te tupuanga i teianei au akairo e te au mea umere te ka tae mai ki runga i te tua o te enua nei, kia kore rava e tumu e raukaʼi i te tamariki a te tangata kia ekoko.",
                "29.": "Ko te akakoroanga oki teia, kia ora te aronga i akarongo ra, e ko ratou oki tei kore i akarongo ra, kia tae mai te akavaanga tuatua tika kia ratou, e me akaapaia ratou, ei runga rai ia ratou to ratou akaapaanga.",
                "30.": "E teianei, e akamaara, e akamaara e aku au taeake, ko tei mate ra, kua mate ïa iaia uaorai, e ko tei rave i te kino ra, ei runga rai ïa iaia uaorai, e i na, kua rangatira kotou, kua tika ia kotou kia rave i ta kotou ka rave, e i na, oronga mai te Atua i te kite kia kotou, e kua akarangatira oki ia kotou.",
                "31.": "Kua oronga oki aia kia kotou, e kia kite kotou i te meitaki mei te kino, e kua oronga oki aia kia kotou, kia kite kotou i te iki i te ora, me ko te mate, e me rave kotou i te meitaki, ka akaokiia mai kotou ki te meitaki, me kore ra, ka akaokiia mai te meitaki kia kotou, me ko te kino ra, ka akaokiia mai te kino kia kotou."
            },
            "15": {
                "1.": "E teianei, e aku au taeake akaperepere e, i na, te akakite ua atu nei au kia kotou e, kia kore kotou e tataraara, ka vai tanea ua to kotou au are.",
                "2.": "I na, kia kore kotou e tataraara, ka tumatetenga tikai ta kotou au vaine, me tae ki te ra e ngote ei te tamariki i te u o te mama, ka tamata oki kotou i te oro ke, e kare rava e ngai paruruanga e oraʼi. I na, aue oki te vaine nui, ka teiaa oki ratou, e no reira, kare oki e rauka kia oro, ka takatakaiia ratou ki raro, e mate atura.",
                "3.": "Aue oki teianei au tangata tei tuatuaia ko te au tangata o Niphai, kia kore ra ratou e tataraara, me kite oki ratou i teianei au akairo e te au mea umere, te ka akaariia kia ratou, e i na, e au tangata ikiia oki tatou e te Atua, e tika, ko te au tangata o Niphai ko tana ïa i inangaro, e ko tana rai ia i ako pakari, ae, i te au ra e araʼi ratou i ako ei aia, no te mea, e inangaro maata tona ia ratou.",
                "4.": "I na, e aku au taeake, e makitakita maata to kotou i te ngati Lamana no ta ratou rave tamou i te au angaanga kikino no te mea, kua tarevake oki te papaanga a to ratou au metua. Ina ra, kua tae mai te ora kia ratou, na roto i te apii anga a te ngati Niphai, no te reira i akaroa mai ei te Atu to ratou au puke ra.",
                "5.": "Te anoano nei au e kia kite oki kotou e, ko te maata anga ia ratou tei te rave ra ratou i ta ratou au angaanga, e te aaere nei ratou ma te matakite i mua i te aroaro o te Atua, e ma te akono oki i tana au akaueanga, e tana ture, e tana akavaanga, kia tau oki ki te ture a Mose.",
                "6.": "I na, te karanga atu nei au kia kotou, e ko te tuanga maata ia ratou te rave nei i teia, e te tauta nei ratou ma te maroiroi i te arataki mai i te toenga o to ratou au taeake, ki te kite o te tuatua mou, no reira e manganui ratou tei kapitiia mai i te au ra katoatoa.",
                "7.": "E i na, te kite nei oki kotou uaorai, e kua kite kotou i te reira, e ko ratou, tei riro mai ki te kite o te tuatua mou, e kua kite oki i te au mea viivii, e te rikarika, a to ratou au metua, e kua riro ratou i te akarongo i te tuatua tapu, ae, ko te totou a te au peroveta tapu, mei tei tataia, kua arataki te reira ia ratou ki te akarongo i te Atu, e te tataraara, kua riro te akarongo e te tataraara, ei akatuke i to ratou ngakau.",
                "8.": "No reira e manganui oki ratou tei rave i teia, kua kite oki kotou i te reira, e kua mou meitaki, e kare e oriori i roto i te akarongo e i te au mea tei riro ei akaranga atu ia ratou.",
                "9.": "E kua kite katoa oki kotou, e kua tanu ratou i ta ratou au apinga tamaki, e kua mataku tikai ratou, kia rave akaou mai i te reira, ko te ara aea ratou, e te kite nei kotou, e kua mataku ratou i te ara, e i na, ka takatakaiia ratou ki raro, e ka taiaia oki e to ratou au enemi, e kare ratou e rave akaou i ta ratou koke e ta ia ratou no te mea, e akarongo mou to ratou i roto i te Mesia.",
                "10.": "E teianei, no to ratou tu ngaueue kore, i to ratou irinaki anga i roto i te au mea ta ratou e akarongo nei, e no to ratou tu ngaueue kore i te tuatau ka akamaramaiaʼi ratou, i na, ka akameitaki mai te Atua ia ratou, e ka akaroaia to ratou au ra, e kare oki e akamaara akaouia te au ra i araʼi ratou.",
                "11.": "I na, me ka noo rai ratou ma te irinaki kore, ka akaroa rai te Atua i to ratou au ra, e tae mai te tuatau mei tei tuatuaia mai e to tatou ai metua, e pera katoa te peroveta a Zenosa, e te au peroveta e manganui, no runga i te akaoki akaou anga mai o to tatou au taeake, koia te ngati Lamana, ki te kite o te tuatua tika.",
                "12.": "I na, te karanga atu nei au kia kotou, i te tuatau openga, ei reira te taputou a te Atua e tae mai ei ki to tatou taeake, ki te ngati Lamana no atu te au kino e manganui te ka tae kia ratou e no atu e ka arumakiia ratou ki te orau o te enua, e ka kimiia ratou, e ka papaia, e akapueurikirikiia, e kare e ngai e oraʼi, ka aroa rai te Atua ia ratou.",
                "13.": "Ko ta te totou oki teia i akakite mai, e ka aratakiia mai ratou ki te kite o te tuatua mou, koia oki te kite o to ratou Akaora, e to ratou tiaki maata e te tika, e ka tatauia ratou ki roto i tana ra anana.",
                "14.": "No reira te karanga atu nei au kia kotou, e ngari ake ratou ia kotou me kore kotou e tataraara.",
                "15.": "Naringa kua akaariia mai te angaanga umere kia ratou tei akaariia kia kotou na, kia ratou ko tei noo i te irinaki kore, no te peu oki a to ratou ai metua, te kite nei kotou i teianei, e kare rava ratou e noo akaou ana ma te irinaki kore.",
                "16.": "No reira te tuatua maira te Atu, kare au e akapou takiri ia ratou, kareka ra, kia tae ki te ra o toku nei pakari, e oki akaou mai ei ratou kiaku, te tuatua maira te Atua.",
                "17.": "E teianei, te tuatua maira te Atu no runga i te au tangata ngati Niphai. Kia kore ra ratou e tataraara, e akono i toku nei anoano, ka takore takiri au ia ratou, te tuatua maira te Atua, no to ratou akarongo kore, no atu e eaa te au angaanga mamaata tei raveia e au ki rotopu ia ratou, e tika oki, te ora nei te Atua, e ka tupu teianei au mea, te tuatua maira te Atu."
            },
            "16": {
                "1.": "E teianei, e manganui tei akarongo i te tuatua a Samuela te ngai Lamana, tei tuatua mai mei runga i te patu o te oire. E ko tei akarongo ra, kua kimi akera ia Niphai, e kia kitea aia e ratou ra, kua aaki iora i ta ratou au ara ki mua iaia, e kare oki i patoi akaou, e kua inangaro oki e kia bapetizoia ratou ki te Atu.",
                "2.": "Kareka ra, tei kore i inangaro kia akarongo i te tuatua a Samuela, kua riri ratou kiaia, e kua pei akera iaia ki te toka i runga i te patu, e manganui oki tei ana atu iaia i tona tu ua anga i runga i te patu, ina ra, tei iaia te Vaerua o te Atua, no reira, kare atura aia i pakia e te toka e te kakao ana katoa.",
                "3.": "I teianei, kia kite ratou i te reira, e kare e rauka ia ratou kia ta atu iaia, kua akarongo maira tetai pae ki tana tutua, e kua aere atura kia Niphai kia bapetizoia ratou.",
                "4.": "E i na, te bapetizo ua ra a Niphai, e ma te totou, e te ako ra, i te kapiki anga ki te au tangata e, e tataraara, kia kite oki ratou e, te vaitata maira te aereanga mai o te Mesia.",
                "5.": "I te akakite anga kia ratou i te au mea e vaitata rava i te tae mai e kia kite oki ratou, kia akamaara i te tuatau e tae ei mei tei akakite takereia kia ratou, no reira ko te aronga i akarongo i te tuatua a Samuela, kua aere atura kiaia kia bapetizoia, kua aere mai oki ratou ma te tataraara, e te aaki anga i ta ratou au ara.",
                "6.": "Kareka te tuanga maata ia ratou, kare ratou i akarongo i te au tuatua a Samuela, no reira kia kite ra ratou, e kare e rauka ia ratou kia ta iaia, kua kapiki atura ratou ki to ratou rangatira, na ko atura, E rave mai iaia e tapeka, e i na, e tiaporo oki tona, e no te mana oki o te tiaporo i roto iaia, no reira kare e mate ia tatou i te toka, e te ana, no reira, e rave atu iaia, e tapeka atu, e apai ke atu iaia.",
                "7.": "E te aere atura ratou e opu iaia, kua rere maira aia mei runga mai i taua patu ra, e kua oro ke atura ki vao mai i to ratou enua, ae, ki tona enua tikai, e kua akamata akera i te ako e te totou ki roto i tona ra iti tangata tikai.",
                "8.": "E i na, kare rava aia i rongo akaouia ki roto i te ngati Niphai, ko teia oki te tuatua no te au tangata nei.",
                "9.": "E ope akera te varu ngauru ma ono o te mataiti i te tutaraanga o te au akava i rungao i te au tangata o Niphai.",
                "10.": "E ope katoa iora te varu ngauru ma itu o te mataiti, i te tutaraanga o te au akava, ko te tuanga maata o te au tangata, te noo ra ratou i to ratou parau, e te viivii, kareka te tuanga meangiti te aere ra ratou ma te tiratiratu i mua i te aroaro o te Atua.",
                "11.": "Ko to ratou akanoo anga teia i roto i te mataiti varu ngauru ma varu i te tutaraanga o te au akava.",
                "12.": "E i roto i te varu ngauru ma varu o te mataiti i te tutaraanga o te au akava, kare e tuke maata, mari ra, kua akamata te tangata kia marokiakia i te rave anga i te ara, e te au mea tei kore i tau i te akaueanga a te Atua.",
                "13.": "Kareka kia tae ki te iva ngauru o te mataiti i te tutaraanga o te au akava kua orongaia mai tetai au akairo mamaata ki te au tangata, ma te au mea umere, e i na, kua akamata iora te tuatua a te peroveta i te tupu.",
                "14.": "Kua mama maira te au angela ki te au tangata kite pakari, e kua akakite maira kia ratou i te tuatua meitaki o te rekareka maata; ei roto in teianei mataiti i akamataʼi te tupu i te au tuatua i tataia ra.",
                "15.": "Ina ra, te tupu maira te marokiakia o to ratou ngakau, mari ua ko te tuanga tei mou i te akarongo o te ngati Niphai e te ngati Lamana, e kua akamata ratou kia irinaki ki to ratou uaorai maroiroi e to ratou uaorai pakari i te na ko anga e,",
                "16.": "Te vai ra tetai au mea ka tika i to ratou manako anga i rotopu i teia au mea e manganui, kareka i teianei, te kite nei tatou e kare teia au angaanga umere e tupu mei tei tuatuaia.",
                "17.": "E kua tupu akera to ratou tauetono anga tetai ki tetai, i te na ko anga e,",
                "18.": "Kare rava e tau e kia aere mai tetai tangata mei te Mesia, e mei te mea e tika, e tamaiti aia na te Atua, te Metua o te rangi e te enua nei, mei tei tuatuaia, eaa i reira aia i kore ei e akaari mai iaia kia tatou nei, mei ia ratou oki tei noo ki Ierusalema ra?",
                "19.": "Ae, eaa oki aia i kore ei e akaari mai iaia kia tatou i teianei enua, mei tana oki e akakite iaia uaorai ki te enua i Ierusalema?",
                "20.": "Ina ra, te kite nei tatou e tuatua kino rava teia, tei apiia mai kia tatou e to tatou ai metua, ei tumu no tatou e irinaki atu ei ki tetai au mea umere te ka tupu a muri atu, eiaa ra i rotopu ia tatou nei mari ra, ei te enua mamao, ki tetai enua kare tatou i kite ana, ei reira ratou ka akapoiri ua mai ei ia tatou, no te mea, kare oki e rauka ia tatou i te akara mata kia kite tatou e, e tika.",
                "21.": "E na roto i te ravenga pakari, e te tamoemoe a te vaerua kino, ka rave ua i te au angaanga ngaro kia kore tatou e marama i te akakauraro ua ia tatou ki raro i ta ratou au tuatua, e kia tavini atu tatou kia ratou, no te mea, ka irinaki atu kia ratou ei apii ia tatou i te tuatua, e me akatika tatou, ka na reira ratou i te akapoiri ia tatou i te au ra o to tatou oraanga nei.",
                "22.": "E manganui ua atu rai te au mea ta te tangata i akamanako i roto i to ratou ngakau, tei riro ei mea neneva e te puapinga kore, e kua kino tikai ratou, no te mea, te taoriori ra a Satani ia ratou, kia rave maro ratou i te kino, ae, kua aere atu aia na mua ia ratou kia totoa i te rongo o te pekapeka ki runga i te enua katoatoa, kia raukaʼi iaia te akamarokiakia i te ngakau o te au tangata, kia patoi atu i te mea meitaki te ka tae mai.",
                "23.": "E kua akangaropoina i te au akairo e te au mea umere tei raveia i rotopu i te au tangata o te Atua, e te au semeio e manganui ta ratou i rave, kua rauka ra ia Satani te ngai maata rava i roto i te ngakau o te au tangata i runga i te enua katoa.",
                "24.": "E ope iora nga mataiti e iva ngauru i te tutaraanga o te au akava i rungao i te au tangata o Niphai.",
                "25.": "Ko te openga oki teia i te puka a Hilamana, mei tei tataia i te akapapaanga o Hilamana e tana au tamariki."
            }
        }
    },
    "3-ne": {
        "meta": {
            "slug": "3-ne",
            "name": "Niphai Toru",
            "chapterWord": "Pene"
        },
        "chapters": {
            "1": {
                "intro": "E ko Hilamana oki te tamaiti a Hilamana, koia oki te tamaiti a Alama te tamaiti oki a Alama, e uanga oki no Niphai te tamaiti a Lihai tei aere mai mei Ierusalema mai, i te mataiti mua i te au o Zedekia, te ariki o Iuda.",
                "1.": "E teianei, kia tae akera ki te iva ngauru ma tai o te mataiti, ka ono anere mataiti i reira mei te ra i akaruke ei a Lihai ia Ierusalema, e i taua mataiti rai ko Lakonea te akavanui, e te kavana o te enua katoatoa.",
                "2.": "Kua aere atu a Niphai, te tamaiti a Hilamana, ki vao i te enua ko Zarahemela, e kua oronga mai i te ikuikuanga ki tana tamaiti kia Niphai, ko tana mataiapo oki ia, kia akono i te au papa veo, e te au akapapaanga katoatoa tei akonoia, e tetai au mea tapu tei akonoia, mei te akarukeanga a Lihai ia Ierusalema.",
                "3.": "E kua taka ke atu aia ki vao mai i te enua, me kua aere aia kiea, kare e tangata i kite, e kua akono tana tamaiti i te au akapapaanga, ei mono i tona ngai, ko te akapapaanga o teia au tangata.",
                "4.": "E tae akera ki te akamata anga o te iva ngauru ma rua o te mataiti, e i na, kua akamata akera te totouanga a te au peroveta i te tupu, kua akamata akera te au akairo mamaata, e te au semeio mamaata i te tupu i rotopu i te au tangata.",
                "5.": "Ina ra, te karanga nei tetai pae, e kua topa te taime no te tupuanga o te au tuatua mei tei tuatuaia e Samuela te ngati Lamana.",
                "6.": "Kua akamata akera ratou i te rekareka ki to ratou au taeake i te na ko anga atu e, e teianei kua topa te tuatau, e kare ua te tuatua a Samuela i tupu, no reira, ko to kotou rekareka, e to kotou akarongo no runga i teia au mea nei, e mea puapinga kore ïa.",
                "7.": "E kua akatupu akera ratou i tetai manamanata i roto i te orau o te enua, e ko te aronga tei irinaki, kua akamata akera i te tumatetenga, ko te kore aea te au mea tei tuatuaia e tupu.",
                "8.": "Ina ra, kua tapapa marie atu rai ratou, no te ra, e te po e te ra oki, e mei te mea oki, e ko tai ra, e kare e po, kia kite ei ratou e, kare to ratou akarongo i puapinga kore ana.",
                "9.": "E teianei, kua akataka te au tangata akarongo kore i tetai ra, no te aronga tei irinaki i teia au tuatua nei, ka tamateia, me kare te akairo e tupu, mei tei tuatuaia mai e Samuela te peroveta.",
                "10.": "E teianei, kia kite a Niphai te tamaiti a Niphai i teia kino maata e tona au tangata, kua tumatetenga tikai tona ngakau.",
                "11.": "Kua aere atura aia ki vao, e kua tipapa atura ki runga i te one, e kua kapiki atura ki tona Atua, no tona au tangata, ae, no te aronga te ka taiaia, no to ratou akarongo i te au tuatua a to ratou ai metua.",
                "12.": "E kua kapiki atu aia ki tona Atua ma te ririnui taua ra katoa ra, e kua tae maira te reo o te Atu kiaia na ko maira:",
                "13.": "Ka akateitei ana i toou upoko ki runga e kia rekareka oki, e i na, kua tae oki te tuatau i teianei, i teia po nei, ka orongaia mai ei te akairo, e apopo au e tae mai ei ki te ao nei, ei akakite ki to te ao nei e, ka akatupu au i te au mea katoatoa taku i akakite ki te vaa o taku au peroveta tapu.",
                "14.": "I na, te aere mai nei au ki oku tikai, ei akatupu i te au mea katoatoa taku i akakite atu ki te au tamariki a te tangata nei, mei te akatumuangaia o te ao nei, e kia rave oki i te anoano o te Metua, e to te tamaiti, i to te Metua, noku nei oki, e i to te tamaiti no toku nei kopapa. E i na, kua tae oki te tuatau, e i teianei po e orongaia mai ei te akairo.",
                "15.": "E tupu akera te tuatua tei tuatuaia mai kia Niphai, mei tei tuatuaia maira, i na oki, tei te topaanga o te ra ra, kare ïa e poiri, kua akamata iora te tangata i te poitirere, no to mea, kare oki e poiri i tae mai i te aereanga mai o te po.",
                "16.": "E manganui te aronga, kare i akarongo ana i te tuatua a te au peroveta, tei inga ki te one, e mei te mea ra e, kua mate, no te mea, kua kite oki ratou e, ko te ravenga maata ta ratou i akono e mate ei te aronga tei akarongo atu i te tuatua a te au peroveta, kua puapinga kore te reira, e kua tupu oki te akairo tei orongaia mai.",
                "17.": "E kua akamata iora ratou i te kite e, te vaitata maira te taime e tae mai ei te Tamaiti a te Atua, i na, ko te au tangata katoatoa i runga i te enua, mei te opunga ki te itinga, mei te enua ki tokerau, e te enua oki ki tonga, kua poitirere tikai ratou, e kua inga iora ki te one.",
                "18.": "Kua kite oki ratou e, kua akakite takere ana te au peroveta i teia au mea nei, i te au mataiti e manganui, e ko te akairo te ka tae mai, kua tae mai ïa i teianei, kua akamata iora ratou i te mataku no ta ratou au ara, e to ratou akarongo kore.",
                "19.": "E kare akera e poiri i taua po katoa ra, kua marama ra mei te mea ra, e avatea. E kua kake mai oki te ra, i tera mai popongi mei tana rai i matau i te aere, e kua kite iora ratou e, ko te ra ïa e anau ei te Atu, no te au akairo oki tei kiteaia.",
                "20.": "E tupu akera te au mea katoatoa, mei tei tuatuaia e te au peroveta.",
                "21.": "E kua mama maira tetai etu ou, mei tei tuatuaia ana.",
                "22.": "E mei te reira tuatau maira, kua akatupu iora a Satani i te pikikaa ki roto i te ngakau o te au tangata, kia akamarokiakia ia ratou, kia kore ratou e irinaki atu ki te au akairo e te au mea umere ta ratou i kite ana, i na, kare e tangata i akarongo atu i tana au pikikaa e te akavare, kua ariu mai ra te maataanga o te tangata e kua akarongo atu i to ratou Atua.",
                "23.": "E kua aere atura a Niphai e tetai au tangata e manganui, ki rotopu i te au tangata i te bapetizo anga ia ratou kia tataraara, e e maata ta ratou ara i akakoreia i taua ra ra. E kua akamata akaou te au tangata i te noo ma te au i runga i te enua.",
                "24.": "Kare atura e pekapeka akaou, mari ra e toko iti ua, tei akamata i te ako, ma te akakite atu i te au tuatua tei tataia ra, e kare oki e puapinga akaou kia akonoia te ture a Mose. I teianei, kua tarevake ratou, kare oki ratou i marama i te tuatua i tataia ra.",
                "25.": "Ina ra, kua akaariuia mai ratou, e kua kite iora ratou i to ratou uaorai tarevake, kua akakite pu uaia mai te reira kia ratou, e kare i tupu ake te ture, ina ra, ka ope te reira i te tupu, i na, kua tae mai oki te tuatua kia ratou e, ka ope te reira i te tupu, ae, ko tetai iota e tetai vaʼi meangiti poepoe o te ture nei, kare ïa e kore, e ope takiri ïa i te tupu, no reira, i teia mataiti rai i kiteaʼi to ratou tarevake, e kua aaki ua i to ratou tarevake.",
                "26.": "E ope akera te iva ngauru ma rua o te mataiti i te apai anga mai i te tuatua mataora ki rotopu i te au tangata, no te akairo tei tae mai kia ratou, mei tei tuatuaia e te au totou a te au peroveta tapu.",
                "27.": "E ope katoa akera te iva ngauru ma toru o te mataiti ma te au, mari ua ra, te pupu keikeia a Katianetona, tei noo ki te maunga, ko tei akapekapeka i te enua, e no te maroiroi maata o to ratou au punanga, e to ratou au ngai muna, kare atu nei o te tangata mana kia akavi ia ratou, e maata ta ratou au tangata i ta ana, e kua maata rai oki te au tangata tei mate.",
                "28.": "E tae akera ki te iva ngauru ma a o te mataiti, kua tupu mai ratou ki te maata anga, no te mea, e manganui te aronga orureau i roto i te ngati Niphai tei piri atu kia ratou, na te reira i apai mai i te tumatetenga ki te ngakau o te ngati Niphai tei noo ki te enua.",
                "29.": "E kua tumatetenga katoa te ngati Lamana, no te mea, e manganui ta ratou au tamariki tei tupu mai, e kia pakari mai ratou, kua riro ia te tika ia ratou, e kua arataki keia e tetai o te ngati Zoroma, na roto i ta ratou pikikaa anga, e te au tuatua akareka, kia piri ratou ki te pupu keikeia o Katianetona.",
                "30.": "No reira, e kino katoa to te ngati Lamana, e kua akamata iora to ratou akarongo e to ratou tuatua tika i te paruparu, no te mea kua viivii rava te uki ou."
            },
            "2": {
                "1.": "E tae akera ki te iva ngauru ma rima o te mataiti, kua akamata iora te tangata i te akangaropoina i te au akairo e te au mea umere, ta ratou i akarongo ana, e kua akamata iora kia iti, e kia iti ua atu to ratou poitirere i te akairo e te au mea umere no te rangi mai, e i na, kua maro akaou to ratou ngakau, e kua poiri to ratou manako, e kua akamata i te irinaki kore i te au mea ravarai ta ratou i kite e ta ratou i akarongo.",
                "2.": "E kua manako akera ratou i tetai au mea puapinga kore i roto i to ratou ngakau e, kua raveia taua au mea e te tangata e e te mana o te tiaporo, kia arataki ke e kia akavare i te ngakau o te tangata nei. E kua rauka oki ia Satani te ngakau o te au tangata e kua akapoiri akera i to ratou mata, e kua arataki ke ia ratou kia irinaki e, ko te apiianga o te Mesia e mea neneva ïa e te puapinga kore.",
                "3.": "E kua tupu akera te maroiroi o te tangata i te rave i te au mea viivii, e te rikarika, e kare rava ratou e irinaki akaou e, e au akairo tetai e e au mea umere, te ka orongaia mai, e kua aere iora a Satani, i te arataki ke anga i te ngakau o te tamariki, i te timata anga ia ratou, e ma te maro anga atu ia ratou kia rave i te kino i te enua nei.",
                "4.": "E kua ope iora te mataiti iva ngauru ma ono, e te iva ngauru ma itu e te iva ngauru ma varu, e te iva ngauru ma iva.",
                "5.": "E ope katoa oki te anere anga o te mataiti mei te au ra o Mosaia, te ariki ki rungao i te au tangata o te ngati Niphai.",
                "6.": "Ka ono anere ma iva mataiti i teianei mei te akaruke anga a Lihai ia Ierusalema.",
                "7.": "E ka iva mataiti i teianei mei te tupu anga o te au akairo, tei tuatuaia e te au peroveta, e ka tae mai te Mesia ki te ao nei.",
                "8.": "I teianei, kua akamata iora te ngati Niphai i te tatau i to ratou taime mei teia tuatau i orongaia mai ei te akairo no te aereanga mai o te Mesia, no reira, kua topa e iva mataiti.",
                "9.": "E ko Niphai, koia te metua o Niphai tei mou i te akapapaanga, kare rava aia i oki mai ki te enua ko Zarahemela, e kare rava aia i kitea i runga i te enua katoa.",
                "10.": "Te noo kino ua ra te tangata, kua ngaro takiri te au akoanga e te au totou anga tei tukuia mai kia ratou, e kua ope akera te ngauru o te mataiti, e te ngauru ma tai o te mataiti, i te ara.",
                "11.": "Kia tae ki te ngauru ma toru o te mataiti, kua akamata iora te pekapeka e te tamaki i roto i te au enua katoa, no te mea, kua maata rava te pupu keikeia o te Katianetona, e kua ta i te au tangata e manganui e kua akatanea i te au oire e manganui e kua totoa i te mate kia maata, e te akamaringi anga toto ki to te enua katoa, e no reira, kua rave te au tangata ravarai to te ngati Niphai e to te ngati Lamana i ta ratou apinga tamaki e aru atu ia ratou.",
                "12.": "No reira, ko te au ngati Lamana katoatoa tei ariu ki te Atua, kua aru atura i to ratou au taeake, koia te ngati Niphai, e kua ruru iora ki te ngai okotai, no to ratou uaorai ora, e ta ratou vaine, e ta ratou au tamariki, kia tamaki atu ki te Katianetona, ae, kia vai rai oki ta ratou tika e to ratou tika anga ki te akonoanga e ta ratou oki e akamori ra, i to ratou tiama anga e to ratou rangatira anga.",
                "13.": "I mua ake ka ope atu ei te ngauru ma toru o te mataiti, kua akoia mai te ngati Niphai no te mate maata te ka tae kia ratou no teia tamaki nei, te ka riro ei mea rikarika tikai.",
                "14.": "Ko te ngati Lamana tei kapiti atu ki te ngati Niphai, kua tatauia ratou ki roto i te ngati Niphai.",
                "15.": "E to ratou taumaa kua apaina keia te reira ia ratou, e kua teatea to ratou pakiri mei to te ngati Niphai rai.",
                "16.": "E ko ta ratou au tamaroa ou e te au tamaine e taurekareka tikai, e kua kapiti katoaia ratou ki te ngati Niphai, e kua tuatuaia ratou e, e ngati Niphai, e ope akera te ngauru ma toru o te mataiti.",
                "17.": "E tae akera ki te akamataanga o te ngauru ma a o te mataiti te vai rai te tamakianga i rotopu i te ngati Niphai e te anana keikeia, e mea rikarika tikai, e kua rauka mai i te au tangata o Niphai te maroiroi, e kua arumaki atu i te au keikeia ki vao mai i to ratou enua, e kua oro atu te keikeia ki te maunga, e ki roto i to ratou au ngai muna.",
                "18.": "E ope akera te ngauru ma ā o te mataiti. E kia tae akera ki te ngauru ma rima o te mataiti kua oki akaou mai ratou, e tamaki ki te au tangata o Niphai, e no te kino oki o te au tangata o Niphai, e ta ratou akatupu pekapeka, e te tauetonoanga, kua autu te keikeia ki runga ia ratou.",
                "19.": "E ope akera te ngauru ma rima o te mataiti, te noo rai te tangata i roto i te au tumatetenga e manganui, e te tautau ua ra te koke o te mate ki runga ia ratou, e kua vaitata rava ratou i te akapouia e te reira, no ta ratou ara oki."
            },
            "3": {
                "1.": "E teianei, e tai ngauru ma ono mataiti mei te tae anga mai o te Mesia, kua tae mai tetai episetole mei te arataki e te kavana o te anana keikeia kia Lakonea te kavana o te enua, e teia te au tuatua tei tataia ki roto, i te na ko anga mai e,",
                "2.": "Kia Lakonea te kavana maata, e te ngateitei o te enua, e i na, te tata atu nei au i teia episetole kia koe, e kia oronga atu kia koe i te akangateitei maata, no toou tu ngaueue kore, e to toou au tangata katoa, i te mou anga i te au mea katoa, ta kotou e manako e, e tika, e rangatiraʼi kotou, ae, te tu meitaki ua ra koe, e mei te mea ra, e te tauturuia ra kotou e te rima o te Atua, no te paruru ia kotou, e ta kotou au apinga katoa e to kotou enua, me kore ra, te au mea tei rauka ia kotou.",
                "3.": "E tangi tikai au e Lakonea ngateitei, no te neneva ia koe i te manako e, ka tu kotou ki mua i te au tangata mataku kore e manganui tei raro ake i taku akaaereanga. I na, kua papa to ratou au apinga tamaki, i te tiaki ua nei ratou i te tuatua e, E aere ki raro i te ngati Niphai, e e akapou ia ratou.",
                "4.": "E kua kite oki au i to ratou vaerua autu kore, e kua akapapuia mai te reira i roto i te tamaki, e no to ratou makitakita mutu kore kia kotou no te maata o ta kotou au tarevake ta kotou i rave kia ratou, no reira me aere mai ratou ki raro nei ia kotou, ka takore takiri ia kotou.",
                "5.": "No reira au i tata atu ei i teia eposetole, e kua topiriia e toku uaorai rima, ma te aroa atu ia kotou, no to kotou tu ngaueue kore ki ta kotou i manako e, e mea tika, e to kotou ngakau toa i roto i te tamaki.",
                "6.": "No reira, te tata atu nei au kia koe, kia tuku mai i to kotou au oire, to kotou au enua e te au mea tei rauka ia kotou, ki toku au tangata, me kare kotou e omai, ka aravei kotou i te koke e te akapou anga te ka tae mai kia kotou.",
                "7.": "Koia oki, e piri mai kotou kia matou, e kia taokotai tatou, e kia matau kotou ki ta matou angaanga ngaro, e kia riro ei taeake tikai no matou, e kia aite tikai mei ia matou nei, auraka ei tuikaa, e taeake ra, e ei au toko rua no ta matou au mea ravarai.",
                "8.": "E teianei, te taputou nei au kia kotou, me ka rave kotou i teia ma te taputou, kare kotou e akapouia, me kore ra kotou e akapera, te taputou atu nei au kia kotou, a te marama apopo, ka akaue au i toku nuku kia aere atu kia kotou, e kare rava ratou e tāpū i to ratou rima, e kare oki e akaora i tetai, mari ra kia ta ia kotou, e ka akatopa ratou i te koke ki runga ia kotou e kia pou takiri.",
                "9.": "E i na, ko au oki teia ko Kitiani, ko au oki te kavanga o teia aronga ngaro o Katianetona, ko te angaanga oki a teia aronga nei, kua kite au e, e tika, no te au ra taito rava teia angaanga e kua orongaia mai kia matou nei.",
                "10.": "Te tata atu nei au i teia episetole kia koe e Lakonea, e ma te inangaro e kia tuku mai kotou i toou enua, e tei rauka ia kotou, ma te kore e akamaringi i te toto, e kia rauka i toku au tangata ta ratou tika e te kavamani, ko tei akaruke ia kotou, no to kotou kino, i te rave anga atu i to ratou tika i te akatereanga, e me kore kotou e rave i teia, ka tutaki au i to ratou tarevake. Ko au ko Kitiani.",
                "11.": "Kia kite ra a Lakonea i teia episetole, kua poitirere tikai aia, no te akama kore o Kitiani, i te umuumu anga mai i te enua o te ngati Niphai, e ma te akamataku i te au tangata, e ma te akaokoanga i te tarevake, ko tei oro ke atu e kua piri ki roto i te aronga kino e te keikeia.",
                "12.": "E teianei, e tangata tuatua tika oki a Lakonea kavana, e kare rava aia e mataku ua atu i te tuatua akamataku a te keikeia, no reira, kare aia i akarongo atu i te episetole a Kitiani, te kavana o te pupu keikeia, ina ra, kua akakite atu aia ki tona au tangata, kia pati atu ki te Atua no te maroiroi no te tuatau e tae mai ei te keia kia tamaki ia ratou.",
                "13.": "Kua tono atura aia i te karere ki te au tangata katoatoa kia akaputuputu mai i ta ratou au vaine ki te ngai okotai, e ta ratou au tamariki, ta ratou au mamoe, e ta ratou au puakatoro, e te au apinga katoatoa mari ua ko te enua, ki te ngai okotai.",
                "14.": "E kua akaue atura aia kia patu ia tetai punanga no ratou e ko te maroiroi o te reira, ei mea pakari tikai. E kua akaue atu aia i te au nuku o te ngati Niphai e te ngati Lamana, e ratou pouroa tei kapitiia mai ki te ngati Niphai, kia akanooia ratou ei tiaki, e ei akara i te aerenga mai o te keikeia i te po e te ao.",
                "15.": "Ae, kua tuatua atura aia kia ratou, Te ora ra te Atu, kia kore kotou e tataraara i ta kotou au ara, e ma te kapiki atu ki te Atua, kare rava kotou e akaoraia i te rima o taua aronga keikeia o Katianetona ra.",
                "16.": "E no te maata e te umere o te au tuatua e te au totou a Lakonea, kua mataku te au tangata, e kua taokotai iora ratou ma te maroiroi kia akono i te au tuatua ravarai a Lakonea.",
                "17.": "E kua iki akera a Lakonea i te au rangatira i runga i te au nuku o te ngati Niphai, ei akaaere ia ratou i te tuatau e tae mai ei te keikeia mei roto mai i te metepara kia ratou.",
                "18.": "E ko te tangata maata i te au rangatira e te akaaere o te au nuku o te ngati Niphai tei ikiia, ko Kititoni tona ingoa.",
                "19.": "E angaanga matau rai teia i roto i te ngati Niphai, kia ikiia tetai rangatira maata no ratou, mei te mea e, e tangata aia, tei iaia te vaerua o te eeuanga, e to te totou anga, no reira teia Kititoni i ikiiaʼi no te mea e peroveta maata aia, mei te akavanui katoa oki.",
                "20.": "E teianei, kua tuatua maira te tangata kia Kititoni. E pure koe ki te Atua, e kia aere tatou ki te maunga, e ki roto i te metepara, e kia ta atu te au keikeia, e kia akapou atu ia ratou ki to ratou uaorai enua.",
                "21.": "Ina ra, kua tuatua mai a Kititoni kia ratou, kare te Atua e akatika, me ka aere tatou kia ratou, ka oronga te Atua ia tatou ki to ratou rima, no reira, e teateamamao ua tatou i rotopu i to tatou uaorai enua, e ka akaputuputu mai tatou i to tatou au nuku ki te ngai okotai, e kare tatou e aere atu kia ratou, mari ra, ka tiaki tatou ia ratou me aere mai kia tatou nei, te ora nei te Atua, me rave tatou i teia, ka tuku mai aia ia ratou ki to tatou nei rima.",
                "22.": "E tae akera ki te pae openga o te mataiti tai ngauru ma itu, kua kako rava akera to te enua i te tuatua a Lakonea, e kua apai maira i to ratou au oroenua, e to ratou kariota, e ta ratou anana puakatoro, e ta ratou anana mamoe, e ta ratou au sitona, e ta ratou au apinga, e kua aere maira e tauasani ua atu, e i te ngauru o te tauasani, e tae ua atura ki te ngai tei akatakaia e kia putuputu ei ratou, no te paruru anga ia ratou mei to ratou au enemi.",
                "23.": "E ko te enua tei akatakaia ko Zarahemela ïa, e te enua ko Bounetifula e tae ua atu ki te kena i rotopu i te enua ko Bounetifula e te enua ko Desolationa.",
                "24.": "E manganui tikai te tauasani anga o te au tangata tei tuatuaia te ngati Niphai tei akaputuputu mai ki tera ngai. Kua akaue akera a Lakonea, e kia akaputuputu mai ratou ki te enua ki apatonga, no te taumaa i te enua i apatokerau.",
                "25.": "E kua maani akera i tetai punanga no ratou ei paruru i to ratou au enemi, e kua noo iora ratou ki te enua okotai, e i te ngai okotai, no te mataku oki i te tuatua a Lakonea, kua tataraara iora i ta ratou au ara, e kua pure atura ki to ratou Atua e kia akaora ia ratou me tae te tuatau e tae mai ei to ratou enemi e tamaki ia ratou.",
                "26.": "Kua tumatetenga tikai ratou no to ratou au enemi. E kua akaue iora a Kititoni kia maani i tetai apinga tamaki na ratou, i te au tu ravarai, ma te akamaroiroi ia ratou i te rakei tamaki e te paruru mei tana i akakite mai."
            },
            "4": {
                "1.": "E tae akera ki te pae openga o te mataiti tai ngauru ma varu, kua teateamamao te nuku o te keikeia no te tamaki, e kua aere maira mei runga mai i te au tuaivi, te au maunga, e no te metepara oki mei to ratou punanga ketaketa, e to ratou ngai ngaro, e kua akamata kia rave i te au enua, to apatonga e to apatokerau, e kua rave i te au enua tei akarukenaia e te ngati Niphai, e te oire oki i akarukenaia.",
                "2.": "Ina ra, kare e manu taetaevao i taua au enua ra tei akarukenaia e te ngati Niphai, e kare oki a te keikeia manu taetaevao mari ua ra tei roto i te metepara.",
                "3.": "Kare atura e rauka i te keikeia kia aere akaou no te kore oki e kai, kua akatanea oki te ngati Niphai i to ratou enua, kua akaputuputu oki i ta ratou au manu e ta ratou au apinga, e tei roto ratou i te ngai okotai.",
                "4.": "No reira, kare atura a te keikeia ravenga kia noni, e kia rauka mai tetai kai na ratou, mari ra kia aere mai e tamaki atea ua ki te ngati Niphai, e no tei ruruia te ngati Niphai ki te ngai okotai, e no te maata oki ia ratou, e kua akapapa oki ratou i te au mea katoatoa, te au oroenua, te au puakatoro, e te au tu manu ravarai, kia rava no te tuatau e itu mataiti, e te manako ra oki ratou, e kia akapou takiri i te aronga keikeia mei runga i te enua nei. E ope akera te ngauru ma varu o te mataiti.",
                "5.": "E tae akera ki te ngauru ma iva o te mataiti, kua akara a Kitiani e mea tau kia aere aia e tamaki ki te ngati Niphai no te mea, kare a ratou ravenga e oraʼi ratou, mari ra, kia noni, kia aru, e kia ta i te tangata.",
                "6.": "Kare ratou i totoa ia ratou ki te orau o te enua kia tanu i te sitona, ko te aere mai aea te ngati Niphai ki runga ia ratou e ta ia ratou, no reira, kua akaue a Kitiani ki tona nuku e i teia mataiti ka aere ratou ka tamaki i te ngati Niphai.",
                "7.": "E tei te ono o te marama i aere mai ei ratou kia tamaki, e i na, e ra rikarika rava te ra i aere mai ei ratou kia tamaki, e kua tatuaia ratou ki tei tau no te keikeia, e kiri mamoe tei to ratou taukupu, e kua parai ia ratou ki te toto, e kua varuia to ratou upoko, e paruru katu oki to ratou, e mea rikarika tikai te akaraanga o te nuku o Katiani, no to ratou rakei oki, e no to ratou paraianga ia ratou ki te toto.",
                "8.": "I te kite anga te nuku o te ngati Niphai i te tu o te nuku o Katiani, kua topa iora ratou ki raro, ma te kapiki atu ki to ratou Atua e kia akaora ia ratou, mei roto mai i te rima o to ratou au enemi.",
                "9.": "Kia kite ra te nuku o Katiani i teia angaanga, kua aoa ratou ma te reo maata, no to ratou rekareka, kua manako oki ratou e, kua mataku te ngati Niphai, no te rikarika i to ratou vaeau.",
                "10.": "Ina ra, kua poitirere tikai ratou kia kite e, kare te ngati Niphai i mataku ia ratou, kua mataku ra ratou i to ratou Atua, e kua pati atu kiaia kia tauturu mai ia ratou, e i na, kia oro maira te nuku o Kitiani ki runga ia ratou, kua papa takere ratou kia aravei mai ia ratou, ae, na roto i te maroiroi o te Atua kua tamaki atu ratou ia ratou.",
                "11.": "Kua akamata te tamaki i te ono o te marama, e mea rikarika tikai teia tamaki anga, ae, e mea rikarika rava teia ta anga tangata, kare rava i kitea ana tetai tamaki anga mei teia i roto i te au tangata o Lihai mei tona akaruke anga ia Ierusalema.",
                "12.": "E no atu te au taputou a Kitiani e te au tuatua akamataku ana ra, e i na, kua autu te ngati Niphai ki runga ia ratou e kua oki ratou mei mua atu ia ratou.",
                "13.": "Kua akaue iora a Kititoni i tona nuku e kia ta ia ratou e tae atu ki te au kotinga o te metepara, e auraka rava e akaora i tetai te ka rauka ia ratou i te pae, e kua arumaki rai ratou ia ratou e kua ta ia ratou, e tae ua atu ki te kotinga o te metepara, e akatupu ua atu ratou i te akaueanga a Kititoni.",
                "14.": "Ko Kitiani oki ko tei tu e kua ta, ma te maroiroi tikai, kua arumakiia aia i tona oro anga, e no te maata o tana tamaki anga, kua paruparu aia e kua taiaia, e ko te openga teia i te anana keikeia o Kitiani.",
                "15.": "E kua oki akaou maira te nuku o te ngati Niphai ki to ratou punanga tikai. E kua ope akera te mataiti rua ngauru.",
                "16.": "E i te rua ngauru ma tai o te mataiti, kare ratou i aere mai e tamaki, kua aere mai ra ratou na te au tua ravarai kia takapini i te au tangata o te ngati Niphai, e ma te manako oki, e kia arai ratou i te au tangata o te ngati Niphai mei to ratou au enua e ma te koropini ia ratou i te au tua ravarai, e me ka rauka ia ratou kia akataka ke mai ia ratou mei te au tika anga o vao, ka rauka ngoie ua ia ratou kia autu ki rungao ia ratou kia tau ki ta ratou i akakoro.",
                "17.": "I na, kua iki akaou ratou i tetai arataki ou no ratou, ko Zemanaria te ingoa, na Zemanaria oki teia angaanga i rave.",
                "18.": "Ina ra, e tua meitaki teia no te ngati Niphai, kare e rauka i te keikeia kia arai e kia roa, kia rauka mai ia ratou te ngati Niphai, no te maata oki i ta te ngati Niphai apinga tei akaputuia ki te vairanga.",
                "19.": "No te kore oki e kai a te anana keikeia, i na, kare takiri, mari ua ra, e puaka mata ua, tei rauka mai ia ratou mei te metepara mai.",
                "20.": "E teianei, kua iti rava te manu taetaevao i te metepara, e kua vaitata rava te au keikeia i te mate no te kore e kai.",
                "21.": "Te aaere ua ra te ngati Niphai ki vao i te ao e te po, e ta i to ratou nuku, e ma te ta atu ia ratou i te tauasani, e i te ngauru o te tauasani.",
                "22.": "Kua akamata to Zemanaria, kia akaruke to ratou akakoroanga, no te mate maata tei tae kia ratou i te po e te ao.",
                "23.": "Kua akaue akera a Zemanaria i tona au tangata kia akaatea mai ia ratou mei te tamaki, e aere tika ki te tuanga mamao i roto i te enua ki tokerau.",
                "24.": "E teianei, kua kite takere ana a Kititoni i to ratou akakoroanga, e kua kite oki i to ratou tu paruparu, no te ngere i te kai, e te mate maata i rotopu ia ratou, i reira, kua tono atu aia i tona nuku i te po, e na mua ia ratou, e kua tuku ia ratou ki te mataara e aere mai ei ratou ra,",
                "25.": "Ko ta ratou teia i rave i te po, e kua aere atu mua i te anana keikeia, no te mea, me tae ki tera mai ra, me akamata te keikeia i te aere, ka aravei ratou i te nuku o te ngati Niphai, ki mua e ki muri oki.",
                "26.": "E ko te au keikeia tei noo ki tonga, kua arai katoaia ratou mei to ratou ngai e pipini ei. E kua rave pouroaia teia au mea nei, mei tei akaueia e Kititoni.",
                "27.": "E manganui te au tausani tei tuku mai ia ratou ei mou auri na te ngati Niphai, e te toenga kua taiaia.",
                "28.": "E to ratou arataki, ko Zemanaria kua tariia aia ki runga i te pu rakau, i na, tei runga, e tei reira aia i mate atu ei. E i to ratou tari anga iaia e mate ua atu, kua tipu iora ratou i te pu rakau ki raro, ma te kapiki atu i te reo maata, i te na ko anga e,",
                "29.": "Kia tika i te Atua kia akono i tona au tangata ma te tuatua tika e i te tapunui o to ratou ngakau, e kia tamateia te aronga tei kimi e kia ta mai ia ratou, no te mana e te taokotaianga ngaro mei teia tangata i tamateia tei topa ki te one.",
                "30.": "E kua rere iora ratou i te rekareka, e ma te kapiki akaou atu ma te reo okotai, i te na ko anga atu e, Kia tika i te Atua o Aberahama, te Atua o Isaaka, te Atua o Iakoba, kia paruru i teia au tangata i te tuatua tika, i te roa anga i kapiki ei ratou ki te ingoa o to ratou Atua no te tauturu.",
                "31.": "E kua maeva atura ratou, mei te mea ra e, e okotai, i te imene anga, e te akangateitei anga i to ratou Atua, no te au mea mamaata tana i rave no ratou, i te paruru anga ia ratou kia kore e topa ki roto i te rima o to ratou au enemi.",
                "32.": "I na, kua kapiki ratou e, Hosana ki te Atua Teitei. E kua kapiki atu ratou. Kia akameitakiia te ingoa o te Atua Mana Katoatoa, te Atua Teitei rava.",
                "33.": "Kua ki to ratou ngakau i te rekareka, e kua maringi ua to ratou vai mata, no te maata rava i te meitaki o te Atua, i te akaora anga ia ratou mei te rima o to ratou au enemi, kua kite oki ratou e, no tei tataraara ratou, e no to ratou tu akaaka, i akaoraiaʼi ratou mei roto i te akapouanga mutu kore."
            },
            "5": {
                "1.": "E teianei, kare rava ko tai tangata i rotopu i te au tangata o te ngati Niphai i ekoko i tetai o te au tuatua a te au peroveta tapu, kua kite oki ratou e, ka tupu te reira.",
                "2.": "E kua kite katoa ratou e, kua tae mai te Mesia, no te au akairo tei orongaia mai mei ta te au peroveta i akakite mai, e no te au mea, tei tupu mai ana, kua kite ratou i reira, e ka tupu te au mea katoatoa e tikai, mei tei tuatuaia.",
                "3.": "No reira, kua akaruke ke atu ratou i ta ratou au ara, e te au mea viivii, e ta ratou akaturi, e kua akono atu oki i te Auta i te po e te ao.",
                "4.": "E teianei, kia apai pouroa ratou i te au keikeia ei mou auri, e kare rava tetai i ora atu e kare aia i taiaia, e kua uriia atu te toenga ki roto i te are tapekaanga, e kua akoia ratou ki te tuatua a te Atua, e ko te aronga tei tataraara i ta ratou au ara, e kua tomo ki roto i te koreromotu e, kare rava ratou e ta tangata akaou, kua tukunaia ratou ma te au.",
                "5.": "Ina ra, ko te aronga, kare ratou i tomo ki roto i te koreromotu, e kua inangaro i te ta tangata i roto i to ratou ngakau, ae, e manganui oki ratou tei kitea i te akamataku anga atu i to ratou au taeake, kua akaapaia, e kua akautungaia kia tau ki te ture.",
                "6.": "E kua akakore atu ratou i taua pupu kino e te muna ra, ko tei rave i te kino maata e te au ta tangata e manganui.",
                "7.": "E ope akera te rua ngauru ma rua o te mataiti e te rua ngauru ma toru, te rua ngauru ma a, e te rua ngauru ma rima. E rua ngauru ma rima mataiti i topa i teianei.",
                "8.": "E maata te au mea i tupu te ka riro paa ei au mea umere ki tetai aronga tangata, e kare oki i tata pouroaia ki roto i teia puka, e kare oki te anere anga o te au mea tei raveia e teia au tangata e manganui i roto i nga mataiti e rua ngauru ma rima e tataia ki roto i teia puka.",
                "9.": "Ina ra, e akapapaanga tetai tei tataia ki te au mea katoatoa no teia au tangata, kareka ta Niphai i tata, e poto ua te reira, e te tika.",
                "10.": "No reira, kua maani au i taku akapapaanga no teia au mea nei, mei ta Niphai rai, mei tei kotikotiia ki runga i te au papa tei tuatuaia e, te papa a Niphai.",
                "11.": "E i na, te tata nei au i teia akapapaanga, ki runga i te au papa tei maaniia e toku uaorai rima.",
                "12.": "E teianei, ko au ko Momoni, tei topaia ki te ingoa o te enua ko Momoni, ko te enua i akatumu ei a Alama i te akonoanga ki rotopu i te au tangata, ae, ko te akonoanga mua te reira i akamouia ki rotopu ia ratou i muri i to ratou ara anga.",
                "13.": "E i na, e pipi au na Iesu Mesia te tamaiti a te Atua. Nana au i iki ei akakite i tana tuatua ki rotopu i tona au tangata kia rauka ia ratou te oraanga mutu kore.",
                "14.": "No reira, e mea tau iaku kia rave mei tei anoanoia e te Atua, kia tupu te pure a te aronga tei aere na mua, koia te aronga tapu, kia tau ki to ratou akarongo, kia maaniia tetai akapapaanga no teai au mea i raveia nei.",
                "15.": "I na, e akapapaanga meangiti i te au mea tei raveia ana, mei te tuatau i akaruke ei a Lihai ia Ierusalema, e tae rava mai i teia tuatau nei.",
                "16.": "No reira, te akapapa nei au i te au tuatua mei tei orongaia mai e te aronga tei na mua ake iaku, e tae atu ki te akamataanga o toku nei au ra.",
                "17.": "Ei reira oki au ka akapapaʼi i te au mea ta toku mata i kite.",
                "18.": "E kua kite au i te akapapaanga taku e rave nei, e mea tika te reira ina ra te vai nei tetai au mea e manganui i to matou reo, kare e ruaka kia tataia.",
                "19.": "E teianei, te akaoti nei au i taku tuatua anga, noku uaorai, ka tata ra au i te au mea tei tupu takere ana.",
                "20.": "Ko Momoni oki au, e uanga tikai no Lihai. E tumu tikai tetai ka akameitaki ei au i toku Atua, e toku Akaora ko Iesu Mesia, no tei arataki mai aia i to tatou ai metua mei te enua i Ierusalema (e kare rava e tangata i kite mari ra koia anake ua, e ratou oki tei aru mai iaia) e kua oronga aia kiaku e toku au tangata i te kite maata no runga i te akaora anga o to tatou au vaerua.",
                "21.": "E tika tikai, kua akameitaki aia i te ngutuare e Iakoba, e kua aroa oki i te uanga o Iosepha.",
                "22.": "E me kua akono oki te tamariki a Lihai i tana au akaueanga, kua akameitaki aia ia ratou; e kua akapuapinga ia ratou, mei tana i tuatua.",
                "23.": "Ae, ka akaoki akaou mai i te toenga o te uanga o Iosepha ki te kite i te Atu o to ratou Atua.",
                "24.": "E te ora ra oki te Atu, ka akaputuputu mai oki aia i te toenga o te uanga o Iakoba mei te openga mai o nga tuanga e a o te ao nei, ko tei pueurikiriki ki runga i te aro o te enua nei.",
                "25.": "Mei tana oki i koreromotu ki te ngutuare o Iakoba, koia katoa ïa te koreromotu tana i papau ki te ngutuare o Iakoba i te tupu anga i tona uaorai tuatau tikai, na roto i te akaoki akaou anga mai i te ngutuare o Iakoba ki te kite i te koreromotu tana i papau kia ratou.",
                "26.": "Ei reira ratou e kite ei i to ratou Akaora, ko Iesu Mesia te tamaiti a te Atua, i reira ratou e akaputuputu mai ei mei nga tuanga e a o te enua nei, mei te ngai i tuaru keiaʼi ratou, i na, te ora ra te Atua, ka tupu te reira. Amene."
            },
            "6": {
                "1.": "E teianei, kua oki te au tangata o te ngati Niphai ki to ratou uaorai au enua i te rua ngauru ma ono o te mataiti, ko te au tangata katoatoa, e tona kopu tangata, tana mamoe, tana puakatoro, tana au manu te au oroenua e te au mea ravarai nana ra.",
                "2.": "Kare oki ratou i kai pouroa i ta ratou kai, no reira, kua apai ratou i tei kore i kaingaia e ratou, te au tu sitona, e ta ratou auro, te ario e te au mea memeitaki, ko ta ratou ïa i akaoki atu ki to ratou enua, to tokerau e to apatonga, ki te enua i apatokerau e te enua i apatonga.",
                "3.": "E kua oronga ratou ki te au keikeia, o te au pupu tei manako e, ka noo rai ratou e ngati Lamana, tei tomo ki roto i te koreromotu, kia akono i te au, kua oronga ratou i te enua, tei tau ki to ratou maata, kia raukaʼi ia ratou kia tanu i tetai kai na ratou, e kua na reira ratou i te akamouanga i te au i runga i te enua katoa.",
                "4.": "E kua akamata akaou ratou kia mou, e kai tupu ki te maata, e ope akera te rua ngauru ma ono, e te rua ngauru ma itu o te mataiti, kua noo ua te enua ma te au, e kua akanoo ratou i ta ratou ture, ma te tuatua tika e te au.",
                "5.": "E teianei, kare rava e mea e arai i te tangata mei te tupu anga o to ratou puapinga, mari ua ra, me topa ratou ki roto i te ara.",
                "6.": "I na, na Kititoni, e te akavanui ko Lakonea, e te aronga tei ikiia ei arataki, i akamou i te au maata ki te enua.",
                "7.": "E manganui oki te au oire ou i akatuia, e manganui oki te au oire taito i akaouia.",
                "8.": "E manganui oki te au mataara ou, e te au arataa tei aere atu mei tetai oire ki tetai, e mei tetai enua ki tetai, e mei tetai ngai ki tetai.",
                "9.": "E ope akera te rua ngauru ma varu o te mataiti, te noo au ua ra te tangata.",
                "10.": "Kareka kia tae ki te rua ngauru ma iva o te mataiti, kua akamata i reira te pekapeka i rotopu i te au tangata, ko tetai pae, kua akamata tetai i te akaparau e te akapaapaa ia ratou, no te maata rava i ta ratou apinga nui, ae, e kua takinga kino i te tangata.",
                "11.": "E manganui oki te aronga okooko i roto i te enua, e manganui katoa te au apii ture, e te au tangata e taoonga to ratou.",
                "12.": "Kua akamata iora te tangata kia akapupu ia ratou kia tau ki to ratou apinga nui, e to ratou tika anga kia apiiia, ae, e kite kore to tetai pae, no te putaua ia ratou, kareka tetai pae kua rauka to ratou kite maata no to ratou apinga nui.",
                "13.": "Kua ngakau parau tetai pae, e kua akaaka oki tetai pae, te akakino ra tetai pae i tei akakino mai ia ratou, te akakoromaki ra tetai pae i te au tu akakino e te au tu takinga kino anga, e te au kino e manganui, e kare rava ratou e akaoki ua atu i te kino, mari ra, kia akaaka e te maru ki mua i te aroaro o te Atua.",
                "14.": "Kua riro mai te tuke maata i roto i te enua, kua ngaa te akonoanga i roto i te enua katoatoa, mari ua ra, tei rotopu i tetai papaki i te ngati Lamana tei ariuia mai ki roto i te akarongo tika, e kare rava ratou e inangaro kia taka ke ratou mei te reira, e mouringa piri tikai to ratou e te ngaueue kore, ma te inangaro tikai i te akono i te au akaueanga a te Atua.",
                "15.": "E teianei, ko te tumu no teia ara maata, koia oki, kua rauka ia Satani te mana maata kia taoriori i te au tangata kia rave i te au tu kino ravarai, e i na, te opara atu ra aia ia ratou kia akaparau, i te timata anga ia ratuo kia kimi i te mana, e te tikaanga, te apinga nui, e te au mea puapinga kore o te ao nei.",
                "16.": "E kua arataki ke atu a Satani i te ngakau o te au tangata kia rave i te au tu kino e manganui, no reira, kua rekareka ratou i te au no tetai nga mataiti ua.",
                "17.": "E tae akera ki te akamataanga i te toru ngauru o te mataiti, i noo ana te tangata no tetai tuatau roa, e kua akapeke aereia e te timata anga a te tiaporo, kia rave i te au ara ravarai tana i manako kia rave ratou, e no reira, i roto i te akamata anga o te toru ngauru o te mataiti tei roto tikai ratou i te ara kino rava.",
                "18.": "Ina ra, kare oki ratou i ara kite kore ua, kua kite oki ratou i te anoano o te Atua ia ratou, kua apiiia oki te reira kia ratou, ina ra, kua akaruke takiri ratou i te Atua.",
                "19.": "E teianei, te au ra o Lakonea, te tamaiti a Lakonea, ko Lakonea oki tei mono i te ngai o tona metua, e nana rai i akaaere i te au tangata i te reira mataiti.",
                "20.": "I reira te tae anga mai o tetai au tangata tei akauruia mai mei te rangi, kia tu ki te au enua katoatoa, kia ako i te ara e te kino o te au tangata, e ma te akakite atu kia ratou no runga i te akaoraanga ta te Atu i omai no tona au tangata, koia oki, te tuakaou anga o te Mesia, e kua akakite papu tikai ratou i tona mate anga e tona mamae anga.",
                "21.": "E manganui tikai te aronga tei riri ki te aronga tei akakite atu kia ratou i teia nei au mea, e ko te aronga tei riri maata atu, koia oki te au akava mamaata, e te aronga tei rauka ana te taoonga o te taunga teitei, te au apii ture, ae, pouroa te au apii ture, kua riri tikai ratou ki teia aronga nei tei akakite mai i teia au mea nei.",
                "22.": "Ina ra, kare e apii ture, kare e akava, kare e taunga teitei, e mana tona kia akaapa i tetai kia mate, mari ua ra, me tata te kavana o te enua i tona ingoa ki te peapa akaapaanga.",
                "23.": "I na, e toko rai oki ratou tei akakite i teia au mea, no runga i te Mesia, ma te mataku kore, e kua opu ngaro uaia e te au akava e tamateia atu, e kare te kite o to ratou mate anga i tae mai ki te kavana o te enua, mari ra i muri ake i to ratou mateanga.",
                "24.": "E i na, e mea tuke rava teia ki te ture enua, koia oki, kare rava e tikaia kia taiaia tetai ua atu tangata, mari ra, kia rauka mai tetai mana, mei te kavana o te enua.",
                "25.": "No reira, kua tae tetai akaapaanga ki te enua ko Zarahemela ki te kavana o te enua, no runga i teia au akava, ko tei ta i te au peroveta a te Atua, e kare oki i tau i te ture.",
                "26.": "No reira, kua aratakiia atu ratou ki mua i te akavanui kia akavaia no te ara ta ratou i rave, kia tau oki ki te ture ta te au tangata i maani.",
                "27.": "Ina ra, e maata to teia au akava taeake e te kopu tangata, e te toenga, koia oki te au apii ture, e te au taunga teitei, kua akaputuputu mai ratou ki te ngai okotai, e ma te piri atu ki te au kopu tangata o taua au akava ra tei akaapaia, kia tau ki ta te ture.",
                "28.": "E kua papau akera i tetai koreromotu na ratou uaorai, mei te koreromotu tei papauia i te tuatau taito, ko te koreromotu tei maaniia e te tiaporo, kia akakore atu i te au tuatua tika ravarai.",
                "29.": "No reira kua ruru ratou, no te patoi anga atu i te au tangata o te Atua, e kua koreromotu ratou kia akapou i te au tangata o te Atua, e kia akaora i te aronga tei akautungaia no te ta tangata, mei roto i te rima o te tika, ko tei vaitata rava i te raveia, kia tau ki ta te ture.",
                "30.": "E kua patoi atu ra ratou i te ture, e te tikaanga o to ratou enua, e kua taputou akera ratou i te tuatua e, ka ta ratou i te kavana e ka akanoo i tetai ariki ki runga i te enua, kia kore ei te enua e noo ma te au, mari ra, kia kauraro ki raro i te ui ariki."
            },
            "7": {
                "1.": "E teianei, ka akakite atu au kia kotou, e kare ratou i akamou i tetai ariki ki runga i te enua nei, ina ra, i teia mataiti tikai, te toru ngauru o te mataiti, kua takore oki ratou, i na, ka ta oki ratou i te akavanui o te enua e mate atura.",
                "2.": "E kua ngaa te tangata tetai ki tetai, e kua taka ke tetai kopu mei tetai, te au tangata ki to ratou uaorai kopu, e to ratou au taeake, e kua takore oki ratou i te akaaereanga o te enua.",
                "3.": "E kua iki akera te au kopu takitai i te tangata ei arataki no ratou, e kua riro maira ratou ei au kopu, e ei au arataki no te au kopu.",
                "4.": "E i na, kare oki e tangata i roto ia ratou, mari ra, e maata tona kopu tangata e tona au taeake, no reira oki teia au kopu nei, i riro mai ei, ei mea maata rava.",
                "5.": "I na, kua oti anake teia, e kare oki e tamaki i rotopu ia ratou, kua tae mai teia au kino ki runga i teia au tangata, no te mea, kua kauraro ratou ki te mana o Satani.",
                "6.": "Kua akakore oki ratou i te au ture o te kavamani, no te angaanga ngaro a to ratou au taeake, e te au kopu tangata o te aronga tei ta i te au peroveta.",
                "7.": "E ko ratou oki te tumuanga no te pekapeka i roto i te enua, e ko te tuanga meitaki tikai o te au tangata, kua vaitata i te riro ei aronga kino, ina ra, kare e maata te au tangata tuatua tika i rotopu ia ratou.",
                "8.": "E kare i ope te ono mataiti, i ariu ke atu ei te tuanga maata o te aronga tuatua tika, mei te puakaoa tei akaruke i tona ruaki, e mei te tinana puaka e takaviriviri i roto i te vari.",
                "9.": "E teianei, ko teia pupu ngaro, tei apai mai i te kino maata ki runga i te au tangata, kua akaputuputu ratou ki te ngai okotai, e kua iki akera ia Iakoba ei upoko no ratou.",
                "10.": "E kua karanga ratou e, e ariki aia, no reira, kua riro mai aia ei ariki no teia pupu kino nei, e koia tikai te pu maata i te tuku i tona reo patoi ki te au peroveta tei akakite i te tuatua no Iesu.",
                "11.": "Ina ra, kare rava ratou e maroiroi ana mei to te au kopu, ko tei taokotai ki te ngai okotai. Kua akamou ra to ratou au arataki i ta ratou au ture kia tau ki tona kopu tangata, e enemi oki ratou ravarai, kare oki ratou i te aronga tuatua tika, ina ra, kua taokotai ratou ma te makitakita atu i te aronga tei tomo ki roto i te koreromotu kia akakore i te kavamani.",
                "12.": "No reira, kia kite a Iakoba e maata atu to ratou enemi ia ratou uaorai, e e ariki oki aia no taua pupu ra, no reira, kua akaue atu aia i tona au tangata, e oro ratou ki te tuanga i apatokerau o te enua, ei reira ratou ka patu ei tetai basileia no ratou, e ka piriia mai ratou e te aronga orureau, e kua akavare oki aia ia ratou e, e manganui te au orureau, e ka rava to ratou maroiroi, kia tamaki atu ki to te au kopu e kua pera rai ratou.",
                "13.": "E kua viviki tikai ta ratou aere, kare atura ratou i tāpūia ana e te tangata e mamao rava atura. E ope akera te toru ngauru o te mataiti, ko te tu teia o te tangata o Niphai.",
                "14.": "E tae akera ki te toru ngauru ma tai o te mataiti, kua vavai akera ratou ia ratou ki roto i te au kopu, ko te au tangata kia tau ki tona uaorai kopu tangata, e tona kopu, e tona au taeake, kua taputou oki ratou e, kare ratou e aere ki te tamaki ia ratou uaorai, ina ra, kare ratou i taokotai i ta ratou ture e te akaaere anga a to ratou kavamani, kua akamou ra ratou ki te akaaere anga a to ratou ui rangatira, e to ratou au arataki. Ina ra, kua akamou ratou i tetai ture pakari tikai, e auraka tetai kopu kia aere atu ki to tetai e tamaki, no reira, kua noo ratou ma te au no tetai tuatau, kare ra to ratou ngakau i ariu atu ki te Atua, kua pei atu i te au peroveta ki te toka, e kua uri atu ia ratou ki vao mai ia ratou.",
                "15.": "E tae akera ki muri mai, kua araveiia maira e te au angela a Niphai e te reo oki o te Atua, e no te mea, kua kite ana aia i te angela, e kua kite mata oki e mana oki tei orongaia kiaia kia kite aia i te au mea no runga i te angaanga a te Mesia, e ka kite mata aia i to ratou viviki i te ariu anga atu mei te tuatua tika, ki te angaanga kino e te rikarika.",
                "16.": "No reira, no tona mamae i te marokiakia o to ratou ngakau, e te poiri o to ratou manako, kua aere atura aia ki rotopu ia ratou i taua mataiti rai, ma te akamaroiroi ia ratou kia tataraara, e kia matara te au ara, na roto i te akarongo i te Atu ia Iesu Mesia.",
                "17.": "E kua akakite aia kia ratou i te au mea e manganui, e kare e rauka kia tata pouroaia te reira, e ko tetai tuanga ua kare rai e rava, no reira kare rai i tataia ki roto i teia puka. Kua rave ra a Niphai i tana angaanga ma te mana maata.",
                "18.": "E i na, kua riri akera ratou kiaia, no te mea, e maata tona mana i to ratou, kare oki i tika kia kore ratou e irinaki i tana au tuatua, e no tona akarongo maata ki te Atu ia Iesu Mesia, i aere mai ei te au angela kiaia i te au ra ravarai.",
                "19.": "E na roto oki i te ingoa o Iesu, i tuaru ei aia i te au tiaporo e te au vaerua kino ki vao, e kua akatu mai oki i tona teina mei te mate mai, tei peiia ki te toka e te tangata kia mate.",
                "20.": "E kua akara tikai te tangata, e kua riro ei kite no te reira, ina ra, kua riri ratou kiaia no tona mana, e manganui katoa tana au semeio i rave i mua i te aroaro o te tangata, na roto i te ingoa o Iesu.",
                "21.": "E ope akera te toru ngauru ma tai o te mataiti, e toko iti ua te tangata tei ariu mai ki te Atua, ina ra, ko te au tangata tei ariu mai, kua akakite papu tikai ratou ki te au tangata e, kua aravei mai ana te mana e te Vaerua o te Atua ia ratou, ko tei vai ki roto ia Iesu Mesia, ta ratou e akarongo nei.",
                "22.": "E ko te au tangata e manganui tei tuaruia te au demoni ki vao ia ratou, e kua akaoraia to ratou au maki, e to ratou apikepike, ko ratou tikai tei akakite ki te tangata e, kua raveia ratou e te Vaerua o te Atua, e kua akaoraia mai, e kua akaari atu i tetai au akairo e kua rave i tetai au semeio ki rotopu i te au tangata.",
                "23.": "E ope akera te toru ngauru ma rua o te mataiti. Kua kapiki a Niphai ki te au tangata i te akamata anga o te toru ngauru ma toru o te mataiti, ma te ako atu ia ratou i te tataraara, e te akakoreanga o te au ara.",
                "24.": "E teianei, te anoano nei au kia akamaara katoa kotou, e kare rava e tangata i riro mai ki te tataraara, tei kore i bapetizoia ki te vai.",
                "25.": "No reira, kua akataoongaia ratou e Niphai, e au tangata no teia angaanga, e ko te au tangata te ka aere mai kia ratou kia bapetizoia ratou ki te vai ei kite oki teia ki mua i te aroaro o te Atua, e i te au tangata katoa, e kua tataraara ratou, e kua rauka te akakoreanga o ta ratou au ra.",
                "26.": "E manganui tikai te aronga tei bapetizoia no te tataraara i te akamataanga o te mataiti, e ope akera te tuanga maata o taua mataiti ra."
            },
            "8": {
                "1.": "E teianei, kua kite oki matou e, e tika te reira, no te mea, e tangata tika oki aia tei akono i te akapapaanga, e maata tikai oki tana au semeio i rave na roto i te ingoa o Iesu, e kare rava atu e tangata e rauka iaia i te rave i te au semeio na roto i te ingoa o Iesu, mari ra, kia ma aia i te au ngai ravarai mei tana au ara.",
                "2.": "E teianei, mei te mea e kare e tarevake a teia tangata i tona tarē anga i te taime, kua topa atu e toru ngauru ma toru mataiti i teianei.",
                "3.": "E kua akamata akera te tangata i te akara matariki ki te au akairo tei orongaia mai e Samuela peroveta te ngati Lamana, no te tuatau e poiri ei nga ra e toru ra, ki runga i te enua.",
                "4.": "Kua akamata akaou te ekoko, e te pekapeka i rotopu i te au tangata, e kua akangaropoina takiri i te au akairo tei orongaia mai.",
                "5.": "E tae akera ki te toru ngauru ma a o te mataiti, i te marama mua e te ā o te rā, kua tupu mai tetai uriia maata, mei tei kore rava i kitea ana ki runga i te enua mei muatangana mai.",
                "6.": "E kua tupu mai tetai matangi maata e te rikarika, e te mangungu rikarika rava, ngaueue te enua katoatoa e mei te mea ra e, ka ngaa i rotopu.",
                "7.": "E kua korapa mai oki te uira, mei tei kore i kitea ana i te enua katoa nei.",
                "8.": "E kua ka te oire ko Zarahemela i te ai.",
                "9.": "E kua ngaromia te oire ko Moronai ki raro i te tai, e te aronga i noo ki reira kua maremo pouroaia.",
                "10.": "E kua apainaia atu te one ki runga i te oire o Moroniha, e kua riro mai te ngai i taua oire ra ei au maunga teitei.",
                "11.": "E akapouanga rikarika oki ki te euna ki apatonga.",
                "12.": "Ina ra, e maata atu te rikarika o te akapou anga ki te tuanga enua i apatokerau, e i na, kua tuke rava te aro o te enua, no te matangi, e te puaioio, e te mangungu, e te uira, e te ngaueue o te enua katoatoa.",
                "13.": "Kua ngaangaa te mataara maata, kua kino te au mataara tika, e te au ngai mania ua kua pukupukuia.",
                "14.": "E kua ngaromia tetai au oire mamaata, e kua ka tetai pae, e manganui oki tei ruru ia e inga atura te au are ki raro, e kua matemate te au tangata e kua vai tanea ua te reira au ngai.",
                "15.": "Kua vai ua ra tetai au oire, kareka ra e kino maata to te reira, e e manganui oki ratou tei mate.",
                "16.": "Kua riro ke atu tetai pae na roto i te puaioio, me kua aere ratou kiea, kare e tangata i kite, mari ra kua kite ratou e kua riro ke ratou.",
                "17.": "E kua tuke takiri te aro o te enua, no teia uriia nei, e te mangungu e te uira, e te ngaruerue anga o te enua.",
                "18.": "E i na, kua ngaa rua te toka, kua ngaangaa te reira ki runga i te aro o te enua, kua kitea oki te au ungaunga rikiriki ki roto i te au va e i te au ngai katoatoa i runga i te aro o te enua.",
                "19.": "E kia akaoti iora te mangungu, te uira, e te uriia e te matangi, e te ngaueue o te enua, e i na, e toru rai ora, e kua karanga tetai pae e, e maata atu, kua oti ra te tupuanga o te au mea mamaata e te rikarika i roto i nga ora e toru ra, e i na, ko te poiri maata akera ki runga i te enua.",
                "20.": "E poiri tangotango ki runga i te aro o te enua, e ko te aronga e toe ra ki runga i te enua tei kore i mate, kua tapokiia ratou e te kou o te poiri.",
                "21.": "Kare oki e marama, no te poiri oki, kare e kanara, kare e mori kare oki e ka te rakau maro, e kare takiri e marama.",
                "22.": "E kare rava e marama e kitea ana, kare e ai, kare e ata, kare e ra, kare e marama, kare e etu, kua maata ra te poiri tangotango ki runga i te aro o te enua.",
                "23.": "E kua vai te reira e toru ra, kare rava e marama i kitea, e maata oki te aue e te irieanga, e te mii i rotopu i te au tangata, e maata tikai te ngunguruanga o te au tangata, no te poiri e te tumatetenga maata tei tae kia ratou.",
                "24.": "I tetai ngai kua akarongoia ta ratou aue, i te na ko anga e, aue, naringa ua tatou i tataraara ana i mua ake i teia ra maata e te rikarika, penei ake ka ora mai to tatou au taeake, e kare ratou e ka i roto i te ra oire maata ko Zarahemela.",
                "25.": "E i tetai ngai ke, kua akarongoia ratou i te aue anga e te na ko anga e, e naringa ua tatou i tataraara na mua ake i teia ra maata e te rikarika, e naringa kare i peiia te au peroveta ki te toka e i uri atu ia ratou ki vao, kua ora to tatou mama, e ta tatou au tamaine manea, e ta tatou au tamariki, kare oki e ngaromia ki roto i tera oire maata ko Moroniha. No reira oki te aue anga a te tangata e aue anga maata tikai, e te rikarika."
            },
            "9": {
                "1.": "Akarongoia akera tetai reo i rotopu i te au tangata e noo i te enua nei, ki runga i te aro o teia nei enua.",
                "2.": "Aue, aue, aue teia au tangata, aue te tangata tei noo ki teia nei enua e, kia kore ratou e tataraara; kua kata e kua rekareka te tiaporo e tana au angela no te mate oki o te au tamaroa manea, e te au tamaine manea o toku au tangata, no ta ratou au ara e te au mea rikarika i ingaʼi ratou.",
                "3.": "E i na, ko te oire maata ko Zarahemela taku i tau ki te ai, e te aronga tei noo ki reira.",
                "4.": "E tera oire maata ko Moronai, taku i taruku ki roto i te tai, e te au tangata katoa.",
                "5.": "E tera oire maata oki ko Moroniha, kua tapokiia e au ki te one, e ko tei noo ki reria, kia uuna i ta ratou au ara, e to ratou kino mei mua i toku nei aroaro, kia kore ei te toto o te au peroveta e te aronga tapu e tu akaou mai ki mua iaku.",
                "6.": "E i na, ko te oire o Kirikara, e te au tangata tei noo ki reira, kua tapokiia ki raro i te enua.",
                "7.": "Ae, ko te oire ko Oniha, e tei noo ki reira, e te oire ko Mokoma, e tei noo ki reira, e te oire ko Ierusalema, e tei noo ki reira, e kua akaue oki au i te vai kia tae ki runga, ei uuna atu i to ratou tu viivii e te kino mei mua i toku nei mata, kia kore te toto o te au peroveta, e to te aronga tapu, e kapiki akaou mai kiaku no ratou oki.",
                "8.": "E i na, te oire o Katianiti, e te oire o Katiomanā, e te oire o Iakoba e te oire o Kimikimono, ko ratou anake taku i akaue kia ngaromia e kua tuku mai i te au tuaivi e te au ō ki to ratou ngai, e te aronga e noo ki reira, ko taku ïa i tapoki atu ki te one ei uuna i to ratou viivii e to ratou kino mei mua mai i toku mata kia kore ei te toto o te au peroveta e to te aronga tapu e kapiki akaou mai ki mua iaku no ratou oki.",
                "9.": "E i na, ko taua oire maata ra ko Iakobakata, tei nooia e te au tangata o te ariki ko Iakoba, naku ïa i akaue kia taunaia ki te ai, no ta ratou au ara, e to ratou au kino, ko tei teitei rava ïa ki runga i te au kino e manganui o te enua nei, no ta ratou au angaanga ngaro e te ta tangata, na ratou oki i akakino i te au o toku ra iti tangata e te akaaereanga o te enua, no reira kua akaue au kia ka ratou i te ai, kia pou atu ratou i mua i toku aroaro, kia kore te toto o te au peroveta, e te aronga tapu e tae mai ki mua iaku no ratou oki.",
                "10.": "E te oire o Lamana, te oire o Iosa te oire o Kata, te oire o Kitikumeni, ko taku ia i akaue kia taunaia ki te ai, e te aronga e noo ki reira, no to ratou kino i te tuaru anga i te au peroveta ki vao ma te pei anga ki te toka, ko te aronga taku i tono atu kia ratou, no ta ratou angaanga kino e te au mea rikarika ta ratou i rave.",
                "11.": "E no tei tuaru ratou i te au peroveta ki vao e kare atura e tangata tuatua tika i rotopu ia ratou, no reira kua tuku mai au i te ai ei akapou ia ratou, kia ngaro ke atu to ratou kino e to ratou viivii i mua i toku mata, kia kore te toto o te au peroveta e te aronga tapu taku i tono atu kia ratou e kapiki mai mei te one no runga oki ia ratou.",
                "12.": "E maata oki te akapouanga taku i tuku ki runga oki i teia au tangata no to ratou kino e to ratou viivii.",
                "13.": "E kotou te aronga katoatoa i ora, no to kotou tuatua tika, kare ainei kotou e uri mai kiaku, e ma te tataraara i ta kotou au ara, e ariu mai, kia akaora au ia kotou?",
                "14.": "Ae, tika tikai taku e karanga atu kia kotou, me aere mai kotou kiaku, ka rauka ia kotou te ora mutu kore. E i na, e totoa atu au i toku rima aroa kia kotou, e ko te ka aere mai ra, koia taku ka ariki, e ao oki to ratou tei aere mai kiaku.",
                "15.": "E i na, ko au teia, ko Iesu Mesia, te tamaiti a te Atua. Ko au tei anga i te enua e te rangi, e te au mea ravarai i roto. Ei te Metua ra oki au i te akamataanga. Tei roto au i te Metua, e tei roto te Metua iaku, e na roto iaku ra, kua akakaka te Metua i tona ingoa.",
                "16.": "Kua aere mai au ki toku tikai, e kare ratou i ariki mai iaku. E kua tupu ïa mei te tuatua i tataia no toku nei aereanga mai.",
                "17.": "E ko tei ariki mai iaku ra, ko ratou oki taku e akariro ei tamariki na te Atua, e ka akapera oki au ia ratou tei akarongo mai i toku ingoa, e i na, ka tae mai te akaoraanga na roto iaku, e na roto iaku nei oki e akatupuiaʼi te ture a Mose.",
                "18.": "Ko au te marama, e te ora o teianei ao. Ko au te Alefa e te Omega te muatangana e te openga.",
                "19.": "E kare oki kotou e oronga akaou mai kiaku i te akamaringianga toto, ae, ko ta kotou atinga e te atinga karakaratio, kua oti te reira, e kare rava au e ariki akaou i ta kotou atinga e te atinga karakaratio.",
                "20.": "Ko te atinga ra o te tataraara e te vaerua maru, ko ta kotou ïa ka oronga mai kiaku. E ko te ka aere mai kiaku ma te ngakau tataraara, e te vaerua maru, koia taku e bapetizo ki te ai e te Vaerua Tapu, mei te ngati Lamana i bapetizoia ki te ai e te Vaerua Tapu, no to ratou akarongo kiaku i te tuatau i akaariuiaʼi ratou ra, kare ra ratou i kite i te reira.",
                "21.": "I na, kua aere mai au ki to te ao nei, e akaora i to te ao, ei akaora oki i to te ao i ta ratou au ara.",
                "22.": "No reira, ko tei tataraara, e tei aere mai kiaku mei te tamariki meariki, ko taku ïa ka ariki, mei ia ratou oki te basileia o te Atua ra, E i na, no ratou oki i oronga atu ei au i toku nei oraanga, e e rave akaou oki au i te reira, no reira, e tataraara, e aere mai kiaku, e to te openga o te ao nei e, kia akaoraia kotou."
            },
            "10": {
                "1.": "E i na, kua akarongo to te enua katoatoa i teia nei au tuatua, e kua akakite atu i te reira. I muri ake i taua tuatuaanga ra, kua akamutu te maniania i roto i te enua katoatoa, no tetai au ora e manganui.",
                "2.": "Kua umere maata rava te au tangata, e kua akamutu akera i ta ratou aue e to ratou eva kaku no to ratou i mate ra, e kua noo muteki ua te enua no tetai au ora e manganui.",
                "3.": "E kua tae akaou maira tetai reo ki te au tangata e kua rongo pouroa te tangata e kua riro ei kite no te reira. I te na ko anga e,",
                "4.": "Aue kotou te au tangata o teia au oire mamaata i pou e, te uanga o Iakoba, te ngutuare o Iseraela, maata taku nei akaputuputu anga ia kotou, mei te moa e akaputuputu i tana punupunua ki raro i tona peau, kare ra kotou i inangaro.",
                "5.": "E kua roa toku akaputuputu anga ia kotou mei te moa e akakoukou i tana punua ki raro i tona ra peau. E kotou e te ngutuare o Iseraela tei inga, e kotou e te au tangata o te ngutuare o Iseraela tei noo ki Ierusalema, e tei inga oki e, kua roa toku akaputuputu anga ia kotou mei te moa e akakouoku i tana punua ki raro i tona peau, e kare kotou i akarongo.",
                "6.": "E kotou e te ngutuare o Iseraela taku i akaora, ka akaputuputuia kotou, mei te moa e akakoukou i tana punua ki raro i tona peau, me ka tataraara kotou e ma te ariu mai kiaku ma te ngakau tae tikai.",
                "7.": "Me kore ra, e te ngutuare o Iseraela, ko te ngai ta kotou i noo ra ka takoreia te reira, e tae ua atu ki te tuatau e tupu ei te koreromotu a to kotou au metua.",
                "8.": "E kia oti akera te tangata i te akarongo i taua au tuatua ra, kua akamata akaou akera ratou i te aue e te mii no to ratou au taeake e to ratou au kopu tangata i ngaro.",
                "9.": "E ope akera nga rā e toru, e tae akera ki te popongi, kua peke ke atura te poiri mei rungao i te enua, e kua akamutu iora te enua i te ngaueue e kua ngaangaa te au toka, e kua akamutu te ngunguru anga, e kua ngaro ke atu te au maniania ravarai.",
                "10.": "E kua kapiti akaou te enua e kua tu. E kua akamutu te mii e te aue a te aronga i akaoraia maira, e kua riro akera to ratou irieanga ei mea mataora, e to ratou eva kaku kua tauiia ki te akangateitei, ma te akameitaki atu i te Atu ia Iesu Mesia to ratou Akaora.",
                "11.": "Kua tupu oki te tuatua i tataia mei tei tuatuaia mai e te au peroveta.",
                "12.": "Ko te tuanga tuatua tika anake teia o te tangata tei akaoraia. Ko ratou oki teia tei ariki i te au peroveta, e kare oki i pei ia ratou ki te toka, e ko ratou oki tei kore i akamaringi i te toto o te aronga tapu. Ko ratou tei akaoraia.",
                "13.": "Kua akaoraia ratou, e kare atura i apukuia e te one, e kare oki i ngaromia ki roto i te tai, e kare oki i ka i te ai, e kare oki ratou i pou, kare oki i paii ki te mate, e kare oki i riro ke i te puaioio, e kare oki te mana o te kou poiri i tapoki ia ratou.",
                "14.": "E teianei, ko tei tatau ra, kia marama aia, e tei iaia te puka ra, e kimi pu tikai, kia kite i teia au mate e teia au akapouanga, e te ai, te auai, e te matangi, te puaioio, e te ngaa anga o te enua kia ariki ia ratou, kia kite me kare ainei teia au mea i akatupu i te au totou a te au peroveta tapu.",
                "15.": "I na, te karanga atu nei au kia kotou, e mangnaui tei akakite i teia au mea i te aereanga mai o te Mesia, e kua tamateia ratou no tei akakite i teia nei au mea.",
                "16.": "Ae, kua tuatua te peroveta a Zenosa i teia nei au mea, e ko Zenoka katoa tetai tei tuatua no teia au mea, no te mea kua tuatua raua ia tatou, e toenga oki tatou no ta ratou uanga.",
                "17.": "E i na, kua akakite katoa mai to tatou metua a Iakoba, no runga i te toenga o te uanga a Iosepha. E i na, kare ainei tatou i te toenga no te uanga a Iosepha? E teianei au mea tei tuatuaia no tatou, kare ainei e kua tataia te reira ki runga i te au papa veo, ta to tatou metua, ta Lihai i apai mai mei Ierusalema?",
                "18.": "E kia tae ki te openga o te toru ngauru ma a o te mataiti, ka akakite atu au kia kotou e, kua akaoraia te au tangata o Niphai, e te ngati Lamana katoa oki kua akaoraia e kua orongaia kia ratou te tikaanga maata kia kite i te au mea ravarai, ma te au akameitakianga maata tei riringiia mai ki runga i to ratou upoko, no reira i muri ake to te Mesia kake anga atu ki te rangi, kua akakite atu aia iaia uaorai kia ratou.",
                "19.": "I te akaarianga i tona kopapa, ma te matuapuru anga ia ratou, e te tuatua o tana ra angaanga, ka orongaia mai te reira a muri atu, no reira i teia taime nei, te akaoti nei au i taku tuatua anga."
            },
            "11": {
                "intro": "To Iesu Mesia akaarianga iaia uaorai ki te au tangata o Niphai. Te akaputuputu anga o te au tangata ki te enua ko Bounetifula. Tona aravei anga ia ratou, e tona akakite anga iaia uaorai kia ratou.",
                "1.": "E kua putuputu maira te au tangata e manganui o Niphai ki te iero i te enua ko Bounetifula, te umere ua ra ratou tetai ki tetai, ma te akakite anga ki tetai i te akatukeanga maata tei tupu.",
                "2.": "E te tuatua ua ra ratou no runga ia Iesu Mesia, e no te au akairo oki tei orongaia mai no tona mateanga.",
                "3.": "E te tuatua ua ra ratou tetai ki tetai, kua akarongo akera ratou i tetai reo mei te mea e, no te rangi mai, e kua akarakara akera to ratou mata, kare oki ratou i kite i te ngai i aere mai ei taua reo ra, kare oki i te reo marokiakia, kare oki i te reo maata, no atu e, e reo iti poepoe, kua puta mai kia ratou tei akarongo, e tae rava mai ki roto i to ratou ngakau, e kua akamata to ratou kopapa i te ru, i na, kua puta tikai to ratou vaerua, e kua ka to ratou ngakau.",
                "4.": "E kua rongo akaou ratou i taua reo ra, kare ra ratou i marama e noea mai.",
                "5.": "E kua rongo akaou ratou i taua reo ra i te toru o te taime, e kua akatuera to ratou taringa kia rongo meitaki, e kua anga to ratou mata ki te ngai i aere mai ei te reo, e kua akara matariki iora ratou ki te rangi, te ngai no reira mai te reo.",
                "6.": "E i na, i te toru o te taime, kua kite ratou i reira e noea mai te reira, e kua na ko maira kia ratou,",
                "7.": "Ko taku tamaiti akaperepere teia, kua mareka rava au iaia, e kua akakaka au i toku ingoa iaia ra, e akarongo kotou iaia.",
                "8.": "E kia marama i te reira, kua akara akera to ratou mata ki runga, e kite atura i tetai tangata i te eke anga mai mei te rangi mai, e kakau pu teatea oki tona, e kua aere maira kua tu ki rotopu ia ratou, e tei runga iaia te mata o te katoatoa, kare e rauka kia amama i te vaa kia tuatua atu tetai ki tetai, e kare oki ratou i kite e eaa teia, kua manako ratou e, e angela tei aere mai kia ratou.",
                "9.": "E kua akatika iora aia i tona rima, e kua na ko atura ki te au tangata,",
                "10.": "E i na, ko au ko Iesu Mesia ta te au peroveta i tuatua mai ka tae mai ki te ao nei.",
                "11.": "E i na, ko au te marama, e te ora o te ao nei, kua inu oki au i te kapu kavangu ta te Metua i omai kiaku, e kua akakaka au i te Metua i te rave anga mai i te au ara a to teianei ao nei ki runga iaku, e kua kauraro i te anoano o te Metua i te au mea katoatoa mei te muatangana.",
                "12.": "E kia oti tana tuatua anga i teianei au tuatua, kua tipapa te tangata katoatoa ki runga i te one, kua akamaara oki ratou e, kua totouia i rotopu ia ratou e, ka akaari mai te Mesia iaia uaorai kia ratou i muri ake i tona kake anga atu ki te rangi.",
                "13.": "E kua tuatua maira te Atu kia ratou, na ko maira:",
                "14.": "E tu, e aere mai ana kiaku nei, kia aa ana to kotou rima i toku nei kaokao, e kia kite oki kotou i te puta o te naero i roto i toku nei rima, e i toku nei vaevae, ei kite no kotou e, ko au te Atua o Iseraela, e te Atua o to te ao katoa, tei taiaia no te ara a to teianei ao.",
                "15.": "E kua aere atura te katoatoa ki mua e kua aa i to ratou rima ki tona kaokao, e kua kite oki i te puta i tona rima e tona nga vaevae, ko teia ta ratou i rave tatakitai e pou ua atu te tangata katoatoa, kua akara tikai to ratou mata, e kua aa tikai to ratou rima, e ma te kite papu tikai, e kua aaki oki e, koia rai ta te au peroveta i tata, e ka tae mai.",
                "16.": "E kia ope pouroa ratou i te aere e kia kite tikai no ratou uaorai kua kapiki atura ratou ma te reo okotai, i te na ko anga e,",
                "17.": "Hosana, kia akameitakiia te ingoa o te Atua ngateitei, e kua akatopa iora ratou pouroa ki raro i te vaevae o Iesu e kua akamori atura iaia.",
                "18.": "Kua tuatua iora aia kia Niphai, tei rotopu oki a Niphai i taua urupu tangata ra, e kua akaue atura iaia kia aere mai.",
                "19.": "Kua tu iora a Niphai ki runga, e aere atura, e kua tupou iora iaia uaorai ki mua i te aroaro o te Atu, e ongi atura i tona vaevae.",
                "20.": "Kua akaue atura te Atu, kia tu aia ki runga. E tu akera aia ki mua i tona aroaro.",
                "21.": "E kua tuatua maira te Atu kiaia, Te oronga atu nei au i te mana kia koe, kia bapetizo koe i teia au tangata me oki akaou au ki te rangi.",
                "22.": "E kua kapiki akaou akera a Iesu i tetai ke, e kua tuatua atura kia ratou mei te reira, e kua oronga kia ratou i te mana kia bapetizo. E kua na ko atura aia kia ratou, E na ko nei kotou i te bapetizo e auraka oki e tauetonoanga i rotopu ia kotou.",
                "23.": "Tika tikai taku e karanga atu kia kotou, ko tei tataraara i tana au ara na roto i ta kotou au tuatua, e kua anoano kia bapetizoia na roto i toku nei ingoa, e na ko nei kotou kia bapetizo ia ratou. I na, e aere kotou ki raro i te vai e tu ei, e na roto i toku ingoa e bapetizo ei kotou ia ratou.",
                "24.": "E teianei, ko teia te tuatua taau ka tuatua, e kapiki i to ratou ingoa, i te na ko anga e,",
                "25.": "Kua akamanaia au e Iesu Mesia, te bapetizo nei au ia koe, na roto i te ingoa o te Metua, e no te Tamaiti, e no te Vaerua Tapu. Amene.",
                "26.": "E i reira ka taruku iaia ki raro i te vai, e aere akaou mai ki vao mei roto mai i te vai.",
                "27.": "Ko te tu teia me bapetizo kotou na roto i toku nei ingoa, i na, e tika tikai taku e karanga atu kia kotou, ko te Metua, e te Tamaiti e te Vaerua Tapu e okotai ïa, e tei roto au i te Metua, e tei roto te Metua iaku, e mei te Metua e au ra, e okotai ia.",
                "28.": "E mei taku oki i akaue atu, kia na reira kotou kia bapetizo. E auraka rava ei tauetonoanga e tupu i rotopu ia kotou mei tei tupu ana, e auraka katoa ei tauetonoanga e tupu i rotopu ia kotou, no runga i te au tumu tuatua o taku nei apiianga mei ta kotou i rave ana.",
                "29.": "E tika tika tikai taku e karanga atu kia kotou, me tei iaia ra te vaerua o te taumaro ra, kare aia noku, no te tiaporo aia, koia oki te metua o te taumaro anga, e te taoriori nei oki i te ngakau o te au tangata kia riri tetai ki tetai.",
                "30.": "I na, kare teia i taku apiianga kia akariri atu i te ngakau o te au tangata tetai ki tetai, mari ra, ko teia taku apiianga, kia akaruke takiriia teianei au mea.",
                "31.": "E i na, e tika tikai taku e karanga atu kia kotou, ka akakite atu au kia kotou i toku nei apiianga.",
                "32.": "Ko teia oki toku apiianga, ko ta te Metua i oronga mai kiaku, e te akakite nei au i te tuatua no te Metua, e e akakite katoa nei te Metua i te tuatua noku, e te akakite katoa nei te Vaerua Tapu i te tuatua noku, e no te Metua, e te tuatua nei au, e te akaue nei te Metua i te au tangata ravarai, i te au ngai ravarai, kia tataraara, e kia akarongo mai kiaku.",
                "33.": "E ko tei akarongo mai iaku ra e kua bapetizoia, ka ora ïa, e ko ratou oki te ka noo ki te basileia o te Atua.",
                "34.": "E ko tei kore e akarongo mai iaku ra, e kare i bapetizoia, ka akaapaia aia.",
                "35.": "Tika tika tikai taku e karanga atu kia kotou, ko teia taku apiianga, te akakite nei au i te reira e no ko mai i te Metua, e ko tei akarongo mai iaku ra, kua akarongo ïa i te Metua, e koia oki ta te Metua ka akakite i te tuatua noku ra, e ka oronga oki aia i te ai e te Vaerua Tapu kiaia.",
                "36.": "E na reira oki te Atua i te akakiteanga iaku, e na te Vaerua Tapu e akakite atu kiaia i te Metua e au, no te mea, ko te Metua, e au, e te Vaerua Tapu, e okotai ïa.",
                "37.": "E akakite akaou atu au kia kotou, e tataraara kotou, e kia aite ki te au tamariki mearikiriki, e kia bapetizoia na roto i toku nei ingoa me kore ra, kare e rauka ia kotou taua au mea ra.",
                "38.": "E akakite akaou atu au kia kotou, e tataraara kotou, e kia bapetizoia oki na roto i toku ingoa, e kia aite ki te au tamariki mea rikiriki, me kore ra, kare kotou e ō ki te basileia o te Atua.",
                "39.": "Tika, tika tikai taku e karanga atu kia kotou, e ko teia taku apiianga, e koia tei patu ki runga i teia, kua patuia ki runga i toku papa, e kare rava aia e taea e te ngutupa o Ade.",
                "40.": "E ko te ka akamaata, me kore ra, ko te ka akameangiti i teia, e ka akamou i te reira no taku nei apiianga, no te kino oki iaia, e kare oki i patuia ki runga i toku nei papa, mari ra, kua patuia ki runga i te tango one ua, e te ngaa ua ra te ngutupa o ade kia ariki ia ratou, me tae mai te matangi, e te vai diluvi ki runga ia ratou.",
                "41.": "No reira, ka aere atu kotou ki teianei au tangata, e akakite atu i te tuatua taku i tuatua atu, e tae ua atu ki te openga o te enua nei."
            },
            "12": {
                "1.": "E kia oti akera ta Iesu tuatua anga kia Niphai, e te aronga tana i iki, i na, ko te katoaanga o ratou tei kapikiia, e kua rauka to ratou mana e te tikaanga kia bapetizo, e tai ngauru ma rua, e i na, kua akatika atura i tona rima ki te urupu katoatoa, e kua na ko atura e, e ao to kotou, to te ka akarongo i te au tuatua a teia tino ngauru ma rua, taku i iki mei rotopu ia kotou, ei tauturu ia kotou, ei tavini oki no kotou e kua oronga atu au i te mana kia ratou kia bapetizo ia kotou ki te vai, ka bapetizo ra au ia kotou ki te ai e te Vaerua Tapu, no reira, e ao to kotou me e akarongo to kotou iaku, e kia bapetizoia, no to kotou akara anga mai iaku, e to kotou kiteanga e, te vai nei oki au.",
                "2.": "E ao to ratou ko tei akarongo i ta kotou au tuatua, no tei akakite oki kotou e, i akara ana kotou iaku e kua kite oki kotou e, te vai nei au, ae, e ao tikai to ratou ko tei akarongo i ta kotou tuatua, e kua taakaaka ia ratou, kia bapetizoia, ka atoroia ratou ki te ai e te Vaerua Tapu e ka rauka ia ratou te tataaraanga i ta ratou au ara.",
                "3.": "E ao to tei akaaka te ngakau, tei aere mai kiaku, no ratou oki te basileia o te ao.",
                "4.": "E ao to tei aue, e akapumaanaia ratou.",
                "5.": "E ao to tei maru, e riro ia ratou te enua.",
                "6.": "E ao to tei pongi, e tei kaki i te tuatua tika, ka akakiia ratou ki te Vaerua Tapu.",
                "7.": "E ao to tei aroa i tetai ke ra, ka aroa katoaia mai ratou.",
                "8.": "E ao to tei mā te ngakau, ka kite oki ratou i te Atua.",
                "9.": "E ao to tei akatupu i te au, ka karangaia ratou e tamariki na te Atua.",
                "10.": "E ao to tei takinga kinoia no toku nei ingoa, no ratou oki te basileia o te ao.",
                "11.": "E ao to kotou, kia akakino mai, e kia takinga kino mai, e kia akaapa pikikaa ua mai ia kotou, i te au kino katoatoa noku nei.",
                "12.": "Kia rekareka maata kotou, e tutaki maata oki ta kotou i te ao ra, i pera oki ratou i te takinga kinoanga i te aronga peroveta i mua ake ia kotou.",
                "13.": "E tika tika tikai taku e karanga atu kia kotou, kua akariro au ia kotou ei miti no te enua, ina ra, me ngaro te meitaki o te miti, eaa te mea e tamitiiaʼi te enua? Kare ona puapinga i reira, mari ra, kia titiriia atu e takatakaiia e te vaevae tangata.",
                "14.": "E tika, tikai taku e karanga atu kia kotou, ko kotou te marama o te ao nei. Te oire i akatuia ki runga i te maunga kare ïa e ngaro.",
                "15.": "Kare e tangata e tutungi i te mori, ka tuku ei ki raro i te pia, ei runga ra i te vairanga kia marama to te are katoa.",
                "16.": "Koia katoa to kotou marama, kia kaka ïa ki mua i te aroaro o te tangata nei, kia akara ratou i ta kotou angaanga meitaki, e kia akameitaki ratou i to kotou Metua i te ao ra.",
                "17.": "Auraka e manako e, kua aere mai au e akakore i te ture e ta te au peroveta, kare au i aere mai e akakore e akatupu ra.",
                "18.": "Koia mou taku e karanga atu kia kotou, kare tetai iota e tetai ngai meangiti poepoe o te ture i kore, kua ope takiriia i te tupu iaku nei.",
                "19.": "E i na, te oronga atu nei au kia kotou i te ture e te akaueanga a toku Metua, kia akarongo kotou iaku e kia tataraara kotou i ta kotou au ara, ma te aere mai kiaku ma te ngakau tataraara, e te vaerua maru. I na, tera te au akaueanga tei mua ia kotou, e kua akatupuia oki te ture.",
                "20.": "No reira, ka aere mai kiaku nei kia ora kotou, e tika tikai taku e karanga atu kia kotou, kia kore ra kotou e akono i taku ra akaueanga taku i akaue atu kia kotou i teianei, kare rava kotou e ō ki te basileia o te ao ra.",
                "21.": "Kua akarongo ana kotou i tei tuatuaia e te aronga taito e, e kua tata katoaia, e tei mua ïa ia kotou i teia nie, auraka e ta; e ko tei ta ra, e tau iaia te akavaanga a te Atua ra.",
                "22.": "Ina ra, te karanga atu nei au kia kotou, e ko tei riri ki tona ra taeake, e tau iaia te akavaanga ra. E ko tei karanga atu ki tona taeake, e Raka, e tau iaia te akavaanga, kareka ko tei karanga e, e neneva koe, e tau iaia te ai i te po ra.",
                "23.": "No reira, me aere mai koe kiaku, me kore ra, te anoano ra kia aere mai kiaku, e ma te akamaara e, e ara ta to taeake ia koe na,",
                "24.": "E aere tika ki to taeake, e na mua i te akaau i to taeake, ei reira ka aere mai ei kiaku nei ma te ngakau tae tikai, ei reira au e ariki atu ei ia kotou.",
                "25.": "Kia rapurapu i te akatika i taau tuatua i toou enemi i to korua aereanga na te mataara, ko te tuku atu aea toou enemi ia koe ki roto i te are tapekaanga.",
                "26.": "Tika, tikai taku e karanga kia koe, kare takiri koe e tukuia mai, e kia tutaki roa koe i te senina openga ra. E i toou noo anga i roto i te are tapekaanga ra, ka rauka ainei ia koe kia tutaki mai ko tai ua ake senine? Tika tikai taku e karanga atu kia kotou e, kare.",
                "27.": "E i na, kua tataia oki e te aronga taito e, auraka rava koe e akaturi.",
                "28.": "Te karanga atu nei ra au kia kotou, ko tei akara ki te vaine e kua akatupu i te inangaro, kua akaturi takere aia i roto i tona ngakau.",
                "29.": "I na, e oronga atu au kia kotou i tetai akaueanga, auraka rava atu kotou e akatika i teia nei au mea, kia tomo ki roto i to kotou ngakau.",
                "30.": "E mea tau tikai kia patoi kotou i teia nei au mea, i te apai anga kotou i ta kotou satauro, ko te uriia aea kotou kia ade.",
                "31.": "Kua tataia oki e, ko tei inangaroi te kopae ke atu i tana vaine kia oronga atu i tetai tuatua kopae kiaia ra.",
                "32.": "Tika tikai taku e karanga atu kia kotou, ko tei kopae i tana vaine, mari no te akaturi, kua akariro aia iaia ei akaturi, e tei akaipoipo i tei kopaeia ra, kua akaturi katoa ïa.",
                "33.": "E kua tataia oki e, auraka e taputou pikikaa ua, e papau ra koe i taau au taputou ki te Atua.",
                "34.": "Ina ra, e tika tikai taku e karanga atu kia kotou, auraka e taputou, auraka rava, auraka i te rangi, ko te terono ïa no te Atua.",
                "35.": "Auraka i te enua nei, ko tona ïa pange vaevae.",
                "36.": "Auraka katoa koe e taputou i toou uaorai upoko, kare e tika ia koe kia akateatea i tetai io rau e te akakerekere i tetai.",
                "37.": "Kia riro ra ta kotou koia ei koia, e ta kotou kare ei kare, e ko te mea maata atu i teia no roto ïa i te kino.",
                "38.": "E i na, kua tataia, e mata ra, ei mata ïa te tutaki, e e nio ra ei nio ïa.",
                "39.": "Ina ra, te karanga atu nei au kia kotou, auraka rava e akaoki atu i te kino, ina ra, ko tei moto mai i to paparinga katau nei, e ariu katoa atu i tetai.",
                "40.": "E kia akaapa mai tetai tangata ia koe i te ture, e rave mai i toou kakau, o atu katoa i toou pereue.",
                "41.": "E ko tei akaue mai ia koe e aere i te tai maire, aere ua atu korua e rua maire.",
                "42.": "E oronga atu na tei pati mai kia koe ra, e ko tei inangaro i taau ra, auraka e akaoki uaia atu.",
                "43.": "E i na, kua tataia oki e, E aroa atu koe i toou tangata tupu, e makitakita atu i toou enemi.",
                "44.": "Ina ra, te karanga atu nei au kia kotou, e aroa atu i to kotou aronga enemi, e akaora atu i tei tao mai, e takinga meitaki atu i te aronga e makitakita mai ia kotou.",
                "45.": "Kia riro kotou ei tamariki na to kotou Metua i te ao ra, no te mea, te akaiti nei aia i te ra ki rungao i te aronga kino e te meitaki.",
                "46.": "No reira, ko taua au mea ra o te tuatau taito ra, tei vai ki raro ake i te ture ra, kua akatupuia ia e au.",
                "47.": "Kua ope te au mea taito, kua riro te au mea ravarai ei mea ou.",
                "48.": "No reira, te inangaro nei au kia apakore kotou mei iaku, me kore, to kotou Metua i te ao ra e apakore."
            },
            "13": {
                "1.": "Tika, tikai taku e karanga atu e ka inangaro au ia kotou kia oronga atu i ta kotou apinga na te au tangata putaua e tikai, kia matakite ra, kia kore kotou e oronga i ta kotou apinga aroa ki mua i te aroaro o te tangata, kia akaraia e ratou ko te kore aea e rauka ta kotou tutaki ki to kotou Metua i te ao ra.",
                "2.": "Kia oronga ra koe i taau apinga aroa, auraka e na mua i te akatangi i te pu, mei ta te aronga pikikaa, i roto i te au sunago e i te au mataara ra, kia akameitakiia ratou e te tangata. Koia tika taku e karanga atu kia kotou na, kua rauka ta ratou tutaki.",
                "3.": "Kareka kia oronga koe i taau apinga aroa, auraka toou rima kaui e kite i ta toou rima katau e rave ra.",
                "4.": "Kia muna taau orongaanga i te apinga aroa, e na te Metua tei kite ua mai i te au mea ngaro o omai atea ua i taau tutaki.",
                "5.": "E kia pure koe ra, auraka mei ta te aronga pikikaa ra, ko tei inangaro i te pure tu ua i roto i te au sunago, e te pae mataara, kia akaraia ratou e te tangata. Koia tika taku e karanga atu kia kotou na, kua rauka ta ratou tutaki.",
                "6.": "Kareka kia pure koe, e aere ki roto i toou pia, e topiri marie i te pa, ka pure ei ki toou Metua, e na toou Metua, tei kore e kitea, e tei kite ua mai i te au mea ngaro, e omai atea ua i taau tutaki.",
                "7.": "E kia pure kotou ra, auraka e maata te tuatua rikiriki puapinga kore mei ta te au etene ra, ko tei manako e, no te maata o te tuatua e akarongoia mai ei ratou.",
                "8.": "Auraka kotou kia aite kia ratou, kua kite oki to kotou Metua i te au mea e tau no kotou i mua ake kotou ka pati atu ei.",
                "9.": "Na ko kotou kia pure, E to matou Metua i te ao ra, kia tapu toou ingoa.",
                "10.": "Kia akonoia toou anoano i te enua nei, mei tei te ao katoa ra.",
                "11.": "E akakore mai i ta matou ara, mei ia matou i akakore i ta tei ara ia matou nei.",
                "12.": "Auraka e arataki ia matou ki roto i te timataanga, e akaora ra ia matou i te kino.",
                "13.": "Noou oki te basileia, e te mana e te kaka, e tuatau ua atu. Amene.",
                "14.": "Kia akakore oki kotou i te ara a tetai ke, ka akakore katoa to kotou Metua i te ao ra i ta kotou.",
                "15.": "Kia kore ra kotou e akakore i te ara a tetai ke, kare katoa to kotou Metua i te ao ra e akakore mai i ta kotou.",
                "16.": "E kia akakore kotou te kai, e aite mei ta te aronga pikikaa ra, ko tei akatuke i to ratou mata, kia kitea e te tangata e, te akakore ra ratou i te kai. Koia tika taku e karanga atu kia kotou, kua rauka ta ratou tutaki.",
                "17.": "Kareka kia akakore koe i te kai, e tainu i toou upoko, e e orei i toou mata.",
                "18.": "Kia kore taau akakoreanga kai e kitea e te tangata, i toou Metua ra, e na toou Metua, tei kite ua i te au mea ngaro, e omai atea ua i taau tutaki.",
                "19.": "Auraka e akaputu i te apinga na kotou i teianei ao, i te ngai ka pou i te uu e te pe e e i te ngai e tomoia, e e keiaiaʼi e te keia.",
                "20.": "Ka akaputu ra i te apinga na kotou ki runga i te rangi, i te ngai e kore ei e pou i te uu e te pe, kare oki te keia e tomo ki reira ka keiaʼi.",
                "21.": "Te ngai oki i vaioiaʼi ta kotou apinga, tei reira katoa to kotou ngakau.",
                "22.": "Ko te mata te marama o te kopapa. No reira, me e meitaki toou mata, kua maramaia toou kopapa katoa.",
                "23.": "Kia kino ra toou mata, ka poiri toou kopapa katoa. E kia riro te marama i roto ia koe ra ei poiri, e poiri maata te reira.",
                "24.": "Kare e tika i te tangata kia akono i nga pu e rua, ka riri atu aia i tetai, e ka anoano atu i tetai, me kore ra, ka piri ki tetai, e akavaavaa atu i tetai. Ko kotou nei oki, kare e tika kia akono atu i te Atua e te Mamona.",
                "25.": "E teianei, kia oti ta Iesu tuatua anga i teia nei au tuatua, kua akara akera aia ki te tino ngauru ma rua tana i iki, e kua na ko atura kia ratou, E akamaara i te au tuatua taku i akakite atu, no te mea, ko kotou oki taku i iki ei tauturu i teia au tangata. No reira, te karanga atu nei au kia kotou, auraka e taitaia i to kotou ora, ta kotou ka kai, e ta kotou ka inu, e te kakau no to kotou kopapa. Kare aina i maata te ora i te kai, e te kopapa i te kakau?",
                "26.": "Ka akara na i te au manu o te reva, kare ratou i tanu, kare oki i kokoti kare oki e akaputu i te kai ki roto i te are vairanga, na to kotou Metua ra i te ao i angai ia ratou. Kare ainei e meitaki maata to kotou i to ratou?",
                "27.": "Koai oki ia kotou, e tika kia akaroa atu i tona kopapa, e okotai kupiti?",
                "28.": "E eaa kotou e apiapi ei i te kakau? Ka maara na i te au lili o te enua, e to ratou tupu anga, kare ratou i angaanga, e kare oki i tui.",
                "29.": "E karanga atu au kia kotou, kare ua atu te manea o Solomona e tona kaka katoatoa i aite ki tetai o te reira.",
                "30.": "Me kua akapera oki te Atua i te akamanea anga i te mauku o te enua, te vai nei i teia ra, e apopo kua uriia ki roto i te umu, kare ainei aia e akakakau ia kotou, me kare kotou i te aronga akarongo meangiti?",
                "31.": "E teianei, auraka e apiapi ua, ka na ko ei e, Eaa ua ta matou ka kai? E eaa ua ta matou ka inu? E eaa ua to matou kakau kia aao?",
                "32.": "Kua kite ana oki to kotou Metua i te ao ra, e ka inangaro pouroa kotou i teia au mea nei.",
                "33.": "E na mua ra kotou i te kimi i te basileia o te Atua e te tuatua tika nana ra, e ka kapiti katoaia mai teia au mea kia kotou.",
                "34.": "E teianei, auraka kotou e apiapi i to apopo ra, na apopo e apiapi iaia uaorai. Ko te ra ko tona uaorai kino ïa."
            },
            "14": {
                "1.": "E teianei, kia oti ta Iesu tuatua anga i teianei ua tuatua, kua uri akaou mai aia ki te au urupu tangata, e kua amama akera tona vaa kia ratou, na ko atura, koia tika taku e karanga atu kia kotou na, auraka e akaapa atu kia kore kotou akaapaia mai.",
                "2.": "Ko ta kotou e akaapa i etai ke ra, e akaapa katoaia kotou i te reira, ko te aite ta kotou e aite atu, ko ta kotou rai ïa kia akaaiteia mai.",
                "3.": "Eaa koe i akaraʼi i te tangaiti i roto i te mata o to taeake ra, e kare koe i kite e tei roto i toou uaorai maata te rakau maata?",
                "4.": "Eaa oki koe e tikai kia karanga atu ki toou taeake e, omai, naku e kiriti i te tangaiti i roto i toou mata, e i na, tei roto i toou uaorai mata te rakau maata.",
                "5.": "E tera ra pikikaa e, na mua i te kiriti i te rakau maata i roto i toou uaorai mata, ei reira koe e kite meitaki ei, kia kiriti i te tangaiti i roto i te mata o to taeake.",
                "6.": "Auraka te mea tapu e apainaia atu na te puakaoa, auraka katoa ta kotou poe e titiriia atu na te puaka, ko te takatakaiia aea e to ratou vaevae, ko te ariu mai aea e kakati ia kotou.",
                "7.": "E pati e e orongaia mai ta kotou, e kimi, e kiteaia ïa ta kotou, e topapa atu, e kiritiia mai te pa ia kotou.",
                "8.": "Ko te aronga katoa oki i pati ra, kua rauka ïa, e ko tei kimi ra, e kitea ïa, e tei topapa ra, e kiritiia mai te pa ia ratou.",
                "9.": "Koai ïa tangata i rotopu ia kotou, kia pati mai tana tamaiti i te kai e kua apai atu i te toka nana?",
                "10.": "E kia pati mai i te ika, ka apai atu aina i te ovi nana?",
                "11.": "Me ka rauka ia kotou, e te aronga kino kia oronga i te mea meitaki na ta kotou au tamariki, kare ainei to kotou Metua i te ao ra, e oronga i te mea meitaki ki te aronga i pati atu kiaia ra?",
                "12.": "E te au mea katoa ta kotou ka inangaro i te tangata kia rave mai kia kotou, kia akapera atu rai kia ratou, ko ta te ture ïa e ta te au peroveta.",
                "13.": "E tomo kotou na te ngutupa oiti, te atea maata nei te ngutupa, e te pararauare nei te mataara, e tae atu ei ki te mate, e manganui te ka na reira i te tomo.",
                "14.": "Te kokota ua nei te ngutupa, e e piri oki te mataara, e tae atu ei ki te ora, e tokoia ua ake tei kite i te reira.",
                "15.": "Kia matakite i te au peroveta pikikaa, ko tei aere mai kia kotou ma te kakau mamoe ra, kareka a roto, e luko taae ïa.",
                "16.": "Ka kite kotou ia ratou ki ta ratou ua, no runga aina te vine i te tataramoa te aaki anga mai, e te suke no runga aina i te rakau taratara?",
                "17.": "Ka ua mai te au rakau meitaki katoa i te ua meitaki, e te au rakau kikino ra, e ua mai ïa i te ua kino.",
                "18.": "Kare e tika i te rakau meitaki kia ua mai i te ua kino, kare katoa te rakau kino e ua mai i te ua meitaki.",
                "19.": "Te au rakau katoa kare e ua mai i te ua meitaki ra, e tipuia ïa, e ka titiriia ki roto i te ai.",
                "20.": "Ka kite kotou ia ratou i ta ratou ka ua maira.",
                "21.": "Kare te aronga katoatoa e tuatua mai iaku e, e te Atu, e te Atu e tae ki te basileia o te ao, ko tei akono ra i te anoano o taku Metua i te ao ra.",
                "22.": "E manganui te ka tuatua mai kiaku i taua rā ra, E te Atu e te Atu, kare ainei matou i apii i toou ingoa, e i tuaru i te au demoni ki toou ingoa, e i rave i te au akairo e manganui ki toou ingoa?",
                "23.": "Ei reira ka karanga atu au kia ratou, kare takiri au i kite ia kotou, e aere ke atu kotou, te aronga rave ara.",
                "24.": "E teianei, ko tei akarongo mai i taku nei tuatua, e akono atura, e arite au iaia ki tetai tangata pakari, ko tei akatu i tona are ki runga i te papa toka.",
                "25.": "E topa iora te ua, e tae iora te vai puke, e te matangi oki i te arara viviki anga ki runga i taua are ra, kare rava i keu, no te mea, e tika te turanga.",
                "26.": "Kareka tei akarongo ua mai i taku nei tuatua, e kare i akono, e e arite au iaia ki te neneva, ko tei akatu i tona are ki runga i te one.",
                "27.": "E topa iora te ua, e tae iora te vai puke, e te matangi oki i te arara viviki anga mai ki rungao i taua are ra, inga iora, e e ngaangaa maata to taua are ra."
            },
            "15": {
                "1.": "E teianei, kia oti ta Iesu tuatua anga i teia nei au tuatua, kua akara takapini akera aia ki te urupu tangata, e kua na ko atura kia ratou, E i na, kua rongo kotou i te au mea taku i apii ana i mua ake ka aere atu ei au ki taku Metua. No reira, ko tei akamaara i taku nei au tuatua, e ka rave i te reira, koia taku e akatu mai ki runga kia tae ki te rā openga.",
                "2.": "E kia akaoti akera a Iesu i teia nei au tuatua, kua kite iora aia i tetai aronga i roto ia ratou, i te umere e te vavaria e, e ka akapeea aia no runga i te ture a Mose, kare oki ratou i marama i te tuatua e, kua ope ke te au mea taito, e kua riro te au mea ravarai ei mea ou.",
                "3.": "E kua tuatua maira aia kia ratou, auraka kotou e poitirere ua, no tei karanga atu au kia kotou e, kua ope ke te au mea taito, e kua riro te au mea ravarai ei mea ou.",
                "4.": "I na, te karanga atu nei au kia kotou, kua tupu i teianei te ture a Mose.",
                "5.": "E i na, ko au oki teia tei oronga atu i te ture, e ko au rai oki tei koreromotu ki toku iti tangata kia Iseraela, no reira, kua tupu te ture na roto iaku, i aere mai nei oki au ei akakiki i te ture, no reira, kua tae ki tono openga i teianei.",
                "6.": "Kare oki au e akakore i ta te au peroveta, e te au mea e manganui kare i tupu ake noku nei, koia tika taku e karanga atu kia kotou na, ka tupu pouroa te reira.",
                "7.": "E no tei karanga atu au kia kotou e, kua ope ke te au mea taito e kare oki au e akakore i tei tuatuaia no runga i te au mea te ka tae mai.",
                "8.": "E i na, kare i tupu ake te au koreromotu taku i papau ki toku iti tangata, kareka ra te ture tei orongaia kia Mose kua oti te reira iaku nei.",
                "9.": "Ko au te ture, e te marama, e akara mai kiaku, ma te tapu marie e tae atu ki te openga ra, e ka ora kotou, ko tei tapu marie e tae ua atu ki te openga ra, e ora mutu kore tona.",
                "10.": "E teianei kua oronga atu ana au i te akaueanga kia kotou, no reira, e akono kotou i taku au akaueanga. Ko ta te ture oki ïa, e ta te au peroveta, kua akakite oki ratou i te tuatua tika noku.",
                "11.": "E kia oti ta Iesu tuatua anga i teianei au tuatua, kua na ko iora aia ki te tino ngauru ma rua tana i iki.",
                "12.": "E pipi kotou naku, ko kotou te marama o teia iti tangata, te toenga o te ngutuare o Iosepha.",
                "13.": "I na, ko to kotou enua ipukarea teia, e na te Metua i oronga mai i te reira kia kotou.",
                "14.": "E kare rava te Metua i akaue mai ana iaku, kia akakite atu au i te reira ki to kotou au taeake i Ierusalema.",
                "15.": "E kare katoa aia i akaue mai iaku, e kia akakite au kia ratou no runga i tetai kopu ke o te ngutuare o Iseraela, ta te Metua i arataki ke atu ki vao mai i te enua.",
                "16.": "Ko teia ua ta te Metua i akaue mai, kia akakite atu kia ratou.",
                "17.": "E mamoe ke atu rai tetai, kare no teia nei anana, e arataki katoa mai au ia ratou, e akarongo oki ratou i toku nei reo, e ka okotai oki anana, e okotai tiaki.",
                "18.": "E teianei, no te marokiakia, e te akarongo kore, kare atu nei ratou i marama i taku nei tuatua, no reira, kua akaueia mai au e te Metua e auraka e tuatua akaou atu i teia au mea kia ratou.",
                "19.": "Ina ra, koia tika taku e karanga atu kia kotou, e kua akaue mai te Metua iaku, e te akakite atu nei au kia kotou, e kua akataka keia kotou mei roto mai ia ratou, no ta ratou ara, e no to ratou kino kare atu nei ratou i kite ia kotou.",
                "20.": "E koia tika taku e karanga atu kia kotou, e au kopu ke atu rai tetai ta te Metua i akataka ke mei roto mai ia ratou, no to ratou kino oki e kare katoa ratou i kite ia ratou.",
                "21.": "E tika tikai taku e karanga atu kia kotou, ko kotou oki taku i tuatua atu e, E mamoe ke atu rai taku, kare no teianei koro, e arataki mai oki au ia ratou, e ka akarongo mai oki ratou i toku nei reo, kia okotai oki anana, e okotai tiaki.",
                "22.": "Kare oki ratou i marama, kua manako ratou e, ko te au Etene. Kare oki ratou i kite e, ka akaariuia mai te au etene na roto i ta ratou apiianga.",
                "23.": "Kare rai oki ratou e marama, no tei karanga au e, ka akarongo mai ratou i toku nei reo, e kare rai ratou i marama, e kare roa te au etene e akarongo i toku reo, e kare oki au e akakite iaku uaorai kia ratou, mari ra na roto i te Vaerua Tapu.",
                "24.": "Ina ra, kua rongo kotou i toku nei reo, e kua akara mai iaku, e mamoe oki kotou naku, e ka kapitiia kotou ki roto i te aronga ta te Metua i oronga mai kiaku."
            },
            "16": {
                "1.": "E koia tika taku e karanga atu kia kotou, e mamoe ke atu rai taku, e kare no teia nei enua, e kare oki no te enua i Ierusalema, kare no tetai ua atu tuanga o te reira enua, i te au ngai i aaereiaʼi e au.",
                "2.": "Ko ratou taku e tuatua nei, kare ratou i akarongo ake i toku reo, e kare rava au i aravei ake ia ratou.",
                "3.": "Kua rauka ra iaku tetai akaueanga mei te Metua mai, e kia aere atu au kia ratou, e kia akarongo ratou i toku reo, e kia kapitiia mai ratou ki roto i taku anana, kia okotai oki anana e okotai oki tiaki; no reira, te aere nei au, e akaari iaku uaorai kia ratou.",
                "4.": "E te akaue atu nei au, e kia tata kotou i teia au tuatua i muri ake i toku taka ke anga atu, mei te mea, kare toku au taeake i Ierusalema tei akara mai ana iaku e tei piri mai kiaku i toku aaere anga i reira, e ui atu ki te Metua, na roto i toku ingoa, kia raukaʼi ia ratou te kite ia kotou, na roto i te Vaerua Tapu e pera katoa te au kopu ke, tei kore ratou i kite, kia akonoia teianei au tuatua tei tataia e ka akakiteia atu te reira ki te au Etene, e na roto i te ki anga o te au Etene, e raukaʼi te toenga o to ratou uanga, ko tei akapueurikirikiia i runga i te orau o te enua, e no to ratou akarongo kore, kia aratakiia mai, kia kite ratou iaku, to ratou Akaora.",
                "5.": "Ei reira au e akaputuputu mai ei ia ratou mei nga akoko e a o te enua nei e ei reira katoa au, e akatupu ei i te koreromotu ta te Metua i papau ki te ngutuare katoa o Iseraela.",
                "6.": "E ao to te au Etene, no to ratou akarongo iaku e no te Vaerua Tapu oki, tei riro ei kite kia ratou, noku, e no te Metua oki.",
                "7.": "Ae, no to ratou akarongo oki iaku, te tuatua maira te Metua, e no to kotou akarongo kore, e te ngutuare o Iseraela, ei te au ra openga, ka tae ei te tuatua mou ki te au Etene, ei reira oki ratou e kite ei i te tupuanga o te au mea ravarai.",
                "8.": "Ina ra, aue oki te au Etene akarongo kore e, te tuatua maira te Metua, kua aere mai ki runga i teia enua, e kua akapueurikiriki i toku iti tangata koia oki te ngutuare o Iseraela, ko toku iti tangata koia te ngutuare o Iseraela tei tuaru keia mei roto ia ratou, e kua takatakaiia ki raro i to ratou vaevae.",
                "9.": "E no te aroa o te Metua ki te au Etene, e te akautungaanga a te Metua ki runga i toku iti tangata, koia te ngutuare o Iseraela, koia tika taku e karanga atu kia kotou, kia oti te reira, kua tuku au i toku iti tangata koia te ngtuare o Iseraela kia papaia, e kia takinga kinoia, e kia tamateia, e kia tuaruia mei roto ia ratou, e kia makitakitaia e ratou, e kia taitoitoia, e kia riro ei tuatua anga kino na ratou.",
                "10.": "E kua akaue mai te Metua e kia tuatua au kia kotou e, kia tae ki te ra e araʼi te Etene i taku nei evangelia, e ka akateiteiia ratou i te ngakau parau ki te au basileia, e ki rungao i te au tangata o te ao nei, e ma te ki i te au pikikaa ravarai, e te au akavareanga, e te au tuatua ngaro, e te au tuatua pekapeka e te ta tangata, e te akamorimori, te akaturi, e te au angaanga viivii, e ka rave ratou i taua au mea ra, e ka patoi i te ki anga o taku nei evangelia, i na, te tuatua maira te Metua, ka rave ke mai au i te ki anga o taku evangelia mei roto mai ia ratou.",
                "11.": "Ei reira au e akamaaraʼi i taku i papau ki toku iti tangata ki te ngutuare o Iseraela, e ka apai mai au i taku evangelia kia ratou.",
                "12.": "Ei reira au e akaari atu ei kia kotou, te ngutuare o Iseraela, e kare te au Etene e mana ki rungao ia kotou, ka akamaara ra au i taku koreromotu kia kotou, e te ngutuare o Iseraela e, ei reira kotou e tae mai ei ki te kite o te ki anga o taku nei evangelia.",
                "13.": "Kareka kia tataraara te au Etene e kia oki mai kiaku, te tuatua maira te Metua, ka kapiti katoaia mai ratou ki toku nei iti tangata, te ngutuare o Iseraela.",
                "14.": "E kare oki au e akatika atu i toku au tangata, te ngutuare o Iseraela, kia na rotopu ia ratou, e kia takai atu ia ratou, te tuatua maira te Metua.",
                "15.": "Me kore ra ratou e ariu mai kiaku, e akarongo mai i taku tuatua, ka akatika au i toku ra iti tangata te ngutuare o Iseraela, e kia aere na rotopu ia ratou e kia takatakai ia ratou, e ei reira ratou e riro ei, ei miti tei ngaro tona ra meitaki, e kua riro ïa ei mea puapinga kore, ka akaruke keia, e takatakaiia ïa e te vaevae o toku ra iti tangata te ngutuare o Iseraela.",
                "16.": "Tika tikai taku e karanga atu kia kotou, kua akaueia mai au, e kia oronga au i teia enua ki teia iti tangata ei noo anga no ratou.",
                "17.": "Ei reira te tuatua a te peroveta a Isaia e tupu ei, ko tei na ko mai e,",
                "18.": "Ka akateitei to au tiaki i to ratou reo, e maeva katoatoa to ratou reo, e akara oki ratou te mata e te mata, kia akaoki mai a Iehova ia Ziona.",
                "19.": "Kia puroro ua atu te rekareka kia maeva katoatoa, e te au ngai pou i Ierusalema, kua akapumaana oki te Atu i tona iti tangata, kua akaora ia Ierusalema.",
                "20.": "Kua tuku a Iehova i tona rima tapu ki mua i te mata o te pa enua katoa ra, e ka kite to te au openga katoa o te enua ra, i te ora a to tatou Atua."
            },
            "17": {
                "1.": "I na, kia oti ta Iesu tuatua anga i teia au tuatua nei, kua akara aia i teia urupu tangata nei, e kua na ko atura kia ratou, kua tae toku taime i teianei.",
                "2.": "Kua kite au e, te paruparu ra kotou, e kare kotou e marama ana i taku au tuatua, tei akaueia mai e te Metua kia tuatua atu kia kotou i teianei.",
                "3.": "E teianei, ka aere ki to kotou au ngutuare, ka akamanako ei i te au mea taku i tuatua, e ma te pati ki te Metua na roto i toku ingoa, kia marama kotou, e ma te teateamamao i to kotou ngakau no apopo, e ka oki akaou mai au kia kotou.",
                "4.": "E teianei, te aere nei au ki te Metua, e kia akaari atu au iaku uaorai ki te au kopu ngaro o Iseraela, kare oki ratou i ngaro i te Metua, kua kite oki aia i te ngai tana i arataki ia ratou.",
                "5.": "E kia oti akera ta Iesu tuatua anga, kua akara takapini akaou aia i teia urupu tangata nei, e i na, te aue ra ratou, ma te akara tamou mai ki runga iaia, mei te mea ra, ka pati ratou e noonoo mai ana aia tetai manga taime.",
                "6.": "Kua karanga atura aia kia ratou. I na, kua ki oki toku ngakau i te aroa ia kotou.",
                "7.": "E aronga maki aina tetai i roto ia kotou na? Ka apai mai ia ratou. Kare aina e pirikoki, e matapo, e lepera, e apepa, te turi, e tei tu i tetai ua atu tu maki? E apai mai ia ratou, e naku e akaora ia ratou, e aroa maata toku ia kotou, kua ki oki toku ngakau i te aroa ua.",
                "8.": "Te kite nei au e, te anoano nei kotou e kia kite kotou i taku i rave ki to kotou au taeake ki Ierusalema, kua kite oki au e, kua rava to kotou akarongo kia akaora au ia kotou.",
                "9.": "Kia oti tana tuatua anga, kua apai maira te urupu tangata i ta ratou au maki, te pirikoki, te matapo, te murare, e te au tu maki ravarai, e kua akaora aia ia ratou ravarai tei apainaia mai kiaia.",
                "10.": "Ko ratou ravarai, ko te aronga tei akaoraia, e te aronga meitaki ua, kua tupou akera ki raro i ona nga vaevae e akamori atu iaia, e e manganui oki tei aere mai e ongi i tona vaevae, e kua akapāi i tona vaevae ki to ratou roimata.",
                "11.": "E kua akaue atura aia kia apainaia mai te au tamariki mearikiriki.",
                "12.": "E kua apai maira ratou i ta ratou au tamariki e kua akanoo ia ratou ki runga i te one e takapini ake iaia, e kua tu akera a Iesu ki runga i rotopu ia ratou, e kua nekeneke atu te tangata ki muri e kia pou mai ratou i te apainaia mai.",
                "13.": "E kia pou mai ratou, kua tu akera Iesu, e kua akaue atura i te tangata kia tuturi ki runga i te one.",
                "14.": "E kia tuturi ra ratou ki runga i te one, kua ngunguru iora a Iesu i roto iaia uaorai, na ko maira, E taku Metua te manamanata nei au no te tu kino o te au tangata o te ngutuare o Iseraela.",
                "15.": "E kia oti tana tuatua anga i teianei au tuatua, kua tuturi iora aia ki runga i te one, e i na, kua pure atu aia ki te Metua, e ko te au mea tana i pure, kare e rauka i te tata, e kua riro teia au tangata ei kite, ko tei akarongo iaia.",
                "16.": "E teia ta ratou i akakite mai, kare te mata i kite ana e kare katoa te taringa i rongo ana, i tetai mea umere e te maata, mei ta matou i kite e ta matou i akarongo, i ta Iesu i tuatua ki te Metua.",
                "17.": "E kare rava e tika i te arero kia tuatua, e kare e tika kia tataia e tetai ua atu tangata, kare oki e rauka i te ngakau o te tangata kia marama i te au mea mamaata, e te umere ta matou i akara, e i akarongo ia Iesu i te tuatua anga, e kare rava e tangata i kite i te rekareka tei tae ki to matou vaerua, i te taime i rongo ei matou iaia i te pure anga no matou ki tona Metua.",
                "18.": "E kia akaoti a Iesu i tana pure anga ki te Metua, kua tu mai aia ki runga, kua maata rava te rekareka o te tangata, e kua ki i te rekareka.",
                "19.": "Kua tuatua maira a Iesu kia ratou e kua akaue atura ia ratou kia tu.",
                "20.": "Kua tu akera ratou ki runga, e kua na ko iora aia kia ratou, e ao tikai to kotou, no to kotou akarongo. E teianei kua ki rava toku rekareka.",
                "21.": "E kia oti tana tuatua anga, kua aue iora aia, e kua riro oki te tangata ei kite no te reira, e kua rave akera aia i te tamariki, tatakitai, e akameitaki atura ia ratou, e ma te pure atu ki te Metua no ratou.",
                "22.": "E kia oti iaia i te rave i teia, kua aue akaou aia.",
                "23.": "Kua tuatua akera aia ki te au tangata, na ko atura kia ratou, ka akara na i ta kotou au tamariki.",
                "24.": "E kia akara ra ratou kia kite oki, i na, te akara ra to ratou mata ki te rangi, e kite atura ratou i te rangi i te ngaa anga e kite iora ratou i te au angela i te eke anga mai, mei te mea ra e, tei rotopu i te ai, e kua aere maira ratou e kua koropini maira i taua au tamariki rikiriki ra, e kua takapiniia ratou ki te ai, e kua matuapuru mai te au angela ia ratou.",
                "25.": "Kua akara tikai to ratou mata, e kua rongo te taringa, e kua riro ratou ei kite, e kua ktie ratou e, kua tika ta ratou akapapaanga, no te mea kua akara oki ratou, e kua akarongo te au tangata tataki tai, e ko te katoatoa anga ia ratou, mei te rua tausani e rima anere te tane, te vaine e te tamariki."
            },
            "18": {
                "1.": "E kua akaue iora a Iesu i tana au pipi, kia apai mai i tetai varaoa, e te wina kiaia.",
                "2.": "E te aere ra ratou i te kimi varaoa e te wina, kua akaue aia i te au tangata kia noo ki raro.",
                "3.": "E kia oki mai te au pipi ma te varaoa e te wina, kua rave maira aia i te varaoa e kua atiati iora, e akameitaki atura, e kua oronga atura ki tana au pipi, e kua akaue atu ia ratou kia kai.",
                "4.": "E kai iora ratou, e pangaia akera, kua akaue iora aia, kia tuaia ki te au tangata.",
                "5.": "E kua kai iora taua urupu tangata ra, e pangia akera, kua karanga atura aia ki tana au pipi, i na, kia akataoongaia tetai tangata i rotopu ia kotou e tikaʼi, koia taku e akamana ei atiati i te varaoa e kia akameitaki e kia oronga ki te au tangata o taku nei akonoanga, ki te aronga tei akarongo e kua bapetizoia i toku nei ingoa.",
                "6.": "Ko ta kotou angaanga teia ka rave, mei taku i rave, mei taku oki i atiati i te varaoa e kua akameitaki e kua oronga atu kia kotou.",
                "7.": "Ko ta kotou oki teia ka rave ei akamaaraanga i toku kopapa taku i akaari atu kia kotou. Ka riro te reira ei kite ki te Metua e, ka akamaara ua rai kotou iaku. E me akamaara ua mai rai kotou iaku, ka noo ua mai rai toku Vaerua kia kotou.",
                "8.": "E kia oti tana tuatua anga i teia nei au tuatua, kua akaue atura aia i tana au pipi kia rave mai i te wina i roto i te kapu e inu oki i te reira, e oronga katoa atu ki te au tangata kia inu ratou.",
                "9.": "E kua pera tikai ratou, kua inu, e pangia akera, e kua oronga atu ki te au tangata, e kua inu iora, e pangia akera.",
                "10.": "E kia oti i te au pipi i te rave i te reira, kua na ko maira a Iesu kia ratou, E ao tikai to kotou, ko tei rave i teia nei au mea, ko te akakikianga oki teia o taku akaueanga, e kia akakite atu ki te Metua e, te anoano nei kotou kia rave i te au mea taku i akaue atu kia kotou.",
                "11.": "Ko ta kotou oki teia ka rave ki te aronga tei tataraara e kua bapetizoia i toku nei ingoa, e kia rave kotou i te reira, ei akamaaraanga i toku nei toto, tei maringi mai no kotou, e kia akakite atu kotou ki te Metua, e ka akamaara ua rai kotou iaku. E me akamaara ua mai kotou iaku, ka noo ua mai rai toku Vaerua kia kotou.",
                "12.": "E te akaue atu nei au ia kotou kia rave kotou i teia nei au mea. E me rave tamou kotou i teia au angaanga, e ao tikai to kotou, kua patuia oki kotou ki runga i toku papa.",
                "13.": "Kareka ko tetai i rotopu ia kotou te ka akamaata, me kore ra, ka akameangiti i teia, kare aia i patuia ki runga i toku nei papa, mari ra, kua patuia ki runga i te tango o te one, e kia topa mai te ua, e kia tae te vai puke, e te matangi i te arara anga mai, e tutuki atura ki runga i taua are ra, ka inga ïa, e te tuera ua maira te ngutupa o ade i te ariki ia ratou.",
                "14.": "No reira e ao ra to kotou, ko tei akono i taku nei au akaueanga ta te Metua i akaue mai iaku kia oronga atu kia kotou.",
                "15.": "Koia tika taku e karanga kia kotou na, e ara, e pure ma te tukutuku kore, ko te timataia aea kotou e te tiaporo, e ko te arataki tuikaaia aea kotou e ïa.",
                "16.": "Mei taku i pure i rotopu ia kotou na, e akapera katoa kotou i roto i taku akonoanga, ki rotopu i toku au tangata tei tataraara e tei bapetizoia na roto i toku nei ingoa. I na, ko au te marama, kua vaio ana au i te akaraanga na kotou.",
                "17.": "Kia oti ta Iesu tuatua anga i teia au mea ki tana au pipi, kua uri akaou atura aia ki te au tangata, e kua na ko atura, kia ratou,",
                "18.": "I na, koia mou taku e karanga atu kia kotou, e ara e pure, kia kore kotou e rokoia e te timataanga, te anoano nei oki a Satani ia kotou, kia ruru ia kotou mei te sitona.",
                "19.": "No reira, kia pure ki te Metua, na roto i toku ingoa ma te tukutuku kore.",
                "20.": "E ko te au mea tika ta kotou ka pati ki te Metua na roto i toku ingoa, ma te irinaki e, ka rauka mai, i na, ka oronga uaia mai.",
                "21.": "E pure i to kotou au kopu tangata ki te Metua na roto rai i toku ingoa e kia akameitakiia mai ta kotou vaine, e ta kotou au tamariki.",
                "22.": "E i na, e uipa putuputu kotou; e auraka kotou e arai atu i tetai ua atu tangata i te aere mai kia kotou kia uipa kotou i ta kotou au uipaanga, e tuku ua ia ratou kia aere mai, e auraka e arai atu.",
                "23.": "E pure katoa kotou no ratou e auraka e uri atu ia ratou ki vao, e me ka aere putuputu mai ratou kia kotou, e pure atu ki te Metua no ratou na roto i toku ingoa.",
                "24.": "No reira, e akateitei i to kotou marama, kia kaka atu ïa ki to te ao nei. I na, ko au oki te marama ta kotou ka akateitei; ko ta kotou oki i kite ana iaku i te rave anga. I na, kua kite ana kotou iaku i te pure anga ki te Metua, e kua riro pouroa kotou ei kite no te reira.",
                "25.": "E te kite ra kotou e, kare rava au i akaue ana i tetai o kotou kia aere ke atu, mari ra, kua akaue atu au kia aere mai kotou kiaku kia aa kotou, e kia akara, mei te reira katoa ta kotou ka rave ki to te ao nei, e ko te ka aati i teianei akaueanga, ka rokoia aia e te timata anga.",
                "26.": "E kia oti akera ta Iesu tuatua anga, kua ariu akaou mai tona mata ki te au pipi tana i iki e kua na ko atura ra kia ratou,",
                "27.": "Koia mou taku e karanga atu kia kotou, e oronga akaou atu au kia kotou i tetai akaueanga e oti, ka aere atu au ki te Metua ra kia akatupu i tetai akaueanga ke tana i oronga mai kiaku.",
                "28.": "E teianei, ko teia te akaueanga taku e oronga atu kia kotou, auraka kotou e akatika, me kua kite kotou i tetai i rotopu ia kotou ma te tau kore, kia rave aia i toku kopapa e toku nei toto, ka rave ei kotou i te reira.",
                "29.": "E ko tei kai oki e tei inu i toku nei kopapa e te toto ma te tau kore, kua kai aia e kua inu oki te akaapa anga i tona vaerua, no reira, me kite kotou i tetai tangata e kare aia e tau kia kai, e kia inu i toku kopapa e te toto, kia araiia aia.",
                "30.": "Auraka kotou e akaatea iaia ki vao mei roto ia kotou, e tauturu ra kotou iaia, e ma te pure atu ki te Metua e na roto i toku ingoa, nona, e me tataraara aia, e kua bapetizoia na roto i toku nei ingoa, e ariki kotou iaia, e oronga oki kiaia toku kopapa e te toto.",
                "31.": "E kia kore ra aia e tataraara, auraka rai kia tatauia ki roto i toku au tangata, kia kore aia e akapou i toku au tangata. I na, kua kite au i taku mamoe, e kua taitaia ratou.",
                "32.": "Auraka e tuku atu iaia ki vao i to kotou au sunago, me kore ra, i to kotou ngai akamori anga, e akakoromaki atu rai kotou, kare oki kotou i kite, ka oki mai e ka tataraara, e ka aere mai kiaku ma te ngakau okotai, naku i reira e akaora ia ratou, kua riro kotou ei tauturu i te apai anga mai i te ora kia ratou.",
                "33.": "No reira, e akono kotou i teianei tuatua taku e akaue atu kia kotou, kia kore kotou e akaapaia, aue oki aia tei akaapaia e te Metua.",
                "34.": "Kua oronga atu au i teia au akaueanga, no te pekapeka i rotopu ia kotou e e ao to kotou me kare e pekapeka i rotopu ia kotou.",
                "35.": "E teianei, te aere nei au ki te Metua, no te mea, e tau iaku kia aere ki te Metua ei meitaki no kotou.",
                "36.": "E kia oti ta Iesu tuatua anga, kua akatika atura i tona rima e kua akatukia atura ki tana au pipi tana i iki tataki tai, e ope pouroa, e kua tuatua oki aia i tona akatukia anga kia ratou.",
                "37.": "Kare ra te urupu tangata i rongo i tana tuatua, no reira, kare rai ratou i riro ei kite no te reira, kareka ra kua kite te au pipi i te reira, kua oronga oki aia i te mana kia ratou, no te oronga anga o te Vaerua Tapu. E ka akakite atu au kia kotou a muri atu e, e tika teia tuatua.",
                "38.": "E kia oti ia Iesu te akatukia ia ratou tataki tai, kua tapokiia maira ratou e tetai tiao, e kare atura te au tangata i kite atu ia Iesu.",
                "39.": "E te vai ua ra te tapoki ia ratou ra, kua takake atu aia mei rotopu ia ratou, e kake atu ki te rangi. E kua akara tikai te au pipi, e kua riro ei kite, no tona kakeanga atu ki te rangi."
            },
            "19": {
                "1.": "I to Iesu kake anga atu ki te rangi, kua aere ke atu te tangata tini, te tangata e tana vaine, tana au tamariki, ki tona au ngutuare.",
                "2.": "Kua rongoia akera te reira i rotopu i te au tangata i taua taime rai, i mua ake ka poiri atu ei, koia oki kua kite ana te tangata tini ia Iesu, e kua matuapuru aia ia ratou nei, e ka oki akaou mai aia apopo.",
                "3.": "Ae, i taua po katoa, kua akakite aereia no runga ia Iesu e kua tuku akera ratou i te tuatua ki te au tangata e manganui, ae, e maata tikai, kua tauta tikai ratou i taua po ra, kia popongi ake, tei te ngai ratou e akaari mai ei a Iesu iaia ki te tangata tini.",
                "4.": "E kia popongi ake, kia putuputu mai te tangata tini, i na, ko Niphai e tona teina tana i akatu mai mei te mate mai, ko Timoteo oki te ingoa e tana tamaiti, ko Iona, e Matoni, e Matonia, tona taeake, e Kumeni, e Kumenoni, e Ieremia, e Semenona, e Iona, e Zedekia e Isaia, ko te ingoa teia o te au pipi ta Iesu i iki, ko ratou oki tei aere atu ki mua i te tangata tini.",
                "5.": "No te maata rava o teia iti tangata nei, kua tuaia, e tai ngauru ma rua pupu.",
                "6.": "Kua apii atura te tino ngauru ma rua i teia iti tangata, e i na, kua pati iora ratou ki te iti tangata kia tuturi ki raro, e kia pure ki te Metua, na roto i te ingoa o Iesu.",
                "7.": "E kua pure atura te au pipi ki te Metua, na roto i te ingoa o Iesu. E muri akera, kua tu maira ratou ki runga, e kua apii atura i te au tangata.",
                "8.": "E kia oti akera ia ratou i te akakite, i te au tuatua ravarai ta Iesu i akakite mai kia ratou, kare rava i tuke i ta Iesu i tuatua ana, e i na, kua tuturi akaou ratou ki raro e kua pure atu ki te Metua, na roto i te ingoa o Iesu.",
                "9.": "E kua pati iora ratou i ta ratou i anoano tikai, e kua inangaro e kia orongaia mai te Vaerua Tapu kia ratou.",
                "10.": "E kia oti ta ratou pure anga, kua aere atura ratou ki te nia o te kauvai, kua aru atu ra te iti tangata.",
                "11.": "E kua aere atura a Niphai ki raro i te vai e kua bapetizoia iora.",
                "12.": "E kua kake akaou maira ki vao mei roto mai i te vai, e kua akamata akera i te bapetizo. Kua bapetizo iora aia i te au tangata ta Iesu i iki.",
                "13.": "E kia oti pouroa ratou i te bapetizoia, kua kake mai ratou ki runga mei raro mai i te vai, e kua to maira te Vaerua Tapu ki runga ia ratou, e kua ki akera ratou i te Vaerua Tapu e te ai.",
                "14.": "E i na, kua koropiniia akera ratou e tetai mea, mei te tu rai o te ai, kua topa mai te reira mei te rangi mai, e kua kitea te reira e te au tangata, e kua riro oki ratou ei kite no te reira, e kua eke mai te au angela mei te rangi mai, e kua matuapuru mai oki ia ratou.",
                "15.": "E te tuatua ua ra te au angela kia ratou, ko Iesu iora i rotopu ia ratou, e kua akapumaana maira ia ratou.",
                "16.": "Kua tuatua iora aia ki te iti tangata, e kua akaue atura ia ratou, kia tuturi akaou ratou ki raro, ma te au pipi katoa nana ra.",
                "17.": "E kia tuturi iora ratou ki raro, kua akaue atura aia i tana au pipi kia pure ratou.",
                "18.": "E i na, kua akamata iora ratou i te pure. E kua pure ratou kia Iesu, i te kapiki anga iaia to ratou Atua e to ratou Atu.",
                "19.": "Kua akaruke akera a Iesu ia ratou, aere ke ua atura ki te atea ke mei ia ratou, e kua akatopa iora iaia uaorai ki raro, e kua na ko atura,",
                "20.": "E te Metua, te akameitaki nei au ia koe, ko koe i oronga mai i te Vaerua Tapu ki teia au tangata taku i iki, e no to ratou akarongo oki iaku, i iki ei au ia ratou mei roto mai i teianei ao.",
                "21.": "E te Metua, te pati atu nei au kia oronga mai koe i te Vaerua Tapu kia ratou katoatoa te ka akarongo i ta ratou tuatua.",
                "22.": "E te Metua, kua oronga oki koe i te Vaerua Tapu kia ratou, no tei akarongo oki ratou iaku, te kite ra oki koe i to ratou akarongo kiaku no te mea, te akarongo ra koe i ta ratou pure, te pure ra ratou kiaku, e te pure ra oki ratou kiaku, no te mea tei ko nei oki au.",
                "23.": "E teianei e te Metua, te pure nei au no ratou, e ratou oki te ka akarongo ki ta ratou tuatua, kia akarongo katoa mai ratou kiaku, kia okotai oki au kia ratou mei ia koe, e te Metua, i roto iaku nei, e kia okotai oki tatou.",
                "24.": "E kia oti ta Iesu pure anga ki te Metua, kua aere maira aia ki tana au pipi, e i na, te pure ua ra ratou ma te akamutumutu kore, kare oki i akamaata i te tuatua, no te mea kua orongaia ra kia ratou, i te au tuatua ta ratou ka pure, e kua ki iora ratou i te inangaro.",
                "25.": "E kua akameitaki iora a Iesu ia ratou, te pure ra oki kiaia, e kua mata katakata atu ra aia kia ratou, e kua kaka maira te marama o tona mata ki rungao ia ratou, e i na, kua teatea akera ratou, mei te mata e te kakau o Iesu, e i na, ko te teatea ra, kua teatea atu ïa i te au mea teatea ravarai, kare atu e mea teatea i runga i te enua nei e akaaiteia atu ei ki tona teatea.",
                "26.": "E kua karanga atura a Iesu kia ratou, e tamou i te pure, e kare rai ratou i akamutu i te pure.",
                "27.": "E kua uri ke atu aia mei ia ratou, e kua akaatea iti atu, e kua tupou iora ki raro, e kua pure akaou atura ki te Metua, i te na ko anga atu e,",
                "28.": "E te Metua e, te akameitaki atu nei au ia koe, no tei akatiama koe i te aronga taku i iki, no to ratou akarongo, e te pure atu nei au no ratou, e no ratou te ka akarongo ki ta ratou tuatua, kia tamaia ratou iaku nei, na roto i te akarongo anga i ta ratou au tuatua, mei ia ratou i tamaiaʼi.",
                "29.": "E te Metua e, kare au e pure ana no teianei ao, no ratou ra taau i oronga mai mei roto mai i teianei ao, no to ratou akarongo, kia tamaia ratou iaku nei, e kia vai au ki roto ia ratou, mei ia koe, e te Metua i roto iaku, kia okotai oki tatou, kia akakakaia oki au i roto ia ratou.",
                "30.": "E kia oti ia Iesu i te tuatua i teia nei au tuatua, kua oki akaou mai aia ki tana au pipi, e i na, te pure rai ratou, ma te tukutuku kore kiaia, kua mata katakata akaou atu aia kia ratou, e i na, kua teatea iora ratou, mei ia Iesu rai.",
                "31.": "E kua akaatea iti akaou aia mei ia ratou e kua pure akaou ki te Metua.",
                "32.": "Kare rava e rauka i tetai arero kia tuatua i te tuatua tana i pure atu, e kare oki e rauka kia tataia e tetai tangata te tuatua tana i pure atu.",
                "33.": "Kua rongo ra te au tangata, e kua riro ei kite, e kua tuera ua to ratou ngakau ma te kite i te au tuatua tana i pure atu.",
                "34.": "Kua umere akera ratou i te tuatua tana i pure ra, tei kore rava e rauka kia tataia, me kore ra, kia tuatuaia e tetai tangata.",
                "35.": "E kia akaoti tana pure anga, kua oki akaou mai aia ki tana au pipi, na ko atura kia ratou, Kare rava au i kite ana i tetai, e akarongo maata mei teia te tu i te ngati Iuda, no reira, kare au i akaari i te au semeio mamaata, no to ratou akarongo kore.",
                "36.": "Koia tika taku e karanga atu kia kotou, kare takiri ratou i kite ana i tetai au mea mamaata, mei ta kotou e akara nei, e kare oki ratou i rongo ana i tetai au mea mamaata mei ta kotou e akarongo nei."
            },
            "20": {
                "1.": "Kua akaue akera aia te urupu tangata kia akamutu i te pure, e tana au pipi katoa. E kua akaue katoa aia e, auraka ra ratou e akaoti i te pure i roto i to ratou ngakau.",
                "2.": "E kua akaue iora aia kia tu te katoatoa ki runga i to ratou vaevae, e kua tu akera ratou ki runga i to ratou vaevae.",
                "3.": "E kua atiati iora aia i te varaoa ma te akameitaki, e kua oronga atu ki te au pipi kia kai.",
                "4.": "E kia oti ratou i te kai, kua akaue atura aia ia ratou, kia atiati i te varaoa, e kia oronga atu ki te au tangata.",
                "5.": "E kia oti ia ratou i te oronga atu ki te au tangata, kua oronga katoa atu aia i te wina kia ratou kia inu, e ma te akaue atu ia ratou kia oronga atu ki te tangata.",
                "6.": "E teianei, kare ua e varaoa, e kare oki e wina, i apainaia mai e te au pipi, kare katoa a te au tangata.",
                "7.": "Ina ra, kua oronga tikai aia i te varaoa kia ratou kia kai, e te wina kia inu.",
                "8.": "E kua na ko atura kia ratou, koia tei kai i teianei varaoa, kua kai aia i toku kopapa na tona vaerua, e koia tei inu i teianei wina, kua inu aia i toku kopapa na tona vaerua, e kare rava tona vaerua e pongi, e kare oki e kaki vai, mari ra ka ki ua.",
                "9.": "E kia oti te au tangata i te kai e te inu, e i na, kua ki akera ratou i te vaerua, e kua kapiki akera ratou ma te reo okotai, e ma te akakaka ia Iesu, ta ratou i kite e ta ratou i akarongo.",
                "10.": "E kia oti ta ratou oronga anga i te kaka kia Iesu, kua tuatua maira aia kia ratou. I na, te akaoti nei au i te akaueanga ta te Metua i oronga mai kiaku nei, no runga i teia au tangata, koia te toenga o te ngutuare o Iseraela.",
                "11.": "Te akamaara ra kotou e, i tuatua ana au kia kotou, e me tupu te tuatua a Isaia, i na oki, kua tataia te reira, e tei mua ïa ia kotou, e kimi i te reira.",
                "12.": "Koia tika taku e karanga atu kia kotou, me tupu ake te reira, kua tupu i reira te koreromotu ta te Metua i papau ki tona au tangata te ngutuare o Iseraela.",
                "13.": "Ei reira te toenga, ko tei akapueurikirikiia ki te orau o te enua e akaputuputu akaouia mai ei mei te itinga o te ra, e mei te opunga, e mei te apatonga e te tokerau, e ka aratakiia mai ratou ki te kite o to ratou Atua tei akaora ia ratou.",
                "14.": "E kua akaue mai te Metua iaku, e kia oronga atu au i teia enua ei noo anga no kotou.",
                "15.": "E te karanga atu nei au kia kotou, me kore te au Etene e tataraara i muri ake i orongaia te au akameitakianga kia ratou, e i muri ake to ratou akapueurikirikianga i toku au tangata,",
                "16.": "Ei reira kotou te toenga o te ngutuare o Iakoba, ka aere atu ei ki rotopu ia ratou, e ei rotopu tikai kotou ia ratou, e manganui tikai oki ratou, e ei reira tikai oki e tau ia kotou mei te liona ou i rotopu i te au manu taae o te vaorakau, e mei te liona ou i rotopu i te anana mamoe, e me aere aia na roto ra, kua takatakaiia e ka katikatiia, e kare e tika i tetai i te akaora.",
                "17.": "Ei reira to kotou rima e akateiteiiaʼi ki rungao i te au taeake e maro mai ia kotou ra, e ka tipu keia to kotou au enemi.",
                "18.": "Ei reira au e akaputuputu mai ei i toku au tangata ki te ngai okotai, mei te tangata e akaputuputu i tana sitona ki te ngai vairanga.",
                "19.": "E akariro au i toku ra au tangata ta te Metua i koreromotu, ae e akariro au i ta kotou ko ei auri, e to kotou maikuku ei veo. E ka ungaungatiti kotou, i te au tangata e manganui, e naku e akatupu to ratou puapinga ki te Atua, e ta ratou au mea ravarai, na te Atua ïa o te ao katoa ra. E i na, naku ïa e rave.",
                "20.": "I na, kua tuatua maira te Metua, kia tae ki taua ra ra, e tautau ei te koke o te tuatua tika ki runga ia ratou, te tuatua maira te Metua, ae, ki runga i te au basileia katoatoa o te au Etene.",
                "21.": "E ei reira oki au e akamou ei i toku iti tangata, te ngutuare o Iseraela.",
                "22.": "E i na, ko teia te au tangata taku ka akanoo ki runga i teia enua, ei akatupu i te koreromotu, taku i papau ki to kotou Metua kia Iakoba, e riro oki te reira, ei Ierusalema Ou. E ka vai rai oki te mana o te rangi ki rotopu i teianei iti tangata, ae, ei rotopu katoa au ia kotou.",
                "23.": "E i na, ko au oki teia ta Mose i tuatua ana ka na ko ei ra e, e akatupu oki te Atua i tetai peroveta no kotou mei roto i to kotou au taeake, mei iaku rai te tu, koia ta kotou e akarongo atu i te au tuatua katoa tana ka tuatua atu kia kotou. E te tangata e kare e akarongo atu ki taua peroveta ra, ka tipu keia aia mei rotopu i te au tangata.",
                "24.": "Koia tika taku e karanga atu kia kotou, pouroa te peroveta mei ia Samuela e te aronga tei aru mai na muri, ko ratou tei tuatua kua akapapu i te tuatua noku.",
                "25.": "E i na, ko kotou oki te au tamariki a taua au peroveta ra, e no te ngutuare o Iseraela kotou, e no kotou te koreromotu ta te Metua i papau ki to kotou ai metua, ka na ko ei kia Aberahama, Ei toou ra uanga e meitaki ei te au kopu katoa o te ao nei.",
                "26.": "Kua akatu mai te Metua iaku na mua ia kotou e kua tono mai iaku kia akaora ia kotou, i te akaariu anga mai i te au tangata tataki tai mei ta ratou angaanga kino, no te mea, e tamariki kotou no te koreromotu.",
                "27.": "E i muri ake i to kotou akameitaki angaia, ka akatupuia te koreromotu ta te Metua i papau kia Aberahama, ka na ko ei e, ei toou ra uanga e meitaki ei te au kopu o te ao nei, i te riringi anga mai o te Vaerua Tapu na roto iaku ki rungao i te au Etene, e na taua akameitaki anga o te Etene e akariro ia ratou ei ratou ei aronga ririnui i te akapueurikiriki ke anga i toku au tangata te ngutuare o Iseraela.",
                "28.": "E riro oki ratou ei tumu e mate ei te au tangata o teianei enua. Ina ra, kia ariki ratou i te ki anga o taku nei evangelia, e me ka marokiakia to ratou ngakau i te patoi anga mai iaku, ka akaoki au i to ratou kino ki runga i to ratou uaorai upoko, te tuatua maira te Metua.",
                "29.": "E ka akamaara rai au i te koreromotu taku i papau ki toku au tangata, e ka akaputuputu au ia ratou ki te ngai okotai, i toku tuatau tikai, kia oronga akaou atu au i te enua o to ratou ai metua ei noo anga no ratou, koia te enua ko Ierusalema, te enua taputou no ratou e tuatau ua atu, te tuatua maira te Metua.",
                "30.": "Te tae mai ra te tuatau, e akoiaʼi te ki anga o taku nei evangelia kia ratou.",
                "31.": "E ka irinaki mai oki ratou kiaku, e ko au, ko Iesu Mesia, te tamaiti a te Atua, e ma te pure atu ki te Metua na roto i toku ingoa.",
                "32.": "Ei reira e akateitei ei to ratou au tiaki i to ratou reo, e ka imene kapipiti ratou no te mea, ka akara oki ratou te mata ki te mata.",
                "33.": "Ei reira oki te Metua e akaputuputu akaou mai ei ia ratou, e oronga atu ei ia Ierusalema ei noo anga no ratou.",
                "34.": "Ka rere oki ratou i te rekareka, ka imene te au ngai tanea o Ierusalema, kua akapumaana mai oki te Metua i tona au tangata, kua akaora oki aia ia Ierusalema.",
                "35.": "Kua akatika te Metua i tona ra rima tapu ki mua i te mata o te au basileia, e ka kite te openga mai o te enua nei i te ora a te Metua, e mei te Metua e au ra, e okotai ïa.",
                "36.": "Ei reira oki tei tataia ra e tupu ei, ka na ko mai ei e, E ara e ara, ka aao ana i to ririnui, e Ziona, ka aao ana i to kakau manea e Ierusalema, e te oire tapu, kua oti ra ua oki te tomo mai ki roto ia koe te peritome koreia e te viivii.",
                "37.": "Ka ruru ana i te one pueu ia koe, ka tu ki runga, ka noo ei ki to nooanga e Ierusalema e, ka tatara ana koe i te tapeka i runga i to kaki na, e tera ra tamaine tuikaa a Ziona ra e.",
                "38.": "I oko ana kotou ia kotou uaorai ki te puapinga kore, ka akaoraia rai kotou, kare ra i te moni.",
                "39.": "Koia tika taku e karanga atu kia kotou, ka kite oki toku au tangata i toku ingoa, e kia tae ki taua ra ra, ei reira ratou e kite ei e, ko au oki tei tuatua ana kia ratou.",
                "40.": "Ei reira ratou e karangaʼi e, Te manea o te vaevae o te karere ki runga i te maunga, ko tei apai mai i te tuatua meitaki ra, ko tei tutu aere i te au ra, ko tei apai mai i te tuatua meitaki, ko tei tutu aere i te ora ra, ko tei tuatua mai kia Ziona, tei to Atua ra te au.",
                "41.": "Ei reira tetai reo e kapiki atu ei e, ka aere kotou, ka aere kotou ki vao, auraka e arapaki ua atu i tetai mea viivii ra, e aere kotou ki vao mai mei rotopu mai iaia ra, kia ma kotou e tei apai i te ariki a Iehova.",
                "42.": "Kare kotou e aere rapurapu ua, kare rai e oro, ko Iehova oki te ka na mua ia kotou, e te Atua no Iseraela te ka na muri ia kotou.",
                "43.": "I na, e manuia toku tavini, ka akateiteiia aia, ka apaiia aia ki runga, e e akateitei rava akeraia.",
                "44.": "E aronga maata tei va ua ia koe, kua tuke te akara anga i tona mata ki to te tangata katoa ra, e tona tu i to te tamariki a te tangata nei.",
                "45.": "Ka pipi katoa oki aia i te au enua e manganui, e topiri oki te au ariki i to ratou vaa ki mua iaia, e akara oki ratou i tei kore i akakiteia atu kia ratou, e tei kore i rongoia e ratou, ko ta ratou ïa ka kite.",
                "46.": "Koia tika taku e karanga kia kotou, ka tupu pouroa teia au mea nei, mei ta te Metua i akaue mai iaku. Ei reira te koreromotu, ta te Metua i koreromotu ki tona au tangata e tupu ei, ei reira a Ierusalema e noo akaouiaʼi e toku au tangata, ka riro oki ei enua no ratou."
            },
            "21": {
                "1.": "E tika tikai taku e karanga atu kia kotou, ka oronga atu au i tetai akairo kia kotou e kite ei kotou i te tuatau e vaitataʼi teia au mea i te tupu. E ka akaputu mai au i toku au tangata i te ngutuare o Iseraela, mei to ratou akapueurikiriki anga roa, e ka akamou akaou au i toku Ziona ki rotopu ia ratou.",
                "2.": "E i na, ko teia te mea taku e oronga atu kia kotou ei akairo, i na, kia vaitata oki teia au mea taku ka akakite atu kia kotou e taku ka akakite atu kia kotou a muri atu na roto i te mana o te Vaerua Tapu, ta te Metua e oronga mai kia kotou ra, na te reira e akakite ki te au Etene, kia kite ratou no runga i teia iti tangata, koia te toenga o te ngutuare o Iakoba, e no runga oki i teia iti tangata noku, tei akapueurikiriki keia e ratou.",
                "3.": "Koia, tika taku e karanga atu kia kotou, e ka akakiteia kia ratou teia nei au mea e te Metua, e ka riro mai mei te Metua, e mei ia ratou oki kia kotou.",
                "4.": "Kua tika oki i te Metua e, kia akanooia ratou ki runga i teia enua, e ka riro ei au tangata rangatira na roto i te mana o te Metua, kia riro mai teia au mea mei ia ratou, ki te toenga o to kotou uanga kia tupu te koreromotu a te Metua, tana i koreromotu ki tona au tangata, tengutuare o Iseraela.",
                "5.": "No reira, me raveia teia angaanga, e te angaanga te ka tupu kia kotou a muri atu ka na roto mai te reira i te au Etene, ki to kotou ra uanga, ko te tupu aea te akarongo kore, no ta ratou au ara.",
                "6.": "Kua tika oki i te Metua, e kia na roto mai i te Etene, kia akaari aia i tona mana maata ki te au Etene, e tera oki te tumu i akaperaʼi, me kore te au Etene e akamaro i to ratou ngakau, e kua tataraara, e ma te aere mai kiaku nei, kia bapetizoia i roto i toku ingoa, e ma te kite i te akakoroanga tikai o taku nei apiianga, e kia kapitiia mai ki roto i toku au tangata, te ngutuare o Iseraela,",
                "7.": "E kia riro mai teia au mea nei, ei reira toou uanga e akamataʼi i te kite i teia nei au mea, ka riro te reira ei akairo kia ratou, kia kite oki ratou e, kua akamata ana te angaanga a te Metua i te tupu, tana i koreromotu atu ki tona au tangata, te ngutuare i Iseraela.",
                "8.": "E me tae mai taua ra ra, ei reira te au ariki e topiri ei to ratou vaa, no te mea, te akara ua nei ratou, no te mea oki kare i akakiteia kia ratou, ki tei kore i akarongoia ana, ko ta ratou ïa e tuatua ra.",
                "9.": "E i taua ra ra, e rave ei te Metua i te angaanga umere maata i rotopu i te au tangata ra, e tei roto oki ia ratou tetai au aronga kare e akarongo, no atu e ka akakite tetai kia ratou.",
                "10.": "Ina ra, tei roto i toku rima te ora o toku nei au tavini, no reira, kare e rauka ia ratou te tamamae atu iaia, ka puta oki atu aia ia ratou. Naku e akaora iaia, e akakite atu oki au kia ratou e maata atu toku pakari i te au ravenga pakari a te tiaporo.",
                "11.": "E no reira, ko tei kore e akarongo mai i taku nei tuatua, ko au ko Iesu Mesia, ta te Metua i akakoro iaia kia apai mai ki te au etene e kia oronga atu kiaia i te mana, kia apai mai ki te au Etene (ka tupu te reira, mei ta Mose i tuatua ana) ka tipu keia ratou mei roto i toku au tangata, koia to te koreromotu ra.",
                "12.": "E ko toku au tangata koia oki te toenga o Iakoba, ei roto ratou i te au Etene, ae, ei rotopu tikai ia ratou, mei te liona i rotopu i te au manu taae o te metepara ra, e mei te liona ou i rotopu i te anana mamoe ra, e me aere oki aia na roto ka takatakaiia ïa e ka ungaungatiti rava, e kare e tangata ei akaoraʼi.",
                "13.": "E akateiteiia oki to ratou rima ki rungao i te aronga e maro mai ia ratou ra, e e tipu keia oki to ratou au enemi.",
                "14.": "E tika oki, ka mate tikai te au Etene, kia kore ratou e tataraara kia tae ki taua tuatau ra, te tuatua maira te Metua, e tipu ke oki au i to au oroenua i roto ia koe ra, e ka takore oki au i toku ra au kariota.",
                "15.": "E ka tipu ke au i te au oire o to enua ra, e ka tuku akaakaia to au punanga pakari ki te one.",
                "16.": "E ka tipu ke au i toou au purepure i runga i toou enua, e kare oki oou aronga purepure akaou.",
                "17.": "Ka tipu ke katoa au i to au tiki i akatikitikiia ra, e to tiki i akatuia i rotopu ia koe ra, e kare rava aau akamori akaou anga i te au mea tei angaia e to rima na.",
                "18.": "E kokoti ke oki au i te au rakau tanu i roto ia koe ra, e ka takore au i to oire.",
                "19.": "E ka akakoreia oki i te pikikaa, te akavare, te morimori, te maro, te taunga purepure, e te akaturi.",
                "20.": "Te tuatua maira te Metua, kia tae ki taua ra ra, ko te kore e tataraara, e ariu mai ki taku tamaiti akaperepere, e tipu ke au ia ratou mei roto i toku au tangata, te ngutuare o Iseraela.",
                "21.": "E akautunga au ia ratou, ma te riri otooto e kia pakari ki runga ia ratou i ta ratou i rave, mei tei kore ratou i rongo ana.",
                "22.": "Ina ra, me tataraara ratou, e akarongo mai i taku nei tuatua, e kare e akamaro i to ratou ngakau, ka akamou au i taku akonoanga ki rotopu ia ratou, ei reira ratou ka aere mai ei ki roto i te koreromotu e kia tatauia ratou ki roto i te toenga o Iakoba, ko ratou oki taku i oronga i te enua ei noo anga no ratou.",
                "23.": "E ka tauturu ratou i toku au tangata te toenga o Iakoba, e te manganui anga o te ngutuare o Iseraela, kia patuia tetai oire kia topaia tona ingoa ko Ierusalema Ou.",
                "24.": "E ei reira oki ratou ka tauturu ei i toku au tangata, i pueurikiriki ki te orau o te enua, kia akaputuputu mai ki te Ierusalema Ou.",
                "25.": "Ei reira te mana o te rangi e eke mai ei ki raro nei ia ratou, e ei rotopu katoa oki au ia ratou.",
                "26.": "Ei reira oki te angaanga a te Metua e akamataʼi me akoia teia evangelia ki te toenga o teia au tangata. Tika tikai taku e karanga atu kia kotou a taua ra ra, e akamataʼi te angaanga a te Metua ki rotopu i te au tangata i pueurikiriki ke ra, ae, ki te kopu i ngaro, ta te Metua i arataki ke, mei Ierusalema mai.",
                "27.": "E tika oki, ka akamata te Metua i tana angaanga ki rotopu i toku au tangata tei pueurikiriki ke, ei akateateamamao i te ara, e aere mai kiaku, e kia kapiki atu ratou ki te Metua na roto i toku ingoa.",
                "28.": "Ei reira, e akamataʼi te angaanga a te Metua i rotopu i te au basileia, i te akateateamamao anga i te ara, e akaputuputu ei tona au tangata ki to ratou uaorai enua ipukarea.",
                "29.": "Ka aere mai oki ratou mei te au basileia ravarai, e kare oki ratou e aere ma te rapurapu, e kare oki e oro ua, e na mua oki au i te aere ia ratou, te tuatua maira te Metua, e ko au rai oki te ka na muri atu."
            },
            "22": {
                "1.": "Ei reira oki e tupu ei tei tataia ra, e ka maeva, e tei ua, tei kare i anau, kia imene ua te reo maeva, e kapiki nui, e tei kore i mamae i te tamariki e, kua maata oki ta te takaua ra tamariki i ta te vaine noo tane ra tamariki, te tuatua maira Iehova.",
                "2.": "E akamaata ana i to turanga puakapa, kia totoia te arai o to noo anga ki te atea ke, auraka e taporoporo, e akaroa i to au taura e akamou piri tikai i to au titi.",
                "3.": "E tupu oki koe ki te maata, i te pae katau e te pae kaui, e nooia te pa enua e toou ra uanga, e tangataia oki te au oire tanea ra ia ratou.",
                "4.": "Auraka e mataku, kare oki koe e akama, auraka oki e tumatetenga, kare oki koe e taakamaia, e akangaropoina oki koe i te akama i to ou anga ra, e te akakino i to takaua anga ra, kare koe e manako akaou i te reira.",
                "5.": "Ko tei anga oki ia koe ra, ko to tane ïa, ko Iehova Sabaota tona ingoa, e to akaora ra, ko tei tapuia i Iseraela nei, e tapaia aia, te Atua o te au enua katoa ra.",
                "6.": "Mei te vaine i akarukeia, e kua aue tona ngakau, kua kapiki a Iehova ia koe ra, te vaine oki i akaipoipo i te ou anga ra, e akarukeia iora, te tuatua maira to Atua ra.",
                "7.": "I te tuatau iti nei i akaruke ei au ia koe, e akaputu maira au ia koe ma te aroa maata.",
                "8.": "I te otooto anga riri i uunaʼi au i toku mata ia koe, i te kamoanga mata okotai, i te aroa mutu kore ra, e aroa atu ei au ia koe, te tuatua maira to akaora ra ko Iehova.",
                "9.": "Mei te vai ia Noa ra teia iaku nei, mei taku oki i taputou i te vai ia Noa ra, e kare e tapoki akaouia te enua ra, koia katoa taku i taputou ia koe ra, e kare au e riri, kare oki e kauvae ia koe na.",
                "10.": "E taka ke oki te au maunga, e ngaueue oki te au tuaivi, kare ra toku takinga meitaki ia koe e taka ke, e kare te koreromotu o toku ra iti tangata e ngaueue, te tuatua maira tei aroa mai ia koe ra, ko Iehova.",
                "11.": "E tei tumatetenga, e tei papaia e te uriia, e kare i akapumaanaia i na, e akamou au i taau au toka ki te ngaika manea, e taau ra au pange ki te saphiro.",
                "12.": "E maani oki au i to au maramarama ki te au toka Sema oko maata, e to au pa ra, ki te toka muramura, e toou ra kotinga ravarai, ei toka memeitaki ïa.",
                "13.": "E te au tamariki katoa naau ra, e apiiia e Iehova, e ei au maata to te au tamariki naau ra.",
                "14.": "E akatinamou ia koe ki te tuatua tika, ei te atea ke te tei takinga kino ia koe, kare oki koe e mataku, e i te rikarika, kare oki te reira e akavaitata mai ia koe ra.",
                "15.": "I na, ka akaputuputu tikai ratou ki te ngai okotai, e patoi ia koe kare ra iaku nei, ko te ka akaputuputu ra e rave ia koe ra, ka inga ïa ia koe.",
                "16.": "I na, naku oki i anga i te tupaki auri ra, ko tei pupui i te ngarau ai kia ka ra, e kua anga iora i te au taoanga rima, no tana angaanga, e naku oki i anga i te akapou ra kia pou.",
                "17.": "Te taoanga ra noou i angaia ra, kare ïa e manuia, e te au vaa katoa e patoi ia koe ra, i te akava anga ra, naau ïa e akaapa atu ko te tuanga teia o te au tavini o Iehova, e tei iaku ta ratou tuatua tika, te tuatua maira Iehova."
            },
            "23": {
                "1.": "E teianei, te karanga atu nei au kia kotou, e kimi matatio kotou i teia au mea nei. E oronga atu au i tetai akaueanga kia kotou, e kia kimi marie ua kotou i teia au mea, e meitaki tikai te tuatua a Isaia.",
                "2.": "Kua tuatua tikai aia i te au mea katoatoa, no runga i toku ra iti tangata, koia te ngutuare o Iseraela, no reira, e tau rai e kia tuatua aia ki te au Etene.",
                "3.": "E ko te au mea katoa tana i tuatua ana, e te ka pera rai, kia tau oki ki te au tuatua tana ka tuatua.",
                "4.": "No reira, e akarongo mai i taku nei tuatua, e tata oki i te au mea taku i akakite atu kia kotou, e kia tau oki ki te tuatau e te anoano o te Metua, e aere atu ei ki te au Etene.",
                "5.": "E ko tei akarongo ki taku nei tuatua, e kua tataraara, e bapetizoia iora, ka ora ïa. Kua kimi ana i ta te au peroveta, e manganui oki ratou tei akakite mai i teia au mea nei.",
                "6.": "E kia oti ta Iesu tuatua anga i teia au mea nei, e tana akamarama anga i te au tuatua katoatoa i tataia tei orongaia kia ratou, kua na ko iora aia kia ratou. I na, e tuatua tapu ke atu rai tetai, kare kotou i kite, ka inangaro au kia tata kotou.",
                "7.": "Kua karanga atu ra aia kia Niphai. E apai katoatoa mai i te au papa taau i akono.",
                "8.": "E kua apai katoatoa mai a Niphai i te au papa, e kua tuku ki mua i tona aroaro, kua akara iora tona mata ki runga i te reira, na ko maira,",
                "9.": "Tika tikai taku e karanga atu kia kotou, kua akaue au i toku tavini ia Samuela te ngati Lamana, kia akakite ki teia au tangata, e kia tae ki te ra e akakaka ei te Metua i tona ingoa iaku nei, e tu mai ei te aronga tapu e manganui i mate ra, ka akakite atu ei ia ratou, ki te au tangata e manganui, e kua tuatua atu aia kia ratou. Kare ainei i tika?",
                "10.": "Kua tuatua maira tana au pipi kiaia, Ae, e te Atu kua totou mai a Samuela mei taau tikai e tuatua mai na e kua tupu pouroa te reira.",
                "11.": "Kua na ko autra Iesu kia ratou, Eaa oki i kore ei kotou e tata i teia au mea, e manganui te aronga tapu tei tu mai e kua akakite ia ratou ki te au tangata e manganui e kua matuapuru atu ia ratou?",
                "12.": "Kua maara akera ia Niphai i teia mea tei kore i tataia.",
                "13.": "Kua akaue iora a Iesu kia tataia, no reira kua tataia mei tana i akaue.",
                "14.": "E kia oti ia Iesu i te akamarama i te au tuatua pouroa i tataia ra, kua akaue atura ia ratou e kia apii i te au mea katoa tana i akamarama kia ratou."
            },
            "24": {
                "1.": "E kua akaue iora aia ia ratou kia tata i te tuatua ta te Metua i oronga kia Malaki, e kia akakiteia atu te reira kia ratou. E kia oti i te tataia, kua akamarama atu aia i te reira, E teia te au tuatua tana i akakite atu kia ratou, ka na ko atu ei e, Te teia tuatua maira te Metua kia Malaki, i na e, tono au i taku karere, e nana e akamaka i te mataara na mua iaku, e te Atu ta kotou e kimi nei, ka tae vave mai ïa ki tona ra iero, koia oki te karere o te koreromotu ta kotou e rekareka ana, i na, ka tae mai aia, te tuatua maira Iehova Sabaota ra.",
                "2.": "Ka tika ra iaai kia akakoromaki i te ra e aere mai ei aia? E koai te ka tu kia mama mai aia ra? Kua aite aia ki te ai a te tama moni ra, e mei te pua a te tama kakau ra.",
                "3.": "Ka noo mai aia mei te tama i te ario ra, ka akameitaki aia i te au tamariki a Levi, e ka tama aia ia ratou mei te auro, e mei te ario ra, kia apai ratou i te atinga tuatua tika ki te Atu ra.",
                "4.": "Ei reira e riro ei te atinga a Iuda, e ta Ierusalema ei mea mareka na te Atu, mei tei te au ra taito ra, e mei tei te au mataiti i muatangana ra.",
                "5.": "E akavaitata atura au ia kotou i te akavaanga, e riro oki au ei kite viviki ki runga i te aronga purepure, e ki runga i te aronga akaturi, e ki runga i te aronga taputou pikikaa, e ki runga i te aronga tei akangere i tei ouia ra i tana tutaki, te vaine takaua, e te matiroeroe, e tei ruri ke atu i te tangata ke i tana, e tei kore i mataku mai iaku, te tuatua maira a Iehova Sabaota ra.",
                "6.": "No te mea, ko te Atu au, kare au e tuke ke, no reira kotou, e te au tamariki a Iakoba, i kore ei i pou.",
                "7.": "Mei te au ra maira oki o to kotou ai Metua ra, to kotou ariu ke anga i taku ra au akonoanga, e kare i tāpū i te reira. E ariu mai kotou kiaku, e naku e ariu atu kia kotou, te tuatua maira Iehova Sabaota ra. Te tuatua mai nei ra kotou e, E oki matou ki te aa?",
                "8.": "E keia ainei te tangata i ta te Atua? Kua keia maira kotou iaku ra. Te karanga nei ra kotou, I keia matou ia koe i te aa? I te ngauruanga o te apinga e te au atinga.",
                "9.": "Kua taumaaia kotou ki te taumaa, no te mea, kua keia anake kotou te enua katoatoa, iaku.",
                "10.": "Ka apai mai ana kotou i te ngauruanga o te au apinga ravarai ki roto i te are vairanga, kia māngaia toku are nei, ei timata anga te reira iaku nei i tenana, te tuatua maira Iehova Sabaota ra, te tuatua maira Iehova Sabaota ra, i te kore anga au e kiriti i te au maramarama o te rangi, ka riringi atu ei i te apinga e maata ua atu, kare e ngai e ō ei, ei meitaki no kotou.",
                "11.": "E no kotou i akamura atu ei au. i te angela takore, e auraka aia e kai i te manga o to kotou enua, e kare oki ta kotou vine i roto i te kainga e ua mai i mua ake i tona tuatau, te tuatua maira a Iehova Sabaota ra.",
                "12.": "Ka tuatuaia oki e te pa enua katoa, ka kotou tei meitaki, e riro oki kotou ei enua inangaroia, te tuatua maira Iehova Sabaota ra.",
                "13.": "E tuatua marokiakia ta kotou iaku nei, te tuatua maira Iehova Sabaota. E te tuatua maira kotou e, Eaa ra ta matou tuatua ia koe?",
                "14.": "Kua karanga kotou e, E mea puapinga kore te akamori atu i te Atua e eaa ta tatou puapinga i te akono anga i tana au akonoanga, e ko tatou i aaere ma te aue ki mua i te aroaro o Iehova Sabaota ra?",
                "15.": "E tenana te karanga ra tatou i te aronga ngakau parau ra ko tei meitaki ïa, e te aronga i rave i te kino ra, tei akateiteiia ïa, e te aronga e akakoko i te Atua ra, kua oro ïa.",
                "16.": "I reira te aronga i mataku ia Iehova i te tuatua putuputu anga tetai ki tetai, e kua akarongo maira Iehova, e kua kite e, kua tataia iora tetai puka manako anga ki mua iaia, no te aronga e mataku ia Iehova, e i tona ra ingoa.",
                "17.": "E ka riro ratou noku, te tuatua maira Iehova Sabaota ra i te ra e akaputuputu ei au i taku au apinga meitaki rava ra, e naku e akaperepere ia ratou, mei te tangata e akaperepere i tana uaorai tamaiti tei tavini atu kiaia ra.",
                "18.": "Ei reira kotou e kite akaou ei i te tuke anga i te tangata tuatua tika e te tangata kino, i te tangata akamori i te Atua, e i tei kore e akamori iaia."
            },
            "25": {
                "1.": "I na oki, ka tae maira te ra, te ka ka mei te umu, e te aronga ngakau parau ravarai, e te aronga katoa i rave i te kino ra, ka riro ïa ei teita, e ka ka oki ratou, kia tae mai taua au ra ra, te tuatua maira Iehova Sabaota ra, kare rava e akatoeia te tumu e te rara katoa ra.",
                "2.": "Ia kotou ra tei mataku mai i toku nei ingoa, ei reira e tu mai ei te Tamaiti a te Tuatua Tika ma te ora i tona ra peau, e ka aere kotou ki vao ka rererere aere ei mei te au punua puakatoro angaia ra.",
                "3.": "E na kotou e takatakai i te aronga kino ki raro, e riro oki ratou te reu i raro ake i to kotou vaevae, i te ra e akatakaia e au ra, te tuatua maira Iehova Sabaota ra.",
                "4.": "E akamaara kotou i te ture a toku tavini a Mose, taku i ikuiku kiaia i Horeba ra, na Iseraela katoatoa ra, te au akonoanga e te au tuatua tau.",
                "5.": "I na e tono ana au i te peroveta ra ia Elia kia kotou na ka tae atu ei ki taua ra maata e te mataku o Iehova ra.",
                "6.": "E nana e akaariu i te ngakau o te Metua ki te au tamariki, e te ngakau o te au tamariki ki to ratou au metua ra, ko te aere mai aea au e ko te taia aea e au te enua nei ki te taumaa."
            },
            "26": {
                "1.": "Kia oti ia Iesu i te akakite i teia au tuatua, kua akamarama iora aia ki te urupu tangata, e kua akatakataka aia i te au mea ravarai, te mea mamaata e te mearikiriki.",
                "2.": "E kua tuatua atura, ko teia tuatua tei kore ia kotou na, kua akaue mai te Metua kia oronga atu au kia kotou, kua kite ana oki aia e, e mea tau kia orongaia atu ki te au uki i te tuatau ki mua.",
                "3.": "Kua akamarama meitaki aia i te au mea katoa, mei te kapuaanga mai, e tae ua atu ki te tuatau e oki mai ei aia ma tona kaka koia oki te au mea katoatoa te ka tae ki runga i te enua nei, e tae ua atu ki te tae anga o te au mea ravarai i te vera maata, ei reira te enua e pokaiiaʼi ki te ngai okotai mei te pokaikai tuatua ra, e ei reira te rangi e te enua e riro ke atu ei.",
                "4.": "E kia tae ki te ra maata openga ra, e tu ei te au tangata, te au kopu, te au reo, e te au basileia ki mua i te aroaro o te Atua, kia akavaia ki ta ratou angaanga, me e meitaki, me e kino.",
                "5.": "Mei te mea e meitaki, ei te tuakaouanga o te ora mutu kore, e mei te mea e kino, ei te tuakaouanga o te akaapaanga, kia tau ki te aroa ua, e te tuatua tika, e te tapunui, i roto i te Mesia ko tei vai ana mei mua ake i te akamataanga o teianei ao.",
                "6.": "E teianei, kare e rauka kia tataia ki roto i teia puka te anere anga o te tuanga no te au mea ta Iesu i apii tikai ki te au tangata.",
                "7.": "Kareka ra tei roto i te au papa a Niphai te maataanga o te au mea ta Iesu i apii atu ki te au tangata.",
                "8.": "E ko teia au mea taku e tata nei, e tuanga iti ua te reira o te au mea tana i apii atu i te tangata, e kua tata au e ma te inangaro oki, e kia apai akaouia mai ki teia au tangata, mei te au Etene, mei ta Iesu i tuatua.",
                "9.": "E me ariki ratou i teia, e mea tau tikai e, kia na mua te timata i to ratou akarongo, e mei te mea e ka akarongo ratou i teia au mea nei, ei reira te au mea mamaata e akakiteia mai ei kia ratou.",
                "10.": "E me kare oki ratou e akarongo mai i teia au mea nei, ka rave keia te au mea mamaata mei ia ratou i reira, e ka akaapaia ratou.",
                "11.": "I na, te manako nei au e kia tataia te au kotikotianga katoatoa tei runga i te au papa a Niphai, ina ra, kua araiia mai au e te Atu i te na ko anga mai e, ka timata au i te akarongo o toku au tangata.",
                "12.": "No reira, kua tata ua au ko Momoni i te au mea tei akaueia mai kiaku, e te Atu. E teianei te akaoti nei au i te au mea tei akaueia mai kiaku kia rave.",
                "13.": "No reira, te anoano nei au e kia kite tikai kotou e, kua apii tikai te Atua i te au tangata i nga ra e toru, e i muri mai, kua akaari putuputu mai aia iaia kia ratou, e kua atiati i te varaoa, e ma te akameitaki i te reira, e ma te oronga atu kia ratou.",
                "14.": "E kua apii tikai aia, e kua tauturu atu i te au tamariki a te au tangata, mei tei tuatuaia atu na, e kua tatara aia to ratou arero e kua tuatua ratou ki to ratou Metua i tetai au mea umere maata, e maata atu i tana i eeu mai ki te au tangata, kua tatara oki aia i to ratou arero, kia rauka ia ratou kia tuatua.",
                "15.": "E i muri ake i tona kake anga atu ki te rangi. ko te rua te reira o tona mama anga mai kia ratou, e kua aere atu aia ki te Metua, i muri ake i tona akaora anga i to ratou au maki, to ratou pirikoki, te matapo, te taringa turi, e kua akaora i te au tu maki i rotopu ia ratou, kua akatu i te tangata mate, e kua akakite i tona mana kia ratou, e kua kake atu ki runga i te rangi ki tona Metua.",
                "16.": "I na, i tera mai ra, kua akaputuputu akaou maira te au tangata ki te ngai okotai, e akara akera ratou i te au tamariki e kua rongo oki, ae, kua amama te vaa o te au pepe, e kua tuatua mai i tetai au mea umere, e ko te au mea ta ratou i tuatua mai, kua araiia te reira, e auraka rava e tangata e tata i te reira.",
                "17.": "I reira to te au pipi ta Iesu i iki, akamata anga i te bapetizo e te apii i te au tangata e manganui tei aere mai kia ratou, e ko te au tangata tei bapetizoia na roto i te ingoa o Iesu, kua ki akera ratou i te Vaerua Tapu.",
                "18.": "E manganui oki ratou tei akara, e tei rongo i tetai au mea kare e tika i te arero kia akakite atu e tei kore e tika i te ture kia tataia.",
                "19.": "E te apii ra ratou, e te tauturu ra tetai ki tetai, e kua akonoia ta ratou au apinga na ratou katoatoa, e tuatua mou anake ta tetai ki tetai.",
                "20.": "E kua rave anake ratou i te au mea ravarai mei tei akaueia kia ratou e Iesu.",
                "21.": "E ko tei bapetizoia na roto i te ingoa o Iesu, kua tuatuaia ko te Akonoanga a Iesu."
            },
            "27": {
                "1.": "Te aaere ua ra te au pipi a Iesu ma te ako atu i te au mea ta ratou i akarongo e tei kitea e ratou, e ma te bapetizo na roto i te ingoa o Iesu, e i muri akera, kua akaputuputu maira te au pipi e kua taokotai mai ratou i te pure ma te akakoreanga kai.",
                "2.": "Kua akaari akaou mai a Iesu iaia kia ratou, te pure ra oki ratou ki te Metua na roto i tona ingoa, e kua tu akera a Iesu ki rotopu ia ratou e kua na ko maira kia ratou, Eaa ta kotou e anoano iaku kia oronga atu na kotou?",
                "3.": "Kua karanga atura ratou kiaia, E te Atu te anoano nei matou e kia akakite mai koe kia matou i te ingoa ta matou ka topa ki te akonoanga, no te mea, te maata nei te tauetonoanga i roto i te au tangata no te reira.",
                "4.": "Kua tuatua maira te Atua kia ratou, Koia tika taku e karanga atu kia kotou, ne te aa ra te au tangata i mutamutaʼi e i pekapekaʼi no runga i tena mea?",
                "5.": "Kare ainei ratou i tatau ana i tei tataia ra e, e apai kotou ki rungao ia kotou te ingoa o te Mesia ko toku nei ingoa rai ïa? Ko te ingoa oki teia ka tuatuaiaʼi kotou i te au ra openga.",
                "6.": "Ko tei rave i toku nei ingoa ki rungao iaia, ma te tāpū marie e tae ua atu ki te openga ra, ka ora ïa.",
                "7.": "No reira, ko ta kotou e rave ra, na roto ïa i toku nei ingoa, no reira, e topa kotou i te ingoa o te akonoanga ki toku nei ingoa, e e pati kotou ki te Metua na roto i toku ingoa, kia akameitakiia te akonoanga noku ra.",
                "8.": "E ka naea oki e riro ei, e naku teia akonoanga, mari ra, kia topaia ki toku nei ingoa. Me ka kapikiia te akonoanga ki to Mose ingoa, na Mose rai te reira akonoanga, me kare, kia kapikiia ki te ingoa o tetai tangata, na te reira tangata rai te reira akonoanga, ina ra, me kapikiia ki toku nei ingoa, naku rai i reira te Akonoanga me kua patuia ki runga i taku evangelia.",
                "9.": "Tika tikai taku e karanga atu nei kia kotou, kua patuia kotou ki runga taku nei evangelia, no reira, e ko te au mea ta kotou ka tuatua, kia tuatuaia ïa i toku ingoa, no reira, me pati kotou ki te Metua no te akonoanga, me na roto i toku ingoa, ka akarongo mai te Metua.",
                "10.": "E mei te mea e kua akamouia te akonoanga ki runga i taku evangelia, ka akakite ua mai te Metua i tana uaorai angaanga ki roto.",
                "11.": "Mei te mea ra, e kare i patuia ki runga i taku evangelia, i na, kua patuia ki runga i te angaanga a te tangata, me kore ra ki runga i te angaanga a te tiaporo, e tika tikai taku i karanga atu kia kotou ka rekareka ratou no ta ratou angaanga no tetai tuatau ua, e i muri akera, kia tae mai te openga, ka uriia ki raro, e ka titiria ki roto i te ai, ki te ngai kare e oki akaou mai.",
                "12.": "Ka aru oki ta ratou angaanga ia ratou, no ta ratou angaanga oki e uriiaʼi ratou ki vao, no reira, e akamaara i te au mea taku i apii atu kia kotou.",
                "13.": "I na, kua oronga atu au i taku evangelia kia kotou, e ko teia te evangelia taku i oronga atu kia kotou koia oki, kua aere mai au ki te ao nei, kia rave i te anoano o taku Metua, no te mea, na te Metua i tono mai iaku.",
                "14.": "E kua tono mai te Metua iaku, kia akateiteiia, e kia oti toku akateiteiangaia ki runga i te satauro, ka akakoukou mai au i te tangata kiaku, e mei iaku i akateiteiia ra, ka pera katoaia te tangata, ka akateiteiia e te Metua ra, kia tu ki mua iaku, kia akavaia no ta ratou angaanga, me e meitaki ratou, me e kino.",
                "15.": "Ko te tumu teia i akateiteiiaʼi au, no reira, na roto i te mana o te Metua, ka akakoukou pouroa au i te tangata kiaku, kia akavaiaʼi ratou kia tau ki ta ratou angaanga.",
                "16.": "E ko te ka tataraara e ka bapetizoia i roto i toku ingoa, ka ki aia, e me tāpū marie aia e tae ua atu ki te openga, koia te ka kore e akaapaia e au ki mua i taku Metua a taua ra ra, me akava au i to teia nei ao ra.",
                "17.": "Ko te kore e tāpū marie e tae ua atu ki te openga, ka uriia atu aia ki raro e ki roto i te ai te ngai kare e oki akaou mai, no te akava anga tuatua tika a te Metua.",
                "18.": "E ko te ao teia tana i oronga no te tamariki a te tangata. E no reira, ka akatupu aia i te au tuatua tana i oronga atu kia ratou e kare oki aia e pikikaa, mari ra, ka akatupu i tana au tuatua.",
                "19.": "Kare oki e mea viivii, e tomo ki roto i tona ra basileia no reira, kare rai oki e tangata e tomo ki tona akangaroianga, mari ua, ko tei tama i to ratou kakau ki toku nei toto, no to ratou akarongo, e no to ratou tataraara i ta ratou au ara, e to ratou akarongo mou e tae ua atu ki te openga.",
                "20.": "E teianei, ko te akaueanga teia, E tataraara, e te au openga mai o te enua, e ariu mai kiaku, e kia bapetizoia kotou na roto i toku nei ingoa kia akatupuia kotou na roto i te arikianga i te Vaerua Tapu, kia tu ei kotou ma te apa kore i mua iaku i te ra openga ra.",
                "21.": "Koia mou taku e karanga atu kia kotou, ko taku evangelia tikai teia, kua kite oki kotou i te au mea ta kotou ka rave i roto i taku nei akonoanga, ko te angaanga oki ta kotou i kite ana iaku i te rave anga, ko ta kotou katoa ia ka rave, e ta kotou i kite ana iaku i te rave anga, ko ta kotou rai ïa ka rave.",
                "22.": "No reira, me rave kotou i teia au mea nei, e ao tikai to kotou, ka akateiteiia kotou kia tae ki te ra openga ra.",
                "23.": "Ka tata na i te au mea ta kotou e akarongo mai nei e ta kotou e akara mai na, mari ua, ko te mea tei araiia.",
                "24.": "Ka tata na i te angaanga a teia au tangata, ko te ka tupu, mei tei tataia oki i tei tupu ana.",
                "25.": "E i na oki, no roto i te puka tei tataia ra, e te ka tataia, e akavaiaʼi teia au tangata, e na te reira kiteaiaʼi ta ratou angaanga ki te au tangata.",
                "26.": "I na, kua tata pouroaia te au mea e te Metua, no reira, no roto i te puka tei tataia e akavaiaʼi to te ao nei.",
                "27.": "E e kite ainei kotou, e na kotou e akava i teia au tangata kia tau ki te tuatua tika taku e oronga atu kia kotou, ka tau i reira kia riro kotou mei te aa? Tika tikai taku e karanga atu kia kotou, mei iaku rai.",
                "28.": "E teianei, te aere nei au ki te Metua ra. E tika taku e karanga atu kia kotou, ko te au mea ta kotou e pati ki te Metua na roto i toku ingoa ka rauka mai ïa ia kotou.",
                "29.": "No reira, e pati, e e orongaia mai ia kotou, e topapa, e e eeuia mai te pa ia kotou, e ko tei pati ra, ka rauka tana, e tei topapa ra, ka eeuia mai te pa iaia.",
                "30.": "E teianei kua tupu tikai toku rekareka ki te ki anga, no kotou oki, e teia nei uki, ae, kua rekareka rai te Metua, e te au angela katoa, no kotou oki e teia nei uki, kare rava tetai e ngaro ke atu.",
                "31.": "I na, te anoano nei au, kia marama kotou, ko kotou oki te aronga e ora nei i teia uki, kare rava tetai e ngaro ke, e no ratou oki i ki ei au i te rekareka.",
                "32.": "Ina ra, ka tumatetenga tikai au ki te ā o te uki mei teianei uki, ka arataki tuikaaia ratou e ïa, koia oki te tamaiti a te mate mutu kore, e ka oko oki ratou iaku ki te ario e te auro, no te mea ka pou i te uu e te pe, te ngai e tomo ei te keia e keia. E i taua ra ra, e aravei ei au ia ratou, i te akaoki anga i ta ratou uaorai angaanga ki runga i to ratou upoko.",
                "33.": "Kia akaoti a Iesu i teia au tuatua nei, kua na ko atura aia ki tana au pipi. E tomo kotou na te ngutupa oiti, e tika oki te ngutupa, e te kokota o te ara, e tae atu ei ki te ora, e toko iti ua te ka kite atu i te reira, te atea ua nei te ngutupa, e te pararauare o te ara e tae atu ei ki te mate, e manganui oki te ka aere atu na reira, e kia po ra, kare atura e tika i te tangata kia rave i te angaanga."
            },
            "28": {
                "1.": "E kia oti ta Iesu tuatua anga, kua tuatua tataki tai akera aia ki tana au pipi, na ko atura, Eaa taau i inangaro iaku kia tae au ki te Metua ra?",
                "2.": "E kua na ko maira ratou katoatoa mari ra, ko te toko toru, te inangaro nei matou, e kia ora matou e tae ua atu ki te pakari anga o te tangata e kia akaoti ta matou angaanga i kapikiiaʼi e koe, kia oki vave atu matou kia koe ra, i roto i toou na basileia.",
                "3.": "E kua tuatua atura aia kia ratou, E ao tikai to kotou, ko kotou i inangaro i teia au mea iaku nei, no reira, kia tae kotou ki te itu ngauru ma rua o te mataiti i te pakari, ei reira kotou e aere mai ei kiaku nei i roto i toku basileia, ei ko nei kotou iaku e akangaroi ei.",
                "4.": "E kia oti tana tuatua anga kia ratou, kua uri akera aia ki te toko toru, e kua na ko atura kia ratou, Eaa to kotou inangaro iaku, me tae au ki te Metua ra?",
                "5.": "Kua taitaia iora to ratou ngakau, e kua mataku oki ratou i te akakite atu kiaia i te au mea ta ratou i inangaro.",
                "6.": "Kua karanga maira aia kia ratou, I na, kua kite au i to kotou manako, te inangaro ra kotou i te mea ta Ioane taku akaperepere i inangaro iaku, ka angaanga kapiti ei maua i mua ake ka akateiteiiaʼi au e te ngati Iuda.",
                "7.": "No reira, e akameitakianga maata to kotou, kare rava kotou e kite i te mate, ka ora ra kotou, kia akara i te au angaanga a te Metua, ki te au tamariki a te tangata nei, e tae ua atu ki te tupuanga o te au mea ravarai, kia tau ki te inangaro o te Metua, e kia aere mai au ma toku kaka, e ma te au nuku o te rangi.",
                "8.": "E kare rava kotou e kite i te mamae o te mate, ina ra, me tae mai au ma toku kaka, e akatukeia kotou i te kamoanga mata rai, mei te kopapa mate, ki te kopapa mate kore, e ei reira kotou e akameitakiiaʼi i te basileia o taku Metua.",
                "9.": "E i na, kare rava to kotou kopapa e kite i te mamae i to kotou noo anga i teianei ao, kare oki e tumatetenga, mari ra no te ara a to teianei ao, ko taku teia e rave no kotou, no te mea kua anoano oki kotou i taua au mea ra iaku, e kua anoano katoa oki kotou, kia arataki mai i te au tangata kiaku, koi vai ake te ao.",
                "10.": "No reira, ka ki kotou i te rekareka, e ka noo oki kotou i te basileia o taku Metua, e tika oki, ka ki meitaki to kotou rekareka mei te rekareka oki ta te Metua i oronga mai noku, e peraia oki kotou, mei iaku nei, e mei iaku nei oki, mei te reira katoa te Metua, ko te Metua e au ra okotai ïa.",
                "11.": "Ka akakite oki te Vaerua Tapu i te Metua e au, e kua oronga mai oki te Metua i te Vaerua Tapu ki te tamariki a te tangata nei, noku ra.",
                "12.": "Kia oti akera ta Iesu tuatua anga, kua akatukia maira aia i tona mangamanga rima kia ratou tataki tai, mari ra ko te toko toru te ka noo ake, e kua taka ke atu aia.",
                "13.": "E i na, kua ngaa maira te rangi, e kua riro ke atura ratou ki te rangi, e kua akara, e kua rongo i te au mea, kare e rauka kia tuatuaia.",
                "14.": "E kua araiia mai ratou e auraka e tuatua, e kare oki i orongaia te mana kia ratou kia tuatua i te au mea ta ratou i akara, e i akarongo.",
                "15.": "Me tei roto ratou i te kopapa me tei vao, kare oki e rauka ia ratou kia kite, e mei te mea rai e, kua akatukeia ratou, e kua akatukeia ratou mei teia kopapa kiko nei, ki te turanga mate kore, kia kite ei ratou i te au mea a te Atua.",
                "16.": "Ina ra, kua oki akaou mai ratou e kua rave i te angaanga i runga i te enua nei, kare ra ratou i akakite ua atu i te au mea tei akaraia e tei akarongoia e ratou, no te akaueanga tei orongaia mai kia ratou mei te rangi mai.",
                "17.": "E teianei, me e kopapa mate to ratou, me e kopapa mate kore mei te ra mai i akatukeiaʼi, kare au i kite.",
                "18.": "Ko teia ua taku i kite mei tei tataia, e kua aaere atu ratou na runga i te enua, i te apii anga i te au tangata katoatoa, i te kapiti anga i te au tangata e manganui ki te akonoanga tei ariki i ta ratou apii anga, e kua bapetizoia ratou, e ko ratou oki tei bapetizoia, kua rauka ia ratou te Vaerua Tapu.",
                "19.": "E kua uriia ratou ki roto i te are tapekaanga e te aronga kare e no te akonoanga. Ina ra, kare e rauka i te are tapekaanga kia tāpū ia ratou no te mea, kua ngaangaa i rotopu.",
                "20.": "E kua uriia ratou ki raro i te one, ina ra, kua ta ratou i te enua ki te reo o te Atua, e na roto i tona mana i akaoraiaʼi ratou mei roto mai i te vaarua o te enua, no reira kare ua e rauka ia ratou kia ko i tetai vaarua tau e mou ei ratou.",
                "21.": "E toru o ratou uriangaia ki roto i te umu ai, e kare rava ratou i ka ana.",
                "22.": "E rua o ratou uriangaia ki roto i te vaarua o te manu taae, ina ra, te kangakanga ua ra ratou ma te manu taae mei te tamariki e kanga i te mamoe kai u, e kare ua e kino i tupu.",
                "23.": "Kua aere atu ratou ki te au tangata o te ngati Niphai, e kua ako atu ia ratou i te evangelia a te Mesia, e ki te au tangata e manganui i runga i te orau o te enua, e kua akaariuia mai ratou ki te Atua, e kua kapitiia mai ratou ki te akonoanga a te Mesia, e kua akameitakiia te au tangata o taua uki ra, no te tuatua a Iesu.",
                "24.": "E teianei, te akaoti nei au ko Momoni i teia nei tuatua no runga i teia au mea i teianei.",
                "25.": "I na, kua vaitata rava au i te tata i te ingoa o te toko toru te ka kore e tongi i te mate, ina ra, kua araiia e te Atu, no reira, kare au e tata, kua uunaia te reira i to te ao nei.",
                "26.": "Ina ra, kua akara ana au ia ratou, e kua tauturu ana ratou iaku.",
                "27.": "E i na, tei rotopu ratou i teia nei i te au Etene, kare ra te au Etene e kite ia ratou.",
                "28.": "E riro katoa ratou ki rotopu i te ngati Iuda, e kare katoa te ngati Iuda e kite ia ratou.",
                "29.": "E me kite oki te Atua e kua tau i tona pakari, e kia tauturu ratou i te au kopu o Iseraela tei pueurikiriki ke, e ki te au basileia, te au kopu, te au reo, e te au tangata, e kia arataki mai ratou i te au tangata e manganui kia Iesu, kia tikaʼi ta ratou i inangaro, e na roto katoa oki i te mana o te Atua no te akaariuanga, tei vai ki roto ia ratou.",
                "30.": "E tau ratou ki te au angela a te Atua, e me pure ratou ki te Atua na roto i te ingoa o Iesu, ka akaari ratou ia ratou uaorai ki te au tangata ta ratou i manako e ka tau.",
                "31.": "No reira ka maata rava ta ratou angaanga umere ka rave, na mua ake i te aereanga mai o taua ra maata ra, e tu ei te au tangata katoatoa ki mua i te akavaanga a te Mesia.",
                "32.": "E tika, ka rave ratou i taua au angaanga maata e te umere ki rotopu i te au Etene, na mua ake i taua ra akavaanga ra.",
                "33.": "E naringa tei ia kotou te au tuatua i tataia ra, ko tei akakite mai i te au angaanga umere a te Mesia, ka kite kotou, mei ta te Mesia i tuatua mai, e ka tae mai teia au mea e tikai.",
                "34.": "Aue oki kotou tei kore e akarongo i te tuatua a Iesu, e tana i iki e tono ki rotopu ia ratou, e ko tei kore i ariki i te tuatua a Iesu, e te tuatua a te aronga tana i tono mai, kare rai aia e ariki iaia no reira, kare rai aia e ariki atu ia ratou, kia tae ki te ra openga ra.",
                "35.": "E ngari ake ratou e auraka i anau mai. Te manako ainei kotou e, ka kopae atu kotou i te tuatua tika a te Atua ora, ko tei takatakaiia e te vaevae o te tangata, ko te mea e oraʼi te tangata?",
                "36.": "E teianei, mei taku i tuatua ana, no runga i te aronga ta te Atua i iki, ae, ko te toko toru oki tei riro atu ki te rangi kare oki au i kite, me kua tamaia ratou mei te kopapa mate ki te kopapa mate kore.",
                "37.": "Ina ra, i muri mai i toku tata anga, kua pati atu au ki te Atua, e kua akakite mai aia kiaku, e mea tau rai, ki akatukeia to ratou au kopapa, me kore ra, ka kite rai ratou i te mate.",
                "38.": "No reira, kia kore ratou e tongi i te mate, kua akatukeia ra to ratou au kopapa, kia kore ei ratou e kite i te mamae e te taitaia, mari ua ra, ei te ara a to te ao ra.",
                "39.": "I na, kare teia akatuke anga i aiteite ki te akatuke anga te ka raveia i te ra openga, ina ra, kua raveia tetai akatuke anga ki runga ia ratou, kia kore ei o Satani mana ki runga ia ratou, e kia kore e rauka iaia kia timata atu ia ratou, kua akatapuia ratou i te kopapa nei, e kua tapu oki ratou, e kare e mana o te enua kia mou ia ratou.",
                "40.": "Ko to ratou tu teia, e tae ua atu ki te ra akavaanga a te Mesia. e kia tae ki taua ra ra, e akatukeanga te ka raveia kia ratou, e ka raveaia atu ratou ki te basileia o te Metua e kare ratou e oki akaou ki vao, kia noo tamou atu ra ki te Atua mutu kore ra i te rangi."
            },
            "29": {
                "1.": "E teianei te karanga atu nei au kia kotou, kua tae te tuatau e tau i te pakari o te Atua, kia tukuia mai teia au tuatua ki te au Etene, mei tana rai i tuatua ana, ei reira kotou e kite ei, e ko te koreromotu ta te Metua i papau ki te tamariki a Iseraela no runga i te akaoki akaou anga mai ia ratou ki te enua o to ratou ipukarea, te akamata nei te reira i te tupu.",
                "2.": "Ei reira kotou e kite ei e, te tupu nei te tuatua a te Atu, mei tei tuatuaia mai e te au peroveta tapu nana ra, e kare oki e tika kia karanga kotou e, kua tavarevare te Atua i te aereanga mai ki te tamariki a Iseraela.",
                "3.": "E auraka oki to kotou ngakau e manako e, e mea puapinga kore ua tei tuatuaia mai, i na, ka akamaara rai te Atua i tana koreromotu tana i papau ki tona au tangata ki te ngutuare i Iseraela.",
                "4.": "E kia kite kotou i te tae anga mai o teia au tuatua kia kotou na, kare i reira e tau ia kotou kia akavaavaa i te au angaanga a te Atua, tei roto oki i tona rima katau te koke o te akautungaanga, e i na, kia tae ki taua ra ra, e kia akavaavaa kotou i tana au ravenga ra, ka rokoia mou tikai kotou i taua au mea ra.",
                "5.": "Aue oki aia tei akavaavaa i te au ravenga a te Atu, e tika, ka mate tikai aia te ka patoi i te Mesia e tana ra angaanga.",
                "6.": "Ae, aue oki aia te ka patoi i te orama a te Atu, e tei karanga e, kare te Atu e angaanga akaou na roto i te orama, me kore ra, te totou, me kore ra, te oronga anga me kore ra, te reo ke ke, te akaoraanga, e te mana o te Vaerua Tapu.",
                "7.": "Ae, e mate tikai aia te ka karanga a taua rā ra, kia rauka te puapinga ra, kare rava a Iesu Mesia semeio i rave ana, ko te ka rave i teia, ka riro aia ei tamaiti na te mate mutu kore, te ngai kare e aroa e rauka, mei ta te Mesia i tuatua mai.",
                "8.": "Ae, auraka kotou e taitoito atu, me kore ra, akavaavaa, e i te ngati Iuda, me kore ra, ki tetai ua atu o te toenga o te ngutuare o Iseraela, e i na, ka akamaara rai te Atu i tana koreromotu ia ratou, e ka akono aia i te reira mei tana rai i taputou.",
                "9.": "No reira, auraka kotou e manako e, ka rauka ia kotou kia taui ki te rima katau o te Atua ki te ngai o te rima kaui kia kore ei aia e akatupu mai i te koreromotu tana i papau ki te ngutuare o Iseraela."
            },
            "30": {
                "1.": "E akarongo mai ana e te au Etene e, e akarongo mai ki te reo o Iesu Mesia te tamaiti a te Atua ora, tei akaue mai iaku kia tuatua kia kotou, e kua akaue katoa mai aia kia tata au, i te na ko anga e,",
                "2.": "E ariu mai kotou e te Etene, mei to kotou aereanga kino, e tataraara i ta kotou au angaanga viivii i rave, mei ta kotou pikikaa, e te akavare e ta kotou akaturi, te au angaanga rikarika te akamorimori, te ta tangata, te purepure, te urutoe, te akatupu pekapeka e mei te au kino katoa, e te au mea rikarika, ka aere mai ei kiaku nei, e kia bapetizoia na roto i toku nei ingoa, kia rauka i te akakoreanga o ta kotou au ara, e kia ki kotou i te Vaerua Tapu, e kia tatauia kotou ki toku ra iti tangata, te ngutuare o Iseraela."
            }
        }
    },
    "4-ne": {
        "meta": {
            "slug": "4-ne",
            "name": "Niphai A",
            "chapterWord": "Pene"
        },
        "chapters": {
            "1": {
                "intro": "Te akapapaanga o te au tangata o Niphai mei tei tataia e ia.",
                "1.": "E kia ope akera te toru ngauru ma a, e te toru ngauru ma rima o te mataiti, kua oti te au pipi a Iesu i te akatupu i te akonoanga a te Mesia ki te au enua e takapini ua ake. E te au tangata ravarai tei aere mai kia ratou ma te tataraara i ta ratou au ara, kua bapetizoia ratou na roto i te ingoa o Iesu, e kua rauka ia ratou te Vaerua Tapu.",
                "2.": "E tae akera ki te toru ngauru ma ono o te mataiti, kua ariu te katoatoaanga o te tangata ki te Atu, i runga i te tua o te enua, mei te ngati Niphai e te ngati Lamana, kare rava e pekapeka e e tauetono to ratou tetai ki tetai, e kua tika tetai ki tetai.",
                "3.": "E kua akonoia ta ratou au apinga na ratou katoatoa, e kare oki e tangata apinga nui, kare oki e putaua i rotopu ia ratou, kare oki e tuikaa, kare e rangatira, mari ra, kua noo au ua ratou, ma te rave mai i te meitaki mei te rangi mai.",
                "4.": "E kua ope katoa te toru ngauru ma itu o te mataiti i te noo au ua anga i te enua.",
                "5.": "E manganui tikai te au akairo tei raveia e te au pipi a Iesu, kua akaora i te maki, kua akatu i tei mate, kua aere ua te pirikoki, kua kite te matapo, kua rongo te turi, e tetai atu au akairo ta ratou i rave i rotopu i te au tamariki a te tangata, e kare rava ratou i rave i teia au semeio, mari ua ra na roto i te ingoa o Iesu Mesia.",
                "6.": "E ope akera te toru ngauru ma varu o te mataiti, e te toru ngauru ma iva te a ngauru ma tai, te a ngauru ma rua, ae, e tae ua atu ki te a ngauru ma iva o te mataiti, e te rima ngauru ma tai, e rima ngauru ma rua, e tae ua atu ki te rima ngauru ma iva o te mataiti.",
                "7.": "E kua akamanuia iora te Atu ia ratou i runga i te enua nei e kua patu akaou iora ratou i te au oire i ka ana i te ai.",
                "8.": "I na, kua patu akaou ratou i te oire ko Zarahemela.",
                "9.": "I na oki, e manganui te au oire tei ngaromia ki raro, e kua riro mai taua ngai ra ei vai, no reira, kare atura i rauka akaou kia akaouia.",
                "10.": "E teianei, i na, kua tupu tikai te maroiroi o te au tangata o te ngati Niphai, e kua viviki oki te uanga, e te tau rekareka e te manea.",
                "11.": "E te akaipoipoia ratou ra, e te orongaia ra kia akaipoipoia, e kua akameitakiia, no te au taputou e manganui tei orongaia mai e te Atu kia ratou.",
                "12.": "Kare atura ratou i rave akaou i te au ravenga e te au angaanga oroa o te ture a Mose, kua rave ra ratou i te au akaueanga tei rauka mai ia ratou mei te Atu to ratou Atua ma te rave i te akakoreanga kai e te pure, ma te putuputu mai ki te ngai okotai, kia pure, e kia akarongo i te tuatua a te Atua.",
                "13.": "Kare rava e tauetono anga i rotopu i te au tangata i roto i te enua katoatoa, mari ua ra, ko te au semeio tei raveia e te au pipi a Iesu.",
                "14.": "E kia ope akera te itu ngauru ma tai o te mataiti, e te itu ngauru ma rua, te meitaki ua ra, e tae ua atu ki te itu ngauru ma iva, e ope katoa akera te anere o te mataiti, e kua ope katoatoa te au pipi a Iesu i te aere atu ki te paradaiso o te Atua, mari ua ko te toko toru te ka noo mai, kua ikiia oki tetai au pipi ei mono ia ratou e manganui katoa to taua uki ra tei mate.",
                "15.": "Kare rava e pekapeka i roto i te enua, no te maata i te aroa o te Atua tei noo ki roto i te ngakau o te au tangata.",
                "16.": "E kare rava e manako vareae e mārō anga, e maniania, akaturi, pikikaa, ta tangata, e tetai atu au mea kikino, no reira, kare atura e au tangata, mataora atu ia ratou i rotopu i te au tangata tei angaia e te rima o te Atua.",
                "17.": "Kare oki e keikeia, kare e ta tangata, kare oki e ngati Lamana me kore ra, tetai ua atu ngati. Kua okotai tikai ratou, ko te au tamariki a te Mesia, e e au tama mua o te basileia o te Atua.",
                "18.": "E ao tikai to ratou, kua akameitaki tikai te Atu ia ratou i te au mea ravarai ta ratou i rave, kua akameitakiia ratou, e kua topa akera e tai anere e tai ngauru o te mataiti. Kua ope akera te uki mua mei te Mesia ra, e kare rava e akatupuanga pekapeka i roto i te au enua i reira.",
                "19.": "E ko Niphai, ko tei akono i teia au akapapaanga nei, (Kua tata rai aia ki runga i te au papa a Niphai) kua mate aia, e na tana tamaiti rai na Amosa i akono i te reira, kua tata aia ki runga i ta Niphai au papa.",
                "20.": "E kua akono aia e varu ngauru ma ā mataiti, te vai rai te au i te enua nei, mari ua ra, ko tetai au tangata ua, tei patoi i te akonoanga, e kua rave i te ingoa o te ngati Lamana no ratou, no reira, e ngati Lamana akaou ki runga i te enua.",
                "21.": "E tae akera ki te anere e iva ngauru ma ā o te mataiti mei te aere anga mai o te Mesia, e kua mate a Amosa e na tana tamaiti na Amosa i akono i te au akapapaanga, e kua tata rai aia ki runga i te au papa a Niphai e kua tata katoa aia ki roto i te puka a Niphai, koia oki teia puka nei.",
                "22.": "E ope akera e rua anere mataiti, e ope katoa iora te rua o te uki, mari ua ko tetai toko iti ua.",
                "23.": "E teianei, ko au ko Momoni, te anoano nei kia kite kotou e, kua uua tikai teia au tangata, e kua pararauare atu ki te orau o te enua, e kua apinga nui tikai ratou, no to ratou manuia maata i roto i te Mesia.",
                "24.": "E teianei kia tae ki te rua anere ma tai o te mataiti, kua akamata te ngakau parau i rotopu ia ratou, koia oki i te aao anga i te au kakau moni mamaata, e te au poe memeitaki e tetai au apinga manea o teianei ao.",
                "25.": "E i taua tuatau rai, kare atura ta ratou au apinga i akonoia na ratou katoatoa.",
                "26.": "E kua akamata iora i te vavai ia ratou ki te au pupu tataki tai, e kua akamata oki i te akatu are pureanga no ratou uaorai, kia rauka te puapinga, e kua akamata i te patoi atu i te akonoanga tika a te Mesia.",
                "27.": "E kia ope akera te rua anere e tai ngauru o te mataiti, kua maata te au akonoanga i runga i te enua, e manganui te au akonoanga tei manako e, kua kite ratou i te Mesia, e i na, kua akaruke ratou i te au tuanga maata o tana evangelia, e kua ariki i te au mea kikino, e te oronga ra oki i te mea tapu ki te aronga tau kore, ko tei araiia no to ratou tau kore.",
                "28.": "Kua viviki tikai te tupu anga o teia au akonoanga, no te au mea viivii oki, e no te mana oki o Satani, tei mou i to ratou ngakau.",
                "29.": "Te vai katoa ra tetai akonoanga ke tei akakore i te Mesia, e kua takinga kino i te akonoanga tika a te Mesia no to ratou tu akaaka e to ratou akarongo i te Mesia, e kua akavaavaa atu ia ratou, no te au semeio e manganui tei raveia ki rotopu ia ratou.",
                "30.": "No reira, kua rave ratou i te mana e te au tikaanga ki runga i te au pipi a Iesu tei noo ki rotopu ia ratou, e kua uri atu ratou ia ratou ki roto i te are tapekaanga, ina ra, na roto i te mana o te tuatua a te Atua tei vai ki roto ia ratou, kua ngaangaa te are tapekaanga i rotopu, e kua aere atu ratou kia rave i te au semeio ki rotopu i te au tangata.",
                "31.": "Ina ra, e no atu rai teia au semeio e manganui kua akaketaketa rai i to ratou ngakau, e kua akamata kia ta ia ratou, mei ta te ngati Iuda rai i Ierusalema tei tamata kia ta ia Iesu, no tana tuatua.",
                "32.": "Kua titiri atu ratou ia ratou ki roto i te umu ai kaka e kua aere mai ratou ki vao, kare e ngai i kino.",
                "33.": "E kua uri atu ia ratou ki roto i te vaarua o te manu taae e kua kangakanga ratou ma te au manu taae, mei te tamariki e kanga i te punua mamoe, e kua aere mai ratou mei roto mai i te au manu taae, kare e kino.",
                "34.": "Kua akaketaketa ra to ratou ngakau, no te mea, kua aratakiia oki ratou e te au taunga e te au peroveta pikikaa kia akatuia tetai au akonoanga e manganui, e kia rave i te au tu kino ravarai. E kua papaki atu ratou i te au tangata o Iesu, kare rava te au tangata o Iesu i arapaki ua atu ia ratou. E kua noo ua ratou i roto i te akarongo kore, e te kino maata i tera mataiti ki tera mataiti, ope ua atu te rua anere e toru nguaru o te mataiti.",
                "35.": "E teianei, kia tae ki te rua anere e toru ngauru ma tai o te mataiti, kua tupu tetai ngaangaa anga maata i rotopu i te au tangata.",
                "36.": "Kua tu mai tetai au tangata tei karangaia e ngati Niphai e, e arongo akarongo tikai ratou i te Mesia, e i rotopu ia ratou tetai pāpāki tei karangaia e ngati Lamana, e ngati Iakoba, e ngati Iosepha, e e ngati Zoroma.",
                "37.": "No reira ko te aronga akarongo tikai i te Mesia, e te aronga akamori tika i te Mesia, (tei rotopu ia ratou nga pipi toko toru a Iesu tei noo mai) koia te ngati Niphai, te ngati Iakoba, te ngati Iosepha, e te ngati Zoroma.",
                "38.": "E ko te aronga e patoi i te evangelia, e ngati Lamana ïa, e te ngati Lemuela, e te ngati Isemaela kare ratou i noo ma te akarongo kore ua, ina ra, kua patoi pakari tikai ratou i te evangelia a te Mesia, e kua ako atu i ta ratou au tamariki auraka kia akarongo atu ia ratou, mei ta to ratou au metua i rave mei mua mai.",
                "39.": "E no te kino oki, e te rikarika o to ratou ai metua, mei te akamata anga. Kua apii oki i ta ratou au tamariki kia makitakita atu i te tamariki a te Atua, mei ta te ngati Lamana oki, tei apii atu ki ta ratou au tamariki kia makitakita i te tamariki a Niphai, mei te akamataanga mai.",
                "40.": "E kia ope nga mataiti e rua anere e a ngauru ma a, ko te tu rai ïa o te tangata. E kua tupu mai te tuanga kino rava o te tangata ki te maroiroi, e kua maata atu ratou, i to te au tangata o te Atua.",
                "41.": "E te patu ua ra ratou i tetai au are pure no ratou uaorai e kua akamanea i te reira ki te au tu apinga manea ravarai. E kua ope iora te rua anere e rima ngauru o te mataiti e te rua anere e ono ngauru o te mataiti.",
                "42.": "E ko te tuanga kino maata o te tangata, kua akamata akaou ratou i te akatu akaou i te taputou ngaro a te pupu o Katianetona.",
                "43.": "E kua akamata katoa te au tangata tei karangaia ratou e ngati Niphai i te akaparau i roto i to ratou ngakau, no tei apinga nui ia ratou e kua ngakau parau mei to ratou ai taeake te ngati Lamana.",
                "44.": "E mei teia tuatau nei kua akamata te au pipi i te taitaia no te au ara a to te ao nei.",
                "45.": "E kia ope te toru anere o te mataiti, kua kino te au tangata o Niphai e te ngati Lamana, kua aiteite ua tetai ki tetai.",
                "46.": "E kua oora ua te anana keikeia o Katianetono ki runga i te tua o te enua, kare rava e tangata tuatua tika, mari ua ra, ko te au pipi a Iesu Kua akaputu oki ratou i te auro e te ario kia maata, e kua oko oki ratou i te au mea e okoia ra.",
                "47.": "E ope akera te toru anere ma rima o te mataiti (te noo ua ra te au tangata i roto i te kino) kua mate iora a Amosa e na tona teina ko Amarona i akono i te au akapapaanga.",
                "48.": "E kia ope akera nga mataiti e toru anere e rua ngauru, kua akaueia maira a Amarona e te Vaerua Tapu kia uuna i te au papa tapu, pouroa te au akapapaanga tapu tei orongaia mai mei tera uki ki tera uki, koia oki te au mea tapu, e tae rava mai ki te toru anere e rua ngauru o te mataiti mei te aereanga mai o te Mesia.",
                "49.": "E kua uuna oki aia i te reira ki te Atua ra, e kia riro akaou mai ki te toenga o te ngutuare o Iakoba kia tau ki te totou e te taputou a te Atu. Ko te openga oki teia i te akapapaanga a Amarona."
            }
        }
    },
    "morm": {
        "meta": {
            "slug": "morm",
            "name": "Te Puka a Momoni",
            "chapterWord": "Pene"
        },
        "chapters": {
            "1": {
                "1.": "E teianei, te akapapa nei au ko Momoni i te au mea taku i akara e taku i akarongo e te tuatua nei au e, ko te Puka a Momoni.",
                "2.": "I te tuatau i uunaʼi a Amarona i te au papa ki te Atu ra, kua aere mai aia kiaku. (E tai ngauru oku mataiti i reira, e kua akamata au i te tamou i te au mea tei raveia e toku ra iti tangata) e kua tuatua maira a Amarona kiaku, te kite nei au e, e tamaiti meitaki koe, e te viviki i te kite.",
                "3.": "No reira me tae koe ki te rua ngauru ma a mataiti, te inangaro nei au kia akamaara koe i te au mea ravarai taau i kite ana no runga i teia iti tangata e me tae koe ki taua mataiti ra, e aere atu koe ki te enua ko Anatama ki te tuaivi tei tuatuaia ko Simi, tei reira te ngai i vaioiaʼi te kotikoti anga tapu o teia au tangata.",
                "4.": "E i na, e rave koe i te au papa a Niphai kia koe, e te toenga ra, e vaoo ua koe ki te ngai i vaioiaʼi, ei runga i te au papa a Niphai e kotikoti ei koe i te au mea katoatoa no runga i teia iti tangata.",
                "5.": "E uanga oki au, ko Momoni no Niphai, (e ko Momoni rai te ingoa o toku metua tane) te maara ua nei au i te au mea ta Amarona i akaue mai kiaku.",
                "6.": "E tae akera toku mataiti ki te ngauru ma tai, kua apai toku metua iaku ki te enua i apatonga, ki te enua ko Zarahemela.",
                "7.": "Kua ki takiri teia enua i te are patu, kua maata te tangata ki reira, mei te ungaunga one tea rai,",
                "8.": "I roto rai i teia mataiti nei, kua akamata te tamaki i rotopu i te ngati Niphai, koia oki, te ngati Niphai te ngati Iakoba, te nagti Iosepha, e te ngati Zoroma, e ko teia tamaki, i rotopu ïa i te ngati Niphai, e te ngati Lamana, te ngati Lemuela e te ngati Isemaela.",
                "9.": "E teianei ko te ngati Lamana, te ngati Lemuela, te ngati Isemaela ko ratou te ngati Lamana, e ko nga pupu e rua, kua tuatuaia raua, ko te ngati Niphai e te ngati Lamana.",
                "10.": "Kua akamata teia tamaki anga i te kotinga o Zarahemela, i te pae vai i Sidona.",
                "11.": "Kua akaputuputu akera te au tangata o Niphai i to ratou au tane e manganui e kua tere atu i te toru tauasani, E maata ta ratou au tamakianga i rave i roto i teia mataiti, e kua autu te ngati Niphai ki runga i te ngati Lamana, e manganui ta ratou i ta.",
                "12.": "E kua akaruke akera te ngati Lamana i to ra ou akakoroanga, e kua noo te enua ma te au, e kua vai teia au no nga mataiti e a, e kare rava e akamaringianga toto.",
                "13.": "Ina ra, kua tupu te kino ki te maata i runga i te enua katoatoa, e kua rave ke te Atua i ana nga pipi akaperepere, e kua akamutu te akaoraanga, e te au semeio, no te maata rava o te angaanga kino a te tangata.",
                "14.": "Kare rava e orongaanga mei te Atua mai, e kare oki te Vaerua Tapu i noo mai ki tetai, no ta ratou angaanga kikino e te akarongo kore.",
                "15.": "Ka tai ngauru ma rima oku mataiti i teianei, no toku tu maki, kua aravei mai te Atu iaku, e kua tongi oki au, e kua kite au i te meitaki ua o Iesu.",
                "16.": "Kua akamata iora au kia ako i teia au tangata, ina ra, kua topiriia toku vaa, e kua araiia au e auraka e ako atu ia ratou, no te mea, kua akakoro kai tamaki tikai ratou ki to ratou Atua, e kua rave keia nga pipi akaperepere mei te enua, no to ratou kino oki.",
                "17.": "Ina ra, kua noo rai au ki rotopu ia ratou, kua araiia ra au, e auraka e ako atu ia ratou, no te marokiakia o to ratou ngakau, e no te marokiakia o to ratou ngakau i taumaaiaʼi te enua.",
                "18.": "E tei roto oki i te ngati Lamana te keikeia o Katianetona, na ratou e akatupu ana i te pekapeka i runga i te enua, e no te reira, i uunaʼi te au tangata e noo i te enua nei i ta ratou au apinga memeitaki ki raro i te one, kua ngarongaro te reira, no te mea, kua taumaaia te enua e kare e tika kia tāpūia te reira me kore ra, kia rauka akaou mai.",
                "19.": "E tupu akera te angaanga purepure, te angaanga a te vaerua kino, te manamana, e te mana o taua vaerua kino ra, kua totoa ïa ki runga i te enua katoa, e tae ua atu ki te tupuanga o te au tuatua a Abinadaia e Samuela te ngati Lamana."
            },
            "2": {
                "1.": "I taua mataiti rai kua tamaki akaou te ngati Niphai e te ngati Lamana. E tangata ou ua au, e maata ra toku kopapa, no reira, kua ikiia au e te ngati Niphai, ei arataki no ratou, me kore ra, ei arataki i to ratou nuku.",
                "2.": "No reira, e tai ngauru ma ono oku mataiti, i riro ei au ei arataki i te nuku o te ngati Niphai, kia tamaki atu ki te ngati Lamana, no reira ka toru anere e rua ngauru ma ono mataiti i topa ki muri.",
                "3.": "Kia tae ki te toru anere e rua ngauru ma itu o te mataiti, kua aere mai te ngati Lamana kia matou ma te mana maata, e na te reira i akamataku i toku nuku, no reira, kare ratou e tamaki, e kua akamata ratou i te oro ke atu ki te enua ki tokerau.",
                "4.": "E kia tae atu matou ki te oire ko Anakola, e kua riro mai taua oire ra ia matou, e kua teateamamao matou no te paruru atu i te ngati Lamana. E kua patu iora matou i tetai punanga ketaketa no matou ki taua oire ra, ina ra, kare i puapingaia ta matou patu anga, kua tae mai te ngati Lamana e kua arumaki ia matou ki vao mai i te oire.",
                "5.": "E kua arumaki katoaia matou ki vao i te enua o Davida.",
                "6.": "E kua aere tika atura matou ki te enua o Iosua i te kotinga o te enua i te opunga o te ra i te pae taatai ra.",
                "7.": "E kua akaputuputu viviki iora matou i to matou au tangata kia riro ei matou ei pupu okotai.",
                "8.": "Ina ra, kua ki te enua i te keikeia e te ngati Lamana, e tei runga oki te mate maata i toku au tangata, ina ra, kare ratou e tataraara i ta ratou angaanga viivii i rave, no reira, i maringi ei te toto ki runga i te enua e kare e ngai toe, i te tua o te ngati Niphai e te tua o te ngati Lamana, e kua tupu iora te orureau ki runga i te enua katoatoa.",
                "9.": "E ariki oki to te ngati Lamana e ko Aarona te ingoa, e kua aere mai aia kia matou ma tona nuku e a ngauru ma a tausani. E i na, kua tu atu au ki mua iaia ma te a ngauru ma rua tausani. Kua mate iora ratou iaku e toku nuku, e kua oro ke atura ratou. Kua tupu teia e kua topa atu te toru anere e toru ngauru o te mataiti.",
                "10.": "Kua akamata akera te ngati Niphai i te tataraara i to ratou kino, e kua akamata oki i te aue, mei ta Samuela peroveta i totou takere ana. E i na, kare rava e rauka i te tangata kia akono i tei rauka iaia, no te maata o te keikeia, te ta tangata, te angaanga purepure e te angaanga a te vaerua kino, tei noo ki te enua nei.",
                "11.": "I na, kua akamata iora te mii e te aue i runga i te enua, no taua au mea nei, e ko te maataanga o te aue ra, tei rotopu ïa i te ngati Niphai.",
                "12.": "Kia kite ra au ko Momoni i te irieaanga e te mii maata e to ratou taitaia ki mua i te aroaro o te Atua, kua akamata akera toku ngakau i te rekareka i roto iaku, i te kite anga i te aroa ua, e akakoromaki anga roa o te Atua, no reira, e kua manako oki au e, ka aroa mai aia ia ratou, e kia riro akaou mai ratou ei aronga tuatua tika.",
                "13.": "Ina ra, e puapinga kore ua rai toku rekarekaanga, kare oki to ratou taitaia i te tataraara no te meitaki o te Atua, mari ra, ko te taitaia ïa o te akaapaanga, no te mea, kare rava te Atua e akatika ia ratou kia rekareka i roto i te ara.",
                "14.": "Kare rava oki ratou i aere mai kia Iesu ma te ngakau akaaka e te vaerua meitaki, mari ra, kua akakino ratou i te Atua, e kua inangaro oki kia mate ratou. Ina ra, kua tauta ratou i te paruru oki i to ratou oraanga na roto i te koke.",
                "15.": "E kua oki akaou mai toku tumatetenga kiaku, e kua kite atura au e, kua riro ke te au ra o te aroa ua mei ia ratou, te pae kopapa e te pae vaerua, kua kite ana au i te tausani anga o ratou tei moe, i te kai tamaki atu ki te Atua, e kua ututua ua mei te putunga maniva i runga i te enua. E ope atura te toru anere e a ngauru ma a o te mataiti.",
                "16.": "E kia tae akera ki te toru anere e a ngauru ma rima o te mataiti, kua akamata iora te ngati Niphai i te oro ke atu i mua i te ngati Lamana e kua aruia atu ratou e tae atu ki te enua ra ko Iatona i mua ake ka raukaʼi kia tāpū ia ratou, mei to ratou oro ke anga.",
                "17.": "I na, te vaitata ua ra te oire o Iatona, ki te enua i uunaʼi a Amarona i te au papa a te Atu kia kore e takinga kinoia. E kua aere katoa au mei tei akaueia mai e Amarona, e rave iora i te au papa a Niphai e kua tata oki i te au mea mei tei tuatuaia mai e Amarona.",
                "18.": "E kua tata au i te au angaanga kikino, e te rikarika ki runga i te au papa a Niphai, kareka i runga i teianei au papa kare au i tata ana i te au angaanga kikino e te rikarika, no te mea, kua vai ua ana teia angaanga ki mua i toku mata, mei te tuatau mai ka kite ei au i te au angaanga a te tangata nei.",
                "19.": "E aue oki au nei, no to ratou kino, kua ki oki toku ngakau i te taitaia no to ratou kino i toku nei au ra, kua kite ra au e, ka akateiteiia au kia tae ki te ra openga.",
                "20.": "I taua mataiti nei rai i kimiiaʼi te au tangata o Niphai, e i arumakiiaʼi. Kua arumakiia matou e tae ua mai matou ki apatokerau ki te enua ko Sema.",
                "21.": "Kua patu iora matou i taua oire ra ko Sema, e kua akaputuputu mai i to matou tangata ki roto, penei ake ka ora ratou mei te mate.",
                "22.": "E tae akera ki te toru anere a ngauru ma ono i te mataiti, kua oki akaou mai ratou ki runga ia matou.",
                "23.": "Kua tuatua atu ra au ki toku au tangata, ma te akamaroiroi atu ia ratou, kia toa ratou i te tu anga ki mua i te ngati Lamana, ma te tamaki no ta ratou au vaine e ta ratou au tamariki, to ratou ngutuare e to ratou kainga.",
                "24.": "Kua riro taku tuatua ei akatu ia ratou ei mea maroiroi, e kare atura ratou i oro ke mei mua i te aroaro o te ngati Lamana, e kua tu mei te toa tikai ratou ma te mataku kore.",
                "25.": "E kua tu atu to matou nuku e toru ngauru tausani, e to ratou e rima ngauru tauasani. Kua tu matou ma te ngaueue kore, e kua oro ke atu ratou.",
                "26.": "E te oro ra ratou, kua aru atu toku nuku ia ratou, e kua aravei akaou, e kua ta akaou ia ratou, kare te maroiroi o te Auta ia matou, ae, kua akarukeia matou kia matou uaorai, e kare oki te Vaerua o te Atua i noo ana kia matou, no reira kua paruparu matou mei to matou au taeake rai.",
                "27.": "Kua taitaia tikai toku ngakau no teia mate maata o toku iti tangata, kare ra e ravenga, no to ratou kino oki e te au angaanga rikarika i rave. E teianei kua aru akaou atu matou i te ngati Lamana e te keikeia a Katianetona ra, e riro akaou mai ia matou te au enua i nooia e matou.",
                "28.": "E ope akera te oru anere e ā ngauru ma iva o te mataiti. E kia tae akera ki te toru anere e rima ngauru o te mataiti, kua papau iora matou i tetai tuatua ki te ngati Lamana e te keikeia o Katianetona ra, i reira, kua vai matou i to matou enua i nooia e matou, no ratou.",
                "29.": "E kua oronga mai ra te ngati Lamana i te enua ki tokerau no matou, ae, te ngai kokota rava e aere atu ei ki te enua i apatonga. E kua oronga atu matou ki te ngati Lamana i te katoatoaanga o te enua ki apatonga."
            },
            "3": {
                "1.": "Kare atura te ngati Lamana i kai tamaki akou mai, e ope ua atu e tai ngauru mataiti. E i na, kua akaue akera au i toku iti tangata te ngati Niphai, kia teateamamao i to ratou enua e ta ratou apinga tamaki no te tuatau tamaki.",
                "2.": "I reira, kua tuatua mai te Atu kiaku, Ka kapiki atu i teianei au tangata, E tataraara ratou e aere mai kiaku nei, e kia bapetizoia ratou, e kia akatu akaouia taku Akonoanga, ei reira kotou e oraʼi.",
                "3.": "E kua kapiki atura au ki teia au tangata, ina ra, e puapinga kore ua rai, kare rava ratou i maara ana e, na te Atua i akaora ia ratou, e kua oronga i tetai taime no ratou kia tataraara, E i na, kua akaketaketa i to ratou ngakau ki to ratou Atua.",
                "4.": "E kia ope akera te tai ngauru o te mataiti, ka toru anere e ono ngauru mataiti i reira mei te tae anga mai o te Mesia, kua unga maira te ariki o te ngati Lamana i tetai episetole kiaku, ko tei akakite mai kiaku e, te teateamamao nei ratou no te aere mai kia tamaki kia matou.",
                "5.": "E kua tono atura au i te karere, ei akaputuputu mai i toku iti tangata ki te ngai okotai ki te enua ko Desolationa, ki te oire i vaitata atu ki te kotinga i te mataara kokota ra e tae atu ei ki te enua ki apatonga.",
                "6.": "E i reira te akanoo anga o to matou vaeau, kia raukaʼi ia matou kia arai i te nuku o te ngati Lamana, penei ake kare ratou e rave i to matou au mekameka, no reira, kua arai atu ia ratou i to matou maroiroi katoa.",
                "7.": "E tae akera ki te toru anere e ono ngauru ma tai o te mataiti, kua aere mai te ngati Lamana ki te oire ko Desolationa kia tamaki kia matou, e i taua mataiti rai kua taiaia ratou e matou, e kua oki akaou atu ki to ratou au enua.",
                "8.": "E kia tae akera ki te toru anere e ono ngauru ma ono te mataiti kua oki akaou mai ratou kia tamaki, e kua taia akaouia e matou, e e maata tikai to ratou i mate, e kua uriia e matou ki roto i te tai.",
                "9.": "E teianei, no teia mea mamaata tei tupu ki toku iti tangata ki te ngati Niphai, kua akamata ratou i te akapaapaa i to ratou uaorai maroiroi e kua akamata ratou i te taputou ki mua i te rangi e, ka akaoko ratou i te toto o to ratou au taeake tei akamaringiia e to ratou au enemi.",
                "10.": "E kua taputou tikai ratou ki te rangi, e ki te terono o te Atua, e ka aere ratou ka tamaki i to ratou enemi, e ka tipu ia ratou mei runga i te enua nei.",
                "11.": "E no to ratou kino, e ta ratou angaanga viivii e rave nei, kore atu nei au ko Momoni e inangaro akaou e kia riro au ei akaaere, e ei arataki no teia iti tangata.",
                "12.": "I na, naku oki ratou i arataki ana, no atu oki te kino ia ratou, e manganui ra toku arataki anga ia ratou ki te tamaki ma te akaperepere ia ratou, kia tau ki te inangaro o te Atua tei vai ki roto iaku, e ki toku ngakau katoa, e kua riringi au i toku vaerua ki te pure ki te Atua i te roa anga o te ra no ratou, ma te akarongo koreia mai te reira, no te maro ketaketa o to ratou ngakau.",
                "13.": "E toru akera oku akaora anga ia ratou mei roto i te rima o to ratou au enemi, e kare rai ratou i tataraara i ta ratou au ara.",
                "14.": "E kia oti ta ratou taputou anga mei tei araiia mai e to tatou Akaora e Iesu Mesia, e ka aere ratou ki to ratou enemi ka tamaki, e ka akaokoia ratou uaorai no te toto o to ratou au taeake, i na, kua tae maira te tuatua a te Atua kiaku i te na ko anga mai e,",
                "15.": "Tei iaku te riri, e naku rai e tutaki atu, e no te mea, kare teia au tangata i tataraara i toku akaora anga ia ratou, i na, ka tipu keia ratou mei runga i te aro o te enua nei.",
                "16.": "Kua patoi akera au, e kare au e aere e tamaki i toku ra enemi, e kua pera rai au, mei tei akaueia mai e te Atu kiaku, e te tu au mei tetai kite noo ua, kia akakite atu ki to te ao nei i te au mea taku i akara e tei akarongoia e au, mei ta te vaerua i akakite mai kiaku e kua akapapu mai i te au mea te ka tupu.",
                "17.": "No reira, te tata atu nei au kia kotou e te au Etene, e te ngutuare katoa o Iseraela, Me akamata ake te angaanga, kua vaitata ia kotou i te teateamamao kia oki atu ki te enua o to kotou ipukarea.",
                "18.": "Ae, te tata nei au ki te au openga o te enua nei, ae, kia kotou e nga kopu tino ngauru ma rua o Iseraela, te ka akavaia kia tau ki ta kotou angaanga, e te tino ngauru ma rua tei ikiia e Iesu i Ierusalema ei au pipi nana.",
                "19.": "E te tata katoa nei au ki te toenga o teia au tangata, te ka akava katoaia e te tino ngauru ma rua ta Iesu i iki i teia enua, e ka akavaia ratou e te tino ngauru ma rua tei ikiia e Iesu i Ierusalema ei au pipi nana.",
                "20.": "Ko te au mea teia ta te Vaerua i akakite mai kiaku, no reira te tata nei au kia kotou e, ka tu pouroa kotou ki mua i te akava anga a te Mesia, i na, te tangata katoatoa no roto mai i te uanga o Adamu, e ka tu oki kia akavaia i ta kotou angaanga, me e meitaki me e kino.",
                "21.": "E kia irinaki katoa oki kotou i te evangelia a Iesu Mesia tei tae mai ki rotopu ia kotou; e kia rauka katoa te ngati Iuda, te iti tangata koreromotu na te Atua, i tetai kite ke i tei akaraia e tei rongoia e ratou, kia kite ratou e, ko taua Iesu ta ratou i ta ana, ko te Mesia e te Atua oki aia.",
                "22.": "Te inangaro nei au, e kia ariu mai to te au openga o teianei ao, e kia tataraara, e kia akapapa no te tu anga atu ki te akavaanga te Mesia."
            },
            "4": {
                "1.": "E tae akera ki te toru anere e ono ngauru ma toru o te mataiti kua aere atura te nuku o te ngati Niphai kia tamaki ki te ngati Lamana ki vao mai i te enua ko Desolationa.",
                "2.": "E i na, kua akaoki akaouia atu te nuku o te ngati Niphai ki to ratou enua ko Desolationa. E te roiroi ua ra ratou, kua tae mai tetai nuku ou o te ngati Lamana ki runga ia ratou, e tamaki anga pakari rava te reira, e kua peke te oire Desolationa ia ratou, e manganui to te ngati Niphai i taiaia, e manganui oki tei mou auri.",
                "3.": "E te toenga, kua oro atu ïa, kua piri ki te aronga e noo i te oire ko Teanekuma. I na, ko teia oire Teanekuma, tei te pae tai ïa e vaitata atu ki te oire ko Desolationa.",
                "4.": "E no tei aere atu oki te nuku o te ngati Niphai kia tamaki ki te ngati Lamana, i akamataʼi ratou i te papaia, e naringa kare ratou i akapera, kare rai te ngati Lamana e autu ki rungao ia ratou.",
                "5.": "Ina ra, ka akautungaia te aronga kino e te Atua, e na roto oki i te aronga kikino, e akautungaiaʼi te aronga kino, no te mea, na te aronga kino oki i tauriuri i te ngakau o te tamariki a te tangata, kia akamaringi toto.",
                "6.": "Kua teateamamao akera te ngati Lamana kia tamaki i te oire ia Teanekuma.",
                "7.": "E tae akera ki te toru anere e ono ngauru ma a o te mataiti, kua aere maira te ngati Lamana e tamaki i te oire o Teanekuma kia riro ia ratou te reira oire.",
                "8.": "Ina ra, kua akaokiia akera ratou e te ngati Niphai. E kia kite te ngati Niphai e kua autu ratou ki rungao i te ngati Lamana, kua akapaapaa akera ratou i to ratou uaorai maroiroi, e kua aere atura ratou ma te mataku kore e kua rave akaou i to ratou oire ia Desolationa.",
                "9.": "Ko te au mea teia tei tupu, e kua tauasani oki tei mate i nga tua e rua, to te ngati Niphai, e to te ngati Lamana.",
                "10.": "E ope akera te toru anere e ono ngauru ma ono o te mataiti, kua oki akaou mai te ngati Lamana kia tamaki ki te ngati Nihpai, e kare rava oki te ngati Niphai i tataraara i te au mea viivii ta ratou i rave ana, kua rave tamou atu rai ratou i te kino.",
                "11.": "Kare takiri e rauka i te arero kia tuatua, me kore ra, i tetai ua atu tangata kia tata i te tu rikarika o te akamaringianga toto, e te mate maata i rotopu i te au tangata o te ngati Niphai, e te ngati Lamana. kua maro ketaketa tikai to ratou ngakau, no reira, kua mataora ratou i te akamaringianga toto.",
                "12.": "E kare rava i kitea ana tetai kino maata i roto i te tamariki a Lihai, me kore ra, i te ngutuare katoatoa o Iseraela, mei tei tupu ki teia au tangata, ko ta te Atua ïa i akakite mai.",
                "13.": "E kua peke te oire ko Desolationa ki te ngati Lamana, no te mea e maata atu ratou i to te ngati Niphai.",
                "14.": "E kua aere atu ratou ki te oire ki Teanekuma, e kua arumaki atu i te aronga i noo ki reira, e kua arataki mou auri i te au vaine e te au tamariki e manganui e kua orongaia ratou ei atinga karakaratio na to ratou au atua idolo.",
                "15.": "E kia tae ki te toru anere e ono ngauru ma itu o te mataiti, kua riri te ngati Niphai ki te ngati Lamana no tei i akaatinga ta ratou au vaine e ta ratou au tamariki, kua aere atura ratou ki te ngati Lamana ma te riri otooto, e kua ta akaou i te ngati Lamana, e arumaki ia ratou ki vao i to ratou enua.",
                "16.": "E kare atura te ngati Lamana i oki akaou mai kia tamaki i te ngati Niphai, e tae ua atu ki te toru anere e itu ngauru ma rima o te mataiti.",
                "17.": "E i taua mataiti nei rai, kua oki akaou mai ratou ki te ngati Niphai ma to ratou ririnui katoa, kare e rauka i te tatau no te maata.",
                "18.": "E mei teia taime e aere ua atu ki mua, kare rava te ngati Niphai i rauka akaou i te mana ki rungao i te ngati Lamana, mari ra, kua kore ratou, mei te upe i mua i te ra ra.",
                "19.": "Kua aere maira te ngati Lamana ki raro nei i te oire ko Desolationa e tamaki anga rikarika tei raveia ana ki reira, e kua autu oki ratou ki runga i te ngati Niphai.",
                "20.": "E kua oro ke atu ratou e tae atura ki te oire ko Boaza, i reira kua tu akaou ratou ki mua i te ngati Lamana ma te mataku kore, e kare te ngati Lamana i vi ia ratou, mari ra, kia tae atu ki te oki rua anga mai.",
                "21.": "E kia oki rua mai ratou, kua arumakiia te ngati Niphai e kua taiaia ratou, e e tainga maata tikai, e kua akaatinga akaouia ta ratou au vaine e ta ratou au tamariki na to ratou au idolo.",
                "22.": "Kua oro ke akaou atu te ngati Niphai mei mua mai ia ratou, e kua apai ratou i te tangata katoatoa, to te au oire e to te au vira.",
                "23.": "E teianei, kua kite au, ko Momoni, e ka akavi te ngati Lamana i te enua katoa, no reira, kua aere atu au ki te tuaivi ki Simi, e kua rave mai i te au papa ta Amarona i uuna ki te Atua ra."
            },
            "5": {
                "1.": "Kua aere atura au ki rotopu i te ngati Niphai ma te tataraara kia ratou no te koreromotu taku i papau, e kare au e tauturu akaou ia ratou, e kua oronga akaou mai ratou e naku e arataki i to ratou nuku, kua akara mai ratou kiaku e mei te mea e ka rauka iaku kia akaora ia ratou mei roto i to ratou tumatetenga ra.",
                "2.": "Ina ra, kare oku manakonako anga, no te mea kua kite oki au e, ka tae mai te akautungaanga a te Atua ki runga ia ratou, no tei kore ratou e tataraara i ta ratou au ara, kua tauta ra ratou i to ratou uaorai ora ma te kapiki atu ki tei anga ia ratou.",
                "3.": "E kua aere mai te ngati Lamana e tamaki mai ia matou ki te oire o Ioridana, ina ra, kua tuaruia ra ratou ki vao, kare atura i rauka ia ratou i taua oire ra i taua taime.",
                "4.": "E kua oki akaou mai ratou ko te rua ïa, e kua mou rai ia matou taua oire ra. Te vai katoa ra tetai au oire ta te ngati Niphai e tāpū ana, e no te au ngai ketaketa, i kore ei ratou i tae ki roto i te au enua i mua ia matou kia takinga kino i tei noo ki to matou au enua.",
                "5.": "E te au enua ta matou i aere, tei kore te tangata i reira e akaputuputuia mai, kua akapouia e te ngati Lamana, e to ratou tapere, te vira, e te au oire, kua taunaia ki te ai, e ope iora te toru anere e itu ngauru ma iva o te mataiti.",
                "6.": "E tae akera ki te toru anere e varu ngauru o te mataiti, kua oki akaou maira te ngati Lamana e tamaki ia matou, e kua tamata rai matou kia paruru ma te maroiroi, ina ra, kare i puapingaia e maata rava ratou e kua takatakai uaia te au tangata o te ngati Niphai ki raro i to ratou vaevae.",
                "7.": "Kua oro akaou matou, e ko tei kore i rokoia e te ngati Lamana ra, kua ora ïa, e ko tei rokoia e te ngati Lamana, kua mate ïa.",
                "8.": "E teianei, kare atura au, ko Momoni, e inangaro i te patia i te ngakau o te tangata i te akakite anga atu kia ratou i te tutu o te akamaringi anga toto rikarika e te ta anga tangata tei mua i toku nei mata, ina ra, kua kite ana au e, ka tupu tikai teia au mea nei, e ko te au mea oki i uunaia ra, ka eeuia mai te reira ki rungao i te are.",
                "9.": "E kua kite katoa au e, ka tae mai te kite o teia au mea nei, ki te toenga o teia au tangata nei, e ki te au Etene, ta te Atu oki i tuatua ana e, kia akapueurikiriki i teia nei au tangata, e ka manakoia teia au tangata i te mea puapinga kore, no reira, ka tata au i tetai akapotoanga iti ua, ma te mataku i te akakite atu i te au mea tei kiteaia e au, no te akaueanga tei rauka iaku, e kia kore oki kotou e taitaia maata, no te kino maata o teia au tangata.",
                "10.": "E teianei, teia taku tuatua ki to ratou uanga, e ki te Etene oki tei akono i te ngutuare o Iseraela, ko tei kite papu i te ngai i aere mai ei to ratou akameitaki anga.",
                "11.": "Kua kite oki au e, e taitaia maata to ratou no te mate maata o te ngutuare o Iseraela, ae, ka taitaia ratou no te mate o teia iti tangata, ka taitaia katoa ratou no tei kore teia au tangata e tataraara, kia takaveia mai e te rima o Iesu.",
                "12.": "Te tataia nei teia au mea, ki te toenga o te ngutuare o Iakoba, e kua na reira te tata anga, no te mea, kua kite oki te Atua e, e kare rava e na te tuatua kino e apai mai i te reira kia ratou, e ka uunaia te reira ki te Atu, e kia eeuia mai i tona ra tuatau tikai.",
                "13.": "Ko teia oki te akaueanga tei rauka iaku, e i na, ka riro mai te reira mei tei akaueia mai e te Atu i tona tuatau tau, e kia tau ki tona pakari.",
                "14.": "E ka riro mai te reira ki te aronga akarongo kore o te ngati Iuda, ko te tumu ïa e aere atu ei, kia kite ei ratou e, ko Iesu te Mesia te tamaiti a te Atua ora, e kia rauka i te Metua kia tuku mai, na roto i tana Akaperepere maata, i tona akakoroanga mutu kore, i te akaoki anga mai i te ngati Iuda, me kore ra, te ngutuare katoatoa o Iseraela ki te enua ipukarea, mei ta te Atua i oronga atu kia ratou, ei akatupu i tana koreromotu.",
                "15.": "E kia mou oki te uang o teia au tangata nei i tana evangelia te ka tae atu kia ratou, na roto atu i te au Etene, ka akapueurikirikiia oki teia au tangata, e ka kerekere oki ratou, e te viivii, e au tangata akakinoia, e kino roa atu ïa i te au mea tei vai ana ki rotopu ia matou, ae, e tei vai ana ki rotopu i te ngati Lamana, no to ratou akarongo kore oki, e te akamori idolo.",
                "16.": "E i na, kua akamutu takere te Vaerua o te Atua i te noo ki to ratou au Metua, e te noo ua ra ratou kare e Mesia, kare oki e Atua i teianei ao, e kua puia aerei ratou e te matangi ra mei te uru manu.",
                "17.": "E aronga manea oki ratou i mua ana, e ko te Mesia to ratou tiaki, e na te Metua Atua ratou i arataki ana.",
                "18.": "Kareka i teianei, na Satani ratou e arataki aere ana, mei te uru manu puia e te matangi ra, mei te pai e papanu ua i runga i te kiriatai, ma te kore e kie, me kore ra, e tutau, me kore ra, i tetai ua atu apinga ei akatika iaia, e mei taua pai nei oki, koia katoa ia ratou.",
                "19.": "I na, kua akono te Atua i to rtou au akameitakianga te ka rauka mai ia ratou i te enua, nei, no te au Etene oki te ka noo ki te enua.",
                "20.": "Ina ra, ka arumakiia oki ratou, e ka akapueurikiriki keia ratou, e te au Etene, e kia oti to ratou arumakiangaia, e te akapueurikiriki angaia e te au Etene, ei reira te Atua e akamaaraʼi i te koreromotu tana i papau kia Aberahama, e ki te ngutuare katoa o Iseraela.",
                "21.": "Ei reira katoa te Atua e akamaaraʼi i te pure a te aronga tuatua tika te pati mai kiaia no rotou.",
                "22.": "E no reira e te au Etene, ka naea kotou i te anga ki mua i te mana o te Atua, kia kore ra kotou e tataraara, e e ariu ke mai mei to kotou aerenga kino?",
                "23.": "Kare ina kotou i kite e, tei roto kotou i te rima o te Atua? Kare ainei kotou i kite e, tei iaia te mana katoatoa kia akaue i te enua kia pokaiia ki te ngai okotai, mei te pokai tuatua r?",
                "24.": "E tenana, e tataraara kotou, ma te taakaaka ia kotou uaorai ki mua iaia, ko te akaapa mai aea aia ia kotou i te tuatua tika, e ko te riro mai aea te toenga o te uanga a Iakoba, ki mua ia kotou mei te liona ra, e ko te koveruveru i kotou, e kare rava e tangata ei akaora."
            },
            "6": {
                "1.": "E teianei, te akaoti nei au i taku akapapaanga no runga i te akapouangaia o toku ra iti tangata te ngati Niphai. E kua aere atura matou ki mua i te ngati Lamana.",
                "2.": "E kua tata atu au ko Momoni i tetai episetole ki te ariki o te ngati Lamana, i te pati atu kiaia, e me ka tika iaia, kia akaputuputu matou i to matou au tangata ki te enua ko Kamora, ki te pae i tetai tuaivi ko Kamora, e ei reira matou ka tamaki atu ei.",
                "3.": "E i na kua katika mai te riki o te ngati Lamana i te mea taku i anoano.",
                "4.": "Ku aere tika atura matou ki te enua ko Kamora, e kua patia iora i to matou puakapa ki te pae i te tuaivi o Kamora, tei te enua oki e manganui to reira vai, te au kauvai, e te vai pupui, e i ko nei oki kua manako iora au e, ka autu matou ki rungao i te ngati Lamana.",
                "5.": "E kia ope te toru anere e varu ngauru ma a o te mataiti, kua akaputuputu pouroa mai te toenga o to matou tangata ki te enua ko Kamora.",
                "6.": "E kia oti to matou akaputuputu anga mai i to matou au tangata ki te ngai okotai ki te enua ko Kamora, i na, kua pakari oki au ko Momoni, e kua kite au e, ko te tautaanga openga teia o toku iti tangata, e mei tei akaueia mai e te Atua, e auraka au e oronga i te au akapapaanga tei orongaia mai e to matou ai metua, e e tapu oki, kia riro ki te rima o te ngati Lamana (ka takinga kinoia oki e te ngati Lamana) no reira, kua maani au i teia akapapaanga mei roto mai i te au papa a Niphai, e kua uuna au i te reira, ki roto i te tuaivi ko Kamora, pouroa te au papa tei tukunaia mai ki toku rima e te Atu, mari ra, ko teia nga papa, ko taku ïa e oronga atu ki taku tamaiti kia Moronai.",
                "7.": "E kite atura toku au tangata e ta ratou au vaine e ta ratou au tamariki i te aereanga mai o te nuku o te ngati Lamana kia ratou, e kua ki ratou i te mataku rikarika o te mate, tei akaki i te umauma o te au tangata kikino, kua tiaki ratou kia ariki mai ia ratou.",
                "8.": "E kua aere maira ratou e tamaki ia matou, kua ki akera te au tangata tataki tai i te mataku rikarika, no te maata rava ia ratou.",
                "9.": "E kua aere maira ratou i te ta i toku iti tangata, ma te koke, e te ana, te kakao, te toki, ma te au tu apinga tamaki ravarai.",
                "10.": "E kua inga toku au tangata ki raro, ae toku ngauru tauasani i raro ake iaku, e kua puta iora au i rotopu ia ratou, e kua akaruke ra ratou iaku, e kare oki i akaoti i toku nei oraanga.",
                "11.": "E pou akera toku au tangata i te taiaia e ratou, mari ra, e rua ngauru ma a ua matou tei toe mai, (ko taku tamaiti ko Moronai tetai), e ko matou anake ua tei ora mai, mei roto i te mate o toku au tangata, e i na, i tera mai ra, kia oki atu te ngati Lamana ki to ratou puakapa, kua akara matou mei te take o te tuaivi ko Kamora, i te ngauru tausani o toku au tangata tei taiaia, ko au a mua i te arataki ia ratou.",
                "12.": "E kua akara katoa matou i te ngauru tauasani o toku au tangata, ta taku tamaiti ta Moronai i arataki.",
                "13.": "E kua kite oki matou i te ngauru tauasani ta Kititona i arataki, kua mate ratou e koia rai tei rotopu ia ratou.",
                "14.": "E kua inga katoa Lama e tona ngauru tauasani, ko Kirikara, e tona ngauru tauasani, ko Limiā e tona ngauru tauasani, ko Ionema e tona ngauru tauasani, to Kameniha to Moroniha, to Anetionamu, to Sibiloma, to Sema, to Iosa, kua inga pouroa ratou ma te ngauru o te tauasani i te tangata okotai.",
                "15.": "E tai ngauru toe tei inga i te koke ma te ngauru o te tausani i te tangata okotai, ae, pouroa toku au tangata, mari ua, ko taua rua ngauru ma a iaku nei, e tetai toko iti ua tei ora atu ki te enua ki tonga, e tetai pae iti tei piri atu ki te ngati Lamana, kua taia ratou, ko to ratou kiko, te ivi, e te toto tei runga ïa i te one, ko tei akarukeia ïa e te aronga tei ta ia ratou, kia ututua ua i runga i te enua, e kia pe, e kia oki atu ki te one no reira mai ratou.",
                "16.": "E kua mamae iora toku vaerua i te tangi i toku au tangata tei tairipotiia, e kua aue iora au.",
                "17.": "E kotou e te au tangata manea e, i akapeea kotou i taka ke vave atu ei te arataa o te Atu. E kotou e te au tangata manea e, Eaa kotou i akaruke ei i te Atu tei akatika ua i tona rima e mou mai ia kotou?",
                "18.": "I na, naringa kare kotou i rave i teia, kare kotou e inga, ina ra, kua inga kotou, e te mamae nei au no to kotou mate.",
                "19.": "E kotou e te au tamaroa e te au tamaine manea e, e kotou e te au metua tane, e te au metua vaine, e kotou e te au tane, e te au vaine, e kotou te aronga mata manea, eaa kotou i ingaʼi.",
                "20.": "E teianei, kua taka ke kotou, e kare e rauka i toku tumatetenga kia akaoki mai ia kotou.",
                "21.": "Te tae maira te ra, e riro ei to kotou kopapa mate ei kopapa mate kore, e ko teia au kopapa pe e ututua ua nei, ka riro ïa ei kopapa pe kore, ei reira kotou e tu ei ki mua i te akavaanga a te Mesia, e akavaiaʼi kia tau ki ta kotou angaanga, e mei te mea e aronga tuatua tika kotou, ka akameitakiia kotou ma to kotou au metua tei aere na mua ia kotou.",
                "22.": "Aue, naringa ua ake kotou i tataraara na mua ake i teia akapouanga maata rava tei tae mai ki runga ia kotou. Ina ra, kua aere kotou, e te Metua, ae, ko te Metua mutu kore i te rangi tei kite i to kotou turanga, ka akavaia kotou, kia tau ki te tuatua tika e te aroa ua nana."
            },
            "7": {
                "1.": "E teianei, te tuatua nei au ki te toenga o teia au tangata tei ora mai, me ka tika oki i te Atua kia oronga atu i taku nei tuatua kia ratou, kia kite ei ratou i te au mea a to ratou ai metua, ae, te tuatua atu nei au kia kotou, kotou te toenga o te ngutuare o Iseraela, e teia te au tuatua taku ka tuatua atu.",
                "2.": "Kia kite ra kotou, e no te ngutuare o Iseraela kotou.",
                "3.": "Kia kite ra kotou e, ka tataraara kotou, me kore ra, kare kotou e ora.",
                "4.": "Kia kite ra kotou e ka akamoe ta kotou apinga tamaki e tikai, e ma te inangaro kore i te akamaringi i te toto, e ma te kore e rave akaou, mari ua ra, kia akaue mai te Atua ia kotou.",
                "5.": "Kia kite ra kotou e, kia taea e kotou te kite o to kotou ai metua e kia tataraara i ta kotou au ara, e te kino, ma te akarongo ia Iesu Mesia, koia oki te tamaiti a te Atua, tei taiaia e te ngati Iuda, e na roto i te mana o te Atua i akatu akaouiaʼi aia, e kua autu aia ki runga i te mate, e kua apukuia e ïa te tara o te mate.",
                "6.": "E nana i akatupu i te tuakaouanga o tei mate ra, kia tu akaou te tangata ki mua i tana ra akavaanga.",
                "7.": "E kua akatupu oki i te akaoraanga ki teianei ao, e ko tei apa kore i taua ra akavaanga nana ra, ka noo aia ki mua i te aroaro o te Atua i roto i tona basileia, ka imene uaʼi ma te akangateitei, ki te Metua ma te au pupu imene, e ki te tamaiti oki, e ki te Vaerua Tapu, okotai ïa Atua ratou i te noo anga rekareka, e tuatau ua atu.",
                "8.": "No reira, e tataraara, e kia bapetizoia kotou na roto i te ingoa o Iesu, e ka mou i te evangelia a te Mesia te ka orongaia atu kia kotou, auraka i teia akapapaanga ua, mari ra ki te au akapapaanga te ka tae mai ki te au Etene mei te ngati Iuda mai e ka tae mai oki te reira akapapaanga mei te au Etene kia kotou.",
                "9.": "E i na, kua tataia teia kia irinaki ei kotou, e me ka irinaki kotou i tera, ka akarongo katoa kotou i teia, e me akarongo oki kotou i teia ka kite katoa kotou i ta to kotou au metua, e te au angaanga umere tei raveia e te mana o te Atua i rotopu ia ratou.",
                "10.": "Ei reira katoa kotou e kite ei e, e toenga kotou no te uanga o Iakoba, no reira, kua tatauia kotou ki roto i te au tangata o te koreromotu mua, e me ka akaronga kotou i te Mesia, ma te bapetizo na mua ki te vai, e ki te ai e te Vaerua Tapu, kia aru atu te akaraanga a to tatou Akaora, mei tana rai i akaue mai ia tatou, ka meitaki koe i te ra o te akavaanga. Amene."
            },
            "8": {
                "1.": "I na, ko au, ko Moronai, te akaoti nei au i te akapapaanga a toku metua a Momoni. I na, e meangiti ua taku ka tata, te au mea ta toku metua i akaue mai kia tata au.",
                "2.": "E teianei, kia oti taua tamakianga rikarika i raveia i Kamora, e ko te au tangata o Niphai tei oro atu ki te enua ki apatonga, kua arumakiia e te ngati Lamana e kua takore pouroaia.",
                "3.": "E kua taia katoaia toku metua e ratou, e ko au ua tei toe mai ei tata i te tua tumatetenga o te takoreangaia o toku au tangata. Ina ra, kua aere ratou, e ka akono au i te akaueanga a toku metua. E me ka ta ratou iaku, kare au i kite.",
                "4.": "E tenana, te tata nei au, e kia oti, ka uuna au i teia au akapapaanga ki raro i te one e ka aere au kiea, kare e manata.",
                "5.": "I na oki, na toku metua i maani i teia akapapaanga, e kua tata i te akakoroanga. E tenana, e tata katoa au, me e ngai tetai i runga i te au papa, ina ra, kare aku, kare oki e one maani auri, ko au anake ua. Kua mate oki toku metua ki roto i te tamaki, e toku au oa, e kare rava oku taeake, e kare e ngai kia aere ei, e eaa ra te roa i to te Atua akaora ua anga iaku, kare au i kite.",
                "6.": "E tenana ka a anere mataiti i topa mei te taeanga mai o to tatou Atu to tatou Akaora.",
                "7.": "I na, kua kimi te ngati Lamana i toku iti tangata, mei tera oire, ki tera oire, e mei tera ngai ki tera ngai, e pou takiri, e topa anga maata rava teia, e mea umere tikai te akapouangaia o toku ra iti tangata te ngati Niphai.",
                "8.": "E tenana, na te rima oki te reira o te Atua i rave, e i na oki, te noo tamaki nei te ngati Lamana tetai ki tetai, e kua ki takiri teia enua i te ta tangata e te akamaringianga toto e kare rava tetai i kite i te openga o te tamaki.",
                "9.": "E teianei, kare au e tuatua akaou no ratou, kare atu oki e toe, mari ra, ko te ngati Lamana e te au keikeia te noo nei ki runga i te enua.",
                "10.": "Kare rava oki tetai i kite i te Atua tika, mari ra, ko te au pipi a Iesu, tei noo ki runga i te enua e tae ua atu ki te tupuanga te kino o te au tangata ki te maata, e kare atura te Atu e inangaro kia noo akaou ratou ki rotopu i teia au tangata, e me tei runga rai ratou i te enua me kare, kare ua e tangata i kite.",
                "11.": "Ina ra, kua kite ana maua ko toku metua ia ratou, kua aere mai ana ratou kia aravei ia maua.",
                "12.": "E ko te ka kite i teia akapapaanga, e kare aia e akaapa i te reira, no te au mea tarevake o te reira, ka kite aia i te au mea e maata atu i teia. I na, ko au ko Moronai, naringa ka rauka, ka akakite atu au i te au mea ravarai kia kotou.",
                "13.": "I na, te akaoti nei au i te tuatua i teia au tangata nei. E tamaiti oki au na Momoni, e uanga oki toku metua no Niphai.",
                "14.": "Ko au rai oki teia tei uuna i teia akapapaanga ki te Atua ra, ko te au papa kare ïa e puapinga ra no te akaueanga a te Atua. Kua akakite mai tikai aia e, auraka rava tetai e rave te reira ei kimi puapinga nona, kareka te akapapaanga i runga, e puapinga maata rava atu ïa, e ko te ka eeu mai i te reira koia ta te Atua e akameitaki.",
                "15.": "Kare rava e tika i tetai kia eeu mai i te reira, mari ra, na te Atua e oronga mai i te reira kiaia, ko to te Atua anoano, kia raveia tana angaanga ma te akakoroanga okotai kia akakaka iaia me kore ra, no te meitaki o te aronga taito, koia te iti tangata koreromotu o te Atua, tei pueurikirikiia ana.",
                "16.": "E ao tikai tona te ka eeu mai i teia apinga ki te marama, ka riro mai te reira mei te poiri tangotango ki te marama mei ta te Atua i tuatua mai, ka riro mai te reira mei roto mai i te one, e ka kaka mai aia mei roto mai i te poiri, e ka tae mai tona kite ki te au tangata, na te mana te reira o te Atua e rave.",
                "17.": "Me e au tarevake tetai, e tarevake ïa no te tangata nei, ina ra, kua kite matou e kare e tarevake, kua kite oki te Atua i te au mea ravarai, no reira, ko te ka akaapa, kia matakite aia, ko te topa aia ki roto i te ai o ade.",
                "18.": "E ko te ka tuatua e, ka akaari mai kiaku, me kore ra, ka papaia kotou, kia matakite aia, ko te akaue aea aia i tei araiia e te Atua.",
                "19.": "E i na, ko tei tuatua atu ma te akaapa, ka akaapa katoaia mai aia, kia tau oki ki tana angaanga, e tana tutaki, no reira ko tei moto atu, e moto katoaia mai aia e te Atua.",
                "20.": "I na, i ta te tuatua tapu i tuatua mai, auraka rava e tangata e moto, auraka oki e akaapa atu, tei iaku te akaapa atu, te tuatua maira te Atua, e tei iaku katoa te riri, naku rai e tutaki atu.",
                "21.": "E ko tei riri e tei taumaro ki te au angaanga a te Atua, e ki te au tangata koreromotu a te Atua, koia te ngutuare o Iseraela, i te na ko anga e, ka takore matou i te angaanga a te Atua e kare te Atua e akamaara i tana koreromotu tana i papau ki te ngutuare o Iseraela, ka uriia aia ki raro e ka tiriaia ki roto i te ai.",
                "22.": "Ka tupu ua atu rai te akakoroanga mutu kore o te Atua, e tae ua atu ki te akakianga o te au taputou ravarai.",
                "23.": "Ka kimi ana i te au totou a Isaia, i na, kare e rauka iaku kia tata i te reira, i na oki, te karanga atu nei au kia kotou, e ko te aronga tapu tei aere na mua iaku nei, tei noo ana ki teia enua, ka kapiki mai, e mei roto mai i te one pueu to ratou kapiki anga i te Atu, e te ora ra te Atu, ka akamaara rai aia i te koreromotu tana i papau kia ratou.",
                "24.": "Kua kite oki aia i ta ratou pure, no runga oki ïa i to ratou ai taeake. Kua kite oki aia i to ratou akarongo, e na roto oki i tona ingoa e raukaʼi ia ratou kia apai ke atu i te au maunga, e na roto i tona ingoa e ngaue ei te enua, e na roto i te mana o tana ra tuatua, i pururu ei te are tapekaanga ki raro, e kare katoa ratou i pakapaka i te ai. E kare oki te manu taae e te ovi poitini e rauka kia takinga kino ia ratou no te mana o tana tuatua.",
                "25.": "E i na, ko ta ratou au pure, no runga ïa iaia, ta te Atu ka akatika kia eeu mai i teia au mea nei.",
                "26.": "Kare rava e tangata e karanga e, kare e tupu mai, kua papu tikai oki e, ka tupu mai, kua tuatua mai oki te Atu i te reira, e mei raro mai oki i te one te riro anga mai, na te rima o te Atu, e kare rava e tika i tetai kia akakore, ka tae rai tikai te reira i te ra e karangaiaʼi e, kua oti te tupuanga o te au semeio, ka tae mai tikai te reira, mei te mea ra e, te tuatua maira tetai mei te mate mai.",
                "27.": "E ka tae mai te reira i te ra e kapiki mai ei te toto o te aronga tapu ki te Atua, no te au pupu kino e te au angaanga a te poiri.",
                "28.": "Ae, ka tae mai te reira i te ra, e akakoreiaʼi te mana o te Atua, e e viivii ei te au akonoanga, e akateiteiiaʼi ratou i te parau o to ratou ngakau, ae, i te au ra e parau ei te ngakau o te au arataki o te au akonoanga, e te au puapii e vareae ei ia ratou tei piri mai ki ta ratou akonoanga.",
                "29.": "Ae, ka tae mai te reira i te ra, e rongoiaʼi te ai, te uriia, te pou auai i te au enua.",
                "30.": "E ka akarongoia oki te tamakianga, e te rongo tamaki e te ngaueue enua i tera ngai e tera ngai.",
                "31.": "Ae, ka tae mai oki te reira i te ra, e tupu ei te au mea viivii ravarai ki runga i te enua, te ta tangata, te keia, te pikikaa, te akavare, te akaturi e tetai atu au mea viivii, ei reira oki te maataanga e karangaʼi e, e rave i teia, e rave i tera, kare e kino e tupu, ka akatika ua te Atua kia tae ki te ra openga, aue tei akapera e, tei roto tikai ratou i te mamae kavangu, e te tapeka o te ara.",
                "32.": "Ae, e ka tae mai te reira i te ra e akatuiaʼi te au akonoanga te ka na ko atu e, ka aere ua mai kiaku, na taau moni e akakore i taau au ara.",
                "33.": "E kotou e te aronga kino e, e tei ariu ke e te au tangata kaki marokiakia, eaa kotou i patu ei i tetai akonoanga na kotou uaorai ei kimi puapinga? Eaa kotou i akatuke ei i te tuatua tapu a te Atua, te ka apai mai i te akaapaanga ki runga i to kotou au vaerua? I na, ka akara ana ki roto i te eeuanga a te Atua, e i na, te aere maira te tuatau, a taua ra ra, ka tupu teia au mea ravarai.",
                "34.": "I na, kua akaari mai ana te Atu kiaku i teia au mea mamaata e te umere te ka tae vave mai, a taua ra ra, me riro mai taua au mea ra ki rotopu ia kotou.",
                "35.": "I na, te tuatua nei au kia kotou, e mei te mea ra e, tei ko nei rai kotou, kare ake rai, ina ra, kua akaari mai a Iesu Mesia ia kotou kiaku, no reira au i kite ei i ta kotou angaanga.",
                "36.": "E kua kite oki au e, te aaere ua ra kotou i roto i te parau o to kotou ngakau, e e toko iti ua, tei kore i akateitei ia ratou uaorai i te parau o to ratou ngakau, i te aao anga i te au kakau memeitaki, te noinoi, te maro, te manako kino, te tamamae e tetai atu au ara e manganui, e ta kotou au akonoanga, ae, ta kotou au akonoanga katoatoa, kua viivii no te parau o to kotou ngakau.",
                "37.": "I na oki, e maata atu to kotou inangaro i te moni, e to kotou au apinga e to kotou au kakau manea, e te mekameka o to kotou are pure, i te aroa i te putaua, e te ngere, te aronga maki, e tei tumatetenga.",
                "38.": "E kotou e te aronga viivii e, te aronga pikikaa, e kotou e te au puapii, tei oko ia kotou uaorai ki te au mea e pe ei, eaa kotou i akaviivii ei te akonoanga tapu a te Atua? Eaa kotou e akamaʼi i te rave ki runga ia kotou i te ingoa o te Mesia? Eaa i kore ei kotou e manako e, e maata atu te puapinga o te rekarekaanga openga kore, i te mamae te ka kore rava e mate, no te akangateitei a to teianei ao.",
                "39.": "Eaa kotou i akamekamekaʼi ia kotou uaorai ki te au mea kare e ora o roto, e i na, te aue maira te pongi e te ngere, e te taakaua e te maki, e tei tumatetenga, i te na mua anga ia kotou e kare rava kotou i kite ua atu ia ratou?",
                "40.": "Ae, eaa oki kotou i akatu ei i te au angaanga ngaro e te rikarika, kia rauka to kotou puapinga, ma te akara ua i te au takaua, e aue ra ki te Atua e te au tamariki metua kore i te aue anga ki mua i te Atua, e te toto oki o to ratou au metua e ta ratou au tane i te aue ua anga ki te Atua mei roto mai i te one i te akaokoanga ki runga i to kotou upoko?",
                "41.": "I na, te tautau ua nei te koke o te akaokoanga ki rungao ia kotou, e tutaki oki aia i te toto o te aronga tapu ki rungao ia kotou, kare oki aia e akakoromaki akaou i ta ratou aue."
            },
            "9": {
                "1.": "E teianei, te tuatua nei au no te aronga kare e irinaki ana i te Mesia.",
                "2.": "I na, ka akarongo ainei kotou i te ra e akautungaiaʼi kotou, i na, me aere mai te Atu, ae, i taua ra maata ra e pokaikaiiaʼi te enua ki te ngai okotai, mei te pokaikai tuatua ra, e ka tae oki te au mea ravarai i te vera maata, ae, i taua ra maata ra, e tu ei kotou ki mua i te aroaro o te Punua Mamoe a te Atua ra, ei reira ka karanga ainei kotou e, kare e Atua?",
                "3.": "I reira, ka uuna ainei kotou i te Mesia, me kore ra, ka kite ainei kotou i te Punua Mamoe a te Atua? Te manako ainei kotou e, ka noo kotou ma ïa katoa, i roto i ta kotou au ara? Te manako ra kotou e, ka rekareka kotou kia noo kapiti ki taua Mea Tapu ra, mei te mea e ka mamae toou vaerua i toou akamanako anga e, kare rava kotou i akaea ana i te akaapa i tana ra au ture?",
                "4.": "I na, te karanga atu nei au kia kotou, ka maata atu to kotou mamae i te noo anga ki te pae i te Atua tapu e te tuatua tika, i te akamanakoanga i to kotou tu viivii i mua iaia, e i te noo anga ma te au vaerua i akaapaia ki ade.",
                "5.": "E i na, kia aratakiia kotou kia kite i to kotou vai taaka anga i mua i te aroaro o te Atua, e te kaka oki o te Atua, e te tapunui o Iesu Mesia, ei reira e tutungiia mai ei te ai mura mate kore ki runga ia kotou.",
                "6.": "E kotou e te aronga akarongo kore e, ariu mai ki to kotou Atu, e kapiki nui atu ki to kotou Metua na roto i te ingoa o Iesu, penei ake, ka tae atu kotou kiaia i taua ra openga ra ma te titoutou kore, te ma te taurekareka te teatea ma te tamaia ki te toto o te Punua Mamoe.",
                "7.": "E te tuatua akaou atu nei au kia kotou tei akakore i te au eeuanga a te Atua, e tei karanga e, kua oti takere ïa, e kare e orama akaou, kare e totou, kare e orongaanga kare e akaoraanga maki, kare e tuatua ke ke, e te akaurianga tuatua.",
                "8.": "I na, te tuatua atu nei au kia kotou ko tei patoi i teia nei au mea, kare aia i kite i te evangelia o te Mesia, e tika, kare oki kotou i tatau ana i te tuatua tapu, me kua tatau kotou, kare kotou i marama.",
                "9.": "Kare ainei kotou i tatau ana e, okotai rai o te Atua tu i nanai, i teia ra, e tuatau ua atu, e kare rava e ekoko i roto iaia e kare rava ona tukeanga e ngai iti ake.",
                "10.": "E teianei, me te manako ra kotou i tetai Atua te ka tuke, e tei roto iaia te akatuke anga, i reira kua akamanako kotou e Atua e kare aia i te Atua i te semeio.",
                "11.": "Ina ra, ka akakite atu au kia kotou i te Atua o te au semeio, koia, te Atua o Aberahama, te Atua o Isaaka, te Atua o Iakoba, e ko taua Atua okotai rai tei anga i te rangi e te enua nei, e te au mea ravarai i roto ra.",
                "12.": "I na, nana i anga ia Adamu, e mei ia Adamu mai oki te ingaanga o te tangata. E no te ingaanga o te tangata i tae mai ei a Iesu Mesia, koia oki te Metua e te Tamaiti, e no Iesu Mesia oki, i tae mai ei te ora o te tangata.",
                "13.": "E no te akaoraangaia o te tangata, e Iesu Mesia, kua akaokiia ratou ki mua i te aroaro o te Atua, e ka akaoraia te au tangata ravarai, no te mea, kua riro te mateanga o te Mesia, ei apai mai i te tuakaouanga, ko tei apai katoa mai i te ora ki te moe openga kore, e ko taua moe ra, te ka akaaraia te tangata e te mana o te Atua, me tangi te pu, ka aere mai ratou ki vao, te mearikiriki, e te mea mamaata, e ka tu pouroa ki mua i tona ngai akavaanga, ko tei akaoraia, e tei tataraia mei te tapekaanga mutu kore, koia taua tapekaanga, ko te mate kopapa ïa.",
                "14.": "Ei reira e raveiaʼi te akavaanga a Tei Tapu ki rungao ia ratou, e ei reira oki, ko te aronga viivii, ka viivii rai, e te aronga tuatua tika, ka tuatua tika rai, e ko te rekareka, ka rekareka rai. Ko tei taitaia, ka taitaia rai.",
                "15.": "E teianei, e kotou katoatoa tei manakonako i roto ia kotou uaorai e, e Atua semeio kore to kotou, te ui atu nei au kia kotou, kua ope pouroa ainei teia au mea taku e tuatua atu nei i te topa ki muri? Kua tae mai ainei te openga o te reira? I na, te karanga atu nei au e, kare. Te vai rai te Atua, ei Atua o te semeio.",
                "16.": "I na, kare ainei te au mea ta te Atua i rave, ei mea umere ki to kotou na mata? E koai te ka kite i te au angaanga vavaria a te Atua?",
                "17.": "Koai te ka tuatua e, kare ïa i te semio no tei angaia te rangi e te enua na roto i te mana o tana tuatua, e no tei angaia te tangata mei roto i te one pueu o te enua nei, e no tei raveia te au semeio mamaata na roto i tana ra tuatua?",
                "18.": "Koai oki te ka tuatua e, kare a Iesu Mesia i rave i te au semeio e maata? E manganui oki te au semeio tei raveia e te au aposetolo.",
                "19.": "E mei te mea, e maata te au semeio tei raveia ana, eaa kotou e karangaʼi e, kua akaoti te Atua i te rave anga i te semeio? I na, kare tona tu e tuke. Te karanga atu nei au kia kotou, kare aia e tuke, naringa ka tuke aia, kare aia i te Atua akaou, Kare ra, ko te Atua rai aia, e e Atua oki aia o te semeio.",
                "20.": "E ko te tumu i akamutu ei aia i te rave i te au semeio i rotopu i te au tamariki a te tangata nei, no to ratou tu akarongo kore, ma te aere ke mei te ara tika, no tei kore ratou i kite i te Atua ta ratou ka irinaki nei.",
                "21.": "I na, te tuatua atu nei au, e ko tei irinaki i te Mesia, ma te ekoko kore, e ko tana e pati ki te Metua na roto i te ingoa o Iesu, ka oronga uaia mai ïa, e no te katoatoa rava teia taputou, e tae ua atu ki te openga o te enua nei.",
                "22.": "E i na, te tuatua maira a Iesu Mesia, te tamaiti a te Atua ki tana au pipi te ka noo mai, e te katoatoa anga o te au pipi e kua rongo te au tangata e manganui, ka aere kotou ki to te ao katoa, ka ako atu ei i te evangelia ki te au tangata ravarai.",
                "23.": "E ko tei akarongo e kua bapetizoia ka ora ïa, e ko tei kore i akarongo ra ka akaapaia ïa.",
                "24.": "E ka aru oki teia akairo i te aronga tei akarongo, ei toku nei ingoa ka tuaru ratou i te tiaporo ki vao, ka tuatua oki ratou i te reo ou, ka rave ua ratou i te au ovi, e me inu ratou i tetai apinga mate, kare ratou e kino, ka tuku oki to ratou rima ki runga i te maki ka ora ïa.",
                "25.": "E ko tei akarongo i toku nei ingoa, ma te ekoko kore, ka oronga au kiaia i taku nei au tuatua, e tae atu ki te openga o te enua nei.",
                "26.": "E teianei, i na, koai te ka tika kia patoi i te angaanga a te Atua? Koai te ka patoi i tana ra tuatua? Koai te ka tu mai e patoi i te mana ririnui o te Atua? Koai tei akavaavaa i te angaanga a te Auta? Koai te ka akavaavaa i te tamariki a te Mesia? I na, ko kotou katoatoa e te aronga akavaavaa i te angaanga a te Atua e, ka umeremere ua kotou, e mate atu.",
                "27.": "E teianei, auraka e akakino, auraka e umere, e akarongo ra i te tuatua a te Atua, ma te pati ki te Metua na roto i te ingoa o Iesu i te au mea taau i inangaro. Auraka e ekoko, e akarongo ra, e akamata ra mei tei te tuatau taito ra, e aere mai ki te Atu ma to ngakau katoa e ma te rave i te angaanga o toou uaorai oraanga ma te mataku, e te ruketekete i mua iaia.",
                "28.": "Kia pakari ra kotou i roto i te au ra o to kotou nei oraanga, e kokoti ke atu i to kotou viivii, auraka e pati kia akamaata i ta kotou inangaro tau kore, e pati ra, ma te ngaueue kore, kia kore ei kotou e timataia, mari ra, kia akono kotou i te Atua ora e te tuatua tika.",
                "29.": "E akara oki kotou e, auraka to kotou bapetizo anga kia riro ei mea tau kore, akara oki, auraka oki to kotou kai anga i te oroa a te Mesia, ei mea tau kore, e akara ra kia raveia te au mea katoa ma te tau tikai e na roto oki i te ingoa o Iesu Mesia te tamaiti a te Atua ora, e me rave kotou i teia, e ma te tapu marie e tae ua atu ki te openga, kare rava kotou e uriia ki vao i reira.",
                "30.": "I na, te tuatua nei au kia kotou, mei te mea te tuatua nei au mei te mate mai, kua kite oki au e, ka akarongo maira kotou ki taku tuatua.",
                "31.": "Auraka kotou e akaapa mai iaku no toku tarevake, auraka toku metua, no tona tarevake, auraka oki ratou tei tata i mua ake iaia, kia akaoki ra i te akameitakianga ki te Atua, no tei akakite mai i to matou tarevake kia kotou, kia pakari atu kotou ia matou nei.",
                "32.": "E teianei, kua tata matou i teia au akapapaanga, mei te kite i rauka ia matou, i te au kotikotianga tei tuatuaia e matou i te reo Aiphiti i akatukeia ra, tei orongaia mai kia matou, e kua akatukeia e matou kia tano ki ta matou tuatua anga.",
                "33.": "E naringa ta matou au papa e mamaata ana, kua tata matou i te reo Ebera, ina ra, kua akatuke katoa matou i te reo Ebera, e naringa matou i tata ki te reo Ebera, i na, kare rava kotou e kite i te tarevake i roto i ta matou akapapaanga.",
                "34.": "Kareka ra kua kite te Atua i te au mea ravarai tei tataia e matou, e tera oki tetai, kare e au tangata ke atu i kite i to matou reo, no reira, kua teateamamao aia i tetai mea no te akaurianga i te reira.",
                "35.": "Kua tataia teia nei au mea, kia ma ei to matou kakau i te toto o to matou ai taeake, tei noo ma te akarongo kore.",
                "36.": "E Tenana, ko teia au mea tei manakoia e matou no runga i to matou ai taeake, koia te akaokianga mai i to ratou kite i te Mesia, kua tau ïa ko te pure ïa a te aronga tapu tei noo ki te enua nei,",
                "37.": "Kia tika oki i te Atu ia Iesu Mesia kia oronga atu i te pauanga ki ta ratou pure kia tau ki to ratou akarongo, e kia tika i te Atua te Metua kia akamaara i te koreromotu tana i papau ki te ngutuare o Iseraela e kia akameitaki mai aia ia ratou e tuatau ua atu, na roto i te akarongo i te ingoa o Iesu Mesia. Amene."
            }
        }
    },
    "ether": {
        "meta": {
            "slug": "ether",
            "name": "Te Puka a Etera",
            "chapterWord": "Pene"
        },
        "chapters": {
            "1": {
                "1.": "E teianei, e tata au, ko Moronai, i te akapapaanga no te au tangata taito i takoreia e te rima o te Atua i te enua i apatokerau ra.",
                "2.": "E te kiriti nei au i te tuatua no roto mai i te rua ngauru ma a papa tei kiteaia e te au tangata o Limihai ra tei tuatuaia e, ko te Puka a Etera.",
                "3.": "E te manako nei au e, tei te ngati Iuda i te pae mua o taua akapapaanga ra, tei tuatua i te angaia anga o teianei ao, e ia Adamu oki, e no runga i te au mea i tupu i rotopu i te tamariki a te tangata nei e tae roa mai ki te tuatau o taua are teitei ra.",
                "4.": "No reira, kare au e tata i te au mea tei tupu mei te tuatau o Adamu e tae roa mai ki taua tuatau ra; kua tataia ra ki runga i taua au papa ra, e ko te ka kite i taua au mea ra, tei iaia te mana e raukaʼi iaia te tuatua katoatoa.",
                "5.": "Ina ra, kare au e tata i te au tuatua katoatoa no runga i te au mea i tupu mei te tuatau o taua are teitei ra e tae roa mai ki te tuatau i takoreiaʼi ratou. Ko tetai pae anake ua taku ka tata.",
                "6.": "E ko teia taku e tata ra, koia tei tata i teia akapapaanga ra, ko Etera ïa, e e uanga aia na Korianetora.",
                "7.": "E e tamaiti a Korianetora na Morona,",
                "8.": "E e tamaiti a Morona na Etema,",
                "9.": "E e tamaiti a Etema na Eiha,",
                "10.": "E e tamaiti a Eiha na Seta,",
                "11.": "E e tamaiti a Seta na Sibiloni,",
                "12.": "E e tamaiti a Sibiloni na Koma,",
                "13.": "E e tamaiti a Koma na Korianetuma,",
                "14.": "E e tamaiti a Korianetuma na Aminikātā,",
                "15.": "E e tamaiti a Aminikātā na Aarona;",
                "16.": "E e uanga a Aarona na Eta, ko te tamaiti ïa na Ātama,",
                "17.": "E e tamaiti a Ātama na Liba,",
                "18.": "E e tamaiti a Liba na Kiti,",
                "19.": "E e tamaiti a Kiti na Koroma,",
                "20.": "E e tamaiti a Koroma na Levi,",
                "21.": "E e tamaiti a Levi na Kimi,",
                "22.": "E e tamaiti a Kimi na Morianetona,",
                "23.": "E e uanga a Morianetona na Ripirakiti,",
                "24.": "E e tamaiti a Ripirakiti na Sieti,",
                "25.": "E e tamaiti a Sieti na Eta,",
                "26.": "E e tamaiti a Eta na Koma,",
                "27.": "E e tamaiti a Koma na Korianetuma,",
                "28.": "E e tamaiti a Korianetuma na Emera,",
                "29.": "E e tamaiti a Emera na Omera,",
                "30.": "E e tamaiti a Omera na Sura,",
                "31.": "E e tamaiti a Sura na Kebi,",
                "32.": "E e tamaiti a Kebi na Oriha, ko te tamaiti ïa na Iareta,",
                "33.": "Kua aere mai a Iareta e tona taeake katoa, e to raua kopu tangata, e tetai au tangata, e to ratou au kopu tangata katoa, mei te are teitei, i te tuatau i akatuke ei e Atua i te reo o te tangata e i taputou oki i tona riri e, ka akapueurikirikiia ratou ki te au enua katoa o teianei ao, e mei ta te Atua i tuatua, kua pueurikiriki atura te tangata.",
                "34.": "E tangata maata e te ririnui te taeake o Iareta ra, e tangata oki i akaperepereia e te Atu, kua tuatua mai oki tona taeake ko Iareta kiaia e, E kapiki atu ki te Atu kia kore aia e akatuke i to tatou reo kia kore tatou e marama i ta tatou tuatua.",
                "35.": "Kua kapiki te taeake a Iareta ki te Atu, e kua aroa mai te Atu ia Iareta, no reira kare aia i akatuke i te reo o Iareta; e kare te reo o Iareta e tona taeake i akatukeia.",
                "36.": "E i muri ake i te reira, kua tuatua akaou maira a Iareta ki tona taeake, na ko e E kapiki akaou atu ki te Atu, penei ake e ariu ke i tona riri i to taua au oa nei, kia kore aia e akatuke i to ratou reo.",
                "37.": "Kua kapiki akera te taeake o Iareta ki te Atu, e kua aroa mai te Atu i to ratou au oa e to ratou au kopu tangata katoa, kare atura to ratou reo i akatukeia.",
                "38.": "Kua tuatua akaou maira a Iareta ki tona taeake, na ko maira, E aere koe ui atu ki te Atu, me ka tuaru aia ia tatou ki vao i te enua nei, e mei te mea, ka tuaru aia ia tatou ki vao i te enua nei, e ui atu kiaia e, ka aere tatou kiea? E koai tei kite e ka apai paa te Atu ia tatou ki tetai enua tau roa atu i te au enua o te ao nei i te meitaki. E me ka akapera aia, kia akono meitaki tatou ki te Atu, kia ariki tatou i te reira ei enua ipukarea no tatou.",
                "39.": "Kua kapiki atura te taeake o Iareta ki te Atu mei tei tuatuaia e te vaa o Iareta ra.",
                "40.": "Kua akarongo maira te Atu ki te tuatua a te taeake o Iareta, e kua aroa maira iaia i te na ko anga mai e,",
                "41.": "E aere kotou e e akaputuputu i ta kotou au manu, ko te toa e te uā i te au tu manu katoatoa, e te au tu ua katoatoa o te enua nei, e toou ngutuare katoa, e toou taeake e tona ngutuare katoa, e toou au oa katoa e to ratou au ngutuare, e te au oa o Iareta e to ratou au ngutuare katoa ra.",
                "42.": "E kia oti kotou i te akaputuputu, e aere atu koe e arataki ia ratou ki te ō i te pae i apatokerau ra. Ei reira e aravei au ia koe, e ka na mua au ia kotou i te aere ki tetai enua tau roa atu i te au enua o te ao nei i te meitaki.",
                "43.": "Ei reira ka akameitaki au ia koe e toou uanga katoa, e ka akatupu au i te aronga maata noku no roto mai i toou uanga, e te uanga oki o toou taeake, e no roto oki te uanga o ratou tei piri atu kia koe ra. E kare oki tetai aronga i roto te ao nei e maata atu i te aronga taku e akatupu no roto mai i toou uanga. E ka akapera au kia koe no te roa i toou kapiki anga mai kiaku nei."
            },
            "2": {
                "1.": "Kua aere akera a Iareta, e tona taeake, e to raua nga kopu tangata katoatoa e te au oa oki o Iareta e to tona taeake, e to ratou au kopu tangata katoa oki ki te ō i te pae i apatokerau ra, (Ko Nimerota te ingoa o taua ō ra, koia te ingoa o te tangata maata i te ta anga i te au manu taae) ma ta ratou au anana i akaputuia e ratou, te toa e te uā i te au tu manu katoatoa.",
                "2.": "E kua tuku ratou i te puereere e kua opu ratou i te manu reva, e kua maani ratou i te ariki kia apai mai ratou i te au ika o te tai.",
                "3.": "E kua apai katoa ratou i te Tetereta, e ko tei uriia e, e rango meri. E na reira ratou i te apai i te rango meri e te au tu apinga katoatoa i runga i te enua nei, e te au tu ua katoa ra.",
                "4.": "E kia tae akera ratou ki te ō ra o Nimerota, kua eke maira te Atu e kua tuatua maira aia ki te taeake o Iareta, e tei roto aia i te tiao e kare rai te taeake o Iareta i kite atu iaia.",
                "5.": "E kua akaue maira te Atu ia ratou kia aere atu ki roto i te metepara, ae, kia aere atu ratou ki te ngai tei kore e tangata i tae ake. E kua na mua te Atu ia ratou i taua aereanga ra. E kua tuatua mai aia kia ratou mei roto mai i te tiao e kua akakite mai ia ratou i te ngai e aere ei ratou ra.",
                "6.": "Aere atura ratou na te metepara ra, e kua maani ratou i tetai au pai, na runga ratou i taua au pai ra i te tikoti anga i te au tai e manganui, e i to ratou aereanga, kua aratakiia ratou e te rima o te Atu ra.",
                "7.": "Kare te Atu i akatika kia noo ratou ki tera mai tua i te tai i roto i te metepara ra, kua inangaro ra aia kia aere atu ki te enua taputou tei tau roa atu i te au enua katoa i te meitaki, e tei akatakaia e te Atu ra e te Atua, no te aronga tuatua tika ra.",
                "8.": "E kua taputou aia ki te taeake o Iareta i tona riri e ko te au tangata te ka noo ki runga i teia nei enua, mei teia tuatau nei e te au tuatau e aere ki mua, ka akono ratou iaia, te Atua mou anake ra, me kore ra, ka akakoreia atu ratou i te enua ra kia tae mai te ki o tona riri ki runga ia ratou.",
                "9.": "E teianei, kua kite tatou i te au mea i tuatuaia e te Atua ra no runga i teia nei enua, e ko te enua ïa i tuatuaia maira, e ko te ka noo ki reira ka akono rai ratou i te Atua, e me kore ra, ka akakoreia atu ratou mei runga i te enua kia tae mai te ki o tona ra riri ki runga ia ratou, kia maata ta ratou ara.",
                "10.": "I na oki, ko teia enua i tau roa atu i te au enua katoa ra i te meitaki, no reira ko te ka noo ki reira e akono ratou i te Atua ra, e me kore ra, ka akakoreia atu i te enua. Ko te tuatua mutu kore ïa a te Atua ra. E kare ratou e akakoreia atu i te enua ra, mari ra, kia ki roa te enua i te angaanga kino i rotopu i te tamariki o te enua ra.",
                "11.": "E tae teia nei tuatua kia kotou, e te au Etene, kia kite kotou i te au tuatua a te Atua, kia tataraara kotou, kia kore kotou e noo ua i roto i ta kotou au ara, kia kore ei kotou e akatae mai i tona riri ki rungao ia kotou mei ta te aronga mua o teia enua i rave ana.",
                "12.": "I na, e enua meitaki teia, e ko te ka noo ki reira ka noo ua ratou ma te au, e kare ratou e riro ei tuikaa. E kare oki tetai enua ke ki raro i te rangi e aere mai e akatuikaa ia ratou, me ka akono ratou i te Atua o te enua koia oki ko Iesu Mesia, ko tei akakiteia mai e te au mea ta matou e tata nei.",
                "13.": "E teianei, e tata au i toku papaanga tuatua. I na oki, kua arataki mai te Atu ia Iareta e tona ra au taeake ki te tai maata i rotopu i nga enua ra. E kia tae akera ratou ki te tai maata ra, kua akatu ratou i to ratou au puakapa, tapa iora i te ingoa o taua ngai ra ko Morianekumera, e noo iora ratou e a mataiti i roto i to ratou au puakapa ki te pae taatai.",
                "14.": "E kia tae ki te openga o te a o te mataiti ra, kua mama akaou maira te Atu ki te taeake o Iareta ra, tei roto aia i te tiao, e kua tuatua maira aia kiaia, e kua tuatua maira te Atu ki te taeake a Iareta e toru ora katoa. E kua ako maira aia kiaia no te mea, kare aia i maara kia kapiki i te ingoa o te Atu ra.",
                "15.": "E kua tataraara iora te taeake o Iareta i te mea kino tana i rave ra, e kua kapiki i te ingoa o te Atu no tona au taeake. E kua tuatua maira te Atu kiaia na ko maira, ka akakore au i taau au ara e i te au ara a toou ra au taeake. Auraka ra kotou e ara akaou, e akamanako oki kotou e, kare rai toku vaerua e noo ua atu i te tangata nei. No reira, kia rave kotou i te ara e tae roa atu kia ki kotou i te ara, ka tipuia kotou mei mua i te aroaro o te Atu ra. E ko toku manako teia no runga i te enua taku ka oronga kia kotou ei ipukarea no kotou, e ka riro oki ïa ei enua tau roa atu i te au enua katoatoa i te meitaki.",
                "16.": "E kua tuatua maira te Atu, na ko maira, e aere kotou e e maani i tetai au pai mei ta kotou i maani ana ra. E kua aere atura te taeake o Iareta e tona au taeake katoa, e kua maani iora ratou i tetai au pai mei ta ratou rai i maani ana mei te tu oki tei apiiia e te Atu ra. Kua meangiti e kua mama te reira ki runga i te tai, mei te mama o te manu rere ki runga i te kiriatai.",
                "17.": "E kua maaniia kia piri meitaki kia mou oki i te vai mei te mereki rai te tu, e te kaokao o mea piri katoa ïa mei te mereki rai, te pae a mua e te pae a muri e mea keokeo ïa. E kua piri meitaki te tapoki mei te mereki rai te tu, e mei te pu rakau rai te roa. E te pa, kia piri oki te pa, kua piri meitaki mei te mereki rai te tu.",
                "18.": "E kua kapiki atura te taeake o Iareta ki te Atu, na ko atura, e te Atu, kua rave au i te angaanga taau i akaue maira, e kua maani au i te au pai taau i tuatua mai kiaku ra.",
                "19.": "E i na, e te Atu, kare oki e marama i roto i teia au pai. Akapeea matou i te akatere? E ka mate matou no te mea kare e rauka ia matou i te akaea no te mea e kare e reva i roto i taua au pai nei mari ra ko te reva i roto. No reira ka mate rai matou.",
                "20.": "Kua na ko maira te Atu ki te taeake o Iareta, i na, e maani koe i te puta i te tapoki o te pai, e i te taua katoa e kia pou te reva i roto, e kiriti koe i te popani o taua puta ra kia aere mai te reva ki roto i te pai. E mei te mea e, ka o te tai ki roto, e tapiri akaou i taua puta ra kia kore kotou e mate i te tai.",
                "21.": "E kua na reira iora te taeake o Iareta mei ta te Atu i akaue maira.",
                "22.": "E kua kapiki akaou atura aia ki te Atu, na ko atura, e te Atu, i na, kua oti iaku i te rave i taau i akaue mai iaku nei e kua akapapa au i te au pai no toku iti tangata ra, e i na, kare e marama i roto i na, e te Atu, ka akatika ainei koe kia aere atu matou ki tera pae o te tai maata ra i te poiri?",
                "23.": "E kua tuatua maira te Atu ki te taeake o Iareta, na ko maira, Eaa taku e rave kia noo mai te marama i roto i to kotou au pai? I na oki, kare e tika ia kotou kia maani i te au io no te mea ka atiatiia. Auraka katoa kotou e apai i te ai i roto ra, kare kotou e aere ma te marama o te ai.",
                "24.": "I na oki, ka riro to kotou au pai mei te toora i te moana ra, no te ngaru maata te ka tutuki mai ki runga ia kotou ra. Tera ra, ka apai au i to kotou au pai ki runga, mei raro mai i te tai. Kua pupui atu au i te matangi mei roto mai i toku vaa, e kua tuku atu au i te ua e te au vai puke ra.",
                "25.": "E i na, te akateateamamao nei au ia kotou i taua au mea ra, kare kotou e tikoti i tera pae o taua moana maata nei, me kare au e akateateamamao ia kotou i te ngaru o te tai ra, e te matangi tei tukuia atu, e te vai puke te ka tae maira. No reira, eaa taku ka akapapa no kotou kia noo mai te marama kia tomo kotou ki raro i te au ngai oonu o te moana ra?"
            },
            "3": {
                "1.": "Ko te maata o taua au pai i maaniia ra, e varu ïa. Aere atura te taeake o Iareta ki te maunga i tuatuaia e, ko Silema, no tona teitei, e kua maani iora aia i te au toka meangiti e tai ngauru ma ono. E au toka ma e te teatea mei te io rai te tu. Kua apai akera aia ki roto i tona rima, ki runga i te maunga ra, e kua kapiki akaou atura ki te Atu, na ko atura,",
                "2.": "E te Atu, kua tuatua mai koe e, ka takapiniia matou e te vai puke ra. I teianei, e te Atu, i na, auraka koe e riri i to tavini nei no tona tu paruparu i mua ia koe na; kua kite oki matou e, kua tapu oki koe e te noo nei koe ki te rangi, e kua tau kore oki matou i mua ia koe, e no te ingaanga kua kino to matou tu. Ina ra, e te Atu, kua oronga mai koe kia matou i te akaueanga kia kapiki matou kia koe kia rauka ia matou i ta matou i inangaro.",
                "3.": "I na, e te Atu, kua akautunga mai koe ia matou no ta matou au tuatua kino, e kua tono atu koe ia matou, e kua noo matou i roto i te metepara i teia au mataiti e manganui, tera ra, kua aroa mai koe ia matou nei. E te Atu, akara mai koe iaku nei ma te aroa kia ariu ke toou riri i teia nei iti tangata noou, e auraka koe e akatika kia aere atu ratou na runga i te moana i te poiri, ina ra, akara mai na i teia nei au mea taku i maani no roto mai i te toka ra.",
                "4.": "E kua kite au, e te Atu, tei ia koe i te mana katoatoa, e ka rauka ia koe i te rave i te au mea taau i inangaro i te rave no te meitaki o te tangata nei, no reira, e te Atu e, e akatukia mai toou rima i teia nei au toka, kia marama, e kia turama mai ia matou i roto i te au pai i ta matou i maani, kia noo matou ma te marama kia aere ei matou ki raro i te moana.",
                "5.": "I na, e te Atu, ka rauka ia koe kia rave i teia. Kua kite matou e, ka rauka ia koe kia akakite mai i te mana maata ra, e mea iti ïa i te manako o te tangata nei.",
                "6.": "E oti akera te taeake o Iareta i te tuatua atu i teia nei au tuatua, i na, kua tuku maira te Atu i tona rima, e kua akatukia tataki tai iora i te au toka i tona rima, e kua raveia iora te arai mei runga mai i te mata o te taeake o Iareta, kite atura i te mangamanga rima o te Atu, e mei te rima o te tangata nei tona tu, mei te kopapa kiko e te toto, inga iora te taeake o Iareta ki mua i te Atu, i rokoia oki aia i te mataku.",
                "7.": "E kite akera te Atu i te taeake o Iareta tei inga ki raro ki runga i te one ra, e kua na ko maira te Atu kiaia, e tu, eaa koe i ingaʼi?",
                "8.": "Kua na ko atura aia ki te Atu, kua kite au i te rima o te Atu, mataku iora au ko te papaia aea au, kare oki au i kite e, e kopapa kiko e te toto to te Atu ra.",
                "9.": "E kua na ko maira te Atu kiaia, no toou akarongo i kite ei koe e, ka rave au i te kopapa kiko e te toto noku, e kare oki e tangata i aere mai ki mua iaku ma te akarongo maata e aite ki toou. Naringa kare, kare oki koe i kite i toku rima nei. E mea ke atu ainei taau i kite?",
                "10.": "Kua na ko atura aia, kare, e te Atu, e akakite mai koe ia koe uaorai kiaku nei.",
                "11.": "E kua na ko maira te Atu kiaia, e irinaki ainei koe i taku ka tuatua atu?",
                "12.": "Na ko atura aia, ae, e te Atu, kua kite oki au e, e tuatua mou anake taau au tuatua, e Atua tuatua mou oki koe, e kare e rauka ia koe i te pikikaa.",
                "13.": "E oti akera aia i te tuatua atu i taua au tuatua ra, i na, kua akakite maira te Atu iaia uaorai kiaia, e kua na ko maira aia, no te mea kua kite koe i teia nei au mea, kua ora koe mei te ingaanga, no reira ka akaoki akaouia koe ki mua i toku aroaro, no reira e akakite atu iaku uaorai kia koe na.",
                "14.": "I na, ko au tei teateamamaoia mei te akatumuangaia mai o teianei ao kia akaora i toku ra au tangata. I na, ko au ko Iesu Mesia. Ko au te Metua e te Tamaiti. Tei roto iaku nei te marama no te au tangata katoa ra e tuatau ua atu. E ko ratou tei irinaki i toku nei ingoa, ka riro ratou ei tamariki tamaroa e ei tamariki tamaine naku.",
                "15.": "kare au i akakite atu iaku uaorai ki te tangata taku i anga, no te mea kare e tangata i irinaki ana iaku kia aite mei ia koe na. Te kite ainei koe e, kua angaia koe i toku nei tu? Ae, i muatangana ra i angaia te au tangata katoatoa i toku uaorai tu.",
                "16.": "I na, ko teia nei kopapa taau e akara nei, ko te kopapa ïa o toku vaerua, e kua anga oki au i te tangata i te tu o te kopapa o toku nei vaerua, e i te tu taau e kite mai nei iaku i te vaerua nei, koia katoa toku akaraanga kia tae atu au ki toku au tangata i te kopapa.",
                "17.": "E teianei, mei taku i tuatua ana, kare e rauka iaku, ia Moronai, kia tata i te au tuatua katoa i tataia ra, no reira kua rava noku kia karanga e, kua akakite mai Iesu iaia uaorai ki teia nei tangata i te vaerua mei te tu ïa o te kopapa tana i akakite mai ki te ngati Niphai.",
                "18.": "E kua matuapuru mai aia iaia mei tana i matuapuru mai i te ngati Niphai ra, e kua na reira aia kia kite i teia nei tangata e, ko te Atua aia, no te au angaanga maata e manganui ta te Atu i akakite maira kiaia ra.",
                "19.": "E no te kite o teia nei tangata, kare e rauka kia tāpūia aia kia kore aia i tae ki roto i te arai e akara atu rai, e kua kite aia i te mangamanga rima o Iesu, e kia akara ra, kua inga iora aia ki raro ma te mataku, no te mea, kua kite aia e, no te Atu rai taua mangamanga rima ra. E kare akera tona e akarongo, no te mea e kite tona, e kare ona ekoko.",
                "20.": "No reira, no te kite apakore i te Atua tei vai ki roto iaia, kare e rauka kia tapu iaia ki vao mai i te arai. No reira, kua kite aia ia Iesu, e kua akamatuapuru mai aia kiaia.",
                "21.": "E kua tuatua maira te Atu ki te taeake o Iareta, na ko maira, i na, auraka koe e akatika kia tae teia au mea taau i kite e taau i akarongo ra ki to te ao nei, kia tae roa mai i te tuatau e akakakaʼi au i toku nei ingoa i te kiko ra, no reira e tāpū marie koe i teia au mea, auraka ra koe e akakite atu ki te tangata nei.",
                "22.": "E i na, kia tae mai koe ki mua iaku, ka tata koe i te reira, e e tapiri koe i te reira kia kore e tangata e uri i te tuatua, ka tata koe i te reira i te reo tei kore e rauka ia ratou i te tatau.",
                "23.": "E i na, ka oronga atu au i teia nga toka kia koe, e ka tapiri koe i te reira ma te au mea katoa taau i tata ra.",
                "24.": "I na oki, ko te reo taau ka tata ra, kua akatukeia ïa e au, no reira i toku uaorai tuatau ka riro teia nei nga toka ei akamarama i taua au mea, taau i tata, ki te mata o te tangata.",
                "25.": "E oti akera te Atu i te tuatua i teia nei au tuatua, kua akakite maira aia ki te taeake o Iareta i te tangata katoatoa o te ao nei, ko tei vai ana, e te vai nei a muri atu, kare aia i tapu iaia kia kore aia e kite i to te ao nei e tae roa atu ki te openga o te ao nei.",
                "26.": "I tuatua ana oki aia kiaia i te au tuatau i mua ana e, kia irinaki aia iaia e, ka rauka iaia akakite mai i te au mea katoatoa, ka akakiteia kiaia. No reira, kare e rauka te Atu kia arai iaia kia kore aia e kite atu, kua kite oki aia e, ka rauka te Atu i te akakite mai i te au mea katoatoa kiaia.",
                "27.": "Kua na ko maira te Atu kiaia, e tata i teia nei au mea, e e tapiri i te reira, e i toku uaorai tuatau e akakite atu ei au i te reira ki te tamariki a te tangata nei.",
                "28.": "E kua akaue maira te Atu kia tapiri katoa aia i nga toka tei rauka iaia, e auraka e akakite atu, kia tae mai te tuatau e akakite atu ei te Atu i te reira ki te tamariki a te tangata nei."
            },
            "4": {
                "1.": "Kua akaue maira te Atu i te taeake o Iareta kia eke aia ki raro mei runga mai i te maunga, mei mua mai i te aroaro o te Atu ra, e kia tata i te au mea tana i kite ra, e kua tapiriia te reira kia kore e tae ki te tamariki a te tangata mari ra kia tae ki te tuatau e akateiteiiaʼi aia ki runga i te satauro, e no reira, kua akonoia te reira e te ariki ko Mosaia, kia kore te reira e tae ki to te ao nei, kia tae ki muri ake i te tuatau ka akakite mai te Mesia iaia uaorai ki tona au tangata.",
                "2.": "E i muri ake te Mesia i akakite mai ei iaia uaorai ki tona au tangata, kua akaue mai aia kia akakiteia te reira.",
                "3.": "E teianei, kua riro ratou katoa ei iti tangata akarongo kore, e kare oki e tangata mari ra ko te ngati Lamana e kua akaruke ratou i te evangelia a te Mesia, no reira, kua akaueia mai au kia uuna akaou i te reira ki raro i te one ra.",
                "4.": "I na, kua tata au ki runga i teia au papa, i te au mea ta te taeake o Iareta i kite, kare e mea i akakiteia mai mei muatangana maira i tei maata ake i te au mea tei akakiteia mai ki te taeake o Iareta ra.",
                "5.": "No reira, kua akaue mai te Atu kia tata au i te reira, e kua tataia te reira e au. E kua akaue mai aia kia tapiri au i te reira, e kua akaue katoa mai aia kia tapiri i te urianga o te reira. No reira kua topiri au i te uri reo, mei ta te Atu i akaue mai.",
                "6.": "Kua tuatua mai oki te Atu kiaku ra, kare rai te reira e tae ki te Etene ra, mari ra kia tae roa atu ki te ra e tataraara ratou i ta ratou au tuatua kino, e ka riro ratou ei iti tangata ma ki mua i te Atu ra.",
                "7.": "E te na ko maira te Atu, ei te ra e akarongo ei ratou iaku, mei te taeake o Iareta i akarongo iaku ra, kia riro ratou ei iti tangata ma i roto iaku, ei reira e akakite atu ei au i te au mea ta te taeake o Iareta i kite ra, e tae roa atu ki te akakite anga o taku au eeuanga. Te na ko maira oki a Iesu Mesia, te tamaiti a te Atua, te Metua o te rangi e te enua nei e te au mea katoa i roto ra.",
                "8.": "E ko tei patoi atu i te tuatua a te Atu, kia taumaaia aia, e ko tei kore e akatika i teia nei au mea ra, kia taumaaia aia. E kare oki au i akakite atu i te mea maata ia ratou te na ko maira a Iesu Mesia, no te mea ko au rai tei tuatua.",
                "9.": "E te akaue ra au, e kua veveteia te rangi e kua piri katoa, e te tuatua ra au, e ka ruru te enua, e te akaue ra au, e ka pou to te enua ra mei te mea ra e i roto i te ai.",
                "10.": "E ko te ka kore e akarongo ki taku au tuatua kare katoa ratou e akarongo ki taku au pipi, e kia kore au e tuatua atu, na kotou e akava. Kia tae ra oki ki te ra openga ka kite kotou e, ko au ïa te tuatua nei.",
                "11.": "Ko tei akarongo ra ki te au mea taku i tuatua atura, ka atoro au iaia i te au akakiteanga a toku vaerua, e ka kite aia e ka akakite atu oki aia i te reira. No toku Vaerua oki e kite ei aia e, e tuatua tika teia nei au mea, e ka aratakiia oki te tangata kia rave i te angaanga meitaki.",
                "12.": "E ko te mea tei arataki i te tangata kia rave i te angaanga meitaki no roto atu ïa iaku; kare oki te mea meitaki i no roto atu i te au mea, mari ra noku anake. Ko au nei ko tei arataki i te tangata ki te au mea meitaki katoa ra, ko te ka kore e akarongo ki taku au tuatua, e kare katoa aia e irinaki iaku e, te vai nei au, e ko te ka kore e irinaki iaku, kare katoa ratou e irinaki ki te Metua tei tono mai iaku nei. I na oki, ko au te Metua, ko au te marama, ko au te ora, e ko au te tuatua mou o te ao nei.",
                "13.": "E aere mai kiaku, e te au Etene e, e ka akakite atu au kia kotou i tetai au mea maata ake i teia nei au mea, no te akarongo kore i uunaiaʼi te kite i te reira.",
                "14.": "E aere mai kiaku, e to Iseraela e, e ka akakiteia kia kotou i te au mea maata ta te Metua i akono mei te akatumuangaia mai o te ao nei, no kotou. E no te akarongo kore i kore ei i tae kia kotou na.",
                "15.": "I na, kia vevete kotou i te arai o te akarongo kore i vai ei kotou i roto i ta kotou tuatua kino, e to kotou ngakau ketaketa, e to kotou manako poiri, ei reira e kite ei kotou i te au mea mamaata e te umere tei uunaia kia kore ïa e tae kia kotou mei te akatumuanga mai o teianei ao. Kia pure kotou ki te Metua i toku nei ingoa ma te ngakau maru e te vaerua akaaka, ei reira e kite ei kotou e, kua maara te Metua i te koreromoutu tana i papau ki to kotou ai tupuna ra, e te ngutuare o Iseraela.",
                "16.": "Ei reira e akamataʼi teia nei au tuatua i eeuia ra taku i akaue i taku tavini ra ko Ioane kia tata i te akakiteia ki mua i te mata o te au tangata katoa ra. E maara, kia kite kotou i teia nei au mea, e kite ei kotou e, kua vaitata te tuatau e akakiteia i te reira.",
                "17.": "No reira, kia tae teia nei papaanga tuatua kia kotou, ka kite kotou e, kua akamata te Metua i tana ra angaanga ki runga i te au enua pouroa.",
                "18.": "No reira, e tataraara, e to te au enua katoa, e e aere mai kiaku nei, e e akarongo ki taku evangelia, e kia bapetizoia i toku ingoa, e ko tei akarongo e kua bapetizoia, ka ora ïa, ko tei kore ra e akarongo, ka akaapaia. E ka aru te au akairo ia ratou tei akarongo ki toku nei ingoa.",
                "19.": "E ao to tei akarongo meitaki i toku ingoa i taua ra openga ra. E ka akateiteiia oki aia kia noo ki roto i te basileia i akapapaia nona mei te akatumuana mai o teianei ao. E i na, ko au ïa tei tuatua i te reira. Amene."
            },
            "5": {
                "1.": "E teianei, kua tata au, ko Moronai i te au tuatua tei akaueia mai iaku mei taku i maara ra; e kua akakite atu au kia koe i te tuatua no te au mea i tapiriia ra, no reira, auraka koe e rave i te reira kia rauka ia koe i te uri i te tuatua. No te mea kare e akatikaia kia rave i te reira kia tae i te tuatau e tikaia i te pakari o te Atua ra.",
                "2.": "E i na, ka akatikaia koe kia akakite atu i teia au papa kia ratou te ka tauturu i te rave anga i teia nei angaanga ra.",
                "3.": "E e akatikaia ïa e te mana o te Atua e nga tangata toko toru ra, no te reira ka kite papu ei ratou e, e tuatua mou teia nei au mea.",
                "4.": "E na roto i te vaa o nga kite toko toru e akatikaiaʼi teia au mea nei, e ko te tuatua o teia toko toru nei e teia angaanga nei, na roto i te reira au mea, e akaariia atu ei te mana o te Atua e tana tuatua katoa, ta te Metua e te Tamaiti e te Vaerua Tapu e akakite mai. E kia tae ki te ra openga, ka riro ïa ei kite i to te ao katoa nei.",
                "5.": "E kia tataraara ratou e kia tae ki te Metua i te ingoa o Iesu Mesia, ka arikiia ratou i roto i te basileia o te Atua ra.",
                "6.": "E teianei, mei te mea kare oku mana kia tuatua atu i teia nei au mea, e akava kotou i te reira, kia kite oki kotou iaku, kia tu tatou ki mua i te Atua i te ra openga ra, e kite ei kotou e, tei iaku taua mana ra. Amene."
            },
            "6": {
                "1.": "E teianei, ko au ko Moronai, e tata i te tuatua no Iareta e no tona ra taeake.",
                "2.": "E oti akera te Atu i te akapapa i taua au toka ta te taeake o Iareta i apai ki runga i te maunga ra, e kua tae maira te taeake o Iareta ki raro mei runga mai i te maunga, kua tuku atura aia i taua au toka ra ki roto i te au pai ra, tataki rua, tetai ki te pae mua e tetai ki te pae muri, e i na, kua akamarama te reira i te au pai.",
                "3.": "E kua na reira te Atu i te akariro anga i taua au toka ra ei mea kia marama mai i te poiri ra, kia turama te au tane, e te au vaine, e te au tamariki, kia kore ratou e aere na runga i te moana i te poiri.",
                "4.": "E kua akapapa iora ratou i te au tu kai katoa kia ora ratou ki runga i te moana, e te kai katoa na ta ratou au anana, e ta ratou au puakatoro, e te au puaka, e te au manu, e te au manu rere ta ratou e apai ki roto i te au pai ra. E oti akera teia au mea i te rave, kake ratou ki runga i taua au pai ra, e tere iora ratou ki runga i te moana. E kua tuku akera ratou ia ratou uaorai ki te Atu i to ratou Atua.",
                "5.": "Kua tuku maira te Atu te Atua i te matangi maata ki runga i te tai ki te enua taputou, e kua tere e kua tauriuriia atura ratou ki runga i te ngaru i mua i te matangi.",
                "6.": "E kua kiia ratou i te tai, no te ākā ngaru tei aatu mai ki runga ia ratou, e te uriia maata e te rikarika oki tei tupu no te ririnui o taua matangi ra.",
                "7.": "E te tomo ra ratou ki raro i te moana, kare rai ratou i kino i te moana, no te mea kua piri meitaki to ratou au pai mei te mereki rai te tu, e e mea piri oki taua au pai ra mei te pai o Noa ra, no reira, ia ratou i tomo ki raro i te tai, kua kapiki atura ratou ki te Atu e nana e arataki akaou ia ratou ki runga i te moana ra.",
                "8.": "E te aere ra ratou na runga i te moana, kare te matangi i akamutu i te araara ki te enua taputou, e na reira ratou i te aere na mua i te matangi ra.",
                "9.": "E kua imene ratou i te akapaapaa i te Atu. Ae, kua imene te taeake o Iareta i te imene akapaapaa i te Atu ra, e kua akameitaki atura aia i te Atu e kia pou te ra; e kia tae mai i te po ra, kare ratou e akamutu i te akameitaki te Atu ra.",
                "10.": "E kua na reira ratou i te aere, e kare e rauka te manu tuputupua o te tai kia takino ia ratou. E kare e rauka te toora kia takino ia ratou. E e marama to ratou me ki raro e me ki runga i te tai ra.",
                "11.": "E kua na reira ratou i te aere atu, e toru anere a ngauru ma a ra ki runga i te moana.",
                "12.": "E kua tae atura ratou ki te enua taputou. E kia tae akera to ratou vaevae ki runga i te enua taputou, kua tuturi iora ratou ki runga i te one, e kua taakaaka ratou ia ratou uaorai ki mua i te Atu, e kua tae iora to ratou roimata no te rekareka maata ki mua i te Atu, no te maata o tona aroa mai ia ratou.",
                "13.": "E kua aere atura ratou ki runga i te enua ra, e kua akamata akera i te tanu i te enua.",
                "14.": "E toko a tamariki tamaroa a Iareta, e kua topaia to ratou au ingoa ko Iakoma, e ko Kirika, e ko Maa e ko Oriha.",
                "15.": "E kua anau katoa te taeake o Iareta i te au tamariki tamaroa e te au tamariki tamaine.",
                "16.": "E rua ngauru ma rua tangata oa o Iareta. E kua anau katoa ta ratou au tamariki tamaroa e te au tamariki tamaine i mua i to ratou tae anga mai ki te enua i tuatuaia ra, e no reira e manganui oki ratou.",
                "17.": "E kua apiiia ratou kia aere ratou ma te akaaka ki mua i te Atu, e kua apii katoaia ratou mei runga mai.",
                "18.": "E oora akera ratou ki runga i te enua. E tupu akera ratou i te maata, e kua tanu ratou i te enua, tupu akera ratou ei iti tangata maroiroi ki runga i te enua.",
                "19.": "E tae atura te taeake o Iareta ki tona ruaineanga, kua kite akera aia e, kua vaitata aia i te aere ki raro i te menema, no reira kua tuatua atu aia kia Iareta, na ko atura, kia akaputuputu mai taua i to taua au tangata kia tarē, e kia kite ta ratou i inangaro ia taua i mua ake taua e tae atu ei ki raro i to taua menema.",
                "20.": "No reira, kua akaputuputuia maira te au tangata. E ko te maata o te tamariki tamaroa e te tamariki tamaine a te taeake o Iareta e rua ngauru ma rua ia, e te maata o te tamariki tamaroa e te tamariki tamaine a Iareta e tai ngauru ma rua ia, E toko a ana tamariki tamaroa.",
                "21.": "E tarē akera raua i ta raua au tangata, oti akera ia raua i te tarē, kua ui atura raua i te mea ta raua ka rave no ratou i mua ake ka mate ei raua.",
                "22.": "E kua inangaro maira taua iti tangata ra kia akatinamouia tetai o ta raua tamariki ei ariki ki runga ia ratou ra.",
                "23.": "E i na, e mea tumatetenga teia kia raua. E kua tuatua atura te taeake o Iareta kia ratou. koia tikai te mea e arataki ki te tuikaaanga.",
                "24.": "Kua tuatua maira a Iareta ki tona taeake, na ko maira, E akatika ua taua kia iki ratou i te ariki no ratou. No reira, kua tuatua atu aia kia ratou, i te na ko atu ei, E iki kotou i tetai ariki mei rotopu i ta maua au tamariki tamaroa, tei ia kotou i to kotou inangaro.",
                "25.": "Kua iki iora ratou i te mataiapo o te tamariki a te taeake o Iareta, e tona ingoa ko Pakaka ïa. Kare ra aia i inangaro kia riro aia ei ariki no ratou. Kua inangaro maira te iti tangata ki tona metua kia akaue iaia kia riro ei ariki no ratou; kare akera tona metua i akatika i te reira, e kua akaue atura aia kia kore ratou e taumaro i tetai tangata kia riro aia ei ariki no ratou.",
                "26.": "E kua iki akera ratou i te au teina katoa o Pakaka. E kare ratou i inangaro.",
                "27.": "Kare katoa te au tamariki a Iareta i inangaro, mari ra ko tetai anake, e kua akatinamouia akera Oriha ei ariki ki runga i te au tangata ra.",
                "28.": "E kua akamata aia i te tutara e kua meitaki atura i te au tangata, e riro akera ratou ei iti tangata apinga nui.",
                "29.": "Mate iora a Iareta e tona taeake katoa oki.",
                "30.": "Kua aere a Oriha ma te akaaka ki mua i te Atu, e kua akamaara meitaki oki aia i te au mea maata ta te Atu i rave no tona ra metua, e kua apii atura oki aia i te au mea maata ta te Atu i rave no to ratou au metua ra."
            },
            "7": {
                "1.": "Kua tutara a Oriha ma te tuatua tika i tona puke ra katoa, e kua roa oki tona tuatau.",
                "2.": "E kua anau iora tana au tamariki tamaroa e tana au tamariki tamaine e toru ngauru ma tai. E tana au tamariki tamaroa, e rua ngauru ma toru ratou.",
                "3.": "E kua anau iora aia ia Kebi i tona ruaineanga. Kua riro akera a Kebi ei mono iaia, anau akera a Kebi ia Korihora.",
                "4.": "E tae akera a Korihora ki te mataiti e toru ngauru ma rua, kua patoi akera aia i tona metua, e kua aere atura ki te enua ra ko Nihora e noo ei, e kua anau iora tana au tamariki tamaroa e tana au tamariki tamaine, kua riro akera ratou ei au tamariki purotu, no reira kua arataki ke atu a Korihora i te au tangata e manganui.",
                "5.": "E kua akaputuputu akera aia i te nuku vaeau. Kua aere aia ki te enua ra ko Morona, tei reira te ngai i noo ei te ariki, e kua arataki atura aia i te ariki ei tuikaa. Kua tupu akera te tuatua a te taeake o Iareta ra ko tei na ko ei e, ka arataki tuikaaia ratou.",
                "6.": "Ko te enua ra ko Morona ko te ngai i noo ei te ariki ra, e mea vaitata ïa ki te enua i tuatuaia e te ngati Niphai, ko Desolationa.",
                "7.": "E kua noo akera a Kebi e tona ra iti tangata i te tuikaaanga i raro ake ia Korihora, ko tana tamaiti. E kia ruau roa aia, kua anau iora a Kebi ia Sura i tona ruaine anga ka noo ei aia ei tuikaa.",
                "8.": "Kua riri akera a Sura ki tona tuakana, tupu akera aia ki te maata e riro atura ei tangata ririnui i te ririnui o te tangata nei, e i te kite katoa.",
                "9.": "No reira, kua aere mai aia ki te tuaivi ra ko Epheraima, e kua maani iora aia i te au koke i te auri no roto mai i taua tuaivi ra no te aronga tana i arataki atura, kua mou akera ratou i te au koke, e kua oki atura ratou ki te oire ra ko Nihora, e tamaki atura i tona tuakana ra ko Korihora, e kua riro akera te basileia kiaia, e kua akaokiia te reira ki tona metua ko Kebi.",
                "10.": "E no taua mea ta Sura i rave ra kua oronga tona metua i te basileia nona, no reira kua tutara aia ei mono i tona metua.",
                "11.": "Kua rave akera aia i te angaanga ma te tuatua tika. E kua akatupu i tona basileia ki runga i te enua, e kua riro oki tona iti tangata ei iti tangata maata.",
                "12.": "E anau katoa iora a Sura i te au tamariki tamaroa e i te au tamariki tamaine, e manganui.",
                "13.": "Kua tataraara iora a Korihora i te au mea kino tana i rave ana, no reira kua oronga a Sura tetai mana kiaia i roto i taua basileia ra.",
                "14.": "E maata te tamariki tamaroa e te tamariki tamaine a Korihora. E ko tetai i rotopu i tana au tamariki tamaroa ko Noa tona ingoa.",
                "15.": "E patoi akera a Noa ki te ariki ia Sura, e kua rave akera aia i te ariki ra ia Sura, e i tona metua katoa ra ko Korihora, e kua arataki ke aia i tona ra taeake ko Kohora, e tona au taeake katoa ra, e tetai au tangata e manganui kia aru rai iaia.",
                "16.": "Kua tamaki atura ratou ki te ariki ra ia Sura, e kua rauka mai iaia i to ratou enua ipukarea mua ra, e kua riro iora aia ei ariki ki runga i taua tuanga enua ra.",
                "17.": "E kua tamaki akaou aia ki te ariki ia Sura, e kua apaina tuikaaia te ariki ra ko Sura ki Morona.",
                "18.": "E te vaitata akera aia i te tamate iaia, kua totoro maira te au tamariki tamaroa a Sura ki roto i te are o Noa i te po, e kua tamate iora iaia, e kua vai akera ratou i te pa o te are tapekaanga, e kua tiki atura i to ratou metua, e kua tuku akera ratou iaia ki runga i te terono o tona basileia.",
                "19.": "No reira, kua riro iora te tamaiti a Noa ei mono nona e kua akatupu aia i tona basileia, kare ra ratou i rauka i te mana ki runga i te ariki ra ia Sura, e te iti tangata i raro ake i te ariki ra ko Sura, kua puapinga atura ratou e kua tupu atura ki te maata.",
                "20.": "E taka ke iora to te enua, e e nga basileia e rua i reira, ko te basileia o Sura tetai, e ko te basileia o Kohora tetai, ko te tamaiti ïa a Noa.",
                "21.": "Kua akakoko iora Kohora, te tamaiti a Noa, i tona iti tangata kia tamaki atu kia Sura, e i taua tamaki ra, kua autu a Sura kua tamate aia ia Kohora.",
                "22.": "E tamaiti a Kohora ko tei karangaia ko Nimerota, e kua tuku akera a Nimerota i te basileia o Kohora kia Sura. E kua akaperepereia akera aia e Sura, no reira, kua rave atura aia i tona inangaro i roto i te basileia o Sura.",
                "23.": "I te tutaraanga o Sura, kua tae maira te au peroveta ki rotopu i taua au tangata ra, i tonokia mai oki ratou e te Atu i te akoanga e, ka taumaaia te enua no te tuatua kino e te akamori idolo a teia iti tangata, e kia kore ratou e tataraara ka takoreia ratou.",
                "24.": "E kua akakino atura taua iti tangata i te au peroveta ra e kua aviri atura ratou ia ratou. Kua akautunga iora a Sura ia ratou katoa tei akakino i te au peroveta ra.",
                "25.": "Tuku akera aia i tetai ture no te enua, e no te reira ture kua akatikaia e te au peroveta no atu te tu, kia aere roa ratou ki te ngai ta ratou ka inangaro, e no reira kua tataraara taua iti tangata ra.",
                "26.": "E no te mea kua tataraara ratou i ta ratou tuatua kino e ta ratou akamori idolo, kua akaora te Atu ia ratou, e kua puapinga akaou ratou i te enua. E anau akera a Sura i tona ruaine anga i te au tamariki tamaroa e te au tamariki tamaine.",
                "27.": "E kare ratou i tamaki ana i te au ra o Sura, e kua akamaara aia i te au mea maata ta te Atu i rave no tona ai tupuna ra, kua arataki mai aia ia ratou na runga i te moana maata ki te enua taputou. No reira, kua tutara aia ma te tuatua tika kia ope i tona puke ra."
            },
            "8": {
                "1.": "Kua anau akera aia tana tamaiti ko Omera, e kua tutara akera a Omera ei mono iaia. E kua anau iora a Omera ia Iareta, e anau akera a Iareta i te au tamariki tamaroa e te au tamariki tamaine.",
                "2.": "E kua akaruke a Iareta i tona metua, aere atura aia ki te enua ra ko Eta e noo ei. E kua taparu akera aia i te au tangata e manganui i tana tuatua karape e tae roa atu kia noo kiaia tetai apa o te basileia ra.",
                "3.": "E kia noo kiaia te apa o te basileia ra, kua tamaki aia i tona metua, e kua apai tuikaa atura aia i tona metua, e kua akariro aia iaia ei tavini i tona tuikaaanga.",
                "4.": "Noo iora a Omera ei tuikaa i te apa o tona ra au ra. Kua anau iora tana puke tamariki tamaroa e te tamariki tamaine, ko Eseroma tetai e ko Korianetumera tetai.",
                "5.": "Kua riri akera raua no te au mea ta Iareta, to raua tuakana i rave ana. E kua akaputuputu akera raua i tetai nuku, e kua tamaki atura ia Iareta. E i te po ratou i tamaki ei iaia ra.",
                "6.": "E kia tamate to raua nuku i te nuku o Iareta, kua vaitata raua i te ta katoa oki iaia. Kua pati maira aia kia kore raua e tamate iaia katoa ra. E kua tuatua katoa mai e, ka tuku aia i te basileia ki tona metua. Ei reira i akaoraʼi raua iaia.",
                "7.": "Maromaroa akera a Iareta no te mea, kua peke atu tona basileia, i tuku ana oki aia i tona ngakau ki runga i te basileia ki runga oki i te kaka o teianei ao.",
                "8.": "E mea karape te tamaine a Iareta, e kia kite aia i te tu maromaroa o tona metua, kua kimi iora i te ravenga e peke akaou ei te basileia ki tona metua.",
                "9.": "E mata purotu to te tamaine a Iareta. Kua tuatua maira aia ki tona ra metua, na ko maira kiaia, eaa ra te tumu no toou maromaroa? Kare ainei koe i tatau i te papaanga tuatua ta to tatou ai tupuna i apai mai na runga i te moana? Kare ainei tei roto i te reira te tuatua no te tuatau taito ra, no te au ravenga ngaro i peke ei kia ratou i te basileia e te kaka maata ra?",
                "10.": "E teianei, kia tiki toku metua ia Akiti, te tamaiti a Kiminora. I na, e mata purotu toku, e ka ura au ki mua iaia ra, e ka akamareka au iaia, e e inangaro ei aia iaku ei vaine nana. No reira kia pati atu aia kia koe kia oronga koe iaku ei vaine nana, ei reira e tuatua atu koe kiaia e, kia apai mai koe i te upoko o toku metua ra, ko te ariki, kiaku nei, ei reira au e oronga iaia naau.",
                "11.": "E oa oki a Omera no Akiti. Kua tiki atu a Iareta ia Akiti, na te tamaine a Iareta i ura ki mua iaia, mareka akera aia iaia e kua inangaro atura kia riro aia ei vaine nana ra. E kua na ko maira aia kia Iareta, E oronga mai koe iaia ei vaine naku.",
                "12.": "Kua na ko atura a Iareta kiaia, e apai mai koe i te upoko o toku metua ra ko te ariki kiaku, ei reira au e oronga atu iaia naau.",
                "13.": "Kua akaputuputu maira a Akiti i tona iti tangata ki roto i te are o Iareta ra, e kua tuatua atura kia ratou, na ko atura, e taputou ainei kotou iaku e, ka akarongo meitaki kotou i tetai mea taku ka inangaro ia kotou na?",
                "14.": "Kua taputou iora ratou katoa kiaia i te Atua no te rangi, e i te rangi katoa, e i te enua katoa oki, e i to ratou au upoko ra e, e ko tei akaruke i te tauturu atu ia Akiti i te mea tana i inangaro ra, ka ngaro iaia tona upoko, e ko tei akakite atu te tu i tetai mea ta Akiti e akakite mai kia ratou ra, e tamateia iaia.",
                "15.": "Kua akapera ratou i te akatika i te tuatua a Akiti. E kua oronga maira a Akiti i te au taputou tei orongaia atu e te aronga taito ra ia ratou, ko tei anoano i te mana, e tei tukuia mai mei te tuatau i Kaina maira. Koia te ta tangata mei te muatangana ra.",
                "16.": "E te vai rai te reira au taputou no te mana o te tiaporo kia papau maira teia au taputou ki te au tangata, kia noo ratou i te poiri, kia tauturu i tei anoano i te mana kia rauka mai te mana, e kia ta ratou i te tangata, e kia keia, e kia pikikaa e kia rave i te au tu tuatua kino katoa ra e te akaturi.",
                "17.": "E ko te tamaine a Iareta tei tuku i te reira ki roto i tona ngakau kia kimi aia i te reira au mea taito ra, e na Iareta i tuku i te reira ki roto i te ngakau o Akiti, e kua oronga maira a Akiti i te reira ki tona iti tangata e tona au oa, e kua arataki atura aia ia ratou ma te tuatua taparu kia rave i tana i inangaro ra.",
                "18.": "Akatupu akera ratou i tetai pupu muna, mei i te tuatau taito ra, ko te pupu ïa tei kino roa atu i te au mea kino katoa ra i te mata o te Atua.",
                "19.": "Kare ra te Atua i rave i te angaanga na roto i te pupu muna, kare katoa aia i inangaro kia akamaringi te tangata i te toto, ina ra, kua arai aia i te reira mei muatangana o te tangata ra.",
                "20.": "E teianei, ko au nei ko Moronai, kare au e tata i te tu o to ratou au taputou e to ratou au pupu muna, kua akakiteia mai kiaku e, tei rotopu te reira au mea i te au iti tangata katoatoa, e tei roto katoa i te ngati Lamana ra.",
                "21.": "E no te reira au mea i pou ei teia nei iti tangata taku e tuatua nei, e i pou katoaʼi te iti tangata o Niphai.",
                "22.": "E ko te enua tei akatika i te pupu muna e mei te reira te tu, kia rauka mai te mana e te puapinga, e kia takako roa atu ratou ki runga te tangata katoa e te enua, i na ka akakoreia ratou. Kare oki te Atu e akatika kia kapiki roa mai te toto o te aronga tapu, tei akamaringiia e ratou, mei te one maira e tuatau ua atu kia akaokoia e ïa, e kare aia i akaoko ia ratou.",
                "23.": "No reira, e te Etene e, e mea tau i te pakari o te Atua kia akakiteia teia au mea kia kotou, kia tataraara kotou i ta kotou au ara, kia kore e akatika kia tae teia nei aronga ta tangata, tei akatuia kia rauka mai i te mana e te puapinga, kia noo ki runga ia kotou, e me akatika kotou kia vai rai i teia nei au mea, ka tae mai te tumatetenga ki runga ia kotou e, ka topa mai oki te koke o te tuatua tika a te Atua mutu kore ra ki runga ia kotou, e mate ei kotou, me ka akatika i taua au mea kia tupu.",
                "24.": "No reira, te akaue atu nei te Atu kia kotou e, kia kite kotou i teia au mea i te tomo anga i rotopu ia kotou na, kia ara mai oki kotou kia kite i to kotou turanga rikarika no teia pupu muna tei noo i rotopu ia kotou. Aue kotou no te toto o tei tamateia ra, te kapiki maira oki ratou mei te one maira kia akaoko te reira, e ko tei akatika katoa i taua au pupu muna ra.",
                "25.": "Ko te ka akatupu i te reira, te kimi ra aia kia akakoreia te au tika o to te enua katoa e to te au basileia katoa, e te akatupu ra i te reira i te mate no te au tangata katoa, kua patuia oki ia ki runga i te tiaporo, ko te metua ïa o te au pikikaa, ko taua tangata pikikaa tei pikikaa i to tatou nga metua mua ra, Ae, ko taua tangata pikikaa tei akakoko i te tangata kia ta tangata mei te muatangana maira, ko tei akamarokiakia i te ngakau o te tangata ra, i tamate ei ratou i te au peroveta, e i pei atu ei ia ratou ki te toka, e e tuaru ke atu ei ia ratou, mei muatangana maira.",
                "26.": "No reira, kua akaueia au ko Moronai kia tata i teia nei au mea, kia akakoreia te kino e kia akatae mai te tuatau, kare o Satani mana ki rungao i te ngakau o te tamariki a te tangata nei, kia akoia ra te tangata kia rave i te mea meitaki ma te kore e akamutu, e tae roa atu te tangata ki te vai puipui ra o te au tuatua tika katoa e oraʼi."
            },
            "9": {
                "1.": "E teianei, te tata akaou nei au, ko Moronai, i taku akapapaanga. I na, no te au pupu muna a Akiti e tona au oa, i uritumuiaʼi te basileia o Omera e ratou.",
                "2.": "Kua aroa maira te Atu ia Omera e tana au tamariki tamaroa e te au tamariki tamaine, ko tei kore i kimi i tona mateanga.",
                "3.": "E kua akakite mai te Atu kia Omera na roto i te moemoea kia aere atu aia ki vao i taua enua ra, no reira kua aere atu a Omera e tona kopu tangata mei taua enua ra, e kua aere atura ratou i te au ra e manganui, e tae maira ki te tuaivi ra ko Simi, e aere atura ratou ki te ngai i mate ei te ngati Niphai ra, e mei te reira ngai i aere atura ki te pae itinga o te ra e tae atura ki te ngai i karangaia e, ko Abeloma, ki te pae taatai, e kua patia iora aia i tona puakapa ki reira, koia e tana au tamariki tamaroa e tana au tamariki tamaine, e tona ngutuare katoa, mari ra ko Iareta e tona iti tangata.",
                "4.": "E kua akatinamouia iora a Iareta ei ariki ki runga i te iti tangata e te rima o te tangata kino e kua oronga atura aia i tana tamaine ei vaine na Akiti.",
                "5.": "Kua titau akera a Akiti i te mateanga o tona metua ongai, e kua pati atura aia ia ratou tei taputou i te taputou a te aronga taito, e kua rauka mai ratou te upoko o tona metua ongai i tona noo anga ki runga i tona terono i te akaaere anga i tona iti tangata.",
                "6.": "No te maata oki o te tupuanga o teia pupu kino e te muna, i kino ei te ngakau o te iti tangata katoatoa. no reira i tamateiaʼi a Iareta ki runga i tona ra terono, e kua tutara a Akiti ei mono iaia.",
                "7.": "Kua vareae akera a Akiti i tana tamaiti, e kua titiri akera iaia ki roto i te are tapekaanga, e kua angaia rikiriki akera iaia e kua mate atu aia.",
                "8.": "Kua riri akera te taeake o taua tangata ra tei mate. (Ko Nimara tona ingoa) ki tona metua tane ra, no te mea ta tona metua tane i rave ki tona ra taeake.",
                "9.": "Kua akaputuputu akera a Nimara i tetai au tangata, oro ke atura ki vao i taua enua ra, e tae atura kia Omera ra, e kua noo ki reira.",
                "10.": "Kua anau akera a Akiti i tetai au tamariki tamaroa, e kua peke ia ratou te ngakau o te iti tangata, no atu e, kua taputou ratou kiaia kia rave i te au tu kino katoa tana i inangaro ra.",
                "11.": "Kua noinoi te iti tangata o Akiti i te puapinga mei ia Akiti i noinoi i te mana, no reira, kua taparu te au tamariki tamaroa a Akiti ia ratou i te moni, no reira i arataki keia atu e tetai pae maata o te tangata, e kua piri kia ratou.",
                "12.": "Kua tamaki atura te au tamariki tamaroa a Akiti kia Akiti no tetai au mataiti e manganui, ae, kua tamaki ratou e kua pou te tangata katoatoa o te basileia ra, mari ra tetai au tangata e toru ngauru anake, e ko ratou tei oro ke atu ki te ngutuare o Omera ra.",
                "13.": "No reira i oki akaou ei a Omera ki tona enua ipukarea.",
                "14.": "Kua ruaine akera a Omera, e kua anau iora aia ia Emera i tona ruaine anga, e kua akatinamou aia ia Emera ei ariki ei mono nona.",
                "15.": "E i muri ake i tona akatinamouanga ia Emera ei ariki, kua kite aia i te au i te enua ra e rua mataiti, e kua mate iora aia. Kua ope tona tuatau e kua ki tona au ra i te tumatetenga. Kua tutara akera a Emera ei mono iaia, aru rai aia i te aerenga o tona metua tane.",
                "16.": "E kua akamata akaou te Atu i te apai ke atu i te taumaa ki runga i te enua, e kua puapinga akaou te ngutuare o Emera i tona tutaraanga, e e ono ngauru ma rua akera mataiti, kua tupu ratou ei iti tangata pakari e te apinga nui.",
                "17.": "E maata to ratou au kai tuke ke, e ta ratou sitona, e te tirika, e te au tu kakau meitaki ra, e te auro, e te ario, e te au apinga memeitaki.",
                "18.": "E te au tu puakatoro katoa ko te toa e te ua, e te mamoe, e te puaka, e te puakanio, e tetai au tu manu ke tei meitaki ei kai na te tangata.",
                "19.": "E oroenua oki to ratou, e te atini, e te erepani, e te kureroma, e te kumoma, ei au manu puapinga no te tangata, e kua puapinga maata oki te erepani, e te kureroma, e te kumoma.",
                "20.": "E kua na reira te Atu i te oronga anga i tona au akameitakianga ki runga i teia nei enua, ko te enua ïa tei tau roa atu i te au enua katoa i te meitaki, kua akaue mai oki aia e, ko te ka noo ki runga, ka noo ratou ki runga i te reira i te Atu, me kore ra, ka takoreia ratou kia tae mai te tuatau e tau ei ratou i te mate no ta ratou tuatua kino. Te na ko maira oki te Atu, ka riringi atu au i te ki o toku riri ki runga i te reira tu tangata.",
                "21.": "Rave akera a Omera i te angaanga tau ma te tuatua tika kia ope roa i tona ra au ra. Anau iora tana tamariki tamaroa e te tamariki tamaine, e anau aia ia Korianetuma, akatinamou akera aia ia Korianetuma ei ariki ei mono iaia.",
                "22.": "E i muri ake i tona akatinamouanga ia Korianetuma ei ariki ei mono iaia ra, kua noo akera aia e a mataiti, e kua kite aia i te au i te enua, ae, kua kite aia i te Tamaiti a te Tuatua Tika, e kua rekareka aia i tona au ra, e kua mate atura aia ma te au.",
                "23.": "Kua aere atura a Korianetuma i te aerenga o tona metua, e patu akera aia i te au oire maata e manganui, e kua rave i te au mea meitaki no tona iti tangata e i tona au ra katoa. E kare ana tamariki e tae roa atu ki tona ruaine anga.",
                "24.": "Kua mate roa akera tana vaine, e tai anere ma rua ona mataiti. Kua akaipoipo akera a Korianetuma i tetai vaine mapu i tona ruaineanga ra, e anau iora aia i te au tamariki tamaroa e te au tamariki tamaine, e kua ora oki aia e tae ua atu tona mataiti ki te anere e a ngauru ma rua.",
                "25.": "Kua anau iora aia ia Koma, e kua tutara akera a Koma ei mono iaia, kua tutara akera aia e a ngauru ma iva mataiti. Anau iora aia ia Eta, e kua anau iora aia i tetai au tamariki tamaroa e te tamariki tamaine.",
                "26.": "Tupu atura te iti tangata ki runga te au pae o te enua, e tupu akaou iora te tuatua kino i te enua ki te maata, e kua kimi akera a Eta i te au ravenga muna a te aronga taito kia mate i tona metua.",
                "27.": "Kua rave akera aia i te terono o tona metua no te mea, kua tamate atura aia iaia ki tana uaorai koke, e kua tutara akera aia ei mono iaia.",
                "28.": "Kua tae akaou maira te au peroveta ki te enua i te ako anga atu i te tataraara kia ratou, kia akateateamamao te mataara o te Atu e tikai, me kore ra, ka tae mai te taumaa ki runga i te enua, ae, ka rokoia ratou e te onge maata e ka mate ratou me kare ratou e tataraara.",
                "29.": "Kare rai te iti tangata i akarongo ki te tuatua a te au peroveta, kua tuaru ratou ia ratou ki vao, e kua tuku ia ratou ki roto i te au vaarua, e kua akarukeia ratou kia mate ratou. E no te akaueanga a te Ariki ra a Eta i rave ei te iti tangata i teia au mea.",
                "30.": "Kua tupu akera tetai onge ki runga i te enua, e te matemate ra te au tangata no taua onge ra, kare oki e ua ki runga i te enua.",
                "31.": "E kua tae maira oki te ovi poitini ki runga i te enua, poitini akera te au tangata e manganui. E te oro ra to ratou au anana manu ki mua i taua au ovi nei te enua i te pae tonga, tei karangaia e te ngati Niphai ko Zarahemela.",
                "32.": "Kua mate iora ratou e manganui i te aereanga, ina ra, kua tae atura tetai au anana manu ki te enua i te pae tonga.",
                "33.": "Kua tāpū te Atu i te au ovi kia kore ratou e arumaki akaou ia ratou, kia arai ra i te mataara kia kore te tangata e aere atu, e ko te ka tamata kia aere atu e ka mate ratou i te ovi poitini.",
                "34.": "Kua aru atura te au tangata i te mataara o te au manu ra. E kai iora ratou i te kopapa o te au manu tei mate i te pae mataara kia pou atura. Kia kite akera taua iti tangata ra, kua vaitata ratou i te mate, kua tataraara atura ratou i ta ratou au ara, ma te kapiki atura ki te Atu.",
                "35.": "E kia akaaka akera to ratou ngakau ki mua i te Atu, e kua akatopa aia i te ua ki runga i te enua, e te meitaki akaou atura te iti tangata, e te tupu akaou akera te kai i te enua ki apatokerau e i te au pae ke o taua enua ra. Kua akakite maira te Atu i tona mana kia ratou i te akaoraanga ia ratou mei taua onge ra."
            },
            "10": {
                "1.": "E uanga a Seiti na Eta, i mate oki a Eta i taua onge ra e tona ngutuare katoa, mari ra ko Seiti, e te akamata a Seiti kia akatupu akaou i taua iti tangata apikepike ra.",
                "2.": "Te akamaara ra a Seiti i te mateanga o tona au tupuna ra, e kua akatupu aia i tetai basileia tuatua tika, kua akamaara oki aia i ta te Atu i rave ra i te arataki anga ia Iareta e tona taeake na runga i te moana ra, kua aere rai aia i te aerenga o te Atu, e kua anau aia i te tamariki tamaroa e te tamariki tamaine.",
                "3.": "Kua kai tamaki tana mataipo iaia, ko Seiti tona ingoa, kua mate a Seiti i te rima o tetai tangata keia, no tona apinga nui maata, e kua tupu akaou te au o tona metua.",
                "4.": "Autu akera i tona metua i te au oire e manganui ki runga i te enua e tupu akaou akera te au tangata ki runga i te enua. E kua ora akera a Seiti e tae roa atu kia ruau roa aia, e kua anau iora aia ia Ripirakiti, e kua mate akera aia. Kua tutara iora a Ripirakiti ei mono iaia.",
                "5.": "Kare akera a Ripirakiti i rave i te mea meitaki ki mua i te Atu, kua rave oki aia i te au vaine e manganui e te au vaine akaturi e kua tuku aia i te apainga teimaa ki runga i te au tangata. Ae, kua tero moni aia ia ratou ki te tero teimaa e mei roto mai i teia tero nei i akatu ei aia i te au are atea e te mamaata.",
                "6.": "Kua maani iora aia i te terono manea tikai nona ra, e kua patu iora i te au are tapekaanga e manganui, e ko tei kore i akatika kia tutaki mai i taua tero moni ra, kua tapekaia aia ki roto i te are tapekaanga ra, e ko tei kore e rauka kia tutaki i taua tero moni ra, kua tapekaia aia ki roto i te are tapekaanga ra. Kua akaue aia ia ratou ki rave i te angaanga pakari no to ratou oraanga, e ko tei kore i inangaro kia rave i te angaanga, kua tamateia aia.",
                "7.": "No reira kua rauka iaia te au apinga meitaki tikai, ae, ko te auro meitaki tana i akaue kia tamaia i roto i te au are tapekaanga ra, e kua akaue aia kia raveia te au tu angaanga meitaki katoa i roto i te are tapekaanga ra. E kua takinga kino aia i te iti tangata i tana ra akaturi e te au tuatua kino.",
                "8.": "E tae akera ki te a ngauru ma rua o te mataiti i tona tutaraanga, kua orureau akera te iti tangata iaia, tupu akaou akera te tamaki i te enua, kua mate iora a Ripirakiti, e kua tuaruia akera tona uanga ki vao i te enua ra.",
                "9.": "E kia pou akera te au mataiti e manganui, kua akaputuputu iora a Morianetona (e uanga na Ripirakiti) i tetai no roto mai i taua iti tangata tei tuaruia ra. E kua aere maira aia e kua tamaki mai ki te au tangata, e kua peke akera iaia i te mana ki runga i te au oire e manganui, tupu akera te tamaki kino, e kua pou te au mataiti e manganui i te tamaki, e kua peke iaia te mana ki runga i te enua katoa, e kua akariro aia iaia uaorai ei ariki ki runga i te enua katoa ra.",
                "10.": "E i tona tutaraanga, kua akamāmā akera i te apainga a te au tangata ra, e no reira kua rekareka te au tangata iaia, e kua akatinamou akera ratou iaia ei ariki no ratou.",
                "11.": "E kua tutara akera aia ma te tuatua tika ki runga i te tangata ra. Kareka ra iaia uaorai, e maata oki tana akaturi, no reira i araiiaʼi aia mei te aroaro o te Atu ra.",
                "12.": "Akatu iora a Morianetona i te au oire e manganui, e i tona tutaraanga kua tupu tona iti tangata ei iti tangata apinga nui i te au are e te auro, e te ario, e i te akatupuanga i te sitona, e i te au anana mamoe, e te au anana puakatoro, e i te au mea tei akaoki akaouia na ratou ra.",
                "13.": "E noo akera a Morianetona e tae roa atu kia ruau aia, ei reira i anau aia ia Kimi, kua tutara akera a Kimi, ei mono i tona metua, e i te mataiti varu o tona tutaraanga, kua mate tona metua. Kare akera a Kimi i tutara ma te tuatua tika, no reira kare aia i akaperepereia e te Atu ra.",
                "14.": "Kua akaorureau tona taeake iaia, e kua riro atura aia ei tuikaa e te noo ra aia i te tuikaa anga kia pou tona ra au ra, kua anau iora aia i tana tamariki tamaroa e te tamariki tamaine i tona tuikaaanga. I tona ruaineanga i anau ei aia ia Levi, e mate atura aia.",
                "15.": "E i muri ake te mateanga o tona metua, kua tavini atura a Levi e a ngauru ma rua mataiti. Ei reira i tamaki ei aia ki te ariki o te enua e kua peke akera iaia te basileia.",
                "16.": "E kia peke mai iaia te basileia, kua rave aia i te au mea tau ki mua i te mata o te Atu, e kua meitaki atura te iti tangata i te enua, e kua ora aia e tae roa atu ki tona ruaine anga, e anau iora aia i tana tamariki tamaroa e te tamariki tamaine e anau katoa akera aia ia Koroma ko tei akatinamouia ei ariki ei mono iaia.",
                "17.": "E kua rave a Koroma i te au mea tau ki mua i te mata o te Atua i tona au ra katoa, kua anau iora i tana au tamariki tamaroa e te au tamariki tamaine e manganui. E e ope tona au ra e manganui, mate atura aia. Kua tutara akera a Kiti ei mono iaia.",
                "18.": "Mate atura aia, e kua tutara iora a Liba ei mono iaia.",
                "19.": "Rave katoa a Liba i te au mea tau ki mua i te Atu ra, e kua akakoreia taua au ovi poitini ra, no reira kua aere atura ratou ki te enua ki te pae tonga e kimi aere i te kai na te tangata o te enua, kua ki oki te enua i te au manu taetaevao, e kua riro katoa a Liba ei tangata maata i te kimi manu.",
                "20.": "Patu iora ratou i tetai oire ki te enua kokota ra, i rotopu i te nga tai mamaata.",
                "21.": "E kua akataka ke iora ratou i te enua ki te pae tonga kia noo mai te au manu taetaevao. E i te enua ki apatokerau ra, kua ki ïa e te tangata.",
                "22.": "Kua pakari ratou i te rave angaanga, e te oko atu e te oko mai kia rauka mai ia ratou i te puapinga.",
                "23.": "E kua angaanga ratou i te au tu auri e kua rauka mai ia ratou i te auro, e te ario, e te veo, e te au tu auri katoatoa, kua ko ratou ki roto i te enua, e kua akaputu mai i te one auri ki tetai au putunga mamaata ki runga i te enua kia rauka mai i te one auri, tei roto ïa te auro, e te ario, e te auri, e te kapa. E kua rave ratou i te au tu angaanga memeitaki.",
                "24.": "E e tirika to ratou e te au kakau meitaki, e kua maani ratou i te au tu kakau katoa kia kore ratou e taaka.",
                "25.": "E kua maani ratou i te au tu apinga angaanga kia tanu te enua, kia ruru i te ua, kia akaputuputu, kia kenu, e kia kokoti oki.",
                "26.": "E kua maani ratou i te au tu apinga angaanga, kia taangaanga i ta ratou au manu.",
                "27.": "E kua maani ratou i te au tu apinga tamaki. E kua rave ratou i te au tu angaanga manea.",
                "28.": "E kare e iti tangata i akameitakiia mei ia ratou rai te tu e i akapuapingaia e te rima o te Atu ra. E te noo ra i te enua tei meitaki roa atu e te au enua katoa, na te Atu oki i tuatua mai i te reira.",
                "29.": "E kua ora a Liba i te au mataiti e manganui, e kua anau iora aia i tana tamariki tamaroa e te tamariki tamaine. E kua anau iora aia ia Ātama.",
                "30.": "Kua tutara akera a Ātama ei mono i tona metua. E kua tutara akera a Ātama e rua ngauru ma a mataiti. Ei reira, i na, i raveia te basileia iaia. Kua tavini iora aia i te au mataiti e manganui i te tuikaaanga ra. Ae, kia ope roa tona ra au ra.",
                "31.": "E anau akera aia ia Eta, e kua pou to Eta au ra i te tuikaaanga ra. E anau akera a Eta ia Aarona, e kua pou to Aarona au ra i te tuikaaanga ra. E anau iora aia ia Aminikāta, e i ope katoa akera i tona au ra i te tuikaaanga ra. E anau iora aia ia Korianetuma, e i ope katoa akera tona au ra i te tuikaaanga ra, e anau iora aia ia Koma.",
                "32.": "Kua taparu akera a Koma i tetai apa o te basileia kia aru iaia. E kua tutara akera aia ki runga i taua apa o te basileia e a ngauru ma rua mataiti, e aere akera aia i te tamaki ki te ariki ra ko Amakita, e kua pou te au mataiti e manganui i taua tamaki ra, e kua tupu akera to Koma mana ki runga i te toeanga o te basileia.",
                "33.": "E i te au ra o Koma, kua tupu akaou iora i te au tangata keia i te enua e kua rave ratou i te au ravenga taito ra, e kua taputou atura i te au taputou i ta te aronga taito i taputou ra, e kua inangaro akaou akera kia pou te basileia ia ratou.",
                "34.": "Kua tamaki maata a Koma ia ratou, kare ra aia i autu ana."
            },
            "11": {
                "1.": "E i te au ra o Koma, kua tae maira te au peroveta e manganui, e kua totou maira i te akakoreanga o teia iti tangata maata ra, kia kore ratou e tataraara, e e ariu ki te Atu, e e ngaropoina i ta ratou ta tangata, e te tuatua kino.",
                "2.": "E kua akavaavaaia te au peroveta e te au tangata, e kua oro maira ratou kia Koma kia ora, kua inangaro te tangata kia takore ia ratou.",
                "3.": "Kua totou akera ratou i te au mea e manganui kia Koma, e kua akameitakiia aia i te toenga o tona ra au ra.",
                "4.": "E ora akera aia kia ruaine roa, ei reira i anau ei aia ia Sibiloma, e tutara akera a Sibiloma ei mono iaia. E kua orureau te taeake o Sibiloma iaia, kua tupu tetai tamaki maata i te enua.",
                "5.": "Akaue atura te taeake o Sibiloma kia tamateia te au peroveta katoa tei totou no runga i te akakoreanga o taua iti tangata ra.",
                "6.": "Kua tupu iora tetai manamanata i te enua ra, i akakite oki ratou e, ka tae mai tetai taumaa maata e te kino ki runga i te enua, e ki runga i te au tangata katoa oki, e ka tupu tetai tumatetenga i rotopu ia ratou, e tumatetenga maata mei tei kore i kiteaia i te enua, e ka riro oki to ratou ivi mei te au tuaivi one ki runga i te enua, kia kore ratou e tataraara i ta ratou angaanga kino.",
                "7.": "No ta ratou au pupu kino i kore ei ratou i akarongo ki te tuatua a te Atu, kua tupu oki te tamaki, e te manamanata, e te onge, e te maki i te enua, i na, kua tupu te tumatetenga maata mei tei kore i kitea ki runga i te enua, kua tupu oki teia au mea katoa i te au ra o Sibiloma.",
                "8.": "E kua tataraara te au tangata i ta ratou angaanga kino, e kia tataraara ratou, kua aroa mai te Atu ia ratou.",
                "9.": "E kua tamateia iora a Sibiloma, e kua akatuikaaia akera a Seta, e noo iora aia i te tuikaaanga kia pou tona ra au ra.",
                "10.": "E kua peke iora te basileia ki tana tamaiti ra, kia Eiha, e kua tutara akera aia ki runga i te iti tangtat ra e ope ua ake tona au ra. E rave iora aia i te au tu angaanga kino katoa i tona au ra, e kua tupu te akamaringi anga toto ki te maata e kare i maata tona au ra.",
                "11.": "E kua peke te basileia kia Etema, ko te uanga na Eiha, e kua rave i te kino i tona au ra.",
                "12.": "E i te au ra o Etema ra, kua tae akaou maira te au peroveta e manganui, e kua totou akaou mai ratou ki te au tangata, ae, te totou maira ratou e, ka akapou te Atu ia ratou i te enua nei, me kore ratou e tataraara i ta ratou au angaanga kino.",
                "13.": "Kua akaketaketa atura taua iti tangata ra i to ratou ngakau, e kare ratou i akarongo ki ta ratou tuatua, mii iora te au peroveta e kua akaruke atura i taua iti tangata ra.",
                "14.": "Kua rave akera a Etema i te angaanga ma te kino e ope ua ake tona au ra, e kua anau aia ia Morona, e kua tutara akera a Morona ei mono iaia, e kua rave atura a Morona i te angaanga kino ki mua i te Atu.",
                "15.": "Tupu akera tetai tamaki i rotopu i te au tangata, no te pupu muna tei akamouia kia rauka mai te mana e te puapinga. Kua tupu akera tetai tangata ririnui i te rave i te angaanga kino i rotopu ia ratou, e kua tamaki atura aia kia Morona, e kua akavi aia i tetai apa o te basileia, e kua mou aia i taua pae o te basileia no te tai au mataiti e manganui.",
                "16.": "Kua akaviia akera aia e Morona, e kua noo akaou te basileia kiaia.",
                "17.": "Tupu akaou akera tetai tangata ririnui, e e uanga aia no te taeake o Iareta ra.",
                "18.": "E kua akavi aia ia Morona, e kua peke akera te basileia kiaia, e kua noo iora a Morona ei tuikaa i te toenga o tona au ra, e i anau iora aia ia Korianetora.",
                "19.": "Kua noo iora a Korianetora ei tuikaa e ope ua ake tona au ra.",
                "20.": "E tei te au ra o Korianetora i tae akaou mai ei tetai au peroveta e manganui, e kua totou maira i tetai au mea maata e te umere ra, e kua kapiki atura ratou kia tataraara te au tangata, e kua na ko maira ratou, me kore ratou e tataraara, ka akautungaia ratou e te Atu e kia pou rava.",
                "21.": "E ka tono mai, me kore ra, ka arataki mai te Atu, na roto i tona ra mana, i tetai iti tangata ke, mei tana i arataki i to ratou ai tupuna, kia noo kia runga i te enua.",
                "22.": "Kua akaruke atura ratou i te tuatua a te au peroveta ra, no to ratou au pupu muna e te tuatua kino.",
                "23.": "E anau akera a Korianetora ia Etera, e mate atura. I noo ana aia ki roto te tuikaaanga e ope ua ake tona au ra."
            },
            "12": {
                "1.": "Te ora ra a Etera i te au ra o Korianetuma, ko Korianetuma te ariki i runga i te au enua katoa ki reira.",
                "2.": "E peroveta a Etera, no te Atua i te au ra o Korianetuma i tae mai ei a Etera, e te totou ra aia ki te iti tangata, e kare e rauka kia tāpūia aia, no te Vaerua o te Atu tei noo ki roto iaia.",
                "3.": "E kua kapiki atura aia mei te popongi e tae roa atu ki te opunga o te ra i te akoanga mai ki taua iti tangata ra kia irinaki ratou ki te Atua ra, e kia tataraara ko te akakoreia aea ratou, e i te na ko anga mai kia ratou e, na roto i te akarongo e akatupuiaʼi te au mea katoatoa.",
                "4.": "No reira, ko tei irinaki ki te Atua e tatari kia papu ia ratou tetai ao meitaki roa atu, ae, e tetai ngai ki te rima katau o te Atua, no roto mai oki i te akarongo oki i rauka mai ei teia tatari, ei tutau oki no te vaerua o te tangata nei, kia papu ia ratou e kia tamou i te au angaanga meitaki, kia aratakiia ki te akakaka i te Atua.",
                "5.": "Kua totou akera a Etera i te au mea mamaata e te umere ki te iti tangata, ko tei kore ratou i irinaki, no te mea, kare ratou i kite mata i te reira.",
                "6.": "E teianei, e tuatua meangiti taku, ta Moronai, no runga i teia nei au mea, e akakite atu au ki to te ao, e ko te akarongo nei, ko te tatari ïa i te au mea tei kore i akaraia, no reira, auraka kotou e patoi i te mea tei kore i akaraia e kotou, e kare o kotou kite e rauka mai mari ra, kia oti te timata anga i to kotou akarongo.",
                "7.": "No te akarongo oki i akakite mai ei te Mesia iaia uaorai ki to tatou ai tupuna i muri ake i tona tuakaouanga mei te mate maira, kare oki aia i akakite mai iaia uaorai kia ratou kia tupu to ratou akarongo kiaia, no reira e akarongo to tetai au tangata ra e tikai, no te mea, kare oki aia i akakite mai iaia uaorai ki to te ao katoa nei.",
                "8.": "No te akarongo o te tangata i akakite mai ei aia iaia uaorai ki to te ao, e kua akakaka aia i te ingoa o te Metua, e kua akateateamamao i te mataara no tetai kia rauka mai taua meitaki ra, kia tatari ei ratou i te au mea tei kore i kiteaia e ratou.",
                "9.": "No reira, kia akarongo oki kotou, e raukaʼi ia kotou kia tatari, kia rauka mai taua apinga meitaki ra.",
                "10.": "I na, no te akarongo i kapikiiaʼi te aronga taito ra i te akaaereanga tapu o te Atua.",
                "11.": "E no reira, no te akarongo i orongaia mai ei te ture a Mose. I te aroa o tana Tamaiti ra, kua akateateamamao te Atua i tetai mataara meitaki ake, e na roto i te akarongo i akatikaiaʼi te reira.",
                "12.": "E me kore e akarongo i rotopu i te tamariki a te tangata nei, kare katoa e rauka i te Atua kia rave i tetai angaanga umere rotopu ia ratou, no reira i kore ei aia i akakite mai iaia uaorai kia ratou, kia tupu na mua to ratou akarongo kiaia.",
                "13.": "I na, no te akarongo o Alama e no Amuleka ra, i ingaʼi te are tapekaanga.",
                "14.": "I na, no te akarongo o Niphai e Lihai i akatukeiaʼi te ngati Lamana, e i bapetizoiaʼi ratou ki te ai e te Vaerua Tapu.",
                "15.": "I na, no te akarongo o Amona e tona au taeake i tupu ei taua semeio maata ra i rotopu i te ngati Lamana.",
                "16.": "Ae, ko ratou katoa tei rave i te semeio, kua raveia te reira na roto i te akarongo, to mua e to muri katoa i te Mesia.",
                "17.": "E no te akarongo i rauka mai ei tetai taputou e ki nga pipi toko toru kare ratou e mate, kare i rauka mai ia ratou te taputou naringa kare o ratou akarongo.",
                "18.": "E i te au tuatau katoa kare te tangata i rave i te semeio mari ra, kia tupu na mua te akarongo, no reira i akarongo ei ratou ki te Tamaiti a te Atua.",
                "19.": "E i mua ake i te Mesia ka tae mai ei, e manganui ratou te aronga akarongo tikai e kare e tika kia tāpūia ratou kia kore e tae ki roto i te arai, e kua kite to ratou mata i te au mea tei akaraia e te mata o te akarongo ra, e kua rekareka atura.",
                "20.": "E i na, kua kite tatou i roto i teia nei papaanga tuatua e, ko tetai o ratou, ko te taeake o Iareta ïa, no te maata o tona akarongo ki te Atua, kua tuku maira te Atua i tona mangamanga rima, kare i rauka kia uuna aia i te reira mei te akara anga o te taeake o Iareta, no tana tuatua oki i tuatuaia e ïa ra, e taua tuatua ra i rauka mai iaia no te akarongo.",
                "21.": "E kia kite te taeake o Iareta i te mangamanga rima o te Atu ra, no te taputou tei rauka i te taeake o Iareta no tona akarongo, kare e rauka i te Atu kia arai iaia kia kore aia e kite i te au mea katoatoa, no reira, kua akaari aia kiaia i te au mea katoa no te mea, kare e rauka kia arai iaia kia kore aia e tae ki roto i te arai.",
                "22.": "E na roto i te akarongo i rauka mai ei to matou ui tupuna i te taputou e, ka tae teia nei au mea ki to ratou au taeake na roto i te Etene, no reira i akaue mai ei te Atu ra ko Iesu Mesia iaku.",
                "23.": "E kua na ko atura au kiaia, e te Atu, ka aviri mai te Etene i teia nei au mea no to matou paruparu i te tata, kua akariro koe ia matou ei aronga ririnui i te tuatua no te akarongo, kare i te tata i te tuatua, kua akariro oki koe i teia nei iti tangata katoa kia maata ta ratou tuatua vaa, no te Vaerua Tapu taau i oronga mai kia ratou ra.",
                "24.": "Kua akariro koe ia matou kia kore matou e tata i te tuatua e manganui, no te mako kore i to matou rima. I na, kare koe i akariro ia matou ei iti tangata maata i te tata mei te taeake o Iareta ra, kua akariro oki koe i te mea tana i tata ei mea ririnui maata mei ia koe rai oki, e paruparu ei te tangata i te tatauanga.",
                "25.": "Kua akariro katoa oki koe i ta matou tuatua ei mea ririnui e te maata oki e kare e rauka ia matou i te tata i te reira, no reira kia tata ra matou, kua kite matou i to matou paruparu, tarevake atura i te tukuanga i ta matou tuatua, e te mataku nei au ko te aviri aea mai te Etene i ta matou au tuatua.",
                "26.": "E kia tuatua akera au i te reira ra, kua na ko maira te Atu kiaku. Te aviri ra te neneva, ka mii ra ratou, ka rava toku aroa ki to tei akaaka, e kore ei ratou e akaapa i to kotou tu paruparu.",
                "27.": "E me aere mai te tangata kiaku nei, ka akakite atu au kia ratou i to ratou tu paruparu. Te oronga atu ra au i te tu paruparu ki te tangata, kia tupu to ratou akaaka e kua rava meitaki toku aroa ki te au tangata katoa te ka taakaaka ia ratou uaorai ki mua iaku nei, e kia taakaaka ratou ia ratou uaorai ki mua iaku, e kia akarongo mai iaku, ei reira au e akariro ei i te au mea paruparu ei mea pakari no ratou.",
                "28.": "I na, e akakite atu au ki te Etene i to ratou tu paruparu, e e akakite katoa au kia ratou e, na te akarongo, te tatari, e te aroa e akatae mai i te tangata kiaku, te vai puipui o te tuatua tika katoa.",
                "29.": "E kua akapumaanaia au ko Moronai i te akarongo anga ki taua au tuatua ra, e kua na ko atura au, e te Atu, kia tupu toou au akakoroanga tika, kua kite oki au e, te rave nei koe ki te tamariki a te tangata mei te tu i to ratou akarongo.",
                "30.": "Kua tuatua atura oki te taeake o Iareta ki te maunga ra ko Zerena, E aere ke atu, e kua aere ke atura ïa, no reira e naringa kare ona akarongo, kare ïa aere, no reira, te angaanga nei koe kia tau i to ratou akarongo.",
                "31.": "Kua na reira koe i te akakite mai ia koe uaorai ki taau ra au pipi. Kia akarongo oki ratou ra, e kia tuatua atu ratou i toou ingoa, ei reira koe i akakite mai ei ia koe uaorai kia ratou ma te mana maata.",
                "32.": "E te maara katoa nei au i taau i tuatua e, kua akapapa koe i tetai are no te tangata, ae, i rotopu i te au are o toou Metua, kia tupu to te tangata tatari maata, no reira, kia tatari te tangata e tikai, kia rauka mai tetai ngai i akapapaia e koe ra.",
                "33.": "E te maara nei au i taau i tuatua, no toou aroa maata ki to te ao, i te tukuanga atu i toou ora ki to te ao, kia rave akaou koe i te reira, kia akapapa i tetai ngai no te tamariki a te tangata nei.",
                "34.": "E te kite nei au e, ko toou aroa no te tamariki a te tangata nei, ko te aroa tikai ïa, no reira, kia kore te tangata e rauka i te aroa, e kare katoa ratou e noo i taua are ra taau i akapapa i rotopu i te au are o toou Metua ra.",
                "35.": "No reira, kua kite au i taau i tuatua ra, koia oki, kia kore o te Etene aroa no to matou paruparu, ka timata koe ia ratou, e ka rave keia ta ratou taleni, ae, ko tei rauka ia ratou, e ka orongaia ïa kia ratou e maata tana.",
                "36.": "E kua pure atura au ki te Atu kia oronga mai i te aroa ua ki te Etene, kia rauka mai ia ratou te aroa.",
                "37.": "E kua na ko maira te Atu kiaku nei. Me kare o ratou aroa, auraka koe e manamanata, kua akarongo meitaki koe e kua ma toou kakau. E no te mea kua kite koe i toou paruparu, ka riro koe ei mea pakari, e ka noo oki koe i te ngai taku i akapapa i roto i te au are o toku Metua ra.",
                "38.": "E teianei, te tuatua nei au ko Moronai ki te Etene, kia orana, ae, e ki toku au taeake oki taku i aroa, e kia aravei akaou tatou ki mua i te akavaanga o te Mesia, ei reira e kite ei te au tangata katoatoa e, e kare toku kakau i tou i to ratou toto.",
                "39.": "Ei reira e kite ei kotou e, kua kite a Iesu iaku e kua tuatua aia kiaku te mata ki te mata, e kua akakite maira aia ma te akaaka roa, mei tetai tangata e akakite ki tetai, i toku uaorai reo, i teia nei au mea.",
                "40.": "E ko tetai pae ua taku i tata, no toku paruparu i te tataanga.",
                "41.": "E te tuatua atu nei au kia kotou, kia kimi kotou ia Iesu, ta te au peroveta e te au aposetolo i tata ra, kia vai rai te aroa ua o te Atua ko te Metua e no te Atu ra ko Iesu Mesia, e no te Vaerua Tapu, tei akakite mai ia raua katoa, i roto ia kotou e tuatau ua atu. Amene."
            },
            "13": {
                "1.": "E teianei, ka akaoti au ko Moronai i taku papaanga tuatua no runga i te akakoreanga o te iti tangata taku i tata ra.",
                "2.": "I na oki, kua akaruke ratou i te au tuatua a Etera, kua akakite mai oki aia i te au mea katoatoa tei tupu mei muatangana o te tangata maira, kua akakite katoa oki e, kia ngaro atura te vai mei runga i teia nei enua, kua riro teianei enua ei enua tei tau roa atu i te au enua katoatoa i te meitaki, ei enua i ikiia e te Atua, no reira kua inangaro te Atua i te au tangata tei noo ki reira kia akamori iaia e kia angaanga nana ra.",
                "3.": "Kua akakite katoa aia e, ko te ngai teia no te Ierusalema ou te ka tae mai mei te rangi maira, e ko te ngai tapu o te Atu.",
                "4.": "I na, kua kite a Etera i te au ra o te Mesia, e kua tuatua aia no runga i tetai Ierusalema ou ki runga i teia enua nei.",
                "5.": "Kua tuatua katoa aia no runga i te ngutuare o Iseraela, e te Ierusalema mei reira mai a Lihai, e ka akakoreia te reira e ka akatuakaouia ïa ei oire tapu no te Atu, no reira, kare ïa e Ierusalema ou, i te mea, i vai ana oki ïa i te tuatau taito ra, ka akatu akaouia ra, e ka riro ïa ei oire tapu no te Atu, e ka akatuia ïa no te ngutuare o Iseraela.",
                "6.": "E ka akatuia tetai Ierusalema ou ki runga i teia nei enua, no te toenga o te uanga o Iosepha, e taipe oki te reira au mea ra.",
                "7.": "Mei ta Iosepha oki i apai i tona metua ki te enua ra ki Aiphiti e kua mate iora aia ki reira, kua apai katoa maira te Atu i tetai toenga o te uanga o Iosepha mei te enua maira, mei Ierusalema, kia aroa tikai mai aia i te uanga o Iosepha kia kore ratou e mate, mei iaia i aroa mai ki te Metua o Iosepha kia kore aia e mate ra.",
                "8.": "No reira ka akatuia tetai toenga o te uanga o Iosepha ki runga i teia nei enua, e ka riro ïa ei enua ipukarea no ratou, e ka akatu ratou i tetai oire tapu ki te Atu mei ia Ierusalema o te tuatau taito ra, e kare ratou e takinga kinoia, e kia tae mai te openga, ei reira e riro ke atu ei te enua.",
                "9.": "E riro mai oki te rangi ou e tetai enua ou, e e aiteite te reira ki te mea taito, mari ra kua riro atu te mea taito e kua akaouia te au mea katoa.",
                "10.": "Ei reira e tae mai ei te Ierusalema ou, e e ao to ratou tei noo ki roto ra, ko to ratou piriaro oki, kua teatea na roto mai i te toto o te Mamoe, ko ratou oki te ka tataia ki te toenga o te uanga o Iosepha, no te ngutuare ratou o Iseraela.",
                "11.": "Ei reira ka tae mai ei oki te Ierusalema taito, e te au tangata o reira, e ao to ratou, kua oreiia oki ratou ki te toto o te Mamoe ra. Ko ratou oki tei akapueurikirikiia e tei akaputuputuia maira mei nga ope e a o te enua, e mei te enua i apatokerau maira, e tuanga oki ratou i te akatupuanga i te koreromotu ta te Atua i taputou ki to ratou metua ko Aberahama.",
                "12.": "E kia tupu teia nei au mea, ka tupu te irava i tataia tei na ko maira e, te vai rai ratou no mua te ka riro ki muri e to muri te ka riro ki mua.",
                "13.": "E kua vaitata au i te tata kia maata atu, tera ra, kare i akatikaia, e mea maata e te umere oki te au totouanga e Etera, kare ra ratou i akarongo e kua tuaru ratou iaia ki vao, e kua pipini iora aia i te va o te toka i te ao, e i te po aia i aere ei i te akara matariki i te au mea tei tupu ki te iti tangata ra.",
                "14.": "E te noo ra aia i taua va toka ra, kua tata aia i te toenga o teia nei papaanga tuatua, i te akaraanga i te po i te au tumatetenga te ka tae mai ki runga i taua iti tangata ra.",
                "15.": "E i taua mataiti ra i tuaruia aia ki vao no rotopu i te iti tangata, kua tupu tetai tamaki maata i rotopu i taua iti tangata ra, i tupu oki tetai au tangata ririnui e manganui, e te anoano ra ratou i te tamate ia Korianetuma na roto i ta ratou ravenga muna e te kino ra, ko tei tuatuaia i mua ana.",
                "16.": "Kua apii a Korianetuma i te au tu angaanga no te tamaki e te au tu angaanga karape o to teianei ao, no reira kua tamaki atu aia ki tei anoano i te tamate iaia ra.",
                "17.": "Kare rai aia i tataraara, kare katoa tana ra au tamariki tamaroa manea e te tamariki tamaine manea i tataraara. Kare katoa te au tamariki tamaroa manea e te au tamariki tamaine manea a Kohora, kare katoa te au tamariki tamaroa manea e te au tamariki tamaine a Korihora, e kare oki te au tamariki tamaroa manea e te au tamariki tamaine manea okotai i tataraara i ta ratou ra au ara.",
                "18.": "No reira, e manganui tei mate i taua mataiti mua ra ka noo ei a Etera ki roto i te va toka ra, kua tamateia ratou e te koke a to reira au pupu muna tei tamaki kia Korianetuma kia rauka mai kia ratou te basileia ra.",
                "19.": "Kua tamaki akera te au tamariki tamaroa a Korianetuma, e kua maringi to ratou toto.",
                "20.": "I te rua o te mataiti, kua tae maira te tuatua a te Atu kia Etera, kia aere oki aia e kia totou atu kia Korianetuma, me tataraara aia e tona ngutuare katoa ka oronga akaou ia kiaia uaorai tona basileia e ka akaora ia te iti tangata.",
                "21.": "Me kare ratou e akapera, ka akakoreia ratou e tona ngutuare katoa, mari ra koia anake, e ka ora anake aia kia kite atu i te tupuanga o te au totou i tuatuaia, no runga i tetai iti tangata ke te ka rave i taua enua ei ipukarea no ratou e na ratou e tanu iaia e ka tama-teia te au tangata katoatoa, mari ra ko Korianetnma anake.",
                "22.": "Kare ra a Korianetuma i tataraara, kare katoa tona ra ngutuare, kare katoa te iti tangata. Kare oki te au tamaki i akamutu, e te tamata ra ratou i te ta ia Etera, kua oro ra aia mei rotopu ia ratou, e kua pipini akaou iora aia ki roto i te va o te toka.",
                "23.": "Kua tae maira a Sareta, e kua tamaki maira kia Korianetuma, e kua autu rai aia, e i te toru o te mataiti i akatuikaaiaʼi aia ra.",
                "24.": "E i te a o te mataiti kua pou a Sareta e te tamariki tamaroa a Korianetuma, e peke akaou iora te basileia ki to ratou metua ra.",
                "25.": "Tupu akera te tamaki i te enua katoatoa, te tamaki ra te au tangata katoatoa e tona pupu vaeau, kia rauka mai iaia tana i inangaro ra.",
                "26.": "E te vai ra tetai au tangata keia, e te au tu angaanga kino katoa ki runga i te enua.",
                "27.": "Riri akera a Korianetuma kia Sareta, tamaki atura kiaia ma tona au nuku, e kua aravei akera raua ma te riri maata, kua aravei raua i te ō ko Kirikara, maata atura te tamaki anga.",
                "28.": "Kua tamaki maira a Sareta kiaia i nga ra e toru, e autu akera a Korianetuma e arumaki atura iaia kia tae ki te enua atea ko Hetirani ra.",
                "29.": "Tamaki akaou maira a Sareta kiaia ki runga i te enua atea ra, e i na, kua autu aia ia Korianetuma e kua tuaru aia ia Korianetuma ki taua ō ra ko Kirikara.",
                "30.": "Tamaki akaou akera a Korianetuma kia Sareta i te ō ra ko Kirikara e kua mate akera a Sareta.",
                "31.": "E kua puta akera to Korianetuma uā ia Sareta, e no reira kare aia i tamaki akaou e rua mataiti. Ei taua tuatau ra, te akamaringi toto ra te iti tangata katoa ki runga i te enua e kare oki e tangata kia arai ia ratou."
            },
            "14": {
                "1.": "Kua akamata akera te tupu anga o taumaa ki runga i te enua katoatoa, no te angaanga kino a te iti tangata, e no te reira, kia tuku tetai tangata i tana apinga angaanga e tana koke ki runga i te vairanga, e i te ngai, i tukuiaʼi te reira, i na, i te popongi, kare ïa i kitea e ïa no te maata o taua taumaa ra.",
                "2.": "No reira kua mou te au tangata katoa i tana uaorai apinga i tona rima e kare aia e pati apinga, e kare katoa e oronga atu, e te mou ra te au tangata katoa i te mouranga o tana koke i tona rima katau, kia paruru i tana ra au apinga, e i tona uaorai ora, e tana au vaine e te au tamariki.",
                "3.": "E e rua akera mataiti, e i muri ake i te mateanga o Sareta, i na, kua tu maira te taeake o Sareta, e kua tamaki maira kia Korianetuma, kua topa akera aia ia Korianetuma, e arumakiia oki aia e kia tae ki te metepara i Akiti.",
                "4.": "Kua aru maira te taeake o Sareta iaia ki te metepara i Akiti ra, kua tupu akera te tamaki ki te maata ra, e kua tamateia iora te tangata e tausani ua atu ki te koke.",
                "5.": "E kua noo akera a Korianetuma i te metepara ra, e i te po i tae mai ei te taeake o Sareta ki vao mei roto mai i te metepara, e kua tamate iora aia i tetai papaki o te nuku o Korianetuma tei kona i te kava.",
                "6.": "Tae akera aia ki te enua ra ko Morona, e tuku iora aia iaia uaorai ki runga i te terono o Korianetuma.",
                "7.": "Kua noo iora a Korianenuma e tona nugu katoatoa i te metepara e rua mataiti, e kua tupu iora tona nuku ki te maata.",
                "8.": "Kua tupu akera oki te nuku o te taeake o Sareta (ko Kiriata tona ingoa) ki te maata, no te au pupu muna ra.",
                "9.": "Kua tamate iora te taunga teitei iaia i noo ei ki runga i tona ra terono.",
                "10.": "E kua tamateia iora aia e tetai o te pupu muna i roto i tetai ngai muna ra, e rauka iora iaia te basileia, e ko tona ingoa ko Liba, e tangata maata e te roa a Liba i te au tangata katoatoa.",
                "11.": "E i te mataiti mua o Liba, i tae mai ei a Korianetuma ki te enua ra ko Morona, tamaki maira kia Liba.",
                "12.": "Tamaki maira aia kia Liba, e kua rutu iora aia ia Liba ki tona rima, e kua puta iora, kua tamaki maira te nuku o Korianetuma ia Liba, e kua oro atura aia ki te pae i te kotinga ki taatai.",
                "13.": "Kua arumaki atura a Korianetuma iaia, e kua tamaki maria a Liba iaia i taatai.",
                "14.": "Kua tamaki iora a Liba i te nuku o Korianetuma, e kua oro akaou ratou ki te metepara ra ko Akiti.",
                "15.": "Kua arumaki atura a Liba iaia e kia tae ki te enua paraaraa ko Akota. Kua arataki a Korianetuma i te au tanagta katoa e tona nuku katoa e kua oro atu aia mei ia Liba ki te ngai tana i oro ra.",
                "16.": "E tae atura aia ki te au enua paraaraa ko Agota ra, kua tamaki iora ia Liba, rutu iora iaia, e mate iora aia, kua tu mai ra te taeake o Liba, ko te mono iaia, kia Korianetuma, e kua tupu akera te tamaki ki te maata, e oro akaou atura a Korianetuma mei te nuku o te taeake o Liba.",
                "17.": "Ko te ingoa o te taeake o Liba ko Siza ïa. Kua arumaki atura iaia e kua rauka akera iaia te au oire e manganui, tamate iora i te au vaine e te au tamariki, e kua tutungi iora aia i te au oire ki te ai.",
                "18.": "Tupu akera te mataku ia Siza i rotopu i te enua katoa. Ae, kua tuatua aereia i rotopu i te enua katoa, koai te ka rauka kia tu ki mua i te nuku o Siza? I na, te pou ra to te enua i mua iaia.",
                "19.": "E te akaputuputu ra te au tangata tei noo ki runga i te enua, e riro akera ei nuku vaeau maata.",
                "20.": "E kua mavete akera ratou, e kua oro tetai papaki ki te nuku o Siza, e kua oro akera tetai papaki ki te nuku o Korianetuma.",
                "21.": "E no te maata e te roa o taua tamaki ra, e no te roa o te akamaringianga toto e te ta tangata, kua kako rava te enua i te kopapa o tei mate ra.",
                "22.": "E no te viviki o taua tamaki ra, kare oki e tangata toe kia tanu i tei mate ra, kua aere atu ra ratou mei te akamaringianga toto ki te akamaringianga toto i te akarukeanga i te au kopapa mate, ko te tane, e te vaine e te tamariki ki runga i te enua, kia riro to ratou kiko ei kai na te iro.",
                "23.": "Tae akera te aunga kino ki runga i te enua katoatoa, e no taua aunga kino ra kua manamanata te iti tangata i te po e i te ao.",
                "24.": "Kare rai a Siza i akaoti i te arumaki ia Korianetuma, kua taputou oki aia kia akaoko i te toto o tona taeake i tamateia ra, ki runga ia Korianetuma, e kia akaapa oki i te tuatua a te Atu i tae mai kia Etera ra, i te na ko anga mai e, kare a Korianetuma e mate i te koke.",
                "25.": "E no teia nei au mea te kite nei tatou e, kua tae mai te Atu i rotopu ia ratou ma te ki o tona ra riri, e kua akateateamamao ta ratou tuatua kino e ta ratou ara maata i to ratou mate mutu kore ra.",
                "26.": "Arumaki atura a Siza ia Korianetuma ki te pae i te itinga o te ra, e tae ua atu ki te pae taatai, e i reira kua tamaki maira aia kia Siza e nga ra e toru ra.",
                "27.": "E no te rikarika i te pou anga i te au nuku o Siza kua tupu te mataku o te au tangata, e kua oro ra ratou mei mua atu i te au nuku o Korianetuma, e oro atura ki te enua ra ko Korihora, e kua takore iora ratou i te au tangata katoa ko tei kore i piri mai kia ratou ra.",
                "28.": "Kua patia iora ratou i to ratou au puakapa i te ō ra ko Korihora. E kua patia akera a Korianetuma i tona au puakapa i te ō ra ko Suri. Ko te ō ra ko Suri, kua vaitata ïa ki te tuaivi ra ko Komenora; no reira kua akaputuputu maira a Korianetuma i tona ra au nuku ki runga i te tuaivi ra Komenora, e kua akatangi akera aia i te pu ki te au nuku o Siza, kia aere mai ratou e tamaki.",
                "29.": "Kua tae maira ratou, e kua tuaruia ra ratou, e i te rua o to ratou tae anga mai, kua tuaru akaouia ratou. E tae akaou maira ratou e ko te toru ïa o te tae anga mai, e kua riro iroa te tamaki ei mea pakari rava.",
                "30.": "E kua rutu iora a Siza ia Korianetuma, e rauka iora iaia te au puta oonu e manganui, e no te maringianga o tona toto kua matapoiriia aia, e kua apaina keia mei te mea kua mate aia.",
                "31.": "E no te maata o tei mate, te tane, e te vaine, e te tamariki oki i nga pupu e rua, kua akaue a Siza i tona ra au tangata, auraka ratou e arumaki i te au nuku o Korianetuma, no reira kua oki mai ratou ki to ratou au puakapa."
            },
            "15": {
                "1.": "Kia maroiroi mai a Korianetuma i tona au puta, te akamaara ra aia i te au tuatua ta Etera i tuatua kiaia ra.",
                "2.": "Kua kite aia e, kua mate te au tangata e rua mirioni i te koke, e te mii ra i tona ngakau, ae, kua mate rava nga tangata e rua mirioni e ta ratou au vaine, e ta ratou au tamariki katoa oki.",
                "3.": "E kua akamata akera aia i te tataraara i te kino tana i rave ra, e te akamaara ra aia i te tuatua a te vaa o te au peroveta, e kua kite e, kua tupu te reira au mea e tae mai ki taua taime ra, e kua mii akera tona vaerua, e kare aia i akapumaanaia.",
                "4.": "E kua tata iora aia i tetai episetole kia Siza ma te inangaro kia akaora aia i te iti tangata, e ka tuku aia i te basileia kia ora te tangata.",
                "5.": "Kia kite a Siza i taua episetole, kua tata iora i tetai episetole kia Korianetuma, i te na ko anga atu e, kia tuku aia iaia uaorai kia tamate aia iaia ki tana uaorai koke, ei reira e akaoraʼi aia i te iti tangata.",
                "6.": "Kare atura te iti tangata i tataraara i ta ratou tuatua kino, e tupu akera to te tangata riri maata ki te au tangata o Korianetuma, no reira kua tamaki maira te tangata o Siza ki te tangata o Korianetuma.",
                "7.": "E kite akera a Korianetuma e, kua vaitata aia i te inga, e oro ke atura aia mei mua atu i te tangata o Siza.",
                "8.": "E tae akera aia ki te vai ra ko Ripirianakuma, tei akauriia e, e maata roa atu, e kia tae ratou ki taua vai ra, patia iora ratou i to ratou au puakapa, e patia katoa iora a Siza i tona ra au puakapa kia vaitata, e ao akera, kua tamaki iora ratou.",
                "9.": "Tamaki iora ratou i te tamaki anga pakari, puta akaou iora a Koriane tuma, e kua matapoiri no tei maringi tona toto ra.",
                "10.": "Kua tae atura te nuku o Korianetuma ki runga i te nuku o Siza, e kua pueurikiriki akera ratou, kua oro ke akera ratou ki te pae tonga, e kua patia iora i to ratou au puakapa ki tetai ngai i tuatuaia ko Okata.",
                "11.": "E patia katoa iora te nuku o Korianetuma i to ratou puakapa ki te pae o te tuaivi ra ko Rama, koia te tuaivi ta toku metua ra, ta Momoni i uuna i te au akapapaanga tapu ki te Atu.",
                "12.": "E kua akaputuputu maira ratou i te tangata no te enua katoatoa, ko tei kore i tamateia ra, mari ra ko Etera anake.",
                "13.": "E kua akara a Etera i te au mea i raveia e te iti tangata ra, e kua kite aia e, ko te iti tangata i inangaro ia Korianetuma, kua akaputuputuia ratou ki te nuku o Korianetuma, e ko tei piri atu kia Siza, kua akaputuputuia ratou ki te nuku o Siza.",
                "14.": "E kua pou e a mataiti i te akaputuputuanga mai i te au tangata, kia rauka mai kia ratou i te au tangata katoatoa i runga i te enua ra, e kia rauka mai te ririnui maata kia ratou.",
                "15.": "E kia akaputuputuia akera ratou katoatoa, e ta ratou au vaine e te au tamariki katoa oki ki te nuku tana i inangaro, e tei te rima o te au tane, e te au vaine, e te au tamariki katoa oki te apinga tamaki, te paruru, e te paruru umauma, e te paruru upoko, e kua akakakauia ratou ki te apinga no te tamaki, e i reira kua aere atu tetai ki tetai i te tamaki, e kua tamaki atura ratou, e kia pou te ra, kare akera tetai nuku i autu.",
                "16.": "E po iora, kua roiroi ratou, e kua oki ratou ki to ratou au puakapa ra, e kia tae akera ratou ki to ratou au puakapa, kua akamata te aue e te mii no tei mate to ratou ra au tangata, e no te maata o to ratou aue, e te mii, kua ki rava te mareva i te reira.",
                "17.": "E ao akera, kua aere akaou atura ki te tamaki, e e ra maata e te rikarika te reira, kare rai ratou i autu, e po iora, kua akamata akaou ratou i te aue e te mii, i te mii anga i tei mate i to ratou iti tangata.",
                "18.": "E kua tata akaou iora a Korianetuma i tetai episetole kia Siza, ma te inangaro e, auraka aia e aere akaou mai e tamaki kia rave ra aia i te basileia e kia akaora i te iti tangata.",
                "19.": "Ina ra, kua akaatea te Vaerua o te Atu ia ratou, e kua peke ia Satani te mana ki runga i te ngakau o te au tangata, kua vaioia te iti tangata i te ketaketa o to ratou ngakau e i te poiri o to ratou manako, no reira, kua aere akaou ratou kua tamaki.",
                "20.": "E kua ope akera taua ra ra i te tamaki, e po iora, kua takoto iora ratou ki runga i ta ratou au koke.",
                "21.": "E ao akera, kua tamaki atura e tae roa atu ki te po ra.",
                "22.": "E po iora, kua kona ratou i te riri, mei te tangata e kona i te kava ra, kua takoto akaou ratou ki runga i ta ratou au koke.",
                "23.": "E ao akera, kua tamaki akaou atura ratou, e po iora, kua pou roa ratou katoatoa mari ra e nga tangata o Korianetuma e rima ngauru ma rua, e nga tangata o Siza e ono ngauru ma iva.",
                "24.": "Takoto iora ratou ki runga i ta ratou au koke i taua po ra, e ao akera, kua tamaki akaou atura ratou, e i tamaki atu ratou ma ta ratou au koke e ta ratou au paruru e ma to ratou ririnui po uatu te ra.",
                "25.": "E po iora, kua toe nga tangata o Siza e toru ngauru ma rua, e kua toe nga tangata o Korianetuma e rua ngauru ma itu.",
                "26.": "E kai iora ratou e takoto iora, e te akateateamamao ia ratou uaorai no te mateanga kia ao ake, e au tangata maata ratou e te ririnui i te ririnui o te tangata nei.",
                "27.": "E kua tamaki atura ratou i nga ora e toru, e i reira, kua matapoiriia ratou no tei pou te toto ra.",
                "28.": "E kia rauka i te tangata o Korianetuma maroiroi kia aere, vaitata kua rava ratou i te oro ke kia ora, ina ra, kua tu akera a Siza e tona ra au tangata katoatoa, e kua taputou iora aia i tona riri e, ka tamate aia ia Korinetuma, me kare ra, ka mate aia ki te koke.",
                "29.": "No reira kua arumaki aia ia ratou, e ao akera, kua rokoia iora ratou e ïa kua tamaki akaou iora ratou E pou akera ratou katoatoa ki te koke, mari ra ko Korianetuma raua ko Siza ko raua anake, e i na, kua paruparu pou a Siza no tei ngiia tona toto ra.",
                "30.": "E kua irinaki iora a Korianetuma ki runga i tana koke kia akangaroi, e i reira, kua tipu ke iora aia i te upoko o Siza.",
                "31.": "E oti akera iaia i te tipu ke i te upoko o Siza, tu akera a Siza ki runga i tona rima e topa iora, kua tauta i tetai iora ao, e kua mate akera.",
                "32.": "Inga iora a Korianetuma ki runga i te one, mei te mea, kua mate aia.",
                "33.": "E kua tuatua maira te Atu kia Etera na ko maira kiaia, e aere atu. Aere atura aia e kite akera aia e, kua tupu ta te Atu au tuatua katoatoa, e akaoti akera aia i tana akapapaanga, (e kare au i tata i anereanga) kua uuna iora aia i taua papaanga ra i te ngai i kiteaiaʼi e te au tangata o Limhi ra.",
                "34.": "E te tuatua openga tei tataia e Etera ra, ko teia ïa, me ka inangaro rai te Atu kia akatuke mai iaku nei, me te inangaro ra aia kia mate au i te kopapa nei, kare aku tuatua i te reira, kia ora ra au i te basileia o te Atua. Amene."
            }
        }
    },
    "moro": {
        "meta": {
            "slug": "moro",
            "name": "Te Puka a Moronai",
            "chapterWord": "Pene"
        },
        "chapters": {
            "1": {
                "1.": "E teianei, kia oti taku ta Moronai akapoto anga i te tuatua o te au tangata o Iareta, kua manako akera au e, kare au e tata akaou, ina ra, kare oki au i mate ake, e kare katoa au i akakite iaku uaorai ki te ngati Lamana, ko te ta mai aea ratou iaku.",
                "2.": "E i na, e mea ririnui tikai ta ratou tamaki anga i rotopu ia ratou uaorai, e no to ratou makitakita, kua ta ratou i te ngati Niphai, tei kore i patoi i te Mesia.",
                "3.": "E kare rai au, ko Moronai, e patoi i te Mesia, no reira te aere ua nei au ki te au ngai e oraʼi au.",
                "4.": "No reira, ka tata au tetai nga mea toe, mei tei kore i manakoia e au, kua manako ana oki au e, kare au e tata akaou, ina ra, ka tata atu au i tetai nga mea toe, penei ake ka riro mai te reira ei puapinga no toku au taeake te ngati Lamana no te au ra ki mua, kia tau ki te inangaro o te Atu."
            },
            "2": {
                "1.": "Te tuatua a te Mesia, tana i tuatua atu ki tana au pipi, te tino ngauru ma rua tana i iki, i te tuku anga aia i tona rima ki rungao ia ratou.",
                "2.": "E kua taiku iora i to ratou ingoa tataki tai i te na ko anga e, e pati ua kotou ki te Metua na roto i toku nei ingoa, i te pure tukumoe kore, e me oti ia kotou te rave i teia, ka rauka mai ia kotou te mana, e ko ta kotou i tuku i te rima ra, ka oronga oki kotou i te Vaerua Tapu, e na roto i toku ingoa e oronga atu ei kotou te reira, no te mea, e pera oki taku au aposetolo.",
                "3.": "Ko ta te Mesia tuatua teia kia ratou, i tona aereanga mua mai kia ratou, kare rava te au tangata i rongo ana, kua rongo ra te au pipi, e ko te aronga ta ratou i tuku i te rima ki rungao, kua rauka ia ratou te Vaerua Tapu."
            },
            "3": {
                "1.": "Ko te tu teia i ta te au pipi tei tuatuaia e, e au ereta o te akonoanga akataoongaanga i te au taunga e te au puapii.",
                "2.": "I muri ake i to ratou pure anga ki te Metua, na roto i te ingoa o Iesu, kua tuku atura i to ratou rima ki rungao ia ratou, e kua na ko atura.",
                "3.": "Na roto i te ingoa o Iesu Mesia, te akataoonga nei au ia koe ei Taunga (me kore ra e puapii) te akataoonga nei au ia koe ei puapii, kia ako atu i te tataraara e te akakore anga o te au ara, na roto ia Iesu Mesia, ma te mou piri i te akarongo ki runga i tona ra ingoa e tae ua atu ki te openga. Amene.",
                "4.": "Ko te tu teia i te akataoonga anga ratou i te au taunga e te au puapii, tei tau i te au orongaanga e te au kapikianga a te Atua ki te tangata nei, e kua akataoonga ratou ia ratou na roto i te mana o te Vaerua Tapu, tei noo ki roto ia ratou."
            },
            "4": {
                "1.": "Teia te tu o te akameitaki anga te au ereta e te taunga i te kopapa e te toto o te Mesia i roto i te akonoanga, kua rave ratou i te reira, mei tei akaueia mai e te Mesia, no reira te kite nei tatou e, e tu tika tikai te reira, e na te ereta e te taunga e rave i te reira.",
                "2.": "E kua tuturi akera ratou e te au tangata katoatoa ki raro, e kua pure atura ki te Metua, na roto i te ingoa o Iesu Mesia, i te na ko anga e,",
                "3.": "E te Atua, e te Metua mutu kore, te pati atu nei matou kia koe, na roto i te ingoa o taau tamaiti ko Iesu Mesia, kia akameitaki, e kia akatapu mai i teia varaoa nei, no te au vaerua o te aronga katoa te ka rave i te reira, kia kai ratou, ei akamaaraanga i te kopapa o taau tamaiti, e kia akakite atu ratou kia koe e te Atua e te Metua mutu kore, e te akatika nei ratou i te tuku mai ki rungao ia ratou i te ingoa o taau tamaiti ma te akamaara ua atu rai iaia, ma te akono i tana au akaueanga, tana i tuku mai kia ratou, kia noo ua mai rai tona Vaerua ia ratou. Amene."
            },
            "5": {
                "1.": "Te tu o te akameitaki anga o te wina. I na, kua rave akera ratou i te kapu, e kua na ko atura.",
                "2.": "E te Atua, e te Metua mutu kore te pati atu nei matou kia koe, na roto i te ingoa o taau tamaiti ko Iesu Mesia, kia akameitaki e kia akatapu mai i teia wina nei no te au vaerua o te aronga katoa te ka inu i te reira, e kia rave ratou i te reira, ei akamaara anga i te toto o taau tamaiti tei maringi mai no ratou, e kia akakite ratou kia koe, e te Atua e te Metua mutu kore, e te akamaara ua atu rai ratou iaia, e kia noo ua mai rai tona Vaerua ia ratou. Amene."
            },
            "6": {
                "1.": "E teianei, te tuatua nei au no runga i te bapetizoanga. I na, kua bapetizoia te au ereta, te au taunga e te au puapii, kare ra ratou e bapetizoia, mari ra, kia rave ratou i te angaanga tei tau i te reira.",
                "2.": "Kare rava tetai i arikiia no te bapetizo, mari ra, ko tei aere mai ma te ngakau akaaka e te vaerua meitaki, kia kite te akonoanga e, kua tataraara i ta ratou au ara.",
                "3.": "E kare katoa e tangata e arikiia no te bapetizo, mari ra, kia rave aia i te ingoa o te Mesia ki runga iaia, ma te akakoro e ka akono aia iaia e tae ua atu ki te openga.",
                "4.": "E kia oti ratou i te arikiia na roto i te bapetizoanga, e kia raveia e i tamaia, e te mana o te Vaerua Tapu, ei reira ratou e tatauiaʼi ki rotopu i te au tangata o te akonoanga a te Mesia e kua tataia to ratou ingoa kia maaraaraia e kia utuutuia, e te au tuatua meitaki a te Atua, kia noo ki te ngai tika e kia tiaki marie na roto i te pure, i te irinaki ua anga ki te meitaki o te Mesia, koia te tumu e te akaotianga o to ratou akarongo.",
                "5.": "Kua uipa putuputu te akonoanga no te pure e te akakoreanga kai, e kia tuatua ratou uaorai no te meitaki o to ratou uaorai au vaerua.",
                "6.": "E kua uipa putuputu katoa ratou no te rave anga i te varaoa e te wina, ei akamaaraanga i te Atu ia Iesu.",
                "7.": "E kua matakite tikai ratou i te akapapu anga e, auraka rava e tarevake i rotopu ia ratou, e ko tei kitea e kua rave ara aia, ka raveia mai e toru kite o te akonoanga ei akaapa ia ratou ki mua i te au ereta, e me kore ratou e tataraara, e kare oki e aaki i te tika, ka tipuia to ratou ingoa ki vao, e kare ratou e tatau akaouia ki rotopu i te au tangata o te Mesia.",
                "8.": "Kareka ra, me tataraara ratou, ma te tauta e kia akakoreia te reira, ma te inangaro tika, ka akakoreia ta ratou au ara.",
                "9.": "Na te akonoanga e akaaere i ta ratou au uipaanga, mei tei tau i ta te Vaerua, e ma te mana o te Vaerua Tapu, e na te mana o te Vaerua Tapu e arataki ia ratou kia ako, kia akamaroiroi, kia pure, kia pati, kia imene oki, e kua akaperaia oki ïa."
            },
            "7": {
                "1.": "E teianei, te tata nei au ko Moronai i tetai nga mea tuatua ua a toku metua a Momoni, no runga i te akarongo, te manakonakoanga, e te aroa, ko tana oki teia i tuatua atu ki te tangata, i tona apii anga ia ratou i roto i te sunago, ta ratou i akatu ei ngai akamorianga.",
                "2.": "E teianei te tuatua atu nei au ko Momoni kia kotou, e aku au taeake akaperepere e, na roto oki i te aroa ua o te Atua Metua, e to tatou Atu ia Iesu Mesia e tona inangaro tapu, no te oronga anga mai i teia kapikianga taua i oronga mai kiaku i raukaʼi iaku kia tuatua atu kia kotou i teia taime nei.",
                "3.": "No reira, te inangaro nei au kia tuatua kia kotou e te au tangata o te akonoanga, te au pipi maru a te Mesia, e tei rauka te manakonakoanga tikai, e tomo ei kotou ki roto i te akangaroianga o to kotou Atu, mei teianei, e aere ua atu, kia noo atu ei kotou ma ïa katoa ki te rangi.",
                "4.": "E teianei e aku au taeake, te tuatua atu nei au i taua au mea nei, no to kotou tu maru i te aaereanga ma te tamariki a te tangata.",
                "5.": "Te akamaara nei au i te tuatua a te Atua, tei na ko mai e, ka kite kotou ia ratou i ta ratou angaanga, e me e angaanga meitaki ta ratou, te meitaki ra ratou.",
                "6.": "E i na, kua tuatua mai ana te Atua e, kare rava e rauka i te tangata kino kia rave i te mea meitaki, e kia oronga aia i tetai apinga aroa, me kore ra, kia pure atu aia ki te Atua ma te manako kore, kare rava e puapingaia kiaia.",
                "7.": "E i na, kare te reira e tatauia e, e tuatua tika nana.",
                "8.": "I na, me apai mai te tangata viivii i tana apinga aroa ma te noinoi, ka akonoia rai te reira nana e mei te mea ra e, kare aia i oronga mai ana, no reira, ka tuatuaia te reira ei mea viivii ki mua i te aroaro o te Atua.",
                "9.": "E mei te reira katoa kia tatauia to te tangata kino, e me pure aia ma te ngakau tae kore, kare rava te reira e puapinga kiaia, e kare rai oki te Atua e ariki mai i te reira.",
                "10.": "No reira, kare rava e rauka i te tangata kino, kia rave i te meitaki, e kare rai aia e oronga i te apinga meitaki.",
                "11.": "E i na, kare te punavai kava e omai i te vai meitaki, no reira, ko te tangata e tavini aia no te tiaporo, kare rava e tika kia aru aia i te Mesia, me ka aru ra aia i te Mesia kare aia i te tavini no te tiaporo.",
                "12.": "No reira ko te au mea meitaki ravarai, no ko mai ïa i te Atua, e ko te au mea kino ravarai, no ko mai ïa i te tiaporo, e enemi oki te tiaporo i te Atua, e te kai tamaki ua nei rai aia kiaia, e te timata maira ma te taparu kia rave i te ara e te au mea kikino ravarai.",
                "13.": "Ina ra, ko to te Atua ra, ko te mea ïa e akatupu i te inangaro kia rave i te meitaki, no reira, ko te au mea katoa tei akatupu i te inangaro kia rave i te meitaki e kia inangaro atu i te Atua, ma te tavini atu iaia, e mea akauruia mai ïa e te Atua.",
                "14.": "No reira, kia matakite, e aku taeake akaperepere e, kia kore kotou e manako i te au mea kino e, no ko mai ïa i te Atua, e ko te mea meitaki no ko mai i te Atua ra, e no ko mai ïa i te tiaporo.",
                "15.": "I na, e aku au taeake, kua orongaia mai te reira kia kotou kia kite ei kotou i te mea meitaki, e te mea kino, e ko te akara anga, e mea marama ua ïa, ka kite ua kotou i te reira, mei te marama o te rā i te ao, e mei te po poiri.",
                "16.": "I na oki, kua orongaia mai te Vaerua o te Mesia ki te au tangata ravarai, kia kite ei aia i te meitaki mei te kino, no reira, e akakite atu au kia kotou e ka akapeea kia akara, ko te au mea katoa te ka akatupu mai i te inangaro kia rave i te meitaki, e kia akarongo ki te Mesia e mea ungaia mai te reira e te mana, e te aroa o te Mesia, no reira, ka kite ia kotou ma te marama pu tikai, e na te Atua ïa.",
                "17.": "Kareka te au mea e oparaiaʼi te tangata kia rave i te kino e kia kore e akarongo atu i te Mesia, e kia patoi atu iaia, e ma te kore e tavini atu ki te Atua, ka kite ua kotou i reira e no te tiaporo ïa, ko te tu oki teia o ta te tiaporo angaanga, kare roa aia e inangaro i te tangata kia rave i te meitaki, kare takiri, kare tana au angela, kare rai oki tei kauraro kiaia.",
                "18.": "E teianei e aku au taeake, ka kite kotou i te marama kia iki kotou, koia oki te marama o te Mesia, kia matakite ra, auraka kia tarevake ta kotou akaapaanga, ko ta kotou e akakino atu i etai ke ra, ko ta kotou rai ïa ka akakinoia mai.",
                "19.": "No reira, te ako atu nei au ia kotou, e te au taeake, e kimi marie kotou i te marama o te Mesia, kia kite ei kotou i te meitaki e te kino e me mou kotou ki runga i te au mea meitaki, e ma te akaapa kore ka riro tikai kotou ei tamariki na te Mesia.",
                "20.": "E teianei, e aku au taeake, ka naea ra kotou e mou ei ki runga i te au mea memeitaki?",
                "21.": "E teianei, kua tae au ki te akarongo, taku i tuatua ana e, ka tuatua atu, e ka akakite atu au i te mataara e kite ei kotou i te mou i te au mea meitaki.",
                "22.": "I na, kua kite te Atua i te au mea katoa, i vai ana aia mei muatangana maira e mutu kore ua atu, i na, kua tono mai aia i te au angela ei tauturu i te tamariki a te tangata, e ei akakite i te aereanga mai o te Mesia, e tei roto oki i te Mesia te au mea meitaki ravarai.",
                "23.": "E kua akakite katoa te Atua ki te au peroveta, na roto mai i tona vaa tikai, e ka aere mai te Mesia.",
                "24.": "E tuke ke te au mataara tana i akakite mai i te au mea meitaki ki te tamariki a te tangata nei e ko te au mea meitaki no ko mai ïa i te Mesia, e naringa kare, kua inga te tangata, e kare i reira e apinga meitaki e tae mai kia ratou.",
                "25.": "No reira, na te matuapuru anga angela, e te au tuatua ravarai tei tae mai mei roto i te vaa o te Atua, i akamataʼi te tangata i te akarongo i te Mesia, e na roto i te akarongo i mou ei ratou i te au mea meitaki, e tae ua atu ki te aereanga mai o te Mesia.",
                "26.": "E i muri ake i tona taeanga mai, kua ora katoa te tangata na roto i te akarongo i tona ra ingoa, e na roto i te akarongo i riro ei ratou ei tamariki na te Atua. E te ora ra te Mesia, i tuatuaʼi aia i teia nei au tuatua ki to tatou ai metua, ka na ko mai ei e, ko te au mea meitaki ta kotou e pati ki te Metua na roto i toku ingoa ma te akarongo e te irinaki e ka rauka mai, i na, ka rauka mai te reira ia kotou.",
                "27.": "No reira, e aku au taeake akaperepere e, kua akakoreia aina te au semeio, no tei oki atu te Mesia ki te rangi e kua noo ki te rima katau o te Atua, kia pati atu ki tona Metua i tona tika anga i te aroa ua, tei vai ana ki runga i te tamariki a te tangata nei?",
                "28.": "Kua riro oki aia, ei akatupu i te ture ra, e kua pati oki i te aronga tei akarongo iaia ra, e ratou oki te ka akarongo iaia, kia mou ki te au mea meitaki katoa, no reira, te tuatua ra aia i te tuatua a te tamariki a te tangata, e te noo ra aia i te rangi e mutu kore ua atu.",
                "29.": "E no tei akapera oki aia, e aku au akaperepere e, kua akamutu ainei te au semeio? I na, te karanga atu nei au, kare, kare rai te au angela e akamutu i te tauturu i te au tangata.",
                "30.": "I na, e kauraro oki ratou kiaia, me akaue aia ia ratou, i te akaarianga ia ratou ki te aronga e akarongo maroiroi to ratou, e e ngakau ngaueue kore to ratou i te au mea o te tuatua tika.",
                "31.": "E ko te angaanga a to ratou au taoonga, kia tutu ïa i te tataraara e kia akatupu e kia rave i te angaanga a te koreromotu a te Metua, tana i papau ki te tamariki a te tangata nei, kia akateateamamao i te mataara i te akakite anga i te tuatua a te Mesia, ki te aronga ikiia o te Atu, kia riro oki ratou ei akakite i tana tuatua.",
                "32.": "E na roto oki i te reira i teateamamao ei te Atu i tetai mataara, no te toenga o te tangata kia rauka te akarongo i te Mesia, kia rauka mai tetai ngai no te Vaerua Tapu i roto i to ratou ngakau, kia tau ki te mana o te reira, e kua na reira te Metua i te akatupu anga i te koreromotu tana i papau ki te tamariki a te tangata nei.",
                "33.": "Kua na ko mai oki te Mesia e, me e akarongo to kotou iaku nei, ka rauka to kotou mana kia rave ua kotou i te au mea tei tau iaku kia rave.",
                "34.": "E kua na ko katoa mai e, e tataraara e te au openga mai o te enua e, e ariu mai kiaku nei, e kia bapetizoia na roto i toku nei ingoa, e ma te akarongo mai iaku, kia akaoraia kotou.",
                "35.": "E teianei, e aku au taeake akaperepere e, mei te mea, e tika teia tuatua, e e tika oki taku e tuatua atu nei kia kotou, na te Atua ïa e akaari atu kia kotou ma te mana e te kaka maata i te ra openga, e e tuatua tika te reira, e me e tika, kua akamutu rai te au ra o te semeio?",
                "36.": "Me kore ra, kua akamutu ainei te au angela i te aere mai ki te au tamariki a te tangata? Me kore ra, kua rave ke ainei aia i te mana o te Vaerua Tapu mei ia ratou? Me kore ra, ka na reira ainei aia i te roa anga, ka vai ei te enua, e ka riro e, ko tai tangata toe te ka akaoraia i runga i te enua nei?",
                "37.": "I na, te karanga atu nei au, kare, na te akarongo oki e taangaanga i te semeio, e na te akarongo, i aere mai ei te au angela kia tauturu i te au tangata, no reira, me kua akamutu teia au mea nei, aue te tamariki a te tangata, no to ratou akarongo kore oki, e kua puapinga kore te au mea ravarai.",
                "38.": "Kare rava e tangata e ora, mei ta te Mesia i tuatua mai, mari ua, ko te aronga e akarongo to ratou i tona ra ingoa, no reira, me kua akamutu teia au mea nei, kua akamutu rai te akarongo i reira, e rikarika rava te turanga o te tangata i reira, e mei te mea rai ra e, kare takiri e ravenga i akonoia e oraʼi te tangata.",
                "39.": "Ina ra, e aku au taeaka akaperepere, te kimi nei au i te au mea meitaki no kotou e te manako nei au e, e akarongo to kotou i te Mesia no to kotou tu maru, e naringa e kare o kotou akarongo i roto iaia, kare kotou i reira e tau kia kapitiia ki rotopu i te au tangata o tana akonoanga.",
                "40.": "Tera tetai e aku taeake akaperepere, ka tuatua au kia kotou no runga i te manakonakoanga, ka naea ra e raukaʼi ia kotou te akarongo, mari ra, kia rauka te manakonakoanga?",
                "41.": "Eaa oki taau ka manakonako i reira? I na, e karanga atu au kia kotou, ei manakonakoanga to kotou na roto i te tapokianga ara o te Mesia, e te mana o tona tuakaouanga, kia akatuia ki te ora mutu kore, no to kotou akarongo i roto iaia, mei tei taputouia maira.",
                "42.": "No reira me e akarongo to te reira tangata, e manakonakoanga katoa tona, no te mea, me kare e akarongo, kare katoa e manakonakoanga.",
                "43.": "E tera tetai, i na oki, te karanga atu nei au kia kotou, kare e rauka ia kotou te akarongo, e te manakonakoanga, me kare kotou e maru ma te ngakau akaaka.",
                "44.": "E naringa kare, e puapinga kore toou akarongo, e toou manakonakoanga, kare rava te Atua e ariki mai ia ratou, mari ua, ko tei maru ma te ngakau akaaka, me e tangata maru tetai e te ngakau akaaka, e kua aaki aia na roto i te mana o te Vaerua Tapu, e ko Iesu te Mesia, ka rauka iaia te aroa ua, me kare ona aroa e puapinga kore ua rai aia, no reira ei aroa rai tetai.",
                "45.": "E akakoromakianga roa to te aroa, e te meitaki, e kare e noinoi kare oki e akamaata iaia, kare e kimi nona uaorai, kare e riri vave, kare e manako viivii, kare oki e rekareka i te rave ara, e rekareka ra i te tuatua tika, ma te tauta ua atu i te au mea katoa, e akarongo i te au mea katoa, e manakonako i te au mea katoa, e akakoromaki oki i te au mea katoa.",
                "46.": "No reira, e aku au taeake akaperepere, me kare o kotou aroa e kare rai i kotou puapinga, kare oki te aroa e kore. No reira, e mou i te aroa, ko tei maata atu ïa i te au mea ravarai, ka kore oki te au mea ravarai,",
                "47.": "Kareka te aroa ua, ko te inangaro mou ïa o te Mesia, ka vai rai te reira e tuatau ua atu, e ko te ka kitea, e tei iaia te reira me tae ki te ra openga, ka meitaki aia.",
                "48.": "No reira e aku au akaperepere, e pure ki te Metua, ma te maroiroi katoa o te ngakau, kia akakiia kotou ki tona aroa ua tana i riringi mai ki runga i te aronga tika tei aru i tana tamaiti ko Iesu Mesia, kia riro mai oki kotou ei au tamariki na te Atua, e kia mama mai aia ra, e aite ia tatou mei iaia rai, e kite oki tatou iaia i tona tu tikai, ka rauka oki ia tatou teia manakonakoanga, koia oki kia tamaia oki tatou, mei iaia oki e ma."
            },
            "8": {
                "1.": "Te episetole a toku Metua a Momoni, tei tataia mai kiaku kia Moronai i muri ake i toku kapikiangaia ki te angaanga orometua. E teia tana i tata mai kiaku, i te na ko anga mai e,",
                "2.": "E taku tamaiti akaperepere e Moronai, e rekareka anga maata toku ia koe, no tei aroa te Atu ko Iesu Mesia ia koe, e kua iki ia koe ei rave i tana angaanga, e tana angaanga tapu.",
                "3.": "E manakonakoanga rai toku ia koe i roto i toku pure anga atu ki te Atua te Metua na roto i te ingoa o tana tamaiti tapu ko Iesu, kia akono aia, na roto i tona meitaki maata e tona aroa ua, kia akono oki aia ia koe kia tāpū marie koe i te akarongo i tona ingoa e tae ua atu ki te openga.",
                "4.": "E teianei e taku tamaiti, ka tuatua au kia koe i te au mea e taitaia ravaʼi au, e tumatetenga tikai au no te tauetonoanga i rotopu ia kotou.",
                "5.": "Me e tuatua tika tei akakiteia mai kiaku, kua tupu te tauetonoanga i rotopu ia kotou no runga i te bapetizo anga o ta kotou au tamariki mearikiriki.",
                "6.": "No reira e taku tamaiti, te anoano nei au, kia tauta marie ua koe, e kia akakoreia atu teia tarevake maata mei rotopu ia kotou, ko te tumu oki teia i tata atu ei au i teia episetole.",
                "7.": "I muri ua ake i toku kiteanga i teia au mea tei tupu kia kotou kua pati atura au ki te Atua, no runga i teia mea. Kua tae maira te tuatua a te Atua kiaku, na roto i te mana o te Vaerua Tapu, i te na ko anga mai e,",
                "8.": "Ka akarongo mai ana i te reo o te Mesia, toou akaora, toou Atu, e toou Atua, i na, kare au i aere mai ki to te ao nei e apii i te aronga tuatua tika kia tataraara, no te aronga ara ra, kare oki te taote e no te tangata ora, no tei makiia ra, no reira, te ora ua ra te tamariki rikiriki, kare oki ratou i rave ara ana, no reira, kua rave keia te taumaa o Adamu mei runga ia ratou, na roto iaku, no reira kare atura e mana ki runga ia ratou, e te ture oki o te peritome, kua oti ke ana te reira iaku nei.",
                "9.": "Ko te tu teia i ta Vaerua Tapu akakiteanga mai kiaku i te tuatua a te Atua, no reira, e taku tamaiti akaperepere e, kua kite oki au e, ko ta kotou bapetizo anga i te tamariki mearikiriki, e angaanga viivii ïa i mua i te Atua.",
                "10.": "I na, te tuatua atu nei au kia koe, ko taau teia e apii atu kia ratou, te tataraara, te bapetizoanga no te aronga tei tau no te rave ara, ae, e apii i te au metua kia tataraara e kia bapetizoia, e kia taakaaka ia ratou, mei ta ratou au tamariki rai, e ka ora katoa ia ratou, ma ta ratou au tamariki katoa.",
                "11.": "E kare oki te tataraara me kore ra, te bapetizo e inangaroia no ta ratou tamariki mearikiriki. I na, ko te bapetizoanga no te tataraara ïa, no te akatupu anga i te akaueanga no te mataraanga o te au ara.",
                "12.": "Ina ra, te ora ua ra te tamariki i te Mesia ra, mei te akatumuangaia mai o te ao nei, naringa kare, kua riro i reira te Atua ei Atua pae tai ua, e e Atua akatuke, e te akono i te tu o te tangata, eaa te maata o te au tamariki rikiriki tei mate, e kare i bapetizoia?",
                "13.": "No reira, naringa e kare e ora te tamariki tei kore i bapetizoia, kua aere takere ana ratou kia ade openga kore.",
                "14.": "I na, te tuatua atu nei au kia koe, ko tei manako e kia bapetizoia te tamariki varevare, tei roto aia i te vaarua kavangu o te kino, e te tapeka o te ara, kare oki ona akarongo, kare e manakonakoanga, kare e aroa, no reira, ka tipu keia aia i tona manako, e kua uriia aia ki raro ia ade.",
                "15.": "E kino rikarika tikai kia manako e, ka akaora te Atua i tetai tamaiti no tei bapetizoia aia, e ko tetai, ka mate aia, no te mea, kare aia i bapetizoia.",
                "16.": "Ka mate oki ratou tei akatarevake i te arataa o te Atu, mei teia te tu, e mate tikai ratou me kore ratou e tataraara. I na, te tuatua nei au ma te mataku kore no te mana i orongaia mai kiaku e te Atua, kare oki au e mataku i ta te tangata ka rave, ko te aroa mou, nana e akakore i te mataku.",
                "17.": "Kua ki oki au i te aroa ua, koia te aroa mutu kore, no reira, kua aiteite pouroa te tamariki kiaku nei, no reira, te aroa nei au i te au tamariki ma te aroa mou tikai, e okotai rai o ratou tu, e ka rauka oki te ora.",
                "18.": "Kua kite oki au e, kare te Atua i te Atua pae tai, kare oki te Atua e tuke, e tuke kore ra tona tu, mei muatangana e mutu kore ua atu.",
                "19.": "Kare e rauka i te tamariki varevare kia tataraara, no reira, e mea rikarika rava kia patoiia te aroa maata o te Atua ia ratou, te ora ua ra oki ratou iaia no tona ra aroa ua.",
                "20.": "E ko tei karanga e, e tau te bapetizoanga no te tamariki varevare kua patoi aia i te aroa ua o te Mesia, e kua akakore oki i te tarangaara e te mana o te akaoraanga.",
                "21.": "Aue oki ratou, tei te mate ua ratou, i ade, e te mamae openga kore. Te tuatua nei au ma te maroiroi maata, na te Atua oki i akaue mai iaku. Ka akarongo mai ana, e e akono oki, me kore ra, ka akaapaia kotou kia tae ki te ra akavaanga a te Mesia.",
                "22.": "E i na, te ora ua ra te tamariki varevare i te Mesia ra, e te aronga katoa tei kore i kite i te ture ra, kua tae mai oki te mana o te tarangaara ki runga ia ratou tei kore a ratou ara, no reira, ko tei kore i akaapaia, kare e tau ia ratou te tataraara, e kare oki e puapinga te bapetizoanga no ratou.",
                "23.": "Ina ra, e mea viivii te reira i mua i te aroaro o te Atua, i te akakoreanga i te aroa ua o te Mesia, e te mana o tona ra Vaerua Tapu i te irinaki anga ki te au mea mate ra.",
                "24.": "I na, e taku tamaiti, auraka teia au mea nei, kia tataraara ra te aronga tei akaapaia ratou, e tei taumaaia ki te ture kare i akonoia ra.",
                "25.": "Ko te ua mua a te tataraara, ko te bapetizo ïa, e te bapetizoanga ra, no te akarongo ïa, i te akono i te au akaueanga, e no te akono anga i te au akaueanga, e akakoreiaʼi te au ara.",
                "26.": "E na te akakoreanga o te ara i apai mai i te tu maru, e te akaaka o te ngakau, e no te tu maru e te ngakau akaaka i tae mai ei te Vaerua Tapu, ei akapumaana mai i te aronga e manakonakoanga to ratou, e te aroa mou, te aroa te ka vai maroiroi na roto i te pure, e tae ua atu ki te openga ka noo ei te aronga tapu ki te Atua.",
                "27.": "I na, e taku tamaiti, ka tata akaou atu kia koe, me kore au e aere atu ki te tamaki i te ngati Lamana. I na, ko te parau o teia basileia, me kore ra, te au tangata ngati Niphai, kua riro ïa ei akakore ia ratou, me kore ratou e tataraara.",
                "28.": "E pure no ratou e taku tamaiti, kia tae mai te tataraara kia ratou, ina ra, te mataku nei au ko tei akamutu aea te vaerua i te noo kia ratou, e i roto i teia tuanga o te enua, te kimi nei ratou kia takore te au tikaanga e te mana tei tae mai mei te Atua mai, e te patoi nei ratou i te Vaerua Tapu.",
                "29.": "E no to ratou akarukeanga i teia kite maata e taku tamaiti, ka mate tikai ratou kare e roa atu ana, ei akatupu i te au totou tei tuatuaia e te au peroveta, e ta to ratou Akaora oki.",
                "30.": "Kia orana koe e taku tamaiti e tae ua atu ki te tuatau e tata akaou atu ei au kia koe, me kore ra, kia aravai akaou taua."
            },
            "9": {
                "intro": "Te rua o te episetole a Momoni ki tana tamaiti kia Moronai.",
                "1.": "E taku tamaiti akaperepere e, te tata akaou atu nei au kia koe, kia kite mai oki koe e, te ora nei rai au, ina ra, te tata atu nei au i tetai au mea tumatetenga ra.",
                "2.": "E i na, e tamakianga rikarika ta matou ki te ngati Lamana e kare rai matou i autu ana, kua puta oki a Atianita i te koke, e Lurama, e Emaroni, e kua mate atu tetai au tangata e manganui o matou.",
                "3.": "E teianei e taku tamaiti, te mataku nei au ko te takoreia aea teia iti tangata e te ngati Lamana, kare oki ratou e tataraara, e kua akakoko oki a Satani ia ratou kia riri tetai ki tetai.",
                "4.": "I na, te angaanga pakari nei au i rotopu ia ratou, e me tuatua pakari au i te tuatua a te Atua kia ratou, ka ru ratou e ka riri mai kiaku e me kore au e tuatua pakari, ka marokiakia akaou to ratou ngakau no reira te mataku nei au, ko te akamutu aea te vaerua o te Atua i te noo mai kia ratou.",
                "5.": "No te maata o to ratou riri te akamanako nei au e, kare o ratou mataku i te mate, e kua ngaro ke to ratou aroa tetai ki tetai e kua kaki ratou i te toto ma te angaanga akaoko ra.",
                "6.": "E teianei e taku tamaiti akaperepere, no atu rai to ratou marokiakia, kia angaanga maroiroi rai taua ma te akaea kore, me akamutu taua i te angaanga ka riro taua ki raro i te akaapaanga, no te mea, e angaanga ta taua kia rave ka oraʼi taua i teia oraanga, kia autu ei taua ki rungao i te au enemi o te au tuatua tika ravarai, e kia akangaroi to taua vaerua i te basileia o te Atua.",
                "7.": "E teianei, ka tata au i tetai pae o te mate o teia au tangata, kia tau ki te kite tei rauka mai iaku mei ia Amorona, e i na, e manganui tikai ta te ngati Lamana mou auri ta ratou i apai mei te punanga i Seriza, te tane, te vaine e te tamariki.",
                "8.": "E ko te au tane, e te au metua o taua au vaine ra, e te au tamariki ta ratou i ta, e kua angaiia te au vaine ki te kiko o ta ratou au tane, e te tamariki ki te kiko o to ratou au metua e kare oki e vai, mari ra, e meangiti ua, tei orongaia na ratou.",
                "9.": "E maata rava teia angaanga kikino e raveia nei e te ngati Lamana, kare te reira i aite ki ta to tatou au tangata i Morianetuma. I na, e manganui te au tamaine a te ngati Lamana tei arataki mou auriia e kia oti ia ratou i te rave atu ia ratou i te mea tei tau e te meitaki roa atu i te au mea katoatoa, koia oki to ratou tu tiama e te akaturi kore.",
                "10.": "E kia oti ia ratou i te rave i te reira, kua ta ratou ia ratou na roto i te au tu rikarika tikai, i te tamamae anga i to ratou au kopapa e mate ua atu, e kia oti i reira, kua kai iora i to ratou au kopapa, mei te tu o te manu taae, no te marokiakia o to ratou ngakau e kua rave ratou i te reira, ei akairo no te mataku kore.",
                "11.": "E taku tamaiti akaperepere e, ka akapeea tikai teia tu tangata tei kore rava o ratou marama,",
                "12.": "(E nga mataiti iti ua tei topa ki muri, e aronga marama tikai ratou e te manea.)",
                "13.": "Ina ra, e taku tamaiti, ka akapeea ra te au tangata mei teia te tu, tei mataora ratou i te au mea rikarika maata,",
                "14.": "Ka naea tatou e manako ei e, ka tāpū te Atua i tona rima i te akaapa anga ia tatou?",
                "15.": "I na, te aue ua nei toku ngakau e, aue to teia au tangata, e aere mai i te akavaanga, e te Atua e, e uuna i ta ratou au ara, e te kino, e te au angaanga rikarika mei mua i toou na aroaro.",
                "16.": "Tera tetai, e taku tamaiti, e manganui te au takaua e ta ratou au tamaine, e toe mai ra i Seriza, i tera tuanga o te kai tei kore i apainaia e te ngati Lamana, i na, kua apainaia ïa e te nuku o Zenepi e kua akarukenaia ratou kia kimi i te ngai e rauka mai ei ta ratou kai, e e manganui oki te au vaine ruau tei apikepike e kua mate ua i te pae mataara.",
                "17.": "Kua apikepike oki te au vaeau iaku nei, e ko te nuku o te ngati Lamana ra tei rotopu ïa iaku e Seriza, e ko ratou oki tei oro atu ki te nuku o Aarona, kua mateia ratou i ta ratou angaanga viivii.",
                "18.": "Aue te kino maata o teia au tangata e, kare ua o ratou marikoanga kare oki e aroa, i na, e tangata oki au, e e maroiroi tangata oki toku, e kare oki e rauka akaou iaku kia akanoo i taku au akaueanga.",
                "19.": "Kua ketaketa oki ratou i ta ratou angaanga viivii, e kua riro ratou mei te manu rai, kare e akaoraora, no atu e ruau e e mapu, e rekareka ratou i te au mea ravarai, mari ua ra ko te meitaki, e ko te mamae o ta matou au vaine e ta matou au tamariki i runga i te enua nei, kare e rauka i te vaa kia tuatua, kare oki e tika kia tataia.",
                "20.": "E teianei, e taku tamaiti, kare rava au e noo ua atu ki runga i teia enua i teia tu rikarika. I na, kua kite koe i te tu kino o teia iti tangata, kua kite oki koe e, e marikonga kore ua ratou, e kare oki o ratou aroa, e to ratou kino kua maata atu i to te ngati Lamana.",
                "21.": "I na, e taku tamaiti, kare rava au e akatika ia ratou ki te Atua ko te ta aea aia iaku.",
                "22.": "Ina ra, e taku tamaiti, ka akatika au ia koe ki te Atua, e te irinaki nei au i te Mesia e kia ora koe, e ka pure au ki te Atua kia tiaki i toou oraanga, kia kite i te oki akaou anga mai o teia iti tangata kiaia, me kore ra, to ratou akapou angaia, kua kite au e, ka mate tikai ratou, mari ra, kia tataraara ratou, e kia ariu mai kiaia.",
                "23.": "E me mate ratou ka aite rai ratou mei te ngati Iareta, no te inangaro maata oki o to ratou ngakau i te kimianga i te toto, e te akaokoanga.",
                "24.": "E mei te mea oki e mate ratou, kua kite oki taua e, e manganui taua au taeake orureau, e kua piri atu ki te ngati Lamana, e e manganui atu rai te ka oro atu ki te ngati Lamana, no reira e tata koe i tetai au mea iti ua me ka ora ake koe e ka mate au e kare e kite akaou atu ia koe, ina ra, te inangaro nei au kia kite au ia koe kare e roa atu ana, e akapapaanga tapu oki tei ko nei iaku, e ka inangaro au kia oronga atu i te reira kia koe.",
                "25.": "E taku tamaiti, e mou koe i te akarongo i te Mesia, e auraka te au mea tei tataia e au, e riro ei taitaiaanga noou, ei akateiaa ia koe ki raro i te mate, kia tika ra i te Mesia kia akatu ia koe ki runga, e kia vai te manako o tona tamamaeangaia, e tona mateanga, e te akaarianga i tona kopapa ki to tatou ai metua, e tona aroa ua, e te akakoromakianga roa, e te manakonakoanga i tona kaka, e te oraanga mutu kore, kia vai rai te reira au mea ki roto ia koe e tuatau ua atu.",
                "26.": "Ei ia koe te aroa ua o te Atua Metua, tei noo ki runga i te terono teitei i te rangi, e to tatou Atu ko Iesu Mesia, tei noo ki te rima katau o tona ra mana, e tae ua atu ki te kauraroanga o te au mea ravarai ki raro iaia, e kia koe katoa e tuatau ua atu. Amene."
            },
            "10": {
                "1.": "E teianei, te tata nei au ko Moronai i tetai au mea tei manakoia e au e, ei mea meitaki, te tata nei au i te reira ki toku au taeake ki te ngati Lamana, te anoano nei au kia kite ratou e, kua tere atu i te a anere e rua ngauru mataiti mei te tuatau i orongaia mai ei te akairo no te aereanga mai o te Mesia.",
                "2.": "E kia oti au i te ako atu e te akamaroiroi atu ia kotou, ei reira au e topiri ei i teia au akapapaanga nei.",
                "3.": "I na, te anoano nei au i te akakite atu kia kotou, me tatau ake kotou i teia au mea, me ka tika i te Atua e kia tatau kotou, kia akamaara oki kotou i te aroa takinga meitaki o te Atua, tei vai ki runga i te tamariki a te tangata nei, mei te angaia anga o Adamu, e tae rava mai ki te ra e raukaʼi ia kotou teia nei au mea, e uriuri oki to kotou ngakau i te reira.",
                "4.": "E me rauka ia kotou teia au mea nei, te tuatua atu nei au kia kotou, e pati kotou ki te Atua, te Metua mutu kore, na roto i te ingoa o Iesu Mesia, me kare ainei teia au mea e tika, e me pati kotou ma te ngakau tuatua tika, ma te akakoro tikai, ma te akarongo i te Mesia, ka akakite mai aia i te tika o te reira kia kotou, na roto i te mana o te Vaerua Tapu.",
                "5.": "E na roto i te mana o te Vaerua Tapu, e kite ei kotou i te tika o te au mea ravarai.",
                "6.": "E ko te au mea meitaki ra, e mea tika ïa, e te tuatua mou, no reira, kare rava te mea meitaki e patoi i te Mesia, ina ra, ka akakite e koia ïa.",
                "7.": "Na roto i te mana o te Vaerua Tapu, ka kite ei kotou e, te ora ra aia. No reira, te karanga atu nei au kia kotou, auraka kotou e patoi i te mana o te Atua, te angaanga ra aia ma te mana, kia tau ki te akarongo o te tamariki a te tangata nei, e ka aite oki te raveanga i taua au mea ra i teia ra, apopo, e tuatau ua atu.",
                "8.": "E tuatua akaou atu au kia kotou e aku au taeake, e auraka rava kotou e patoi i te mea e orongaia mai e te Atua, e e manganui oki te reira au mea, no ko mai ra i taua Atua rai. E tuke ke te au mataara e angaangaʼi taua au mea ra, ko te Atua ra tei rave i te au mea katoa ra, e kua orongaia mai ïa na roto i te angaanga a te Vaerua o te Atua ki runga i te tangata, ei puapinga no ratou.",
                "9.": "E i na, kua orongaia kia apii atu i te kite i te pakari ki tetai na roto i te Vaerua o te Atua.",
                "10.": "E ki tetai ra, kia apii i te tuatua o te kite na roto i taua Vaerua rai.",
                "11.": "E ki tetai ra, te akarongo mou, e ta tetai ra, ko te akaoraanga maki ïa, na taua vaerua rai.",
                "12.": "E ta tetai ra, ko te rave ïa i te au angaanga semeio.",
                "13.": "E ta tetai ra, ko te totou ïa no runga i te au mea ravarai.",
                "14.": "E ta tetai ra, ko te kite ïa i te au angela, e te au vaerua tauturu.",
                "15.": "E ta tetai ra, ko te kite ïa i te au reo ke ke.",
                "16.": "E ta tetai ra, ko te akaurianga i te au reo, e te kite i te au reo ke ke.",
                "17.": "No ko mai anake teia au mea i te Vaerua o te Mesia, e kua tae mai te reira ki te au tangata tataki tai, kia tau ki tana i inangaro.",
                "18.": "E te ako atu nei au kia kotou e aku au akaperepere e, kia akamaara kotou e, ko te au mea meitaki no ko mai ïa i te Mesia.",
                "19.": "E ka ako atu rai au ia kotou e aku au akaperepere e, kia akamaara kotou e, okotai rai ona tu inanai, i teia rā, e tuatau ua atu, e ko teia au mea taku e tuatua nei, e mea Vaerua anake ïa, kare rava e ngaro ke, no atu eaa te roa o te tuatau, mari ra, kia tau ki te akarongo kore o te tamariki a te tangata nei.",
                "20.": "No reira, te vai rai te akarongo, me e akarongo tetai, te vai katoa ra te manakonakoanga, me e manakonakoanga tetai, te vai katoa ra te aroa.",
                "21.": "Me kare oou aroa, kare koe e ora i roto i te basileia o te Atua, kare katoa koe e ora i te basileia o te Atua me kare oou akarongo, e kare katoa koe e o me kare oou manakonakoanga.",
                "22.": "Me kare oou manakonakoanga, te noo ra ia kotou i roto i te tumatetenga, e no te ara oki i tae mai ei te tumatetenga.",
                "23.": "Kua tuatua tika te Mesia ki to tatou ai metua. Me e akarongo to kotou, ka rauka ia kotou kia rave i te au mea katoa taku e rave nei.",
                "24.": "E teianei, te tuatua nei au ki te openga o te enua nei, me tae mai ake taua rā ra, e rave keiaʼi te mana e te au mea e orongaia mai e te Atua mei rotopu ia kotou, no to kotou akarongo kore e akaperaiaʼi.",
                "25.": "Aue oki te tamariki a te tangata e, me ko te tumu teia i te akaperaiaʼi, kare rava i reira tetai i rotopu ia kotou i rave ua atu i te meitaki, kare kare rava okotai. Naringa e okotai i rotopu ia kotou i rave i te meitaki, ka angaanga aia ma te mana e te au orongaanga a te Atua.",
                "26.": "Aue oki ratou tei rave mārō i teia au mea e e mate atu, ka mate oki ratou no ta ratou au ara e kare rava e akaoraia i te basileia o te Atua, e te tuatua nei au kia tau ki te tuatua a te Mesia e kare oki au e pikikaa.",
                "27.": "Te ako atu nei au kia akamaara kotou i teia au mea nei, no te mea, te vaitata maira te tuatau, e kite ei kotou e, kare au i pikikaa ana, e ka kite oki kotou iaku i mua i te akavaanga a te Atua ei reira te Atua e tuatua mai ei kia kotou e, Kare ainei au i akakite atu i taku tuatua kia kotou mei tei tataia e teianei tangata mei te tu o tetai, e kapiki mai nei, mei te mate ra, ae, mei tetai rai e tuatua mai, mei roto i te one pueu?",
                "28.": "Te akakite nei au i teia au mea ei akatupu i te au totouanga. E i na, ka mama mai te reira mei roto mai i te vaa o te Atua mutu kore, e ka tupu ua atu rai tana tuatua mei tera uki ki tera uki.",
                "29.": "E na te Atua e akaari kia kotou i te tika o tei tataia e au.",
                "30.": "E ako akaou atu rai au ia kotou kia ariu mai ki te Mesia, ma te mou ki runga i te au orongaanga meitaki, e auraka oki e mou atu i te apinga kino e te viivii.",
                "31.": "E ara, e tu ki runga mei te one pueu e Ierusalema e aao ana i to kakau manea e te au tamaine a Ziona e, e akaketaketa ana i to au titi e akamaata oki i to kotinga e tuatau ua atu kia kore ei kotou e akama akaou e kia tupu ei oki te koreromotu ta te Metua mutu kore i papau kia koe e te ngutuare o Iseraela.",
                "32.": "Koia ïa, e aere mai ki te Mesia e kia apakore kotou ki mua iaia, ma te patoi atu i te au mea tau kore ravarai e me akaruke kotou i te au mea kikino ravarai ma te inangaro atu i te Atua ma toou maroiroi katoa, e toou manako e toou ririnui, e kitea aroaia mai kotou i reira e te Atu i tona aroa, e riro ei kotou ei apa kore i te Mesia ra, e me no te aroa ua o te Atua kua apa kore kotou i te Mesia, e kare e rauka ia kotou i reira kia patoi i te mana o te Atua.",
                "33.": "Tera oki tetai, mei te mea e na te aroa ua o te Atua i akariro ia kotou ei apa kore i roto i te Mesia ra ma te patoi kore i tona mana, ei reira kotou e akatapuiaʼi i te Mesia na roto i te aroa ua o te Atua, e na roto i te akamaringianga i te toto o te Mesia mei tei roto i te koreromotu a te Metua no te akakoreanga o ta kotou au ara kia tapu kotou ma te kore e titautau.",
                "34.": "E teianei, te karanga atu nei au kia kotou ravarai e, kia orana. Kare e roa atu ana kua aere au ki te akangaroianga i te paradaiso o te Atua e tae ua atu ki te kapitianga o toku vaerua e toku kopapa e kia apainaia mai au na roto i te mareva kia aravei ia kotou ki mua i te akavaanga meitaki a Iehova te akava mutu kore no tei ora e tei mate."
            }
        }
    }
}