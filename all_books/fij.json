{
    "1-ne": {
        "meta": {
            "slug": "1-ne",
            "name": "Ai Matai Ni iVola i Nifai",
            "chapterWord": "Wase"
        },
        "chapters": {
            "1": {
                "intro": "Na itukutuku kei Liai kei Seraia na watina, kei iratou na luvena tagane e lewe va; na yacadratou, (tekivu mai vua ka qase duadua) ko Leimani, Lemueli, Semi, kei Nifai. Sa vakaroti Liai na Turaga me lako tani mai na vanua ko Jerusalemi, ni sa parofisaitaka vei ira na nodra ivalavala ca na tamata ka ra segata kina me ra vakamatei koya. E siga tolu na nona lako tiko kei na nona vuvale ki na lekutu. Sa kauti iratou lesu tale na tuakana ko Nifai ki na vanua ko Jerusalemi, me ratou la’ki kauta mai na kedra ivolatukutuku na Jiu. Na itukutuku ni veika rarawa eratou sota kaya. Eratou sa tauri iratou na luvei Isimeli yalewa me watidratou. Era sa lako yani vakamatavuvale ki na lekutu. Na veika rarawa kei na leqa era sota kaya ena lekutu. Na sala era muria. Era sa yacova na wasawasa. Erau sa vorati Nifai na tuakana. Sa vakataqayataki rau, ka sa taya e dua na waqa. Era sa vakatoka na vanua ko ya ko Vanuasautu. Era sa kosova na wasawasa ka yaco ki na vanua yalataki, kei na veika tale e so. Oqo na itukutuku i Nifai; se, au sa vola na itukutuku oqo koi au ko Nifai.",
                "1": "Koi au, ko Nifai; au a sucu mai vei rau na itubutubu yalovinaka, o koya au a vakavulici kina vakatikina ena veika kece a kila ko tamaqu; ka’u sa raica e vuqa na ka rarawa ena noqu bula, ia, sa lomani au vakalevu sara na Turaga ena noqu bula taucoko; io, au sa kila vinaka tu na loloma kei na veika vuni ni Kalou, o koya au sa vola kina e dua na itukutuku ni veika au a cakava ena noqu bula.",
                "2": "Io, au sa vola e dua na itukutuku ena vosa i tamaqu, ka okati kina na ivakavuvuli vaka-Jiu kei na nodra vosa na kai Ijipita.",
                "3": "Ia au kila ni sa itukutuku dina au vola, ka ni’u vola sara ga e ligaqu; ia au sa vola me vaka na noqu kilaka.",
                "4": "Ni sa yaco ena itekivu ni imatai ni yabaki ni lewa i Setekaia, na tui Juta, (sa dau vakaitikotiko voli ga mai Jerusalemi ko Liai na tamaqu, ena nona bula taucoko); ena yabaki ko ya era sa lako yani e vuqa na parofita, ka parofisai vei ira na tamata ni sa dodonu me ra veivutuni, kevaka e sega, ena vakarusai vakaidina na koro levu ko Jerusalemi.",
                "5": "O koya, a sa yaco kina ni sa lako yani, ko Liai na tamaqu, sa masu vua na Turaga, io, ena yalona taucoko, ena vukudra na kai nona.",
                "6": "Ka sa yaco ni sa masu tiko vua na Turaga, sa lako sobu mai e dua na duru bukawaqa ka mai toka ena dua na vatu ka tu e matana; ka sa raica ka rogoca ko koya e vuqa na ka; a sa sakure ka sautaninini vakalevu ena vuku ni veika e a raica ka rogoca.",
                "7": "Ka sa yaco ni sa lesu ki na nona vale mai Jerusalemi; ka sa taubitalaki koya ena nona imocemoce, ni sa luvuci ena Yalo, kei na veika e a raica.",
                "8": "Ia ni sa luvuci tu ena Yalo, sa kau yani ena dua na raivotu, ka sa raica kina ni sa tadola na lomalagi, ka nanuma ni sa raica na Kalou ni dabe tiko ena nona itikotiko vakaturaga, ka sa vakavolivoliti tu mai vei ira na agilosi e sega ni wiliki rawa, ka vaka me ra laga sere ka vakacaucautaka tiko na nodra Kalou.",
                "9": "Ka sa yaco ni sa raica ni siro sobu mai lomalagi e Dua, ka raica na nona iserau ni sa uasivia na iserau ni matanisiga ena sigalevu tutu.",
                "10": "A sa raica talega e lewe tinikarua tale eratou sa muri koya mai, kei na kedratou iserau sa uasivia na veikalokalo ni lomalagi.",
                "11": "Eratou sa siro sobu mai ka lako voli ena delai vuravura; ka sa lako mai o koya ka a liu mai ka mai tu ena matai tamaqu, ka solia vua e dua na ivola, ka vakaroti koya me wilika.",
                "12": "Ka sa yaco ni sa wilika tiko, sa vakasinaiti ena Yalo ni Turaga.",
                "13": "Ka sa wilika, ka kaya: Ena ca, ena ca, ki vei Jerusalemi, ni’u sa raica na nomu veika vakasisila! Io, a sa wilika ko tamaqu e vuqa na ka me baleti Jerusalemi—ni sa dodonu me na vakarusai, kei ira na lewena era sa tiko kina; e lewe vuqa era na mate ena iseleiwau, ka lewe vuqa era na kau vakavesu yani ki Papiloni.",
                "14": "Ka sa yaco ni sa wilika oti na ivola ko tamaqu ka raica e vuqa na ka lelevu ka talei, sa kailavaka e vuqa na ka vua na Turaga; me vaka: A ka levu ka talei na nomuni veicakacaka, oi kemuni na Turaga na Kalou Qaqa! Sa tu mai lomalagi e cake na nomuni itikotiko vakaturaga, kei na nomuni kaukauwa, kei na nomuni vinaka, kei na nomuni loloma cecere sa yacovi ira na lewei vuravura kecega; ia, ni ko ni sa dau yalololoma, ko ni na sega ni laivi ira era sa lako yani vei kemuni me ra rusa!",
                "15": "A sa vakaoqo na nona vosa na tamaqu ena nona vakacaucautaka na nona Kalou; ni a reki vakaidina na yalona, ka sa vakasinaiti na lomana taucoko, ena vuku ni veika e a raica, io, ka a vakaraitaka vua na Turaga.",
                "16": "Ia oqo koi au ko Nifai, au na sega ni vola taucoko na itukutuku a vola ko tamaqu, ni a vola ko koya e vuqa na ka e a raica ena raivotu kei na tadra; ka a vola talega na veika e vuqa e a parofisaitaka ka vosataka vei ira na luvena, ka’u na sega ni vola taucoko na kena itukutuku.",
                "17": "Ia au na vola ga na itukutuku ni veika au sa cakava ena noqu gauna. Raica, au sa vola e dua na ivakalekaleka ni itukutuku i tamaqu, ena peleti ka’u a bulia sara ga e ligaqu; ia, ni’u sa vakalekalekataka oti na itukutuku i tamaqu au na qai vola na itukutuku ni noqu bula.",
                "18": "Ia, au gadreva mo ni kila, ni sa vakaraitaka oti na Turaga e vuqa na ka talei vei Liai na tamaqu, io, me baleta na vakarusai nei Jerusalemi, raica sa lako yani ko koya ena kedra maliwa na tamata, ka tekivu me parofisai ka tukuna vei ira me baleta na veika e a raica ka rogoca.",
                "19": "Ka sa yaco ni ra a vakalialiai koya na Jiu ena vuku ni veika e a vakadinadinataka me baleti ira; ni a vakadinadinataka vakaidina ko koya na nodra caka ca kei na nodra itovo vakasisila; ka a vakadinadinataka ni veika e a raica ka rogoca, kei na veika talega e a wilika ena ivola, sa vakatakila vakamatata sara na nona lako mai e dua na Mesaia, kei na vueti ni vuravura.",
                "20": "Ia ni ra sa rogoca na veika oqo ko ira na Jiu, era sa cudruvi koya; io, me vaka vei ira na parofita ena gauna makawa ka ra a vakasava tani, vakaviriki ira ena vatu, ka vakamatei ira; ka ra a segata talega me ra kauta tani na nona bula. Ia raica, koi au, ko Nifai, au na vakaraitaka vei kemuni ni sa yalololoma dina na Turaga vei ira kecega sa digitaka ko Koya, ena vuku ni nodra vakabauta, me vakayacora me ra qaqa ka rawata kina na kaukauwa ni veisereki."
            },
            "2": {
                "1": "Raica, a sa yaco ni sa vosa vei tamaqu na Turaga, io, ena tadra, ka kaya vua: Ko sa kalougata Liai, ena vuku ni veika ko sa vakayacora; kei na vuku ni nomu a yalodina ka tukuna vei ira na tamata oqo na veika au a vakarota vei iko, raica, era sa segata me ra kauta tani na nomu bula.",
                "2": "Ka sa yaco ni sa vakaroti tamaqu na Turaga, io ena tadra, ni sa dodonu me kauta na nona matavuvale ka lako yani ki na lekutu.",
                "3": "Ka sa yaco ni sa talairawarawa ko koya ki na vosa ni Turaga, ka sa vakayacora me vaka sa vakarota vua na Turaga.",
                "4": "Ka sa yaco ni sa lako yani ki na lekutu ko koya. Ka sa biuta tu mai na nona vale, kei na vanua sa nona ivotavota vakawa, kei na nona koula, kei na nona siliva, kei na nona veiyau talei, ka sa sega ni kauta e dua na ka, ka vakavo ga na nona matavuvale, kei na kakana, kei na vale laca, ka lako yani ki na lekutu.",
                "5": "Ka sa lako sobu mai ki na iyalayala volekata na matasawa ni Wasa Damudamu; a sa lako ena lekutu ena iyalayala ni vanua sa voleka cake ki na Wasa Damudamu; ka sa lako voli ena lekutu kei na nona matavuvale, ka lewena ko Seraia, na tinaqu, kei iratou na tuakaqu, ko Leimani, Lemueli, kei Semi.",
                "6": "Ka sa yaco ni sa oti e siga tolu na nona lako tiko ena lekutu, sa birika na nona vale laca ena dua na buca ena bati ni dua na uciwai.",
                "7": "Ka sa yaco ni sa tara e dua na icabocabo ni soro vatu, ka cabora kina e dua na ivakacacabo vua na Turaga, ka vakavinavinaka vua na Turaga na neitou Kalou.",
                "8": "Ka sa yaco ni sa vakatoka na uciwai ko ya, ko Leimani, ka sa drodro yani ki na Wasa Damudamu; a sa koto na buca ena iyalayala ka volekata na gusu ni uciwai.",
                "9": "Ia ni sa raica ko tamaqu ni drodro tiko yani na uciwai ki na ivurevure ni Wasa Damudamu, sa qai vosa vei Leimani, ka kaya: Mo vaka mada ga na uciwai oqo, mo drodro tiko ga yani ki na ivurevure ni ivalavala dodonu kecega!",
                "10": "Ka sa vosa talega vei Lemueli: Mo vaka mada ga na buca oqo, mo dei ka tudei sara, ka sega ni yavalati rawa ena nomu muria na ivakaro ni Turaga!",
                "11": "Ia na veika oqo sa vosataka ko koya ena vuku ni nodrau domodomoqa ko Leimani kei Lemueli; raica e rau sa dau vosa kudrukudrutaki tamadrau ena vuqa na ka, ni sa tamata daurairai ko koya, ka sa kauti iratou tani mai na vanua ko Jerusalemi, me ratou biuta kina na vanua sa nodratou ivotavota vakawa, kei na nodratou koula, kei na nodratou siliva, kei na nodratou veiyau talei, me mai mate ena lekutu. Ia na veika oqo e rau sa kaya ni sa kitaka baleta na nanuma sesewa ni lomana.",
                "12": "E rau sa vosa kudrukudrutaki tamadrau vakaoqo ko Leimani kei Lemueli, me vaka ni rau qase. Erau sa vosa kudrukudru baleta ni rau sa sega ni kila na nona cakacaka na Kalou ko ya ka a buli rau.",
                "13": "Erau a sega talega ni vakabauta ni rawa me vakarusai ko Jerusalemi, na koro levu ko ya, me vaka na nodra vosa na parofita. Erau sa vakataki ira na Jiu era tiko mai Jerusalemi, ka ra a segata me ra kauta tani na bula nei tamaqu.",
                "14": "Ka sa yaco ni sa vosa vei rau ko tamaqu ena buca ko Lemueli, ena kaukauwa, ni sa vakasinaiti tu ena Yalo, me yacova ni rau sa sautaninini e matana. Ka sa vakurabuitaki rau kina, ka rau sa rere ni vosa saqati koya tale; o koya, erau sa vakayacora ga me vaka e a vakarota vei rau.",
                "15": "A sa vakaitikotiko ena dua na vale laca ko tamaqu.",
                "16": "Ka sa yaco, ni koi au, ko Nifai, au sa rui gone sara, ia au tubu levu, ka’u sa dau gadreva vakalevu sara me’u kila na veika vuni ni Kalou, o koya, au sa tagi kina vua na Turaga; ka raica sa sikovi au mai ko koya, ka vakamalumalumutaka na lomaqu, ka’u sa vakabauta kina na vosa kecega a vosataka ko tamaqu; o koya, au sa sega kina ni vorati koya me vakataki rau na tuakaqu.",
                "17": "Ka’u sa vosa vei Semi, ka tukuna vua na veika sa vakaraitaka vei au na Turaga ena nona Yalo Tabu. Ka sa yaco ni sa vakabauta na noqu vosa ko koya.",
                "18": "Ia, raica, erau sa sega ni via rogoca na noqu vosa ko Leimani kei Lemueli; ka’u sa rarawa ena vuku ni kaukauwa ni lomadrau, ka’u sa tagi kina vua na Turaga ena vukudrau.",
                "19": "Ka sa yaco ni sa vosa vei au na Turaga, ka kaya: Ko sa kalougata ko iko, Nifai, ena vuku ni nomu vakabauta, ni ko sa vakasaqarai au matua sara, ena yalo lokumi.",
                "20": "Ia kevaka ko na muria na noqu ivakaro, ko na kalougata, ka tuberi ki na dua na vanua yalataki; io, e dua na vanua ka’u sa vakarautaka tu vei iko; io, e dua na vanua sa uasivi cake mai vei ira na veivanua kecega.",
                "21": "Ia kevaka erau na vorati iko na tuakamu, erau na muduki tani mai na nona iserau na Turaga.",
                "22": "Ia kevaka ko na muria na noqu ivakaro, ko na vakayacori mo iliuliu ka ivakavuvuli vei iratou na tuakamu.",
                "23": "Ia ena siga erau na vorati au kina, au na cudruvi rau ena dua na cudru ca sara, ka rau na sega ni rawai ira na nomu kawa ka vakavo ga kevaka era sa vorati au talega.",
                "24": "Ia kevaka era sa vorati au, era na qai vu ni veivakararawataki tiko ki vei ira na nomu kawa, me vakayavalati ira ena sala me ra nanuma tiko kina."
            },
            "3": {
                "1": "Ka sa yaco, koi au ko Nifai, niu sa lesu mai ena veivosaki kei na Turaga, ki na vale laca i tamaqu.",
                "2": "Ka sa yaco ni sa vosa vei au ko koya ka vaka: Raica au sa tadra e dua na tadra, ka sa vakarota kina vei au na Turaga mo dou lesu tale ki Jerusalemi, ko iko kei iratou na tuakamu.",
                "3": "Raica sa tiko vei Lepani na kedra ivolatukutuku na Jiu kei na nodra itukutuku ni kawa na noqu qase ka ceuti tu ena peleti parasa.",
                "4": "O koya sa vakaroti au kina na Turaga, mo lako ko iko kei iratou na tuakamu ki na vale i Lepani ka vakasaqara na ivolatukutuku ka kauta mai ki ke ena lekutu.",
                "5": "Ia oqo, raica erau sa vosa kudrukudru na tuakamu, ka kaya ni sa rui dredre na ka au gadreva vei rau; ia raica au sa sega ni gadreva vei rau na ka oqo, ia sa ivakaro ga ni Turaga.",
                "6": "O koya mo lako kina, na luvequ, ka na qai totaki iko na Turaga, ni ko sa sega ni vosa kudrukudru.",
                "7": "Ka sa yaco ni’u sa kaya vei tamaqu, koi au, ko Nifai: Au na lako ka kitaka na ka sa vakarota na Turaga, ni’u kila ni sega ni dau soli ivakaro na Turaga vei ira na luve ni tamata vakavo kevaka e sa vakarautaka rawa mada na sala me ra rawata kina na ka sa vakarota vei ira ko koya.",
                "8": "Ka sa yaco ni sa rogoca ko tamaqu na vosa oqo sa vuabale na nona marau, ni sa kila ko koya sa vakalougatataki au na Turaga.",
                "9": "Ia koi au, ko Nifai, kei iratou na tuakaqu, keitou sa qai gole yani ki na lekutu, ka kauta na neitou vale laca, me keitou lako cake ki na vanua ko Jerusalemi.",
                "10": "Ka sa yaco ni keitou sa yaco ki na vanua ko Jerusalemi, au sa qai bose vata kei iratou na tuakaqu.",
                "11": "Keitou sa vakawirimadigi—se ko cei vei keitou me lako ki na vale i Lepani. Ka sa yaco ni sa dusi Leimani na madigi; ka sa lako ko Leimani ki na vale i Lepani ka rau sa veivosaki kaya ni sa dabe ko koya ena nona vale.",
                "12": "A sa kerea vei Lepani na itukutuku ka ceuti tu ena peleti parasa, ka tu kina na itukutuku ni kawa i tamaqu.",
                "13": "Ka raica, a sa yaco ni sa cudru ko Lepani ka biliraki koya tani mai matana; ka sa sega ni via solia vua na ivolatukutuku. A sa kaya vua ko koya: Raica ko iko na tamata butabutako, ka’u na vakamatei iko.",
                "14": "Ia sa dro tani mai vua ko Leimani ka mai tukuna vei keitou na veika sa kitaka vua ko Lepani. Keitou sa rarawa vakalevu kina, ka ratou sa vakarau me lesu tale na tuakaqu vei tamaqu ki na lekutu.",
                "15": "Ia raica au sa kaya vei iratou: Me vaka sa bula na Turaga, ka datou sa bula talega, edatou na sega ni lesu vei tamadatou ki na lekutu me yacova ni datou sa rawata na ka sa vakarota vei kedatou na Turaga.",
                "16": "Ia me datou yalodina kina ni muria na ivakaro ni Turaga; o koya me datou lako kina ki na vanua sa nona isolisoli vakawa na tamadatou, ni sa biuta tu mai kina ko koya na koula kei na siliva, kei na veimataqali iyau kecega. Ia, na veika kece oqo sa kitaka ko koya ena vuku ni ivakaro ni Turaga.",
                "17": "Ni sa kila ko koya ni na vakarusai ko Jerusalemi ena vuku ni nodra caka ca na tamata.",
                "18": "Raica e ra sa cata na nodra vosa na parofita. Ia kevaka me a tiko ga ena vanua ko tamaqu ni sa vakaroti oti vua me dro tani mai kina, raica, ena mate talega ko koya. A sa dodonu kina me dro tani mai na vanua oqo.",
                "19": "Ka raica, sa lewa yalomatua ni Kalou me datou mai kauta na ivolatukutuku oqo, me datou maroroya kina na nodra vosa na noda qase vei ira na luveda.",
                "20": "Ia me datou maroroya talega kina vei ira na vei vosa kece era a vosataka na parofita yalosavasava, ka a soli vei ira ena Yalo kei na kaukauwa ni Kalou, mai na ivakatekivu kei vuravura me yacova mai na gauna oqo.",
                "21": "Ka sa yaco ni’u sa vakamasuti iratou vakaoqo na tuakaqu me ratou yalodina kina ni muria na veivakaro ni Kalou.",
                "22": "Ka sa yaco ni keitou sa qai lako sobu ki na vanua sa neitou ivotavota vakawa ka kumuna vata na neitou koula, kei na neitou siliva, kei na neitou iyau talei.",
                "23": "Ia ni keitou sa kumuna vata oti na veika oqo, keitou sa qai lesu cake tale ki na vale i Lepani.",
                "24": "Ka sa yaco ni keitou sa qai lako yani vei Lepani, ka kerea vua me solia vei keitou na itukutuku ka ceuti tu ena peleti parasa, keitou na qai solia vua na neitou koula, kei na neitou siliva, kei na neitou iyau talei kecega.",
                "25": "Ka sa yaco ni sa raica ko Lepani na neitou iyau, ni sa levu sara, sa domona sara, ka qai biliraki keitou ki tautuba, ka talai ira na nona tamata me ra vakamatei keitou me taura kina na neitou iyau.",
                "26": "Ka sa yaco ni keitou sa drotaki ira na tamata i Lepani, ka vakasaurarataki me keitou biuta tu yani na neitou iyau; ka sa taura sara ko Lepani.",
                "27": "Ka sa yaco ni keitou sa dro ki na lekutu, ka’ra a sega ni toboki keitou na tamata i Lepani, ka keitou sa vunitaki keitou ena loma ni qara vatu.",
                "28": "Ka sa yaco ni sa cudruvaki au kei tamaqu talega ko Leimani; ka vakakina ko Lemueli, ni sa vakarorogo ko koya ki na vosa i Leimani. Erau sa vosa vakaukauwa sara ko Leimani kei Lemueli vei keirau na tacidrau, ka mokuti keirau sara ena ititoko.",
                "29": "Ka sa yaco ni rau sa mokuti keirau tiko ena ititoko, raica, sa lako mai e dua na agilosi ni Turaga ka mai tu e matadrau, a sa vosa vei rau ka kaya: A cava drau sa mokuta kina na tacimudrau ena ititoko? Drau sa sega beka ni kila ni sa digitaki koya na Turaga me nomudou iliuliu, ia oqo ena vuku ni nomudrau caka cala? Raica mo dou na lako cake tale ki Jerusalemi, ka na soli Lepani ki na ligamudou na Turaga.",
                "30": "Ia, ni sa vosa oti vei keitou na agilosi, sa qai lako yani.",
                "31": "Ia ni sa yali yani na agilosi, erau sa tekivu vosa kudrukudru tale ko Leimani kei Lemueli ka rau kaya: E rawa vakaevei vua na Turaga me soli Lepani ki na ligadatou? Raica, sa tamata qaqa ko koya, ka rawa me lewai ira e le limasagavulu, io, sa rawa mada ga me vakamatea e le limasagavulu; a cava me dredre kina ni vakamatei kedatou?"
            },
            "4": {
                "1": "Ka sa yaco ni’u sa vosa vei iratou na tuakaqu ka kaya: Me datou lako cake tale mada ki Jerusalemi ka me datou yalodina mada ni muria na ivakaro ni Turaga; raica sa kaukauwa cake ko koya vei ira na kai vuravura kecega, ka qai cava me sega ni kaukauwa cake kina vei Lepani kei ira na nona lewe limasagavulu, se na nona lewe udolu vakatini?",
                "2": "O koya me datou lako cake kina; me datou kaukauwa vakataki Mosese; ni a vosa vakaidina ki na wai e vuqa ni Wasa Damudamu a ra sa tawase vaka ka vaka, era sa lako yani ena vanua mamaca na noda qase, mai na tiko vakavesu, ka’ra a muri ira yani na mataivalu i Fero ka ra luvu kina ena wai e vuqa ni Wasa Damudamu.",
                "3": "Ia raica drau sa kila ni sa dina na ka oqo; ka drau sa kila talega ni a vosa vei kemudrau e dua na agilosi; sa rawa vakacava kina mo drau vakatitiqa? Me datou lako cake mada; sa rawa ni sereki kedatou na Turaga me vaka vei ira na noda qase, ka me vakarusai Lepani me vakataki ira na kai Ijipita.",
                "4": "Ia oqo ni’u sa vosataka oti na vei vosa oqo, erau se cudru ka vosa kudrukudru tiko ga; ia erau a muri au tiko ga me yacova ni keitou sa yaco ki na taudaku ni bai kei Jerusalemi.",
                "5": "A sa bogi na vanua; au sa kaya me ratou vuni ena daku ni bai. Ia ni ratou sa vunitaki iratou toka, koi au, ko Nifai, au sa curu lo ki loma ni koro ka lako yani ki na vale i Lepani.",
                "6": "A sa liutaki au tiko na Yalo, ka’u a sega ni kila rawa tiko yani na ka me’u na cakava.",
                "7": "Ia, au sa lako ga yani; ia ni’u sa volekata na vale i Lepani au sa raica e dua na tamata, ni sa davo tu ena dela ni qele e mataqu, ni sa mateni ena waini.",
                "8": "Ia, ni’u sa yaco yani vua au sa qai kila ni sa i Lepani.",
                "9": "Au sa raica na nona iseleiwau, ka’u ucuna tani mai na kena taga; ka sa koula dina na diana, ka sa talei sara ka maqosa na kena icakacaka, ka’u a raica ni sa sitila talei dina sara na yamena.",
                "10": "Ka sa yaco ni sa vakauqeti au vakaukauwa na Yalo me’u vakamatei Lepani; ia au sa kaya e lomaqu: A se sega mada vakadua ni’u vakadavea na dra ni tamata. Au a vakasuka mai ka sega ni via vakamatei koya.",
                "11": "A sa kaya tale vei au na Yalo: Raica, sa soli koya na Turaga ki na ligamu. Io, ka’u sa kila talega ni a via vakamatei au ko koya; io, ka a sega ni via vakarorogo ki na ivakaro ni Turaga; ka sa kovea talega na neitou iyau.",
                "12": "Ka sa yaco ni sa kaya tale vei au na Yalo: Vakamatei koya, ni sa soli koya na Turaga ki ligamu;",
                "13": "Raica sa vakamatei ira na dau caka ca na Turaga me vakayacora kina na nona inaki dodonu. Sa vinaka cake me mate e dua na tamata ka me kakua ni ra malumalumu sobu ka mate ena tawavakabauta, e dua na matatamata.",
                "14": "Ia oqo, ni’u sa rogoca na vosa oqo, koi au ko Nifai, au sa qai nanuma na vosa ni Turaga ka a vosataka vei au mai na lekutu, ka vaka: Kevaka era na muria na noqu ivakaro ko ira na nomu kawa, era na tiko sautu ena vanua yalataki.",
                "15": "Io, au a nanuma talega ni ra na sega ni rawa ni muria na ivakaro ni Turaga me vaka na lawa i Mosese, ka vakavo ga ke sa tu vei ira na lawa.",
                "16": "Ka’u sa kila talega ni sa ceuti tu na lawa ena peleti parasa.",
                "17": "Au a kila talega ni sa soli Lepani ki na ligaqu na Turaga ena inaki oqo—me’u rawata kina na ivolatukutuku, me vaka na nona ivakaro.",
                "18": "O koya au sa talairawarawa ki na domo ni Yalo, ka’u sa taura na drau ni ului Lepani ka tamusuka tani na uluna ena nona iseleiwau.",
                "19": "Ia ni’u sa tamusuka tani oti na uluna ena nona iseleiwau, au sa qai luvata na isulu i Lepani ka tokara, io, na vei tikina lalai kece sara; ka’u a vauca e toloqu na nona iyaragi.",
                "20": "Ni’u sa kitaka oti oqo, au sa lako yani ki na vale ni iyau i Lepani. Ia ni’u sa lako tiko yani ki na vale ni iyau i Lepani, raica, au sa raica na tamata i Lepani ka tiko vua na ki ni vale ni iyau. Ka’u sa qai vakaroti koya ena domoi Lepani me keirau lako vata ki na vale ni iyau.",
                "21": "Ka sa nanuma ko koya ni sai au ko Lepani, na nona turaga, ni a raica na isulu kei na iseleiwau sa vauci e toloqu.",
                "22": "Ka sa vosa vei au me baleti ira na nodra qase ni yavusa na Jiu, ni kila tiko ko koya ni a tiko ena kedra maliwa ena bogi ko ya ko Lepani na nona turaga.",
                "23": "Au sa qai vosa vua me vaka ga e vosa tiko ko Lepani.",
                "24": "Au sa kaya talega vua, ni’u mai kauta na veika sa ceuti tu ena peleti parasa, vei iratou na tuakaqu, ka ratou tiko mai na daku ni bai.",
                "25": "Au a vakaroti koya talega me muri au.",
                "26": "Ka sa nanuma ko koya, ni’u sa cavuti ira tiko na veitacini ena lotu; ka ni sai au dina ga ko Lepani, ko koya au a vakamatea, ka sa muri au kina.",
                "27": "Ka sa vosa vakavuqa vei au me baleti ira na nodra qase ni yavusa na Jiu, ni’u sa lako tiko ki vei iratou na tuakaqu ka ratou tiko mai na daku ni bai.",
                "28": "Ka sa yaco ni sa raici au ko Leimani, sa rere vakalevu ko koya, kei Lemueli kei Semi talega. Eratou sa dro tani mai mataqu; ni ratou sa nanuma ni sai Lepani, ka sa vakamatei au ka sa lako mai me kauta tani talega na nodratou bula.",
                "29": "Ka sa yaco ni’u a qai kaci yani vei iratou ka ratou a rogoci au; eratou sa mudu kina ni dro tani tiko mai vei au.",
                "30": "Ka sa yaco ni sa raici iratou na tuakaqu ko koya na tamata i Lepani, sa tekivu me sautaninini, ka vakarau me dro tani mai vei au ka lesu ki na koro ko Jerusalemi.",
                "31": "Ia oqo, koi au, ko Nifai, me vaka ni’u sa tamata tubu levu, ka sa vakaukauwataki au talega vakalevu na Turaga, au sa toboka kina na tamata i Lepani, ka vesuka me kakua kina ni dro.",
                "32": "Ka sa yaco ni’u sa veivosaki kei koya, ni kevaka me muria na noqu vosa, me vaka sa bula na Turaga, ka me vaka ni’u sa bula koi au, kevaka sa na muria na neitou vosa, keitou na vakabulai koya.",
                "33": "Ka’u sa vosa vua, ena dua na bubului, ni sega ni dodonu me rere; ni na tamata galala vakataki keitou kevaka ena lako sobu vata kei keitou ki na lekutu.",
                "34": "Ka’u sa vosa talega vua, ka kaya: Sa vakaroti keitou vakaidina na Turaga me keitou kitaka na ka oqo; ia sa sega li ni kilikili me keitou gumatua ni muria na ivakaro ni Turaga? O koya gona, kevaka ko na lako vata kei keitou ki vei tamaqu ki na lekutu, ena dua na nomu tikina vata kei keitou.",
                "35": "Ka sa yaco ni sa qai dei na yaloi Soramu ena vuku ni vosa au a vosataka. Na yaca ni tamata oqo ko Soramu; ka sa yalataka ni na lako sobu vei tamai keitou ki na lekutu. Io, sa bubuluitaka talega vei keitou ni na tiko ga kei keitou mai na siga ko ya ka lako yani.",
                "36": "Keitou sa gadreva sara me tiko vata ga kei keitou ko koya ena vuku ni ka oqo, mera kakua kina ni kila na Jiu na neitou sa dro ki na lekutu, de ra na cici muri mai ka vakarusai keitou.",
                "37": "Ka sa yaco ni sa bubului oti vei keitou ko Soramu, sa qai oti na neitou ririkotaki koya.",
                "38": "Ka sa yaco ni keitou sa qai kauta na peleti parasa kei na tamata i Lepani, ka biubiu ki na lekutu; ka lako ki na vale laca i tamai keitou."
            },
            "5": {
                "1": "Ka sa yaco ni keitou sa tadu yani ki na lekutu vei tamai keitou, raica, sa vakasinaiti ena marau ko koya, ka sa marau talega vakalevu ko Seraia na tinaqu, ka ni a rarawa vakaidina ko koya ena vukui keitou.",
                "2": "Ka ni a nanuma ko koya ni keitou sa mate ena lekutu; ka a vosakudrukudrutaki tamaqu talega, ka tukuna vua ni tamata daurairai; ka kaya: Raica ko sa kauti kedatou tani mai na vanua sa nodatou ivotavota vakawa, eratou sa yali na luvequ, ka datou sa mate ga ena lekutu.",
                "3": "A sa vakaoqo na itovo ni vosa e vosakudrukudrutaki tamaqu kina ko tinaqu.",
                "4": "Ka sa yaco ni sa vosa vua ko tamaqu, ka kaya: Au kila ni’u sa tamata daurairai; ka ni kevaka au a sega ni raica na veika va Kalou ena raivotu ke’u a sega ni kila na vinaka ni Kalou, ia ke’u a tiko voli ga mai Jerusalemi, ka mate vata kei ira na wekaqu.",
                "5": "Ia raica, au sa rawata e dua na vanua yalataki, o koya au sa reki kina; io, ka’u sa kila ni na vakabulai iratou na luvequ mai na ligai Lepani na Turaga, ka kauti iratou tale mai vei kedaru ki na lekutu.",
                "6": "A sa vakaoqo na itovo ni vosa ka a vakacegui Seraia kina na tinaqu, ko Liai na tamaqu, ena vukui keitou, ena neitou a lako tiko ena lekutu ki na vanua ko Jerusalemi, me keitou la’ki kauta mai na kedra ivolatukutuku na Jiu.",
                "7": "Ia ni keitou sa lesu ki na vale laca i tamaqu, raica sa vuabale na nodrau marau ka sa yalo vakacegu ko tinaqu.",
                "8": "A sa vosa ko koya, ka kaya: Ia oqo au sa qai kila vakaidina ni a vakaroti watiqu na Turaga me dro ki na lekutu; io, au sa kila talega vakaidina ni a taqomaki iratou na luvequ na Turaga, ka vakabulai iratou mai na liga i Lepani, ka solia vei iratou na kaukauwa me ratou rawata kina na ka a vakarota vei iratou na Turaga. A sa vaka oqo na itovo ni nona vosa.",
                "9": "Ka sa yaco ni ratou sa marau vakalevu sara, ka ia na vakacabo isoro kei na isoro kama vua na Turaga; ka rau vakavinavinaka vua na Kalou ni Isireli.",
                "10": "Ia ni rau sa vakavinavinaka oti vua na Kalou ni Isireli, sa qai taura ko Liai, na tamaqu, na itukutuku ka ceuti tu ena peleti parasa, ka vakadikeva me tekivu mai na kena itekivu.",
                "11": "A sa raica ni tu kina na ivola e lima i Mosese, ka volai tu kina na itukutuku ni kena buli na vuravura, kei rau talega ko Atama kei Ivi, ka sai rau na noda itubutubu taumada;",
                "12": "Kei na dua na kedra itukutuku na Jiu mai na ivakatekivu, ka yaco sara ki na itekivu ni gauna ni lewa i Setekaia, na tui Juta;",
                "13": "Kei na nodra vei parofisai talega na vei parofita yalosavasava, mai na ivakatekivu, me yaco sara ki na itekivu ni gauna ni lewa i Setekaia; kei na vuqa talega na parofisai ka a cavuta ko Jeremaia.",
                "14": "Ka sa yaco ni sa kunea talega ena peleti parasa, ko Liai na tamaqu, na nodra itukutuku ni kawa na nona qase; ka sa kila kina ni sa kawa i Josefa ko koya; io, ko Josefa na luvei Jekope, ka a volitaki ki Ijipita, ka a maroroi mai na liga ni Turaga, me na maroroi Jekope, na tamana, kei ira kece na nona lewe ni vale me ra kua ni rusa ena dausiga.",
                "15": "Era a tuberi tani talega mai na veivakabobulataki mai na vanua ko Ijipita, mai vua na Kalou vata ga ka a maroroi ira voli mai.",
                "16": "Sa vakaoqo na nona a kunea ko Liai na tamaqu, na nodra itukutuku ni kawa na nona qase. A sa kawa talega i Josefa ko Lepani, ka a maroroya tiko mai kina, o koya kei ira na nona qase, na ivolatukutuku.",
                "17": "Ia oqo ni sa raica na veika kece oqo ko tamaqu, sa vakasinaiti ena Yalo, ka sa tekivu parofisai me baleti ira na nona kawa—",
                "18": "Ni na kau yani na peleti parasa oqo ki na veimatanitu, veimataqali, duivosavosa, kei ira na tamata era sa nona kawa.",
                "19": "O koya, sa kaya kina ni na sega ni rusa na peleti parasa oqo; ka na sega talega ni vakabuwawataki ena balavu ni gauna. Ka sa parofisaitaka e vuqa na ka me baleti ira na nona kawa.",
                "20": "Ka sa yaco, ni keirau sa muria tiko mai kei tamaqu na veivakaro sa vakarota vei keirau na Turaga, me yacova mai oqo.",
                "21": "Ka keirau sa rawata mai na ivolatukutuku ka a vakarota vei keirau na Turaga, ka vakawilika ka kunea ni sa talei sara; io, ka sa yaga vakalevu sara vei keimami, ka sa na rawa kina ni keimami maroroya na veivakaro ni Turaga vei ira na luvei keimami.",
                "22": "O koya, a sa lewa yalomatua ni Turaga, me keimami kauta vata tiko kei keimami, ena neimami ilakolako ena lekutu ki na vanua yalataki."
            },
            "6": {
                "1": "Ia oqo, koi au, ko Nifai, au na sega ni solia na itukutuku ni kawa i tamaqu ena iwase ni noqu itukutuku oqo; ka’u na sega vakadua ni vola ena peleti au volavola tiko kina oqo; ka ni sa tu ena itukutuku ka a maroroya tu mai ko tamaqu; o koya, au sa sega ni vola kina ena ivola oqo.",
                "2": "Ni sa rauta ga me’u tukuna ni keimami sa kawa i Josefa.",
                "3": "Ka sa sega kina ni dua na ka vei au me’u solia taucoko na itukutuku kece ni veika e baleti tamaqu, ni ra sa sega ni rawa ni na volai ena peleti oqo, ni’u sa gadreva me galala e dua na tikina me’u vola kina na veika ni Kalou.",
                "4": "Ni sa inaki taucoko ni lomaqu me’u vakamasuti ira na tamata me ra lako mai vua na Kalou i Eparaama, kei na Kalou i Aisake, kei na Kalou i Jekope, me ra vakabulai.",
                "5": "O koya, au sa sega kina ni vola na veika me lomavinaka kina ko vuravura, ia na veika ga me lomavinaka kina na Kalou kei ira era sa sega ni vakavuravura.",
                "6": "O koya, au na solia kina na ivakaro vei ira na noqu kawa, me ra kakua ni vakalewena na vei peleti oqo ena veika sa sega na kena yaga vei ira na luve ni tamata."
            },
            "7": {
                "1": "Ia oqo au sa gadreva mo ni kila, ni sa tinia na nona parofisai voli ko Liai na tamaqu, me baleti ira na nona kawa, a sa yaco ni a vosa tale vei koya na Turaga, ka kaya ni na sega ni kilikili vei koya, ko Liai, me kauta taudua ga na nona matavuvale ki na lekutu; ka me ratou taura eso na goneyalewa me watidratou o iratou na luvena tagane, me ratou vakatubu kawa kina ki vua na Turaga ena vanua yalataki.",
                "2": "Ka sa yaco ni sa vakaroti koya na Turaga, me keitou lesu tale ki na vanua ko Jerusalemi, koi au, ko Nifai, kei iratou na tuakaqu, ka kauti Isimeli sobu mai kei na nona matavuvale ki na lekutu.",
                "3": "Ka sa yaco, ni keitou sa lako tale yani ki na lekutu koi au, ko Nifai, kei iratou na tuakaqu, me lako cake vaka ki Jerusalemi.",
                "4": "Ka sa yaco ni keitou sa lako cake sara ki na vale i Isimeli, ka keitou sa kune loloma vei Isimeli, ka keitou a vosataka kina vua na vosa ni Turaga.",
                "5": "Ka sa yaco ni sa vakamalumalumutaka na Turaga na lomai Isimeli, kei iratou talega na lewe ni nona vale, ka ratou sa cavutu kina me lako vata sobu kei keitou ki na lekutu ki na vale laca i tamai keitou.",
                "6": "Ka sa yaco ni keitou sa lako tiko ena lekutu, raica eratou sa vorati keitou ko Leimani kei Lemueli, kei na rua na luvei Isimeli yalewa, kei na rua na luvei Isimeli tagane kei na nodrau matavuvale; io, eratou sa vorati au, koi au ko Nifai kei Semi, kei Isimeli na tamadratou, kei na watina kei na lewe tolu tale na luvena yalewa.",
                "7": "Ka sa yaco ena nodratou vakaduiduile, eratou sa gadreva me ratou lesu tale ki na vanua ko Jerusalemi.",
                "8": "Ia oqo, koi au, ko Nifai, ena noqu sa rui rarawataka na kaukauwa ni lomadrau, o koya au sa vosa kina vei rau, ka kaya, io, ki vei Leimani kei Lemueli ka vaka: Raica ko drau sa tuakaqu, sa rawa vakacava me sa rui kaukauwa tiko na lomamudrau, ka rui mataboko ena nomudrau vakasama, sa gadrevi kina vei au, na tacimudrau, me’u mai vosa vei kemudrau, io, ka me’u mai ivakaraitaki tiko vei kemudrau?",
                "9": "Sa rawa vakacava mo drau sega tikoga ni vakarorogo ki na vosa ni Turaga?",
                "10": "Sa rawa vakacava mo drau sa guilecava ni drau a raica e dua na agilosi ni Turaga?",
                "11": "Io, ka rawa vakacava mo drau sa guilecava na veika lelevu sa vakayacora vei kedatou na Turaga, ni a vakabulai kedatou mai na ligai Lepani, ka me datou rawata mai kina na ivolatukutuku?",
                "12": "Io, ka rawa vakacava mo drau sa guilecava ni sa rawa vua na Turaga me kitaka na veika kecega me vaka na nona lewa, ena vukudra na luve ni tamata, kevaka wale ga era cakacakataka na nodra vakabauti Koya? O koya, me datou yalodina sara kina ki vua.",
                "13": "Ka kevaka edatou sa yalodina ki vua, edatou na rawata na vanua yalataki; ia drau na qai kila ena dua na gauna mai muri ni sa vakayacori vakaidina na vosa ni Turaga me baleta na vakarusai nei Jerusalemi; ni na vakayacori vakaidina na veika kecega sa vosataka na Turaga me baleta na vakarusai nei Jerusalemi.",
                "14": "Ia raica, sa voleka ni mudu na nona vakauqeti ira tiko na Yalo ni Turaga; raica, era sa cati ira na parofita, ka ra sa biuti Jeremaia ki na vale ni veivesu. Ka ra a segata me ra kauta laivi na bula nei tamaqu, ka yaco sara me ra sa vakatalai koya tani kina mai na vanua.",
                "15": "Raica oqo, au sa kaya vei kemudou, kevaka dou na lesu tale ki Jerusalemi dou na mate talega vata kei ira. Ia oqo, kevaka dou digia, dou lako cake ki na vanua koya, ka mo dou nanuma tiko na vosa au sa vosataka oqo vei kemudou, ni kevaka dou na lako dou na mate talega; ni sa uqeti au vakaukauwa sara na Yalo ni Turaga me’u vosa.",
                "16": "Ka sa yaco ni’u sa vosataka oti na veika oqo koi au, ko Nifai, vei rau na tuakaqu, erau sa cudruvi au sara. Ka sa yaco ni rau sa tauri au, raica erau sa cudru vakalevu sara, ka rau sa vesuki au ena dali, ni rau sa segata me rau kauta tani na noqu bula, me rau biuti au tu kina ena lekutu me ra kani au na manumanu kila.",
                "17": "Ia a sa yaco ni’u sa masu vua na Turaga, ka kaya: Oi kemuni na Turaga, me vaka na noqu vakabauti kemuni, mo ni sereki au mada mai na ligadrau na tuakaqu; io, mo ni solia vei au na kaukauwa me’u drutia rawa na ivesu au sa vesuki tu kina oqo.",
                "18": "Ka sa yaco, ni’u sa cavuta oti na vei vosa oqo, raica, sa tasere na ivesu mai na ligaqu kei na yavaqu, ka’u tucake e matadrau na tuakaqu, ka’u vosa tale vei rau.",
                "19": "Ka sa yaco ni rau sa cudruvi au tale, ka segata tale me vakatauca na ligadrau vei au; ia raica, eratou sa vakamamasu vei rau na tuakaqu e dua na luvei Isimeli yalewa, io, kei tinana talega, kei na dua na luvei Isimeli tagane, ka sa yaco me malumu kina na lomadrau; ka rau sa sega tale ni segata me rau kauta tani na noqu bula.",
                "20": "Ka sa yaco ni rau sa yalorarawa, ena vuku ni nodrau caka ca, ka rau sa cuva sobu kina e mataqu, ka vakamasuti au me’u vosoti rau ena vuku ni ka erau a cakava vei au.",
                "21": "Ka sa yaco ni’u sa vosoti rau dina sara ena veika kece erau a vakayacora, ka’u sa vakayaloqaqataki rau ga me rau masuta na Turaga na nodrau Kalou me vosoti rau. Ka sa yaco ni rau sa kitaka vakakina. Ia ni rau sa masu oti vua na Turaga, keitou sa qai tomana tale na neitou ilakolako ki na vale laca i tamai keitou.",
                "22": "Ka sa yaco ni keitou sa tadu yani ki na vale laca nei tamai keitou. Ia, ni keitou sa tadu ki na vale laca nei tamaqu, koi au, kei ratou na tuakaqu, kei ratou kece na matavuvale nei Isimeli, eratou sa ia na vakavinavinaka vua na Turaga na nodratou Kalou; ka ratou sa ia na vakacabo isoro kei na isoro kama, ki vua."
            },
            "8": {
                "1": "Ka sa yaco ni keimami a sa kumuna vata na sore ni kau kecega ena kena veimataqali, na sore ni sila ena kedra veimataqali, kei na sore ni kau vuata kecega ena kedra veimataqali.",
                "2": "Ka sa yaco ni a vosa vei keitou ko tamaqu, ni se tiko voli ga mai na lekutu, ka kaya: Raica, au a tadra e dua na tadra; se, ena dua tale na kena icavucavuti, au sa raica e dua na raivotu.",
                "3": "Ka raica, ena vuku ni veika au a raica, sa dodonu me’u marau kina vua na Turaga ena vukui Nifai kei Semi talega; ni’u sa kila ni rau na vakabulai koi rau, kei na vuqa talega na nodrau kawa.",
                "4": "Ia raica, Leimani kei Lemueli, au sa ririko vakalevu ena vukumudrau; ia raica, au nanuma ni’u a raica ena noqu tadra, e dua na lekutu liwalala ka butobuto.",
                "5": "Ka sa yaco ni’u a raica e dua na tamata, ka a vakaisulu tu ena isulu vulavula balavu; a sa lako mai ka mai tucake tu e mataqu.",
                "6": "Ka sa yaco ni a vosa mai vei au, ka sureti au me’u muri koya.",
                "7": "Ka sa yaco ni’u sa muri koya tiko, au sa raici au ni’u sa tu ena dua na vanua liwalala ka butobuto.",
                "8": "Ni sa oti e vica na auwa ena noqu lako tiko ena butobuto, au sa tekivu masu vua na Turaga me tu vei au na nona loloma cecere, me vaka na levu ni nona yalololoma.",
                "9": "Ka sa yaco ni sa oti na noqu masu vua na Turaga, au sa raica e dua na were levu ka vakaitamera.",
                "10": "Ka sa yaco ni’u a raica kina e dua na vunikau, ka sa talei sara na vuana me marau kina na tamata.",
                "11": "Ka sa yaco ni’u a lako yani ka kania na vuana; ka’u a raica ni sa kamikamica sara, ka uasivi cake mai na vuanikau kecega au sa tovolea oti. Io, ka’u a raica talega ni sa vulavula na vuana, ka sa uasivia na veika vulavula kecega au sa raica oti.",
                "12": "Ia ni’u sa kania tiko na vuanikau koya, sa vakasinaita na yaloqu ena marau levu sara; o koya, au sa gadreva kina me ratou kania talega na noqu vuvale; ni’u kila ni sa gadrevi vakalevu cake sara vei ira na vuanikau kecega.",
                "13": "Ia ni’u sa veiraiyaki vakavolivoliti au, de na rawa me’u bau raici iratou talega na noqu vuvale, au a raica e dua na uciwai; ka drodro voli yani, volekata na vunikau ka’u a kania tiko na vuana.",
                "14": "Ka’u a veiraiyaki me’u raica na vanua e vure mai kina; ka’u qai raica na ulu-ni-wai koya ni koto tani yani vakalailai; ia mai na ulu-ni-wai koya au a raici Seraia kina, na tinamudrau, kei Semi, kei Nifai; ka ratou duri tu ka vaka me ratou sega ni kila na vanua me ratou lako kina.",
                "15": "Ka sa yaco ni’u sa yalovi iratou; ka’u a kaya talega yani vei iratou ena domo levu me ratou lako mai vei au, ka mai kania na vuanikau, ka sa gadrevi vakalevu duadua vei ira na vuanikau kecega.",
                "16": "Ka sa yaco ni ratou sa lako mai vei au ka ratou kania talega na vuanikau.",
                "17": "Ka sa yaco ni’u sa gadreva talega me rau lako mai ko Leimani kei Lemueli ka kania talega na vuanikau; o koya, au sa rai yani kina ki na ulu-ni-wai, de’u na bau raici rau.",
                "18": "Ka sa yaco ni’u a raici rau, ia erau a sega ga ni via lako mai vei au me rau mai kania na vuanikau.",
                "19": "Ka’u a raica e dua na itautauri kaukamea, ka a dodo muria na bati ni uciwai, ka basika mai ki na vunikau ka’u tu yani kina.",
                "20": "Ka’u a qai raica talega e dua na sala qiqo ka rabailailai, ka dodo ravita koto na itautauri kaukamea, ka yaco mai ki na vunikau ka’u tu yani kina; ka sa basika sivita na ulu-ni-ivurevure ni wai, ki na dua na were levu ka vakaitamera, ka vaka me a dua tu na vuravura.",
                "21": "Ka’u a raica na ivavakoso tamata e sega ni wiliki rawa, ka vuqa vei ira e ra sa sasaga tiko me ra yacova na sala ka basika mai ki na vunikau, ka’u a tu yani kina.",
                "22": "Ka sa yaco ni ra sa lako mai, ka tekivu me ra muria na sala ka basika ki na vunikau.",
                "23": "Ka sa yaco ni sa qai tubu cake e dua na kabu ni butobuto; io, sa kabu ni butobuto levu dina sara, ka vakavuna me ra butusevata kina na nodra sala o ira era sa tekivu muria mai na sala, ka’ra sa lako sese ka yali yani.",
                "24": "Ka sa yaco ni’u a raica ni ra sa sasaga tiko ga mai ki liu e so tale, e ra sa lako mai ka taura na mua ni itautauri kaukamea; ka’ra sa sasaga tiko ga yani ki liu ena kabu ni butobuto, ka kubeta matua tiko ga na itautauri kaukamea me yacova sara ni ra sa lako rawa mai ka mai kania na vua ni kau.",
                "25": "Ia ni ra sa kania oti na vua ni kau era sa veiraiyaki vakavolivoliti ira ka vaka era sa madua.",
                "26": "Ka’u sa veiraiyaki vakavolivoliti au talega, ka raica, ena tai kadua ni uciwai, e dua na vale levu ka vakaitamera; ka viritu me vaka ena maliwa lala, ka rewa-i-cake sara mai na vuravura.",
                "27": "Ka sa sinai tu kina na tamata, na qase kei na gone, na tagane kei na yalewa; ka sa totoka vakaidina na nodra isulusulu; ka vaka mera vakalialiai ira ka dusi ira tiko era sa lako mai ka kania tiko na vuanikau.",
                "28": "Ia ni ra sa tovolea oti na vuanikau era sa madua, baleti ira, e ra a vakalialiai ira tiko mai; era sa lutu tani ki na vei sala vakatabui ka’ra yali yani.",
                "29": "Ia oqo, koi au, ko Nifai, au sa sega ni vosataka kece sara, na vosa i tamaqu.",
                "30": "Ia, me’u vakalekalekataka ga, raica, sa raica talega ko koya e lewe vuqa tale ni ra sa sasaga tiko ga mai; era sa lako yani ka taura na mua ni itautauri kaukamea; ka’ra sa sasaga tiko ga mera toso ki liu, ka taura matua tiko ga na itautauri kaukamea, me yacova ni ra sa yaco yani ka cuva sobu ka kania na vuanikau.",
                "31": "Ka sa raica talega e lewe vuqa ni ra sa vakayayamo tiko yani ena nodra sala ki na vale levu ka vakaitamera ko ya.",
                "32": "Ka sa yaco ni sa lewe vuqa era sa luvu ena ivurevure ni wai titobu; ka vuqa tale sa sega ni raici ira rawa ko koya, ni ra sa lako sese ena sala tani.",
                "33": "Ka sa levu vakaidina na kedra iwiliwili era sa curu ki na vale matalia koya. Ia ni ra sa curu ki na vale ko ya, era sa qai dusi au mai ena idusidusi ni veivakalialiai, kei ira talega era sa kania tiko na vuanikau; ia keimami a sega ga ni kauwaitaki ira.",
                "34": "Oqo na vosa i tamaqu: Ia ko ira kecega sa vakarorogo vei ira, era sa lutu tani.",
                "35": "Ka rau a sega ni kania na vuanikau ko Leimani kei Lemueli, sa kaya ko tamaqu.",
                "36": "Ka sa yaco ni sa vosataka oti ko tamaqu na vosa kece ni nona tadra se raivotu, ka sa vuqa sara, sa qai kaya vei keitou, ia ena vuku ni veika oqo ka a raica ena raivotu, sa ririko kina vakalevu ena vukudrau ko Leimani kei Lemueli; io, sa rerevaka ko koya de rau na muduki tani mai na iserau ni Turaga.",
                "37": "Ka sa vakamasuti rau vagumatua ena veikauwaitaki taucoko vakaitubutubu dau loloma, de rau muria na nona vosa, de na qai lomani rau kina na Turaga, ka sega ni muduki rau tani; io, a sa vunau vei rau ko tamaqu.",
                "38": "Ia, ni sa vunau oti vei rau ka parofisaitaka talega vei rau e vuqa na ka, sa qai kerei rau me rau muria sara na ivakaro ni Turaga; a sa qai tinia na nona vosa vei rau."
            },
            "9": {
                "1": "Ia na ka kece oqo sa raica, ka rogoca, ka vosataka ko tamaqu, ni a vakaitikotiko voli ena dua na vale laca, ena buca ko Lemueli, kei na vuqa tale na ka lelevu e so, sa sega ni rawa ni volai ena peleti oqo.",
                "2": "Ia oqo, ni’u a sa vosa oti me baleta na peleti oqo, raica e sega ni peleti oqo au na vola kina na itukutuku taucoko ni veika a sa yaco vei ira na noqu tamata; ia na peleti au na vola kina na itukutuku taucoko baleti ira na noqu tamata, au sa vakatoka ena yaca Nifai; o koya, ka sa yacana kina na peleti i Nifai, ka vakatokai ki na yacaqu; ia, sa vakatokai talega na peleti oqo, me peleti i Nifai.",
                "3": "Ia, au sa vakaroti mai vua na Turaga me’u bulia na peleti oqo, ka kena inaki bibi me ceuti kina na itukutuku ni nodra veiqaravi vakalotu na noqu tamata.",
                "4": "Me ceuti ena peleti ka dua na itukutuku ni nodra gauna ni lewa na tui, kei na nodra ivalu kei na nodra veileti na noqu tamata; ia na peleti oqo sa qarava vakatabakidua ga na nodra veiqaravi vakalotu; ia, na peleti kadua sa baleta vakalevu cake na nodra gauna ni lewa na tui kei na nodra ivalu kei na nodra veileti na noqu tamata.",
                "5": "O koya, sa vakaroti au kina na Turaga me’u bulia na peleti oqo ena nona inaki vuku, ia na inaki oqori au sa sega ni kila.",
                "6": "Ia na Turaga sa kila na ka kecega mai na ivakatekivu; o koya, sa vakarautaka kina na sala me rawata kina na nona cakacaka ena kedra maliwa na luve ni tamata; ka raica, sa tu vua na kaukauwa kecega me vakayacora kina na nona vosa kece. Ka sa vakakina. Emeni."
            },
            "10": {
                "1": "Ia oqo, koi au ko Nifai, au sa tomana ena noqu vola ena peleti oqo na itukutuku ni noqu cakacaka, na noqu gauna ni lewa kei na noqu veiqaravi vakalotu; o koya gona, me’u tomana na noqu itukutuku, au na kaya mada e so na ka baleti tamaqu, ka vakatalega kina o iratou na tuakaqu.",
                "2": "Ka raica, a sa yaco ni sa oti na nona tukuna ko tamaqu na vosa ni nona tadra, kei na nona vakauqeti rau me rau gugumatua vakalevu, sa qai vosa vei rau me baleti ira na Jiu—",
                "3": "Ni ra sa na vakarusai oti, ia na koro levu sara mada ga ko Jerusalemi, ka lewe vuqa era na kau vakavesu yani ki Papiloni, era na qai lesu tale mai ena nona gauna ga na Turaga, io, mera na kau lesu mai na nodra tiko vakavesu; ni oti na nodra kau lesu mai na tiko vakavesu, era na qai taura lesu tale na vanua sa nodra ivotavota vakawa.",
                "4": "Io, ena oti mada e ono na drau na yabaki mai na gauna ka biuti Jerusalemi mai kina ko tamaqu, ena qai vakatubura na Turaga na Kalou e dua na parofita ena kedra maliwa na Jiu—e dua na Mesaia, se, ena dua tale na kena icavucavuti, e dua na iVakabula kei vuravura.",
                "5": "A sa vosa talega me baleti ira na parofita, ni ra a lewe levu sara e ra a vakadinadinataka na veika oqo, me baleta na Mesaia oqo, se na Dauveivueti kei vuravura, o koya ka a vosa kina ko koya.",
                "6": "O koya, era sa yali ka lutu tani kina na tamata kecega; ka ra na vaka tu ga kina, ka vakavo kevaka era na vakararavi ki vua na Dauveivueti oqo.",
                "7": "A sa vosa talega me baleta e dua na parofita ka na lako mai ni bera na Mesaia, me vakarautaka na sala ni Turaga—",
                "8": "Io, ena lako yani ka kacikaci ena lekutu: Dou caramaka na sala ni Turaga, ka cakava me dodonu na nona salatu; ni sa tu ena kemudou maliwa e dua dou sa sega ni kila; ka sa levu cake vei au ko koya, ia na wa ni nona ivava sa sega ni kilikili vei au me’u sereka. A sa vosa vakalevu ko tamaqu me baleta na ka oqo.",
                "9": "A sa kaya ko tamaqu ni na veipapitaisotaki ko koya mai Pecipara, vaka ki liu mai na Joritani; sa kaya talega ko koya ni na veipapitaisotaki ena wai; io ni na papitaisotaka na Mesaia ena wai.",
                "10": "Ia, ni sa papitaisotaka oti na Mesaia ena wai, ena raica ka vakadinadinataka, ni a papitaisotaka na Lami ni Kalou, ko koya, ena kauta tani na ivalavala ca ni vuravura.",
                "11": "Ka sa yaco ni sa vosataka oti na veivosa oqo ko tamaqu, sa vosa vei rau na tuakaqu me baleta na kosipeli ka sa na vunautaki ena kedra maliwa na Jiu, ka vosa talega me baleta na nodra malumalumu mai ena tawa vakabauta na Jiu. Ia ni ra sa vakamatea oti na Mesaia, o koya ka na lako mai, ia ni sa vakamatei oti ena qai tucake mai na mate, ka na vakaraitaki koya ena Yalo Tabu kivei ira na kai Matanitu Tani.",
                "12": "Io, sa vosataka ko tamaqu e vuqa na ka me baleti ira na kai Matanitu Tani, ka baleta talega na mataqali i Isireli, ni’ra na vakatautauvatataki kei na vu ni olive, era sa tamusuki tani na tabana ka veibiuyaki e delai vuravura.",
                "13": "O koya gona, sa kaya ko koya ni sa dodonu me da tuberi vata yani ki na vanua yalataki, me vakayacori kina na vosa ni Turaga, ni da na dui veiseyaki ena dela i vuravura.",
                "14": "Ni oti na nodra veiseyaki na mataqali i Isireli, era na qai vakasoqoni vata tale; se, me vakalekaleka ga, ni ra sa ciqoma oti na taucoko ni kosipeli ko ira na kai Matanitu Tani, ena qai semati tale ki na vu ni olive na taba ni olive dina, se ko ira na ivovo ni mataqali i Isireli, e ra sa na qai kila na itukutuku ni Mesaia dina, na nodra Turaga kei na nodra Dauveivueti.",
                "15": "A sa vakaoqo na vosa eso sa parofisai ka vosa kina ko tamaqu vei rau na tuakaqu; kei na vuqa tale na ka ka’u na sega ni vola ena ivola oqo; ni’u a sa vola na kena levu ka ganita me’u vola ena noqu ivola tale kadua.",
                "16": "Sa vakayacori na veika kece oqo ka’u sa vosa kina, ena nona a tiko voli ko tamaqu ena dua na vale laca, mai na buca ko Lemueli.",
                "17": "Ka sa yaco, ni’u sa rogoca oti koi au ko Nifai, na vosa kece i tamaqu me baleta na veika e a raica ena raivotu, kei na veika talega e a vosataka ena kaukauwa ni Yalo Tabu, na kaukauwa e a ciqoma ena nona vakabauta na Luve ni Kalou—ia, na Luve ni Kalou sai koya na Mesaia ka na lako mai—koi au, ko Nifai, au sa gadreva talega me’u raica, ka rogoca, ka kila na veika oqo ena kaukauwa ni Yalo Tabu, ka sa isolisoli ni Kalou vei ira era sa vakasaqarai Koya matua, sa vaka kina mai na gauna e liu ka na vaka tiko ga kina me yacova na gauna sa vakaraitaki koya kina vei ira na luve ni tamata.",
                "18": "Ni sai koyakoya tiko ga e nanoa, ena siga edaidai, ka sega ni mudu; ka sa vakarautaki tu na sala ki vei ira na tamata kecega mai na tauyavutaki ni vuravura, kevaka era veivutuni ka lako mai vua.",
                "19": "Ia ko koya sa vakasaqara matua ena kunea; ka na tevuki vua na veika vuni ni Kalou ena kaukauwa ni Yalo Tabu; ia ena yaco ena gauna oqo me vaka a yaco ena veigauna sa oti, kei na veigauna sa oti me vaka ena veigauna mai muri; raica sa dua na iwavoki tawamudu na nona sala na Turaga.",
                "20": "O koya mo nanuma kina, O iko na tamata, ni ko na lewai ena nomu ivalavala kecega.",
                "21": "Ia kevaka sa lomamu mo kitaka na ka ca ena nomu siga ni vakatovolei oqo, ko na kunei ni ko sa tawa savasava ena mata ni idabedabe ni veilewai ni Kalou; ka na sega ni dua na ka tawa savasava ena tiko rawa kei na Kalou; o koya ko na muduki tani kina me sega ni mudu.",
                "22": "A sa solia vei au na Yalo Tabu na kaukauwa me’u tukuna kina na veika oqo, ka kakua ni vunitaka."
            },
            "11": {
                "1": "Ni a qai yaco ni oti na noqu gadreva me’u kila na veika a raica ko tamaqu, ka’u vakabauta tiko ni sa rawa vua na Turaga me vakatakilai ira vei au, ni’u sa dabe ka vakananuma tiko e lomaqu, sa kauti au yani na Yalo ni Turaga, io, ki na dua na ulunivanua cecere sara, ka’u sa sega mada ni raica e liu, ka sega mada ni bau butuka e liu.",
                "2": "Ka sa kaya vei au na Yalo: Raica, a cava ko sa gadreva?",
                "3": "Ka’u sa kaya: Au sa gadreva me’u raica na veika a raica ko tamaqu.",
                "4": "Ka sa kaya vei au na Yalo: Ko vakabauta li, ni a raica ko tamamu na vunikau ka a vosa kina?",
                "5": "Ka’u sa kaya: Io, ko ni kila ni’u sa vakabauta na vosa kecega i tamaqu.",
                "6": "Ia, ni’u sa tukuna oti na vosa oqo, sa kaci ena domo levu na Yalo ka kaya: Osana vua na Turaga, na Kalou sa cecere sara; ni sa Kalou ni vuravura kecega ko koya, io, sa uasivita na veika kecega. Ko sa kalougata ko iko, Nifai, ni ko sa vakabauta na luve ni Kalou sa cecere sara; o koya, ko na raica kina na veika ko sa gadreva.",
                "7": "Ka raica ena soli vei iko na ka oqo me ivakatakilakila, ni ko sa raica oti na vunikau ka a kania na vuana ko tamamu, ko na raica talega e dua na tamata ni sa siro sobu mai lomalagi, ka sai koya ko na vakadinadinataka, ia ni ko sa vakadinadinataki koya oti; ko na qai tukuna ni sa Luve ni Kalou.",
                "8": "Ka sa yaco ni sa kaya vei au na Yalo: Raica! Au sa rai yani ka raica e dua na vunikau; ka sa vaka na vunikau a raica ko tamaqu; ka sa uasivi sara na kena totoka, io, sa uasivita sara na ka totoka kecega; kei na kena vulavula sa uasivia na vulavula ni uca cevata.",
                "9": "Ka sa yaco, ni’u sa raica oti na vunikau, au sa qai kaya vua na Yalo: Au raica ni ko ni sa vakaraitaka vei au na vunikau sa talei duadua vei ira kecega.",
                "10": "Ka sa kaya vei au ko koya: A cava ko sa gadreva?",
                "11": "Ka’u sa kaya vua: Me’u kila na kena ibalebale—ni’u sa vosa vua me vaka ga au vosa tiko vua e dua na tamata, ni’u sa raica ni sa vaka ga na ibulibuli ni dua na tamata; ia au sa kila ni sai koya na Yalo ni Turaga; ka sa vosa vei au me vaka ga e vosa tiko e dua na tamata ki vua e dua tale.",
                "12": "Ka sa yaco ni sa kaya vei au ko koya: Raica! Ka’u sa rai yani me vaka au sa rai vua, ia au sa sega ni raici koya; ni sa yali mai mataqu ko koya.",
                "13": "Ka sa yaco, ni’u sa rai yani ka raica na koro levu ko Jerusalemi, kei na veikoro tale e so. Ka’u sa raica na koro ko Nasareci; ia ena koro ko Nasareci, au sa raica kina e dua na goneyalewa savasava, ka totoka sara ka vulavula.",
                "14": "Ka sa yaco ni’u sa raica ni sa tadola na lomalagi; ka sa siro sobu mai e dua na agilosi ka mai tu e mataqu; ka kaya vei au; i Nifai, a cava ko sa raica?",
                "15": "Ka’u sa kaya vua: E dua na goneyalewa savasava, ka sa uasivi cake na kena totoka kei na nona vulavula mai vei ira na goneyalewa savasava kecega.",
                "16": "Ka sa kaya vei au ko koya: Ko sa kila li na nona lomasoli na Kalou me lako sobu mai?",
                "17": "Au sa kaya vua: Au kila ni sa lomani ira na luvena ko koya; ia, au sa sega ga ni kila na ibalebale ni veika kece.",
                "18": "Ka sa kaya vei au ko koya: Raica, na goneyalewa savasava ko sa raica, sai koya na tinana vakayago, na Luve ni Kalou.",
                "19": "Ka sa yaco ni’u sa raica ni sa kau tani ko koya ena Yalo; ia ni sa oti e dua na gauna na nona kauti koya na Yalo sa vosa vei au na agilosi, ka kaya: Raica!",
                "20": "Ka’u sa rai yani ka raica tale na goneyalewa savasava oqo ni sa roqota tiko e ligana e dua na gone lailai.",
                "21": "A sa kaya vei au na agilosi: Raica na Lami ni Kalou, Io, na Luvena na Tamada Tawamudu! Ko sa kila li na ibalebale ni vunikau ka raica ko tamamu?",
                "22": "Au sa sauma, ka vaka: Io, sai koya na loloma ni Kalou sa sovaraki koya yani ki na yalodra na luve ni tamata; o koya, sa ka gadrevi vakalevu duadua kina mai vei ira na ka kecega.",
                "23": "A sa vosa tale vei au ka kaya: Io, sa ka rekitaki duadua ki na yalo.",
                "24": "Ia ni sa cavuta oti na veivosa oqo, sa kaya vei au ko koya: Raica! Au sa rai yani, ka’u raica na Luve ni Kalou, ni sa lako maliwai ira voli na luve ni tamata; ka’u raica e lewe vuqa ni ra sa cuva sobu ki yavana ka vakarokoroko vua.",
                "25": "Ka sa yaco ni’u a raica ni sa vosa ni Kalou na itautauri kaukamea ka a raica ko tamaqu, ka sa dodo yani ki na ivurevure ni wai bula, se ki na vunikau ni bula; ka sa ivakaraitaki ni loloma ni Kalou na wai; ka’u sa raica talega ni sa ivakaraitaki ni loloma ni Kalou na vunikau ni bula.",
                "26": "Ka sa kaya tale vei au na agilosi: Rai yani ka raica na nona lomasoli na Kalou me lako sobu mai!",
                "27": "Ka’u sa rai yani ka raica na Dauveivueti kei vuravura, ka a tukuna ko tamaqu; ka’u a raica talega na parofita ka na vakarautaka na sala e matana. Ka sa lako yani na Lami ni Kalou ka papitaisotaki mai vua; ia ni sa papitaisotaki oti, au sa raica ni sa tadola na lomalagi, ka lako sobu mai lomalagi na Yalo Tabu me vaka na ruve ka mai toka vua.",
                "28": "Ka’u sa raica ni sa lako yani ka qaravi ira na tamata, ena kaukauwa kei na lagilagi; ka’ra sa soqoni vata na lewe vuqa me ra rogoci koya; ka’u sa raica ni ra sa vakasavi koya tani mai na kedra maliwa.",
                "29": "Ka’u sa raica talega e le tinikarua tale ni ratou sa muri koya voli. Ka sa yaco ni sa kauti iratou tani mai mataqu na Yalo, ka’u sa sega ni raici iratou.",
                "30": "Ka sa qai yaco, ni sa vosa tale vei au na agilosi, ka kaya: Rai yani! Au sa rai yani, ka raica ni sa tadola tale na lomalagi, ka’u raici ira na agilosi ni ra sa siro sobu ki vei ira na luve ni tamata ka ra sa qaravi ira.",
                "31": "Ka sa vosa tale vei au ko koya, ka kaya: Rai yani! Au sa rai yani, ka’u raica na Lami ni Kalou ni sa lako yani ena kedra maliwa na luve ni tamata. Ka’u sa raica e lewe vuqa na tamata era sa tauvimate, ka ra a bikai tu ena veimataqali mate kecega, kei na tevoro kei na yalo dukadukali; ka sa vosataka ka vakaraitaka vei au na agilosi na veika kece oqo. Ka ra a vakabulai mai na nona kaukauwa na Lami ni Kalou; ka ra a vakasavi tani na tevoro kei na yalo dukadukali.",
                "32": "Ka sa yaco ni sa vosa tale vei au na agilosi, ka kaya: Rai yani! Ka’u sa rai yani ka raica na Lami ni Kalou ni ra sa vesuki koya ko ira na tamata; io, sa beitaka na Luve ni Kalou Tawavakaiyalayala ko vuravura; ka’u sa raica ka vakadinadinataka.",
                "33": "Ia au sa raica, koi au ko Nifai, ni sa laveti cake ko koya ena kauveilatai ka vakamatei ena vuku ni ivalavala ca ni vuravura.",
                "34": "Ia ni sa vakamatei oti, au sa raica ni ra sa soqoni vata na lewe vuqa kei vuravura, me ra veivala kei iratou na iapositolo ni Lami, ni sai koya oqori na yaca ka a vakatokai iratou kina na agilosi ni Turaga.",
                "35": "Ka sa soqoni vata na lewevuqa kei vuravura, ka’u raica ni ra sa tiko ena dua na vale rabailevu ka vakaitamera me vaka na vale ka a raica ko tamaqu. Sa vosa tale vei au na agilosi ni Turaga, ka kaya: Raici vuravura kei na nona yalomatua; io, raica sa soqoni vata na mataqali i Isireli me veivala kei iratou na lewe tinikarua na iapositolo ni Lami.",
                "36": "Ka sa yaco, ni’u sa raica ka vakadinadinataka, ni vale levu ka vakaitamera ko ya sai koya na viavialevu ni vuravura; a sa bale, ka sa ka levu sara na kena bale. Sa vosa tale vei au na agilosi ni Turaga, ka kaya: Ena vakaoqo na nodra vakarusai na veimatanitu, veimataqali, duivosavosa, kei ira na tamata, era na veivala kei iratou na le tinikarua na iapositolo ni Lami."
            },
            "12": {
                "1": "Ka sa yaco, ni sa kaya vei au na agilosi: Rai yani, ka raici ira na nomu kawa, kei ira talega na nodratou kawa na tuakamu. Ka’u sa rai yani ka raica na vanua yalataki; ka’u sa raica na tamata e lewevuqa, io, sa vaka na kedra iwiliwili me tautauvata na nuku ni matasawa.",
                "2": "Ka sa yaco ni’u sa raica ni ra sa soqoni vata na lewevuqa me ra veivala; vakataki ira ga; ka’u sa raica na ivalu, kei na irogorogo ni valu, kei na veivakamatei levu ena iseleiwau ena kedra maliwa na noqu tamata.",
                "3": "Ka sa yaco ni’u sa raica ni sa takali yani e vuqa na itabatamata, ena ivakarau ni ivalu kei na veileti ena vanua; ka’u a raica talega e vuqa na koro, io, ka’u a sega ga ni wiliki ira.",
                "4": "Ka sa yaco ni’u a raica e dua na kabu ni butobuto ena dela ni vanua yalataki; ka’u sa raica na livaliva, ka’u rogoca na kurukuru, kei na uneune, kei na veimataqali rorogo kecega ni mamaue levu; ka’u sa raica ni ra sa kavida na qele kei na vatu, ka’u sa raica ni ra sa kakavidavida na veiulunivanua; ka’u sa raica ni ra sa basuraki na vei buca kei vuravura; ka’u sa raica ni ra sa lutu dromu e levu na vei koro lelevu, ka’u sa raica e levu era sa kama ena bukawaqa, ka’u raica e levu era sa bale ki na qele ena vuku ni sakure ni vanua.",
                "5": "Ka sa yaco ni’u sa raica oti na veika oqo, au sa qai raica na kabu ni butobuto ni sa takali tani mai na delai vuravura; ka raica, au sa raica ni lewe vuqa era sa sega ni bale mai na nona cudru levu ka rerevaki na Turaga.",
                "6": "Ka’u a raica ni sa tadola na lomalagi, ka sa siro sobu mai lomalagi na Lami ni Kalou; ka sa lako sobu mai ka vakaraitaki Koya vei ira.",
                "7": "Ka’u sa raica talega ka vakadinadinataka ni sa sobuti iratou e lewe tinikarua tale na Yalo Tabu; ka ratou sa tabaki ka digitaki mai vua na Kalou.",
                "8": "Ka sa vosa vei au na agilosi, ka kaya: Raici iratou na tisaipeli ni Lami e le tinikarua, ka ratou sa digitaki me veiqaravi vei ira na nomu kawa.",
                "9": "Ka sa kaya vei au: Ko nanumi iratou na le tinikarua na iapositolo ni Lami? Raica sai iratou eratou na lewai ira na yavusa i Isireli e tinikarua; o koya eratou na lewai iratou talega kina na le tinikarua na italatala ni nomu kawa; ni dou sa lewe ni mataqali i Isireli.",
                "10": "Ia ko iratou na dau veiqaravi e le tinikarua oqo ko sa raica, eratou na lewai ira na nomu kawa. Ka raica, era sa ivalavala dodonu me sega ni mudu; ni ena vuku ni nodra vakabauta na Lami ni Kalou sa vakavulavulataki na nodratou isulu ena nona dra.",
                "11": "Ka sa kaya vei au na agilosi: Rai yani! Au sa rai yani, ka raica ni ra sa takali yani ena ivalavala dodonu e tolu na itabatamata; ka sa vulavula na nodra isulu me vaka na Lami ni Kalou. Ka sa kaya vei au na agilosi: Era sa vakavulavulataki ko ira oqo ena dra ni Lami, ena vuku ni nodra vakabauti koya.",
                "12": "Ia koi au, ko Nifai, au sa raica talega e vuqa vei ira na ikava ni tabatamata ni ra sa takali yani ena ivalavala dodonu.",
                "13": "Ka sa yaco ni’u sa raica ni ra sa soqoni vata na lewevuqa ni vuravura.",
                "14": "Ka sa kaya vei au na agilosi: Raici ira na nomu kawa kei ira talega na nodratou kawa na tuakamu.",
                "15": "Ka sa yaco ni’u sa rai yani ka raici ira na noqu kawa ni ra sa soqoni vata vakalewelevu me ra veivala kei ira na nodratou kawa na tuakaqu; a ra sa soqoni vata me ia na vala.",
                "16": "Ka sa vosa vei au na agilosi, ka kaya: Raica na ivurevure ni wai dukadukali ka a raica ko tamamu; io, na uciwai ka vosa kina ko koya; kei na kena titobu sa titobu kei eli.",
                "17": "Ia, na kabu ni butobuto sai koya na veitemaki ni tevoro, ka sa vakamatabokotaka na matadra ka vakaukauwataka na lomadra na luve ni tamata, ka sa tuberi ira tani ki na veisala rabailevu, me ra rusa ka yali yani.",
                "18": "Ia na vale rabailevu ka vakaitamera, ka raica ko tamamu, sai koya na nodra vakanananu dokadoka kei na nodra viavialevu na luve ni tamata. Ka sa tawasei ira tani e dua na ikeli levu ka rerevaki; io, sai koya na vosa ni nona lewa dodonu na Kalou Tawamudu, kei na Mesaia o koya na Lami ni Kalou, ka sa vakadinadinataki koya na Yalo Tabu, mai na ivakatekivu kei vuravura me yacova mai na gauna oqo, ia mai na gauna oqo me lako yani ka sega ni mudu.",
                "19": "Ia ni sa tukuna tiko na vei vosa oqo na agilosi, au sa rai yani ka raica ni ra sa veivala na nodratou kawa na tuakaqu kei ira na noqu kawa, me vaka na nona vosa na agilosi; ena vuku ni nodra viavialevu na noqu kawa, kei na veitemaki ni tevoro, au raica ni ra sa vakamalumalumutaki ira na noqu kawa ko ira na nodratou kawa na tuakaqu.",
                "20": "Ka sa yaco ni’u sa rai yani, ka raici ira na nodratou kawa na tuakaqu ni ra sa rawai ira na noqu kawa; ka ra sa lako yani vakalewelevu ena dela ni vanua.",
                "21": "Ka’u sa raici ira ni ra sa soqoni vata vakalewelevu; ka’u sa raica na ivalu kei na irogorogo ni valu ena kedra maliwa; ka’u sa raica ni ra sa takali yani e vuqa na itabatamata ena ivalu kei na irogorogo ni ivalu.",
                "22": "Ka sa kaya vei au na agilosi: Raica, era na malumalumu mai ena tawavakabauta ko ira oqo.",
                "23": "Ka sa yaco ni’u sa raica, ni ra sa malumalumu mai ena tawavakabauta, era sa yaco me tamata butobuto, ka lolovira, ka dukadukali, ka sinai ena vucesa kei na veimataqali itovo vakasisila kecega."
            },
            "13": {
                "1": "Ka sa yaco ni sa vosa vei au na agilosi ka kaya: Raica! Au a rai yani ka raica e vuqa na veivanua kei na veimatanitu.",
                "2": "Ka sa kaya vei au na agilosi: A cava ko sa raica? Ka’u a kaya: Au sa raica e vuqa na veivanua kei na veimatanitu.",
                "3": "Ka sa kaya vei au ko koya: Oqo na nodra veivanua kei na nodra veimatanitu na kai Matanitu Tani.",
                "4": "Ka sa yaco ni’u sa raica ena kedra maliwa na veivanua ni Veimatanitu Tani na kena tauyavutaki e dua na lotu vakaitamera.",
                "5": "Ka sa kaya vei au na agilosi: Raica na tekivutaki ni dua na lotu ka sa vakasisila duadua vei ira na lotu kecega, ka sa vakamatei ira na nona yalododonu na Kalou, io, ka vakararawataki ira ka vesuki ira sobu, ka vakataqara vei ira na ivua aironi, ka kauti ira sobu ki na tiko vakavesu.",
                "6": "Ka sa yaco ni’u sa raica na lotu vakaitamera ka vakasisila oqo, ka’u sa raica na tevoro ni sai koya sa tauyavutaka.",
                "7": "Ka’u sa raica talega na koula, kei na siliva, kei na silika, kei na isulu kulakula, kei na lineni tali vakamatailalai, kei na veimataqali isulu talei kecega, ka’u raica talega e vuqa na dautagane.",
                "8": "Ka sa vosa vei au na agilosi, ka kaya: Raica na koula, kei na siliva, kei na silika, kei na isulu kulakula, kei na lineni tali vakamatailalai, kei na isulu talei, kei ira na dautagane, era sa veika gadrevi ni lotu vakaitamera ka vakasisila oqo.",
                "9": "Ka me dokai ira talega kina na kai vuravura era sa vakarusai ira kina na yalododonu ni Kalou, ka kauti ira sobu mai ki na tiko vakavesu.",
                "10": "Ka sa yaco ni’u sa rai yani ka raica na veiwasawasa e vuqa; ka ra sa tawasei ira na kai Veimatanitu Tani mai vei ira na nodratou kawa na tuakaqu.",
                "11": "Ka sa yaco ni sa kaya vei au na agilosi: Raica sa tau na cudru ni Kalou vei ira na nodratou kawa na tuakamu.",
                "12": "Ka’u a rai yani ka raica e dua na tamata ena kedra maliwa na kai Matanitu Tani, sa tawasei koya tani na veiwasawasa mai vei ira na nodratou kawa na tuakaqu; ka’u sa raica na Yalo ni Kalou ni sa lako sobu mai ka cakacaka yaco vua na tamata ko ya; ka sa kosova yani na veiwasawasa e vuqa me yaco sara ki vei ira na nodratou kawa na tuakaqu ka ra tiko ena vanua yalataki.",
                "13": "Ka sa yaco ni’u sa raica na Yalo ni Kalou, ni sa cakacaka yaco vei ira e so tale na kai Matanitu Tani; era sa lako tani yani mai na nodra tiko vakavesu, ka lako kosova yani na veiwasawasa e vuqa.",
                "14": "Ka sa yaco ni’u sa raica e lewe vuqa na kai Matanitu Tani ena vanua yalataki; ka’u raica ni sa tau na cudru ni Kalou vei ira na nodratou kawa na tuakaqu; ka’ra sa vakasevi mai vei ira na kai Matanitu tani ka yaviti.",
                "15": "Ka’u sa raica na Yalo ni Turaga, ni sa tiko vei ira na kai Matanitu Tani, ka ra sa vutuniyau mai ka rawata na vanua me nodra ivotavota vakawa; ka’u sa raica ni ra sa tamata vulavula, ka rairai totoka sara, me vakataki ira ga na noqu tamata se bera ni ra a vakamatei.",
                "16": "Ka sa yaco, ni koi au, ko Nifai, au sa raica ni ra sa vakayalomalumalumutaki ira ena mata ni Turaga ko ira na kai Matanitu Tani ka ra a lako tani mai na nodra tiko vakavesu, ka sa tiko vata kei ira na kaukauwa ni Turaga.",
                "17": "Ka’u sa raici ira mai na nodra vanua na Veimatanitu Tani, ni ra sa soqoni vata mai e wasawasa, kei na vanua mamaca talega, me veivala kei ira.",
                "18": "Ka’u sa raica ni sa tiko vata kei ira na kaukauwa ni Kalou, ka sa tau talega na cudru ni Kalou vei ira kecega era sa soqoni vata me veivala kei ira.",
                "19": "Ia koi au, ko Nifai, au sa raica ni ra sa vakabulai ena kaukauwa ni Kalou ko ira na kai Matanitu Tani ka ra a lako tani mai na tiko vakavesu, mai na ligadra na veimatanitu kecega.",
                "20": "Ka sa yaco, ni’u sa raica, koi au ko Nifai, ni ra sa tiko sautu ena vanua; ka’u sa raica talega e dua na ivola ni sa kau voli ena kedra maliwa.",
                "21": "Ka sa kaya vei au na agilosi: Ko sa kila beka na ibalebale ni ivola?",
                "22": "Ka’u sa kaya vua: Au sega ni kila.",
                "23": "Ka sa kaya ko koya: Raica oqo sa lako mai na gusu ni dua na Jiu. Ia au raica sara, koi au, ko Nifai; ka sa kaya vei au ko koya: Na ivola ko a raica sa kedra itukutuku na Jiu, ka tu kina na veiyalayalati ni Turaga ka a cakava vei ira na mataqali i Isireli; ka sa tu talega kina e vuqa na nodra parofisai na parofita yalosavasava; ka sa itukutuku me vaka ga ka ceuti tu ena peleti parasa, ia e sega soti ni levu me vaka na kena oqo; ia sa tu kina na veiyalayalati ni Turaga, ka a cakava vei ira na mataqali i Isireli; o koya ena yaga vakalevu sara kina vei ira na kai Matanitu Tani.",
                "24": "Ka sa kaya vei au na agilosi ni Turaga: Ko sa raica na ivola ni sa lako mai na gusu ni dua na Jiu; ia ni sa lako mai na gusu ni dua na Jiu e a tu kina na taucoko ni nona kosipeli na Turaga, ka ratou a vakadinadinataki koya na iapositolo e le tinikarua; ka ratou sa vakadinadina me vaka na dina sa tu vua na Lami ni Kalou.",
                "25": "O koya era sa lako yani na veika oqo ena kedra itutu savasava mai vei ira na Jiu ki vei ira na kai Matanitu Tani, me vaka na dina sa tu vua na Kalou.",
                "26": "Ia ni sa kau oti yani mai na ligadratou na le tinikarua na iapositolo ni Lami, mai vei ira na Jiu ki vei ira na kai Matanitu Tani, ko sa raica na tekivutaki ni lotu vakaitamera ka vakasisila, ka sa vakasisila duadua vei ira na lotu kecega; raica, era sa kauta tani mai na nona kosipeli na Lami e vuqa na tikina macala vinaka ka talei sara; ka vuqa talega na veiyalayalati ni Turaga era sa kauta tani.",
                "27": "Ia na ka kece oqo era sa kitaka me ra vakatanitaka kina na sala dodonu ni Turaga, me ra vakamatabokotaka na matadra ka vakaukauwataka na lomadra na luve ni tamata.",
                "28": "O koya, ko sa raica kina, ena gauna sa lako oti yani kina na ivola mai na ligadra na lotu vakaitamera ka vakasisila, ni sa kau tani mai na ivola e vuqa na tikina macala vinaka ka talei, ia sa ivola ni Lami ni Kalou.",
                "29": "Ia ni sa kau tani oti na veitikina macala vinaka ka talei, sa qai veikauyaki yani ki na nodra veivanua na kai Matanitu Tani; ia ni sa oti na kena veikauyaki ki na nodra veivanua na kai Matanitu Tani, io, ka kosova na veiwasawasa e vuqa ko a raica vata kei ira na kai Matanitu Tani ena nodra lako tani mai na tiko vakavesu, ko sa raica—ena vuku ni sa kau tani mai na ivola e vuqa na tikina macala vinaka ka talei, ka ra a macala sara me ra kila na luve ni tamata, me vaka na macala vinaka ni Lami ni Kalou—ena vuku ni veika oqo ka sa kau tani mai na kosipeli ni Lami, era sa lewe levu sara era tarabe kina, io, ka sa lewai ira vakaukauwa sara kina ko Setani.",
                "30": "Ia, ko sa raica, ni ko ira na kai Matanitu tani ka ra sa lako tani mai na tiko vakavesu, ka ra sa laveti cake ena kaukauwa ni Kalou mai vei ira na veimatanitu kecega ena dela ni vanua, ka sa vanua digitaki mai vei ira na veivanua kecega, na vanua ka a veiyalayalati kina na Turaga na Kalou kei na tamamu me nodra ivotavota vakawa na nona kawa; ia, ko na raica ni na sega ni laiva na Turaga na Kalou me ra vakarusai ira sara vakadua na nomu kawa era sa veicurumaki tu kei ira na nodratou kawa na tuakamu ko ira na kai Matanitu Tani.",
                "31": "Ena sega talega ni laiva me ra vakarusai ira na nodratou kawa na tuakamu ko ira na kai Matanitu Tani.",
                "32": "Ena sega talega ni laiva na Turaga na Kalou me ra tu ga ka sega ni mudu ena itutu ni mataboko vakarerevaki ko ya ko ira na kai Matanitu Tani, me vaka ko sa raica ni ra sa tu kina oqo, ena vuku ni veitikina macala vinaka ka talei ni nona kosipeli na Lami ka a vunitaka tu na lotu vakasisila, ko a raica na kena tauyavu.",
                "33": "O koya sa kaya kina na Lami ni Kalou: Au na yalo loloma vei ira na kai Matanitu Tani, ka’u na sikovi ira na ivovo ni mataqali i Isireli ena veilewai levu.",
                "34": "Ka sa yaco ni sa vosa vei au na agilosi ni Turaga, ka kaya: Raica, sa kaya na Lami ni Kalou, ni’u sa sikovi ira oti na ivovo ni mataqali i Isireli—ia na ivovo ka’u vosa kina oqo sa i ira na kawa i tamamu—ia, ni’u sa sikovi ira oti ena veilewai, ka’u yaviti ira ena ligadra na kai Matanitu Tani; ka ni sa oti na nodra tarabe vakalevu na kai Matanitu Tani, ena vuku ni veitikina macala vinaka ka talei ni nona kosipeli na Lami ka a vunitaka tu na lotu vakasisila, o koya na tinadra na dautagane, sa kaya na Lami—Au na qai yalo loloma vei ira na kai Matanitu Tani ena siga ko ya, ka’u na kauta yani vei ira, ena noqu kaukauwa, e vuqa na noqu kosipeli, ka na macala vinaka ka talei, sa kaya na Lami.",
                "35": "Ia raica, sa kaya na Lami: Au na vakaraitaki au vei ira na nomu kawa, ka ra na vola na veika e vuqa ka’u na vakatavulica vei ira, ka ra na macala vinaka ka talei; ia ni ra sa vakarusai oti na nomu kawa, ka ra malumalumu mai ena tawavakabauta, kei ira talega na nodratou kawa na tuakamu; raica, era na vunitaki na veika oqo, me ra na qai lako mai ki vei ira na kai Matanitu Tani, ena isolisoli kei na kaukauwa ni Lami.",
                "36": "Ia ena volai tu kina na noqu kosipeli, sa kaya na Lami, kei na noqu ulu vatu, kei na noqu veivakabulai.",
                "37": "Ka sa kalougata ko ira sa segata me ra tara cake na noqu Saioni ena siga ko ya, ni sa nodra na isolisoli kei na kaukauwa ni Yalo Tabu; ia kevaka era na vosota me yacova na ivakataotioti era na laveti cake ena siga mai muri, ka ra na vakabulai ena nona matanitu tawavakaiyalayala na Lami; ia ko koya yadua sa vakarogoya mai na sautu, io, na irogorogo ni marau levu, era na rairai totoka ena dela ni ulunivanua.",
                "38": "Ka sa yaco ni’u sa raici ira na ivovo ni nodratou kawa na tuakaqu, kei na nona ivola talega na Lami ni Kalou ka a lako mai na gusuna na Jiu, ni sa kau yani mai vei ira na kai Matanitu Tani ki vei ira na ivovo ni nodratou kawa na tuakaqu.",
                "39": "Ia ni sa lako oti yani vei ira, au sa raica e so tale na ivola, ka a lako mai ena kaukauwa ni Lami, mai vei ira na kai Matanitu Tani ki vei ira, me ra kila kina na kai Matanitu Tani kei ira na ivovo ni nodratou kawa na tuakaqu, kei ira talega na Jiu era sa veiseyaki tu ena delai vuravura taucoko, ni sa dina na nodra itukutuku na parofita kei iratou na le tinikarua na iapositolo ni Lami.",
                "40": "Ka sa vosa vei au na agilosi, ka kaya: Na ivola ko qai raica e muri oqo ena kedra maliwa na kai Matanitu Tani, ena vakadeitaka na dina ni imatai ni ivola, ka a lako yani mai vei iratou na le tinikarua na iapositolo ni Lami, ka na tukuna na veika macala vinaka ka talei ka a kau tani mai kina; ka na tukuna vei ira na veimataqali, duivosavosa, kei ira na tamata, ni sa Luve ni Tamada Tawamudu na Lami ni Kalou, ka sa iVakabula kei vuravura; ka sa dodonu me ra lako mai vua na tamata kecega, ke sega, era na sega ni rawa ni vakabulai.",
                "41": "Ia me ra lako mai me vaka na vosa ka na vakadeitaka na Lami; ka na vakatakilai na nona vosa na Lami ena nodra itukutuku na nomu kawa, ka vakatalega kina ena nodratou itukutuku na le tinikarua na iapositolo ni Lami; ia erau na vakataudeitaki me duabau ga, ni sa dua bau ga na Kalou ka dua bau ga na iVakatawa ni vuravura taucoko.",
                "42": "Ka na yaco mai na gauna ni na vakaraitaki Koya kina vei ira na veimatanitu kecega, vei ira na Jiu kei ira talega na kai Matanitu Tani; ia ni sa vakaraitaki Koya oti vei ira na Jiu kei ira talega na kai Matanitu tani, ena qai vakaraitaki Koya vei ira na kai Matanitu Tani kei ira talega na Jiu, ia ko koya sa muri ena liu, kei koya sa liu ena muri."
            },
            "14": {
                "1": "Ka na qai yaco, kevaka era na vakarorogo vua na Lami ni Kalou ko ira na kai Matanitu Tani ena siga ko ya ni na vakatakilai koya kina vei ira ena vosa, kei na kaukauwa talega, kei na cakacaka, me kau laivi kina na veika era sa dau vakatarabetaki kina—",
                "2": "Ka sega ni vakaukauwataka na lomadra vua na Lami ni Kalou, era na qai okati vata kei ira na kawa i tamamu; io, era na okati vata kei ira na mataqali i Isireli, ka ra na tamata kalougata ena vanua yalataki me sega ni mudu; era na sega vakadua tale ni kau sobu ki na tiko vakavesu, ka na sega vakadua tale ni vakamaduataki na mataqali i Isireli.",
                "3": "Ia na ikeli levu ko ya ka a kelia me baleti ira na lotu vakaitamera ka vakasisila ko ya, ka a tauyavutaka na tevoro kei ira na luvena, me kauta sobu rawa kina ko koya na yalodra na tamata ki eli—io, na ikeli levu ko ya ka a keli me vakarusai kina na tamata, ena vakatawai ga mai vei ira era a kelia, ka ra na vakarusai kina vakadua, sa kaya na Lami ni Kalou; e sega ni vakarusai na yalo; ia, ena biu sobu ga ki eli ka sega na kena icavacava.",
                "4": "Raica, na ka oqo sa vaka na veivesuki ni tevoro, ka vaka talega na lewa dodonu ni Kalou, vei ira kece era sa daukitaka na ka ca kei na ka vakasisila e matana.",
                "5": "Ka sa yaco ni sa vosa vei au na agilosi, koi au ko Nifai, ka kaya: Ko sa raica ni na vinaka vei ira na kai Matanitu Tani kevaka era veivutuni; ko sa kila talega na veiyalayalati a cakava na Turaga vei ira na mataqali i Isireli; ko sa rogoca talega ni ko koya sa veivutuni ena sega ni rusa.",
                "6": "O koya, ena ca kina vei ira na kai Matanitu Tani kevaka era na vakaukauwataka na lomadra vua na Lami ni Kalou.",
                "7": "Ni na yaco mai na gauna, sa kaya na Lami ni Kalou, ni’u na cakava kina e dua na cakacaka levu ka talei ena kedra maliwa na luve ni tamata; e dua na cakacaka ka na tawavakaiyalayala, se ena dua na yasana se ena yasana ka dua—me ra vuki kina ki na vakacegu kei na bula tawamudu, se me ra vakalaivi ena kaukauwa ni lomadra kei na mataboko ni nodra vakasama me ra kau sobu kina ki na tiko vakavesu, kei na veivakarusai talega, vakayago ka vakayalo, me vaka na nona veivesuki na tevoro ka’u sa vosa oti kina.",
                "8": "Ka sa yaco ni sa vosataka oti na vei vosa oqo na agilosi, sa qai kaya vei au ko koya: Ko sa nanuma tiko li na veiyalayalati ni Tamada vei ira na mataqali i Isireli? Au a kaya vua, Io.",
                "9": "Ka sa yaco, ni sa kaya vei au ko koya: Rai yani, ka raica na lotu vakaitamera ka vakasisila, ka tinadra na veika vakasisila kecega, ka tauyavutaka na tevoro.",
                "10": "Ka sa kaya vei au: Raica sa rua wale ga na lotu; e dua sa nona lotu na Lami ni Kalou ka dua e nona lotu na tevoro; ia, ko koya sa sega ni lewe ni lotu ni Lami ni Kalou sa lewe ni lotu vakaitamera ko ya, o koya na tinadra na veika vakasisila, ka sai koya na dautagane ni vuravura taucoko.",
                "11": "Ka sa yaco, ni’u sa rai yani ka raica na dautagane ni vuravura taucoko, ka sa dabe tiko e dela ni veiwasawasa; ka sa lewa ko koya na vuravura taucoko, ena kedra maliwa na veimatanitu, veimataqali, duivosavosa, kei na tamata kecega.",
                "12": "Ka sa yaco ni’u sa raica na lotu ni Lami ni Kalou, ka ra sa lewe lailai ga na lewena, ena vuku ni nona caka ca kei na nona itovo vakasisila na dautagane ka dabe tiko e dela ni veiwasawasa; ia, au raica na lotu ni Lami, ko ira na nona yalododonu na Kalou, ni ra sa tu talega e delai vuravura taucoko; ka sa lailai na nodra kaukauwa ena delai vuravura, ena vuku ni nona caka ca na dautagane ka’u a raica.",
                "13": "Ka sa yaco, ni’u sa raici koya na tinadra levu na veika vakasisila, ni sa vakasoqoni ira vata na lewe vuqa ena delai vuravura taucoko, ena kedra maliwa na veivanua ni Matanitu Tani, me ra veivala kei na Lami ni Kalou.",
                "14": "Ka sa yaco ni’u sa raica, koi au ko Nifai, na kaukauwa ni Lami ni Kalou, ni sa sobuti ira na yalododonu ni lotu ni Lami, kei ira na nona tamata ni veiyalayalati na Turaga, ka ra sa veiseyaki tu e delai vuravura; ka ra sa vakaiyaragi tu ena ivalavala dodonu kei na kaukauwa ni Kalou ena lagilagi cecere.",
                "15": "Ka sa yaco ni’u sa raica ni sa sovaraki yani na cudru ni Kalou ki na lotu vakaitamera ka vakasisila, ka sa yaco kina na ivalu kei na irogorogo ni valu ena kedra maliwa na veimatanitu kei na veimataqali kece e vuravura.",
                "16": "Ia ni sa tekivu na ivalu kei na irogorogo ni valu ena kedra maliwa na veimatanitu ka taukena na tina ni veika vakasisila; sa vosa vei au na agilosi ka kaya: Raica, sa tau na cudru ni Kalou vua na tinadra na dautagane; ia, ko sa raica na veika kece oqo—",
                "17": "Ia ni sa yaco mai na siga me na sovaraki kina na cudru ni Kalou vua na tinadra na dautagane, sai koya na lotu vakaitamera ka vakasisila duadua ni vuravura taucoko, ka a tauyavutaka na tevoro, ena siga ko ya, sa na tekivu kina na cakacaka nei Tamada, ena kena vakarautaki na sala me vakayacori kina na nona veiyalayalati, ka a cakava vei ira na nona tamata ka ra okati me mataqali i Isireli.",
                "18": "Ka sa yaco ni sa vosa vei au na agilosi, ka kaya: Raica!",
                "19": "Au sa rai yani ka raica e dua na tamata, ka sa vakaisulu tu ena isulu vulavula.",
                "20": "Ka sa kaya vei au na agilosi: Raica e dua vei iratou na lewe tinikarua na iapositolo ni Lami.",
                "21": "Raica, ena raica ka vola ko koya na vo ni veika oqo; io, kei na vuqa talega na ka sa yaco oti.",
                "22": "Ena vola talega ko koya na veika me baleta na ivakataotioti kei vuravura.",
                "23": "Ia, sa dodonu ka dina na veika sa vola ko koya; ka raica era sa volai tu ena ivola ko a raica ni a lako mai ena gusuna na Jiu; ia ena gauna era a lako mai kina mai na gusuna na Jiu, se, ena gauna e a lako mai kina na ivola mai na gusuna na Jiu, era a macala vinaka ka savasava na veika ka volai tu kina ka talei sara ka rawarawa me kila na tamata kecega.",
                "24": "Ka raica, na veika ena vola ko koya na iapositolo ni Lami oqo, e vuqa ga ko sa raica; ka raica, na kena vo ko na raica.",
                "25": "Ia na veika ko na raica e muri oqo mo kakua ni vola; ni sa lesia na Turaga na Kalou na iapositolo ni Lami ni Kalou me na qai volai ira.",
                "26": "Kei ira tale e so era a sa bula oti, sa vakaraitaka vei ira ko koya na veika kecega, ka ra sa volai ira; ka ra sa maroroi tu me ra na qai lako mai ena kedra savasava, me vaka na dina sa tu vua na Lami, ena gauna sa lewa na Turaga, ki vei ira na mataqali i Isireli.",
                "27": "Ia koi au, ko Nifai, au sa rogoca ka vakadinadinataka, ni yaca ni iapositolo ni Lami ko Joni, me vaka na vosa ni agilosi.",
                "28": "Ka raica, koi au, ko Nifai, sa vakatabui me’u vola na vo ni veika au a raica ka rogoca; ia sa rauta ga na ka au sa vola; ia au sa vola e dua na tikina lailai wale ga ni veika au a raica.",
                "29": "Ka’u sa vakadinadinataka ni’u a raica na veika e a raica ko tamaqu, ka a vakatakilai ira vei au na agilosi ni Turaga.",
                "30": "Ia oqo au sa tinia na noqu vosa me baleta na veika au a raica ena gauna au kau yani kina ena Yalo; kevaka e sega ni volai taucoko na veika au a raica, era sa dina na veika au sa vola. Ka sa vakakina. Emeni."
            },
            "15": {
                "1": "Ka sa yaco ni’sa oti na kena kauti au tu na Yalo, koi au ko Nifai, ka’u sa raica na veika kece oqo, au sa lesu tale ki na vale laca i tamaqu.",
                "2": "Ka sa yaco ni’u sa raici iratou na tuakaqu ni ratou sa veiletitaka tiko vakataki iratou na veika a tukuna vei iratou ko tamaqu.",
                "3": "Ni a vosataka vakaidina vei iratou ko koya e vuqa na ka bibi, ka dredre me kilai, ka vakavo ga ke taroga na tamata vua na Turaga; ia me vaka ni ratou sa rui yalo kaukauwa, eratou sa sega ni rai kina vua na Turaga me vaka na kena dodonu.",
                "4": "Ia oqo, koi au, ko Nifai, au sa rarawa sara ena vuku ni kaukauwa ni lomadratou, kei na veika talega au a raica, ka’u kila ni na sega ni daro ka ra na yaco dina kecega ena vuku ni nodra caka ca levu na luve ni tamata.",
                "5": "Ka sa yaco ni sa rawai au na veika rarawa au sotava, ni’u nanuma ni a levu taudua na veika rarawa au a sotava, ena vuku ni nodra vakarusai na noqu tamata, ni’u a raica na nodra bale.",
                "6": "Ka sa yaco ni’u sa vakaukauwataki tale au sa vosa vei iratou na tuakaqu, ka gadreva me’u kila mai vei iratou na vu ni nodratou veileti.",
                "7": "Ka ratou sa kaya: Raica, keitou sa sega ni kila rawa na vei vosa ka a vosataka ko tamadatou me baleta na taba dina ni olive, ka baleti ira talega na kai Matanitu Tani.",
                "8": "Ka’u sa kaya vei iratou: Dou sa bau taroga li vua na Turaga?",
                "9": "Ka ratou sa kaya vei au: E sega; ni sega ni dau vakatakila vei keitou na Turaga na veika vaka ko ya.",
                "10": "Raica, au sa kaya vei iratou: Sa rawa vakacava mo dou sega ni maroroya na ivakaro ni Turaga? A cava mo dou rusa kina, ena vuku ni kaukauwa ni lomamudou?",
                "11": "Dou sa sega beka ni nanuma na veika e a kaya na Turaga?—Kevaka dou na sega ni vakaukauwataka na lomamudou, ka kerei au ena vakabauta, ka nuitaka ni dou na ciqoma, ka gumatua ni maroroya na noqu ivakaro, ena vakatakilai vakaidina vei kemudou na veika oqo.",
                "12": "Raica, au sa kaya vei kemudou, ni a vakatautauvatataki na mataqali i Isireli ki na vu ni olive, mai vua na Yalo ni Turaga ka a tiko vei tamadatou; ka raica eda sa sega li ni musuki tani mai na mataqali i Isireli, ka da sa sega li ni dua na taba ni mataqali i Isireli?",
                "13": "Ia oqo, na ibalebale ni vosa i tamadatou me baleta na semati ni tabana dina ena taucoko ni nodra gauna na kai Matanitu Tani, sai koya, ena veisiga mai muri, ena gauna era sa na malumalumu mai kina ena tawavakabauta ko ira na nodatou kawa, io, ena loma ni vuqa na yabaki, ka ni sa oti e vuqa na itabatamata ni sa vakaraitaki vakayago kina na Mesaia ki vei ira na luve ni tamata, ena qai lako mai na taucoko ni kosipeli ni Mesaia vei ira na kai Matanitu Tani, ia mai vei ira na kai Matanitu Tani ki vei ira na ivovo ni nodatou kawa—",
                "14": "Ia ena siga ko ya era na qai kila kina na ivovo ni nodatou kawa ni ra sa mataqali i Isireli, ka ra sa tamata ni veiyalayalati ni Turaga; ka ra na qai kila ka vulica me baleti ira na nodra qase, ka vulica talega na kosipeli ni nodra Dauveivueti, ka a vakatavuvulitaka ko koya vei ira na nodra qase; ia, era na kila kina na nodra Dauveivueti kei na vei tiki ni nona ivunau, me ra kila kina na sala me ra lako mai kina vua ka vakabulai.",
                "15": "Ia ena siga ko ya era na sega li ni reki ka vakacaucautaka na nodra Kalou tawavakaiyalayala, na nodra uluvatu kei na nodra vunibula? Io, ena siga ko ya, era na sega li ni vakaukauwataki ka vakamamautaki mai na vu ni vaini dina? Io, era na sega li ni lako mai ki na loma ni bai dina ni Kalou?",
                "16": "Raica, au sa kaya vei kemudou, Io; era na qai nanumi tale ena kedra maliwa na mataqali i Isireli; ka ra na semati tale, me vaka ni ra sa taba dina ni vu ni olive, ki na vu ni olive dina.",
                "17": "Ka sai koya oqo na ibalebale ni vosa i tamadatou; ka sa ibalebale ni nona vosa ni na sega ni vakayacori me yacova ni ra sa veiseyakitaki oti mai vei ira na kai Matanitu Tani; ka sa kaya ko koya ni na vakayacori oqo vei ira na kai Matanitu Tani, me vakaraitaka kina na Turaga na nona kaukauwa vei ira na kai Matanitu Tani, ena vuku ni ra na cati koya ko ira na Jiu, se ko ira na mataqali i Isireli.",
                "18": "Ia, sa sega ni vosa ko tamadatou me baleti ira wale ga na nodatou kawa, ia me baleti ira taucoko talega na mataqali i Isireli, ka sa dusia na veiyalayalati ka na vakayacori ena siga mai muri; na veiyalayalati ka a cakava na Turaga vua na tamada ko Eparaama, ka kaya: Ena vuku ni nomu kawa era na vakalougatataki kina na veimataqali kecega e vuravura.",
                "19": "Ka sa yaco ni, koi au ko Nifai, au sa vosa vakalevu vei iratou ena vuku ni veika oqo; io, au sa vosa vei iratou me baleta na nodra vakalesui tale mai na Jiu ena veisiga mai muri.",
                "20": "Ka’u sa cavuqaqataka talega vei iratou na vosa i Aisea, ka tukuna me baleta na nodra vakalesui mai na Jiu, se ko ira na mataqali i Isireli; ia ni sa oti na nodra vakalesui tale mai era na sega tale ni vakamaduataki, se ra veiseyaki tale. Ka sa yaco ni’u sa vosataka e vuqa na vosa vei iratou na tuakaqu, ka ratou sa vakacegui kina ka vakayalomalumalumutaki iratou vua na Turaga.",
                "21": "Ka sa yaco ni ratou sa vosa tale vei au, ka kaya: A cava na ibalebale ni ka oqo ka a raica ko tamadatou ena tadra? A cava na ibalebale ni vunikau ka a raica?",
                "22": "Ka’u sa kaya vei iratou: Ko ya e dua na ivakaraitaki ni vunikau ni bula.",
                "23": "Ka ratou sa kaya vei au: A cava na ibalebale ni itautauri kaukamea ka raica ko tamadatou, ni dodo yani ki na vunikau?",
                "24": "Ka’u sa kaya vei iratou ni sai koya na vosa ni Kalou; ia ko ira yadua sa rogoca na vosa ni Kalou, ka tautauri matua sara kina, ena sega ni rusa; ena sega talega ni rawai ira na veitemaki kei na gasau vidi waqa ni meca, me vakamatabokotaki ira, ka kauti ira yani ki na veivakarusai.",
                "25": "Ia, koi au, ko Nifai, au sa vakauqeti iratou me ratou vakarorogo ki na vosa ni Turaga; io, au sa vakauqeti iratou ena igu taucoko ni yaloqu, kei na kilaka taucoko au taukena tu, me ratou vakarorogo ki na vosa ni Kalou ka nanuma me ratou muria na nona ivakaro ena veigauna taucoko ena veika kecega.",
                "26": "Ka ratou sa kaya vei au: A cava na ibalebale ni uciwai ka raica ko tamadatou?",
                "27": "Ka’u sa kaya vei iratou ni wai ka raica ko tamaqu sai koya na veika dukadukali; ia sa vakaosori tu na nona vakasama ena veika tale eso ka sega kina ni raica na dukadukali ni wai.",
                "28": "Ka’u sa kaya vei iratou ni ko ya e dua na ikeli levu ka rerevaki, ka tawasei ira tani na tamata ca mai na vunikau ni bula; kei ira talega na nona yalododonu na Kalou.",
                "29": "Ka’u sa kaya vei iratou ni sa dua na ivakatakarakara ni eli rerevaki, ka a kaya vei au na agilosi ni sa vakarautaki tu vei ira na dau caka ca.",
                "30": "Ka’u sa kaya vei iratou ni a raica talega ko tamai keitou na lewa dodonu ni Kalou ni sa tawasei ira tani na dau caka ca mai vei ira na ivalavala dodonu; ia na kena iserau sa vaka na iserau ni yameyame ni buka waqa, ka sa lako cake tiko ga vua na Kalou ka sega ni mudu, ka sega na kena icavacava.",
                "31": "Ka ratou sa kaya vei au: E vakaibalebaletaki li na veika oqo ki na rarawa ni yago ena veisiga ni vakatovolei, se vakaibalebaletaki ki na ituvaki ni yalo ni sa na mate oti na yago, se vosa tiko beka me baleta na veika vakayago?",
                "32": "Ka sa yaco ni’u sa kaya vei iratou ni sa ivakatakarakara ni veika vakayago kei na veika vakayalo; ni na yaco mai na siga me ra na lewai kina ena nodra ivalavala, io, na cakacaka ka a caka ena yago vakavuravura, ena nodra veisiga ni vakatovolei.",
                "33": "Ia, kevaka era na mate ena nodra caka ca, era na muduki tani talega, ena veika vakayalo, ka baleta na ivalavala dodonu; o koya, era na kau mai kina me tu ena mata ni Kalou, me lewai ena nodra ivalavala; ia kevaka sa dukadukali na nodra ivalavala, sa dodonu me ra dukadukali tiko ga; ia kevaka era sa dukadukali, sa dodonu me ra na sega ni rawa ni tiko ena matanitu ni Kalou; ia kevaka sa rawa me ra na tiko kina, sa na dukadukali talega na matanitu ni Kalou.",
                "34": "Ia raica, au sa kaya vei kemudou, sa sega ni dukadukali na matanitu ni Kalou, ka na sega ni rawa ni dua na ka tawasavasava me curu ki na matanitu ni Kalou; ia sa dodonu kina me vakarautaki tu e dua na vanua dukadukali me baleta na ka sa dukadukali.",
                "35": "Ia sa vakarautaki tu e dua na vanua, io, sai koya na eli rerevaki ka’u a vosa kina, ka sa vakarautaka na tevoro; ia sa itinitini ni yalo ni tamata sai koya me tiko ena matanitu ni Kalou, se me muduki tani ena vuku ni lewa dodonu au a vosa kina.",
                "36": "O koya, era sa vakasavi tani kina na dau caka ca mai vei ira na ivalavala dodonu, kei na vunikau ni bula ko ya talega, ka sa talei ka gadrevi duadua na vuana mai vei ira na vuanikau kecega; io, ka sai koya na isolisoli levu duadua vei ira na isolisoli kecega ni Kalou. Ka’u a vosa vakaoqo vei iratou na tuakaqu. Emeni."
            },
            "16": {
                "1": "Ia oqo, a sa yaco ni’u sa vakacavara, koi au ko Nifai, na noqu vosa vei iratou na tuakaqu, raica eratou sa kaya vei au: Ko sa tukuna vei keitou na veika dredre, ka sa sega ni rawa me keitou vosota.",
                "2": "Ka sa yaco ni’u sa kaya vei iratou ni’u kila ni’u a vosataka na ka dredre vei ira na tamata ca, me vaka na dina; ka’u sa vakadonui ira na ivalavala dodonu, ka vakadinadinataka ni ra na laveti cake ena siga mai muri; ia ko ira era sa cala era sa okata na ka dina me ka dredre, ni sa laubasikati ira.",
                "3": "Ia oqo, oi kemudou na tuakaqu, kevaka dou sa ivalavala dodonu ka sa lomamudou mo dou rogoca na ka dina, ka vakarorogo kina, me rawa ni dou lako vakadodonu kina ena mata ni Kalou, ke dou a sega ni vosa kudrukudru ena vuku ni ka dina, ka kaya: Ko sa tukuna na ka dredre vei keitou.",
                "4": "Ka sa yaco ni’u sa vakauqeti iratou vagumatua na tuakaqu, koi au ko Nifai, me ratou muria na ivakaro ni Turaga.",
                "5": "Ka sa yaco ni ratou sa vakayalomalumalumutaki iratou ena mata ni Turaga; ka’u a marau sara kina ka nuitaka vakalevu ni ratou na lakova na sala ni ivalavala dodonu.",
                "6": "Ia, sa tukuni ka vakayacori na veika kece oqo ena gauna ka vakaitikotiko kina ko tamaqu ena dua na vale laca ena buca ka a vakatoka ko koya me ko Lemueli.",
                "7": "Ka sa yaco ni’u a taura, koi au ko Nifai, e dua na luvei Isimeli yalewa me watiqu; e ratou sa tauri iratou talega na luvei Isimeli yalewa me watidratou ko iratou na tuakaqu; kei Soramu talega, e a taura na luvei Isimeli yalewa ka qase duadua me watina.",
                "8": "Ka sa vakayacora kina ko tamaqu na veivakaro kece ni Turaga e a soli vua. Ia, koi au talega, ko Nifai, au sa vakalougatataki vakalevu sara mai vua na Turaga.",
                "9": "Ka sa yaco ni sa vosa vei tamaqu na domo ni Turaga ena bogi, ka vakaroti koya me cavutu ena mataka ka kauta na nona ilakolako ki na lekutu.",
                "10": "Ka sa yaco ni sa yadra ko tamaqu ena mataka ka lako yani ki na katuba ni vale laca, sa kurabui vakalevu ni sa raica e dela ni qele e dua na polo moqimoqili sa caka vakamatai sara; a sa caka ena parasa dina. Ka sa tiko ena loma ni polo e rua na idusidusi; e dua vei rau e sa dusia tiko na sala me keitou lako kina ki na lekutu.",
                "11": "Ka sa yaco ni keimami sa kumuna vata na veika e rauta me keimami kauta ki na lekutu, kei na vo ni veika yaga kece sa solia vei keimami na Turaga; ka keimami a taura na sore ni kau ena kena veimataqali kece me keimami kauta ki na lekutu.",
                "12": "Ka sa yaco ni keimami a taura na neimami vale laca ka lako yani ki na lekutu, ka kosova na uciwai na Leimani.",
                "13": "Ka sa yaco ni keimami sa lako tiko me va na siga, ka mua me voleka ki na ceva ni tokalau cevaceva, ka keimami a qai birika tale na neimami vale laca; ka keimami a vakatoka na vanua ko ya ko Seisa.",
                "14": "Ka sa yaco ni keitou sa taura na neitou dakai titi kei na kena gasau, ka gole ki na lekutu me vakasasa manumanu me kedra na neitou vuvale; ia ni keitou sa rawata na kakana me kedra na neitou vuvale, keitou sa lesu tale ki vei ira na neitou vuvale ena lekutu, ki na vanua ko Seisa. Ia keimami sa cavutu tale ena lekutu, ka muria na mua vata ga keimami a lakova mai, ka lako voli ga ena vanua bulabula ni lekutu, ka ra koto ena iyalayala ni vanua volekata na Wasa Damudamu.",
                "15": "Ka sa yaco ni keimami a lako tiko me vuqa na siga, ka vakasasa manumanu voli ga me kakana, ka vakayagataka na neimami dakai titi kei na neimami gasau kei na neimami vatu kei na neimami irabo.",
                "16": "Ia keimami sa vakamuria na idusidusi ni polo, ka sa tuberi keimami ena vanua bulabula ni lekutu.",
                "17": "Ia ni sa oti e vuqa na siga na neimami lako voli, keimami a qai birika na neimami vale laca me keimami vakacegu mada kina ka rawa kakana tale me baleti ira na neimami matavuvale.",
                "18": "Ka sa yaco ni’u sa lako yani, koi au ko Nifai, me’u vakasasa manumanu, raica, sa kamusu na noqu dakai titi ka a caka ena sitila dina; ia ni’u sa musuka oti na noqu dakai titi, raica, eratou sa cudruvi au na tuakaqu ni sa sega na noqu dakai titi, ka keitou a sega kina ni rawata na kakana.",
                "19": "Ka sa yaco ni keitou a lesu lala ki vei ira na neimami vuvale, ia, me vaka ni ra sa rui oca ena nodra ilakolako, era sa rarawa vakalevu dina ena via kana.",
                "20": "Ka sa yaco ni ratou sa vosa kudrukudru vakalevu ko Leimani kei Lemueli kei rau na luvei Isimeli tagane, ena vuku ni veika rarawa kei na leqa era a sotava ena lekutu; ka sa bau vosa kudrukudru talega ko tamaqu vua na Turaga na nona Kalou; io, eratou sa rarawa vakalevu sara ka ratou sa vosa kudrukudrutaka kina na Turaga.",
                "21": "Ia oqo, a sa yaco, koi au ko Nifai, au sa vakararawataki mai vei iratou na tuakaqu ena vuku ni kena sa ramusu na noqu dakai titi; ka sa malumalumu talega mai na nodratou dakai titi, sa tekivu me dredre vakalevu sara, io, ka keitou sa sega kina ni rawa kakana.",
                "22": "Ka sa yaco ni’u sa vosa vakalevu, koi au ko Nifai, vei iratou na tuakaqu, ni ratou sa vakaukauwataka tale na lomadratou, ka ratou sa vosa kudrukudrutaka kina na Turaga na nodratou Kalou.",
                "23": "Ka sa yaco ni’u sa bulia mai na kau, koi au ko Nifai, e dua na dakai titi, ka bulia mai na dua na kau dodonu e dua na kena gasau; o koya au sa vakaiyaragitaki au kina ena dua na dakai titi kei na kena gasau, kei na irabo kei na vatu. Ka’u sa kaya vei tamaqu: Evei me’u lako kina me’u rawata mai kina na kakana?",
                "24": "Ka sa yaco ni sa taroga ko koya vua na Turaga, ni ratou a sa vakayalomalumalumutaki iratou ena vuku ni noqu vosa; ni’u a vosataka e vuqa na ka vei iratou ena igu ni yaloqu.",
                "25": "Ka sa yaco ni sa rogo na domo ni Turaga vei tamaqu; ka a vosataki vakaidina sara ko koya ena vuku ni nona vosa kudrukudrutaka na Turaga, ka sa bikai kina ena rarawa titobu.",
                "26": "Ka sa yaco ni sa kaya vua na domo ni Turaga: Mo rai ki na polo, ka raica na veika sa volai tu kina.",
                "27": "Ka sa yaco ni sa raica ko tamaqu na veika e a volai tu ena polo, sa rere ka sautaninini kina vakalevu sara, kei iratou talega na tuakaqu kei rau na luvei Isimeli tagane kei ira na wati keimami.",
                "28": "Ka sa yaco ni’u sa raica koi au, ko Nifai, ni sa vakatau tiko na nodrau cakacaka ki na vakabauta kei na gugumatua kei na talairawarawa keimami sa solia vei rau.",
                "29": "Ka a sa volai talega kina e dua na volavola vou, ka sa rawarawa me wiliki, ka sa vakatakila vei keimami me baleta na nona sala na Turaga; ka a volai ka veisautaki ena veigauna e so, me vaka na vakabauta kei na gugumatua keimami a solia kina. Ia oqo, eda sa raica kina ni sa rawa vua na Turaga me vakayagataka na veika lalai me vakayacora kina na veika lelevu.",
                "30": "Ka sa yaco ni’u a lako cake yani ki na ulunivanua, koi au ko Nifai, me vaka na idusidusi ka vakaraitaki tu ena polo.",
                "31": "Ka sa yaco ni’u a vakamate manumanu kila, ka rawata mai kina na kedra kakana na neimami vuvale.",
                "32": "Ka sa yaco ni’u sa lesu tale ki na neimami vale laca ka colati ira tiko yani na manumanu au a vakamatea; ia oqo ni ra sa raica ni’u sa rawa kakana yani, sa levu sara na nodra marau! Ka sa yaco ni ra sa vakayalomalumalumutaki ira ena mata ni Turaga, ka ra ia na vakavinavinaka vua.",
                "33": "Ka sa yaco ni keimami a tomana tale na neimami ilakolako, ka muri volekata tiko ga na mua keimami a muria tiko mai ena kena itekivu; ia ni keimami sa lako tiko ka oti e vuqa na siga keimami sa qai birika tale na neimami vale laca, me keimami vakacegu mada.",
                "34": "Ka sa yaco ni sa mate ko Isimeli, ka bulu ena vanua ka vakatokai ko Naomi.",
                "35": "Ka sa yaco ni ratou sa rarawa vakalevu sara na luvei Isimeli yalewa, ena vuku ni nona sa mai yali na tamadratou, kei na veika rarawa eratou sotava ena lekutu; ka ratou sa vosa kudrukudrutaki tamaqu, ni a kauti iratou tani ko koya mai na vanua ko Jerusalemi, ka kaya: Sa mate na tamai keitou; io, ka keitou sa mai lako voli vakadede ena lekutu, ka keitou sa sotava e vuqa na ka rarawa, na viakana, na viagunu, kei na oca; ia, ni sa oti na veika rarawa oqo keitou na mai mate ena lekutu ena via kana.",
                "36": "A sa vakaoqo na nodratou vosa kudrukudrutaki tamaqu, kei au talega; ka ratou sa gadreva me ratou lesu tale ki Jerusalemi.",
                "37": "A sa kaya ko Leimani vei Lemueli kei rau talega na luvei Isimeli tagane: Raica, me datou vakamatei tamadatou mada, kei Nifai talega na tacidatou, o koya ka sa mai taura vakaikoya me nodatou iliuliu ka nodatou ivakavuvuli, koi kedatou na tuakana.",
                "38": "Ia oqo, sa kaya tiko ni rau sa veivosaki kei na Turaga, ka ra sa qaravi koya talega na agilosi. Ia raica, edatou kila ni sa lasutaki kedatou ko koya; ka sa tukuna vei kedatou na veika oqo, ka kitaka e vuqa na ka ena nona ivadi qaseqase, me vakaisina na matadatou, ni sa nanuma tiko me kauti kedatou ki na dua na lekutu tani; ia ni sa kauti kedatou tani ko koya, sa nanuma tiko me buli koya vakaikoya me tui ka iliuliu vei kedatou, me vakayacora kina vei kedatou me vaka na nona lewa kei na nona gagadre. A sa vakayavalata vakaoqo, ko Leimani na tuakaqu, na yalodratou me ratou cudru kina.",
                "39": "Ka sa yaco ni a tiko vata kei keirau na Turaga, io, sa lako mai na domo ni Turaga ka vosataka e vuqa na ka vei iratou, ka sa vosataki iratou vakalevu sara; ia ni sa vosataki iratou oti na domo ni Turaga eratou sa vagolea tani na nodratou cudru, ka veivutunitaka na nodratou ivalavala ca, ka sa vakalougatataki keimami tale kina na Turaga ena kakana, ka keimami sega kina ni mate."
            },
            "17": {
                "1": "Ka sa yaco ni keimami a tomana tale na neimami ilakolako ena lekutu; ka keimami a mua voleka sara ki na tokalau mai na gauna ko ya ka lako yani. Ia keimami a lako ka vuto kosova na veika rarawa e vuqa ena loma ni lekutu; ka ra sa vakasucu gone na neimami yalewa ena lekutu.",
                "2": "Ka sa rui levu sara na nona veivakalougatataki na Turaga vei keimami, ka dina ni keimami a kana lewe ni manumanu droka voli ga ena lekutu, a sa to vakalevu na sucudra na neimami yalewa me ra sucuma na luvedra, ka ra sa kaukauwa, io, me vaka ga na tagane; ka sa tekivu me ra vosota na nodra ilakolako ka sega ni vosa kudrukudru.",
                "3": "Ia oqo eda sa raica kina ni sa dodonu me vakayacori na veivakaro ni Kalou. Ka kevaka era sa muria na ivakaro ni Kalou ko ira na luve ni tamata, ena karoni ira ka vakaukauwataki ira ko koya, ka vakarautaka talega na sala me ra rawata kina na ka sa vakarota vei ira; o koya gona, a sa vakarautaka kina ko koya na veika e baleti keimami ena neimami lako voli ena lekutu.",
                "4": "Ka keimami sa lako voli me vuqa na yabaki, io, sa walu na yabaki ena loma ni lekutu.",
                "5": "Ka keimami sa yaco ki na vanua keimami a vakatoka ko Vanuasautu, ni sa levu kina na vuata kei na oni ni veikau talega; ka sa vakarautaki tu na veika kece oqo mai vua na Turaga me keimami kakua kina ni mate. Ka keimami a raica na waitui, ka keimami sa vakatoka ko Irianitumi, a kena ibalebale e vuqa na wasawasa.",
                "6": "Ka sa yaco ni keimami a birika na neimami vale laca e bati ni matasawa; ka dina ga ni keimami a sotava e levu na ka rarawa kei na veika dredre, io, sa rui levu dina ka sega ni rawa me keimami vola kece, keimami sa reki vakalevu ga ni keimami sa yaco ki matasawa; ka keimami sa vakatoka na vanua oqo ko Vanuasautu, ena levu ni kena vuata.",
                "7": "Ka sa yaco ni sa oti e vuqa na siga na noqu tiko, koi au ko Nifai, e Vanuasautu, sa rogo vei au na domo ni Turaga, ka vaka: Mo duri ka lako ki na ulunivanua. Ka sa yaco ni’u a duri ka lako ki na ulunivanua ka tagi vua na Turaga.",
                "8": "Ka sa yaco ni sa vosa vei au na Turaga ka kaya: Mo taya e dua na waqa me vaka au na vakaraitaka vei iko, me’u vakaleleci ira kina na nomu tamata ka kosova na veiwasawasa oqo.",
                "9": "Ka’u sa kaya: Oi kemuni na Turaga, evei me’u lako kina me’u kunea kina na kaukamea me vakawaicalataki, me’u bulia kina na iyaya ni cakacaka ka taya na waqa me vaka ko ni sa vakaraitaka vei au?",
                "10": "Ka sa yaco ni sa tukuna vei au na Turaga na vanua me’u la’ki kunea kina na kaukamea, me’u bulia kina na iyaya ni cakacaka.",
                "11": "Ka sa yaco ni’u sa cakava, koi au, ko Nifai, e dua na iri mai na kuli ni manumanu me irivaka na buka; ia ni’u sa cakava oti rawa na iri, me’u irivaka kina na buka, au sa qai dirika vata e rua na vatu me’u vakawaqara kina na buka.",
                "12": "Ni a sega ni vakatara tiko mai na Turaga me keimami vakawaqabuka vakalevu ena neimami lako tiko ena lekutu; ni a kaya: Au na vakamikamicataka na kemudou kakana mo dou kakua kina ni vakabutara;",
                "13": "Ka’u na nomudou rarama talega ena lekutu; ka’u na vakarautaka na sala vei kemudou kevaka dou na muria na noqu ivakaro; ia kevaka dou na muria na noqu ivakaro dou na tuberi ki na vanua yalataki, ka dou na kila ni sa i au sa tuberi kemudou.",
                "14": "Io, sa kaya talega na Turaga: Ni dou sa yaco ki na vanua yalataki, dou na kila ni’u sa Kalou, koi au, na Turaga; ka’u a vakabulai kemudou, koi au na Turaga mai na veivakarusai; io, ka’u a kauti kemudou tani mai na vanua ko Jerusalemi.",
                "15": "O koya, koi au ko Nifai, au sa segata kina vagumatua me’u muria na ivakaro ni Turaga, ka’u a vakauqeti iratou na tuakaqu me ratou yalodina ka gugumatua.",
                "16": "Ka sa yaco ni’u sa buli iyaya ni cakacaka mai na oa ka’u a vakawaicalataka mai na vatu.",
                "17": "Ia ni ratou sa raica na tuakaqu ni’u sa vakarau taya e dua na waqa, eratou sa tekivu vosa kudrukudrutaki au, ka kaya: Sa lialia ko tacidatou, ni sa nanuma ni rawa me taya e dua na waqa; io, ka nanuma talega ni na kosova rawa na veiwasawasa lelevu oqo.",
                "18": "Eratou sa vosakudrukudrutaki au vakaoqo na tuakaqu, ka ratou sa nakita me ratou kakua ni cakacaka, ni ratou sa sega ni vakabauta ni rawa me’u taya e dua na waqa; eratou sega talega ni vakabauta ni’u sa vakaroti vakakina mai vua na Turaga.",
                "19": "Ka sa yaco ni’u sa rarawa vakalevu, koi au ko Nifai, ena vuku ni kaukauwa ni lomadratou; ia ni ratou sa raica ni’u sa rarawa eratou sa marau e yalodratou, ka ratou rekitaka na noqu rarawa, ka kaya: Keitou kila ni ko na sega ni rawa ni taya e dua na waqa, ni keitou kila ni lailai na nomu vuku; o koya, ko na sega ni rawata kina e dua na cakacaka levu vakaoqo.",
                "20": "Ka ko sa tautauvata ga kei tamadatou, ni sa tuberi tani ena nanuma sesewa ni lomana; io, sa kauti keda tani mai na vanua ko Jerusalemi, ka da sa mai lako voli ena lekutu ena vei yabaki e vuqa oqo; ka ra sa cakacaka tiko ga na noda yalewa, ni ra sa bukete tu; ka ra vakasucu gone ena lekutu ka sota kaya na ka rarawa kecega, ka vakavo ga na mate; ka a vinaka cake me ra a mate rawa ni bera na nodra lako tani mai Jerusalemi, me ra kakua ga ni mai sotava na veika rarawa oqo.",
                "21": "Raica, ena vei yabaki e vuqa oqo eda sa kune rarawa kina ena lekutu, na gauna ka a rawa beka me da rekitaka kina na veika eda taukena kei na vanua sa noda ivotavota vakawa; io, ke da a kune marau kina.",
                "22": "Eda kila ni ra sa tamata ivalavala dodonu ko ira ka tiko mai na vanua ko Jerusalemi; ni ra sa muria na lawa kei na lewa ni Turaga, kei na nona ivakaro kecega, me vaka na lawa i Mosese; o koya, eda sa kila kina ni ra sa tamata ivalavala dodonu; ka sa vakalewai ira ko tamadatou, ka kauti keda tani mai ni datou a vakarorogo tiko ga ki na nona vosa; io, ka sa vakataki koya ko tacidatou. Ka sa vakaoqo na ivakarau ni vosa erau a vosa kudrukudrutaki keirau kina ko i rau na tuakaqu.",
                "23": "Ka sa yaco ni’u sa vosa vei rau koi au, ko Nifai, ka kaya: Drau vakabauta li ni a rawa me ra sereki tani mai ligadra na kai Ijipita ko ira na noda qase na luvei Isireli, kevaka me ra a sega ni vakarorogo ki na vosa ni Turaga?",
                "24": "Io, drau nanuma li ni a rawa me ra tuberi tani mai na nodra veivakabobulataki, kevaka e a sega ni vakaroti Mosese na Turaga me tuberi ira tani mai na veivakabobulataki?",
                "25": "Ia oqo, drau sa kila ni ra a tiko vakabobula na luvei Isireli; ka drau kila ni ra a vakacolati ena icolacola, ka a dredre sara me vosoti rawa; o koya, drau sa kila kina ni sa dodonu kina me dua na ka vinaka sara vei ira, me ra kau tani mai na veivakabobulataki.",
                "26": "Ka drau sa kila ni a vakaroti Mosese na Turaga me vakayacora na cakacaka levu ko ya; ka drau kila ni a tawase vaka ka vaka na wai ni Wasa Damudamu ena nona vosa, ka ra lako yani ena qele mamaca.",
                "27": "Ia drau sa kila ni ra a luvu ena Wasa Damudamu ko ira na kai Ijipita, ko ira na mataivalu i Fero.",
                "28": "Ka drau sa kila talega ni ra a vakani ena mana ena loma ni lekutu.",
                "29": "Io, drau sa kila talega, ni ena nona vosa, me vaka na kaukauwa ni Kalou ka a tu vua, sa mokuta na vatu ko Mosese ka vure mai kina na wai, me ra vakaseyavutaka kina na nodra karamaca na luvei Isireli.",
                "30": "Ka dina ga ni ra a tuberi, ka sa liu tiko vei ira na Turaga na nodra Kalou, na nodra Dauveivueti, ka sa liutaki ira ena siga ka solia vei ira na rarama ena bogi, ka vakayacora vei ira na ka kecega e yaga vei ira na tamata, era a vakaukauwataka ga na lomadra ka vakamatabokotaka na nodra vakasama, ka vosa vakacacataki Mosese kei na Kalou dina ka bula.",
                "31": "Ka sa yaco ni a vakarusai ira me vaka na nona vosa; ka tuberi ira me vaka na nona vosa; ka sa cakava vei ira na ka kecega me vaka na nona vosa; ka a sega ni caka e dua na ka, ka vakavo ga ena nona vosa.",
                "32": "Ia ni ra sa kosova oti na uciwai na Joritani, sa vakaukauwataki ira ko Koya me ra vakasavi ira tani na gone na itaukei ni vanua ko ya, io, me ra veiseyaki ka vakarusai.",
                "33": "Ia oqo, drau nanuma li ni o ira na luve ni vanua oqo, ka ra a tiko ena vanua yalataki, ka ra a vakasavi tani mai vei ira na noda qase, drau nanuma li ni ra a ivalavala dodonu? Raica, au sa kaya vei kemudou, E segai.",
                "34": "Drau nanuma li ni a rawa me ra tamata digitaki cake vei ira ko ira na noda qase kevaka era a ivalavala dodonu? Au sa kaya vei kemudou, E segai.",
                "35": "Raica, sa tautauvata na tamata kecega vua na Turaga; o koya sa ivalavala dodonu sa totaki mai vua na Kalou. Ia raica, era a cata na vosa kecega ni Kalou ko ira na tamata oqo, ka ra sa dreu matua ena caka ca; ka sa tau vei ira na taucoko ni cudru ni Kalou; ka a cudruva na vanua na Turaga ena vukudra, ka vakalougatataka ena vukudra na noda qase; io, sa cudruva ena vukudra ki na nodra vakarusai, ka vakalougatataka vei ira na noda qase me ra rawa ka taukena.",
                "36": "Raica, sa bulia na vuravura na Turaga me vakatawani; ka sa buli ira na luvena me ra taukena.",
                "37": "Ka sa vakatubura cake e dua na matanitu ivalavala dodonu, ka vakarusa na nodra veimatanitu na dau caka ca.",
                "38": "Ka sa tuberi ira tani na ivalavala dodonu ki na veivanua talei, ka vakarusai ira na dau caka ca, ka cudruva na vanua vei ira ena vukudra.",
                "39": "Sa lewa mai na lomalagi e cake, ni sa nona itikotiko vakaturaga, ka sa itutu-ni-yavana na vuravura oqo.",
                "40": "Sa lomani ira era sa ciqomi Koya me nodra Kalou. Raica, e a lomani ira na noda qase, ka veiyalayalati kei ira, io, kei Eparaama, Aisake, kei Jekope; ka sa nanuma na veiyalayalati e a cakava; o koya, a sa kauti ira tani kina mai na vanua ko Ijipita.",
                "41": "A sa vakadodonutaki ira mai na lekutu ena nona ititoko; ni ra sa vakaukauwataka na lomadra, me vakataki kemudou; a sa dau vakadodonutaki ira na Turaga ena vuku ni nodra caka cala. Sa tala na gata vakabukawaqa sa vuka ena kedra maliwa; ia ni ra a laukata oti e a vakarautaka e dua na sala me ra vakabulai kina; ia na ka wale ga me ra vakayacora sai koya me ra raica; ia baleta ni sa ka wale ga na kena sala, se ni sa rui rawarawa wale, era sa lewe vuqa era a mate.",
                "42": "Ka ra sa vakaukauwataka na lomadra ena veigauna e so, ka vosa vakacacataki Mosese, ka vosa vakacacataka talega na Kalou; ia, drau sa kila ni ra a liutaki yani ena nona kaukauwa e sega ni vakatautauvatataki rawa ki na vanua yalataki.",
                "43": "Ia oqo, ni sa oti na veika kece oqo, sa yaco mai na gauna ni ra sa caka ca vakalevu sara, io, ka sa voleka sara me ra sa matua; ka’u sega ni kila de dua era sa vakarau me vakarusai ena siga oqo, ni’u sa kila ni na yaco vakaidina mai na siga me ra na vakarusai kina, ka vakavo e lewe vica wale ga, o ira era na kau tani yani vakavesu.",
                "44": "O koya sa vakaroti tamaqu kina na Turaga me dro ki na lekutu; era sa segata talega na Jiu me ra kauta tani na nona bula; io, sa vakakina ko kemudrau ni drau sa segata me kauta tani talega na nona bula; o koya, drau sa daulaba kina e lomamudrau ka drau sa vakataki ira.",
                "45": "Drau sa totolo ni kitaka na ca ka berabera ni nanuma na Turaga na nomudrau Kalou. Drau sa raica e dua na agilosi, ka a vosa vei kemudrau; io, drau sa rogoca na domona ena veigauna e so; ka sa vosa vei kemudrau ena domo malumu lailai, ia drau a sa yalovatu ka sega kina ni rawa ni drau vakila na nona vosa; o koya, sa vosa kina vei kemudrau ena domo sa vaka na kurukuru, ka sa vakavuna me yavavala na vuravura me vaka e sa vakarau kavida rua.",
                "46": "Ka drau sa kila talega ni ena kaukauwa ni nona vosa uasivi ena rawa ni takali kina ko vuravura; io, ka drau sa kila ni ena nona vosa e rawa ni vakalogalogavinakataki kina na veivanua sukusukura ka vakacacani na veivanua logalogavinaka. Io, a cava soti ga, drau sa rui yalo kaukauwa kina?",
                "47": "Raica, sa kavoro ena yaluma na yaloqu ena vukumudrau, ka sa mosi na lomaqu; au ririkotaka de drau na muduki tani me sega ni mudu. Raica, au sa vakasinaiti ena Yalo ni Kalou, ka sa malumalumu kina na yagoqu.",
                "48": "Ia oqo sa yaco ni’u sa vosataka oti na vei vosa oqo erau sa cudruvi au, ka via biuti au ki na wasaliwa titobu; ia ni rau sa lako mai me rau tauri au, au sa vosa vei rau, ka kaya: Ena yaca ni Kalou Kaukauwa, au sa vakaroti kemudrau, mo drau kakua ni tarai au, ni’u sa vakasinaiti tu ena kaukauwa ni Kalou, ka sa caucaudre tu e yagoqu; o koya ena tarai au ena raqosa me vaka na gasau madu; ka na yaco me ka wale ga ena vuku ni kaukauwa ni Kalou, ni na yaviti koya na Kalou.",
                "49": "Ka sa yaco ni’u sa kaya vei rau, koi au ko Nifai, me rau kakua tale ni vosakudrukudrutaki tamadrau; me rau kakua talega ni tarova na nodrau cakacaka vata kei au, ni sa vakaroti au na Kalou me’u taya e dua na waqa.",
                "50": "Ka’u sa kaya vei rau: Kevaka sa vakaroti au na Kalou me’u kitaka na ka kecega sa rawa ni’u vakayacora vakakina. Kevaka ena vakaroti au me’u kaya ki na wai oqo, mo vuki mo qele mamaca, ena qele mamaca; ia kevaka au sa kaya vakakina, ena yaco ga.",
                "51": "Ia oqo, kevaka sa tu na kaukauwa levu vakaoqo vua na Turaga, ka sa vakayacora e vuqa na cakacaka mana ena kedra maliwa na luve ni tamata, me qai sega ni rawa vakacava vua me vakaroti au me’u taya e dua na waqa?",
                "52": "Ka sa yaco ni’u sa vosataka e vuqa na ka, koi au ko Nifai, vei rau na tuakaqu, ka rau sa vakasesei ka sega ni veileti rawa kina kei au; ka sega talega ni doudou me rau tauri au se tarai au ena iqaqalo ni ligadrau, ka me vuqa na siga. Ia oqo, erau sa sega ni doudou me rau cakava na ka oqo de rau na raqosa e mataqu, ni sa kaukauwa sara na Yalo ni Kalou; a sa cakacaka kina vakaoqo vei rau.",
                "53": "Ka sa yaco ni sa kaya vei au na Turaga: Mo dodoka tale yani na ligamu vei rau na tuakamu, ka rau na sega kina ni raqosa e matamu; ia au na kuretaki rau, sa kaya na Turaga, ka’u na kitaka oqo me rau kila kina ni sa i au na Turaga na nodrau Kalou.",
                "54": "Ka sa yaco ni’u sa qai dodoka yani na ligaqu kivei rau na tuakaqu, ka rau sa sega kina ni raqosa e mataqu; ia sa kuretaki rau ga na Turaga, me vaka na vosa e a vosataka.",
                "55": "Ia oqo, e rau sa kaya: Keirau sa kila vakaidina sara ni sa tiko kei iko na Turaga, ni keirau kila ni a kuretaki keirau na kaukauwa ni Turaga. Ka rau sa cuva sobu e mataqu ka vakarau me vakarokoroko vei au, ia au sa sega ni laivi rau, ka’u kaya: Koi au na tacimudrau, io, na tacimudrau ka gone, o koya mo drau vakarokorokotaka ga kina na Turaga na nomudrau Kalou, ka dokai rau na tamamudrau kei na tinamudrau, me dede kina na nomudrau bula ena vanua sa solia vei kemudrau na Turaga na nomudrau Kalou."
            },
            "18": {
                "1": "Ka sa yaco ni rau sa vakarokoroko vua na Turaga, ka lako yani vata kei au; ka keitou sa cakacakataka na kau ena kedra icakacaka vakamatai sara. Ka ni sa vakaraitaka vei au na Turaga ena veigauna e so na ivakarau me’u cakacakataka kina na kau ni waqa.",
                "2": "Ia oqo, koi au ko Nifai, au sa sega ni cakacakataka na kau me vaka e vulica na tamata, se me’u taya na waqa ena kena icakacaka vaka-tamata; ia au sa taya ga ena kena icakacaka sa vakaraitaka vei au na Turaga; o koya, a sa sega kina ni vaka na kena icakacaka vaka-tamata.",
                "3": "Ia koi au, ko Nifai, au sa dau lako vakawasoma ki na ulunivanua, ka’u sa dau masu vakawasoma vua na Turaga; a sa vakaraitaka kina vei au na Turaga na veika lelevu.",
                "4": "Ka sa yaco ni’u sa taya oti na waqa, me vaka na vosa ni Turaga, e rau sa raica na tuakaqu ni sa vinaka, ka sa matai sara na kena icakacaka; o koya, e rau sa vakayalomalumalumutaki rau tale kina vua na Turaga.",
                "5": "Ka sa yaco ni sa rogo tale vei tamaqu na domo ni Turaga, me keitou cavutu ka lako sobu ki waqa.",
                "6": "Ka sa yaco ena mataka, ni keimami sa vakarautaka oti na veika kece, e levu na vuata kei na lewe ni manumanu mai na lekutu, kei na oni ena kena levu, kei na ka yaga kecega me vaka sa vakarota vei keimami na Turaga, keimami sa qai lako sobu ki waqa, kei na neimami iyaya kecega kei na sore ni kau, kei na veika cava tale keimami a kauta voli mai, na tamata yadua me vaka na nona yabaki; keimami sa lako vata kece yani ki waqa, kei ira na wati keimami kei na luvei keimami.",
                "7": "Ia oqo, a sa sucu e rua tale na luvei tamaqu tagane ena lekutu; na yacai koya ka qase ko Jekope, kei koya ka gone ko Josefa.",
                "8": "Ka sa yaco ni keimami sa lako sobu kece yani ki waqa, ka kauta vata kei keimami na veika e yaga vei keimami kei na veika e a vakaroti vei keimami, keimami sa qai tavo ki wai ka biligi yani ena cagi vaka ki na vanua yalataki.",
                "9": "Ia ni keimami sa biligi voli yani ena cagi me vuqa na siga, raica, e ratou sa tekivu marau na tuakaqu kei rau na luvei Isimeli tagane kei na watidratou, ka ratou sa tekivu me ia na meke, kei na laga sere, ka tauca na vosa velavela, io, e ratou sa guilecava na kaukauwa ka kauti ira voli mai ki ke ya; io, e ratou sa vakalevulevui iratou ka itovo velavela.",
                "10": "Ka sa tekivu me’u taqaya vakalevu, koi au, ko Nifai, de na cudruvi keimami na Turaga, ka yaviti keimami ena vuku ni neimami caka cala, me keimami tilomi kina ena wasaliwa titobu; o koya, au sa vosa kina vei iratou koi au, ko Nifai, ena vosa vakayalomatua; ia raica e ratou sa cudruvi au, ka kaya: Keitou na sega ni vakatara me liutaki keitou na taci keitou gone.",
                "11": "Ka sa yaco ni rau a tauri au ko Leimani kei Lemueli ka vesuki au ena dali, ka vakayacora vei au na ivalavala voravora; ia, sa vakalaiva ga na Turaga me na vakaraitaka kina na nona kaukauwa, me vakayacori kina na nona vosa ka a vosataka me baleti ira na dau caka ca.",
                "12": "Ka sa yaco ni rau sa vesuki au oti ka’u sa sega kina ni yavala rawa, sa sega talega ni cakacaka na kabasi ka a vakarautaka na Turaga.",
                "13": "O koya, era sa sega kina ni kila na mua me ra vagolea kina na waqa, ka sa liwa mai e dua na cagilaba levu, io, e dua na cava levu ka rerevaki, ka keimami a biligi lesu ena dela ni wai me siga tolu; ka sa tekivu me ra rere vakalevu de ra na luvu e wasawasa; ia e rau a sega ga ni sereki au.",
                "14": "Ia ena ikava ni siga keimami a biligi lesu tiko kina, sa toro cake sara na kaukauwa ni cagilaba.",
                "15": "Ka sa yaco ni sa vakarau me tilomi keimami na wasaliwa titobu. Ia ni keimami sa biligi lesu tiko e wasawasa me va na siga, e rau sa qai tekivu raica na tuakaqu ni sa tau vei iratou na lewa ni Kalou, ka ratou na mate vakavo ga kevaka e rau na veivutunitaka na nodrau caka cala; o koya, e rau sa lako mai kina vei au, ka sereka na ivesu ena noqu ilabe ni ika, ka raica e rau sa vuce vakalevu sara; ka rau sa vuce vakalevu talega na noqu qurulasawa, ka sa ka levu dina na kena mosi.",
                "16": "Ia, au a tacake ga vua na noqu Kalou, ka vakacaucautaki koya ena siga taucoko; ka’u a sega ni vosa kudrukudrutaka na Turaga ena vuku ni noqu vakararawataki.",
                "17": "Ia oqo sa vosataka e vuqa na ka ko Liai na tamaqu, vei rau, kei rau talega na luvei Isimeli tagane; ia, raica, e rau sa veivakarerei vei ira era via totaki au; ia me vaka ni rau sa qase sara na noqu itubutubu, ka rau sa sotava e vuqa na ka rarawa ena vukudratou na luvedrau, e rau a biu sobu kina, io, ena dela ni nodrau idavodavo ni tauvimate.",
                "18": "Ena vuku ni nodrau yalobibi kei na rarawa levu, kei na nodrau caka cala na tuakaqu, sa voleka kina me rau kau tani mai na bula oqo me sotava na nodrau Kalou; io, a sa voleka me vakotori sobu ki na kuvu ni soso na drauniuludrau sikoa; io, a sa voleka me rau biu yani ena rarawa ki na dua na ibulubulu waiwaiya.",
                "19": "E rau sa rarawa talega ko Jekope kei Josefa, ena vuku ni leqa nei tinadrau, ni rau sa gone ga ka dodonu me rau qaravi vakavinaka; kei watiqu talega, ena wai ni matana kei na nona masu, kei iratou talega na luvequ, e a sega ni vakamalumalumutaka na lomadrau na tuakaqu me rau sereki au kina.",
                "20": "Ka sa sega tale ni dua na ka, ia na kaukauwa ga ni Kalou, ka sa voleka ni vakarusai ira, sa rawa me vakamalumalumutaka na lomadrau; okoya, ni rau sa raica kina ni sa voleka me tilomi ira na wasaliwa titobu, e rau sa qai veivutunitaka na ka erau sa vakayacora, ka rau sa sereki au kina.",
                "21": "Ka sa yaco ni rau sa sereki au oti, raica, au sa taura na kabasi, ka sa cakacaka me vaka na noqu gagadre. Ka sa yaco ni’u a masu vua na Turaga; ka ni’u sa masu oti sa mudu mai na cagi, ka sa ruru mai na cava, ka sa qai yaco e dua na maravu levu.",
                "22": "Ka sa yaco ni’u sa vagolea na waqa, koi au, ko Nifai, ka keimami soko tale yani ki na vanua yalataki.",
                "23": "Ka sa yaco ni keimami sa soko tiko ka oti e vuqa na siga keimami sa qai yaco ki na vanua yalataki; ka keimami sa lako yani ki vanua, ka birika na neimami vale laca; ka keimami sa vakatoka na vanua ko ya ko vanua yalataki.",
                "24": "Ka sa yaco ni keimami sa cukiraka na vanua ka tea na sore ni kau; io, keimami sa biuta kece na neimami sore ni kau ki na qele, ka keimami a kauta mai na vanua ko Jerusalemi. Ka sa yaco ni ra sa tubu vakalevu sara; o koya, keimami sa kalougata kina vakalevu.",
                "25": "Ka sa yaco ni keimami a kunea ena vanua yalataki, ena neimami a lako yani ki na lekutu, ni ra sa tu na manumanu e veikau ena kedra veimataqali kece, na bulumakau yalewa kei na bulumakau tagane, kei na asa kei na ose, kei na me kei na me kila, kei na veimataqali manumanu kila kecega, sa yaga vua na tamata. Ka keimami sa kunea na veimataqali oa kecega, na oa ni koula, kei na siliva, kei na kopa."
            },
            "19": {
                "1": "Ka sa yaco ni sa vakaroti au na Turaga, o koya au sa bulia kina na peleti mai na oa, me’u ceuta kina na kedra itukutuku na noqu tamata. Au sa ceuta ena peleti au a bulia na itukutuku i tamaqu, ka vakakina na neimami ilakolako ena lekutu, kei na vei parofisai i tamaqu; kei na vuqa talega na noqu parofisai, au sa ceuta kina.",
                "2": "Ka’u a sega ni kila ena gauna au a buli ira kina ni’u na vakaroti mai vua na Turaga me’u bulia na veipeleti oqo; o koya, era sa ceuti tu kina ena peleti ka’u a tukuna tiko na itukutuku i tamaqu, kei na nodra itukutuku ni kawa na nona qase, kei na iwase levu cake ni itukutuku ni neimami lako voli ena lekutu; o koya, na veika a yaco ni bera ni’u buli ira na peleti oqo sa tukuni kina, vakaidina sara tu, ena imatai ni peleti.",
                "3": "Ka ni sa oti na noqu bulia na peleti oqo me vaka au a vakaroti kina, au a vakaroti, koi au ko Nifai, me’u vola ena peleti oqo na itukutuku macala vinaka ka talei, me baleta na veiqaravi vakalotu kei na veiparofisai; ia, na veika sa volai oqo me na maroroi me ra vakavulici kina na noqu tamata, o ira era na taukena na vanua, ka me maroroi talega me vaka na inaki vuku tale eso, na veinaki ka sa kila tu ga na Turaga.",
                "4": "O koya, au a vola kina, koi au ko Nifai, ena peleti tale kadua na itukutuku, se na itukutuku levu cake me baleta na ivalu kei na veileti kei na nodra rusa na noqu tamata. Ia, oqo au sa kitaka, ka vakaroti ira na noqu tamata ena ka me ra na cakava ni’u sa takali yani; ia me na dau vakadewataki sobu yani na peleti oqo mai na dua na itabatamata ki na dua tale, se mai vua e dua na parofita ki na dua tale, me yacova ni qai dua tale mai na kena ivakaro mai vua na Turaga.",
                "5": "Ka na qai tukuni e muri na itukutuku ni noqu bulia na peleti oqo; ka, raica, au tomana me vaka au sa tukuna; ka’u sa vakayacora oqo me maroroi kina na veika tabu me ivakavuvuli vei ira na noqu tamata.",
                "6": "Ia, au na sega ni vola e dua na ka ena peleti vakavo ke’u kila ni ra sa ka tabu. Ia, ke’u mani cala, era a cala talega vakakina ko ira e liu; ia au sega ni beitaki ira me’u vakavinakataki au kina, ia ena vuku ga ni malumalumu sa tu vei au, io, me vaka na ivalavala vakayago, au sa vakaiulubale kina.",
                "7": "Na veika era nanuma na tamata e so ni yaga vakalevu, ki na yago kei na yalo, era vakawaletaka ka buturaka sobu e yavadra ko ira tale e so. Io, na Kalou mada ga ni Isireli era sa buturaka sobu ko ira na tamata; au kaya, ni ra buturaka sobu, ia au na kaya ena dua tale na kena vosa—era sa vakawaletaki koya, ka sega ni vakarorogo ki na domo ni nona veivakasalataki.",
                "8": "Ka raica ena lako mai ko koya, me vaka na vosa ni agilosi, ni oti e ono na drau na yabaki mai na gauna a biuti Jerusalemi mai kina ko tamaqu.",
                "9": "Kei na vuravura, ena vuku ni nodra caka ca, era na okati koya me ka wale; o koya e ra sa vakanakuitataki Koya kina, ka sa vosota ga, ka ra sa yaviti Koya, ka sa vosota ga. Io, era kasiviti Koya, ka sa vosota ga, ena vuku ni nona yalololoma kei na nona dauvosoti ira vakadede na luve ni tamata.",
                "10": "Kei na nodra Kalou na noda qase, ka ra a kau tani mai Ijipita, mai na veivakabobulataki, ka ra a maroroi talega mai vua ena lekutu, io, na Kalou i Eparaama, kei Aisake, kei na Kalou i Jekope, sa soli Koya me vaka e dua na tamata, ki na ligadra na tamata ca me vaka na vosa ni agilosi; me laveti cake me vaka na vosa i Sinoki, ka me vakoti ki na kauveilatai me vaka na vosa i Neumi, ka me bulu ena ibulubulu qara vatu me vaka na vosa i Sinosi, ko koya ka tukuna talega ni na tolu na siga butobuto me ivakatakilakila ni nona mate vei ira era tawana na veiyanuyanu ni wasawasa, vakabibi vei ira na mataqali i Isireli.",
                "11": "Ni sa kaya vakaoqo na parofita: Ena sikovi ira vakaidina na veimataqali i Isireli ena siga ko ya na Turaga na Kalou, ena rogo vei ira e so na domona, ena vuku ni nodra ivalavala dodonu, ka ra na reki vakalevu ka vakabulai kina; ena talevi ira e so tale ena kurukuru kei na livaliva ni nona kaukauwa, ena cava, ena bukawaqa kei na kubou, kei na cawa butobuto, kei na tadola ni vuravura, kei na ulunivanua ka ra na kau tani cake.",
                "12": "Ia ena yaco vakaidina na veika kece oqo, sa kaya na parofita ko Sinosi: Ena kavida na veivatu e vuravura; ia, ena vutugu ni vuravura, era na uqeti mai vua na Yalo ni Kalou e vuqa na tui ni veiyanuyanu ni wasawasa me ra kailavaka: Sa rarawa na Kalou ni veika bula kecega.",
                "13": "Ia ko ira era tiko mai Jerusalemi, sa kaya na parofita, era na vakanakuitataki mai vei ira na tamata kecega, baleta ni ra a vakamatea ena kauveilatai na Kalou ni Isireli, ka vuki tani e lomadra, ka beca na ivakatakilakila kei na ka veivakurabuitaki, kei na kaukauwa kei na lagilagi ni Kalou ni Isireli.",
                "14": "Ia, baleta ni ra sa vuki tani e lomadra, sa kaya na parofita, ka ra sa beca na Yalo Savasava ni Isireli, era na veiseyaki kina ena bula vakayago, ka mate, ka yaco ni ra sa vakasiusiutaki ka vosa beci, ka ra na cati ena kedra maliwa na veimatanitu kecega.",
                "15": "Ia ni sa yaco mai na siga ko ya, sa kaya na parofita, ni ra sa na sega ni vuki tani tale mai vei koya na Yalo Savasava ni Isireli, ena gauna ko ya ena qai nanuma kina ko koya na veiyalayalati a cakava vei ira na tamadra.",
                "16": "Io, ena qai nanuma ko koya na veiyanuyanu ni wasawasa; io, o ira kece na tamata ka ra mataqali i Isireli, au na vakasoqoni ira, sa kaya na Turaga, me vaka na vosa i Sinosi na parofita, mai na yasai vuravura e va.",
                "17": "Io, ena raica ko vuravura kecega na veivakabulai ni Turaga, sa kaya na parofita; era na vakalougatataki na veimatanitu, veimataqali, duivosavosa kei ira na tamata.",
                "18": "Ia, koi au ko Nifai, au sa vola na veika kece oqo vei ira na noqu tamata, de rawa me’u vakauqeti ira kina me ra nanuma na Turaga na nodra Dauveivueti.",
                "19": "O koya, au sa vosa kina vei ira kece na mataqali i Isireli, ke rawa me ra na taukena na veika oqo.",
                "20": "Ia raica, au sa vakauqeti ena ka vakayalo, ka sa vakaocai au ka malumalumu kina na veisema ni yagoqu taucoko, me baleti ira sa tiko mai Jerusalemi; ia kevaka me a sega ni yalo loloma na Turaga, me vakaraitaka vei au na veika e baleti ira, me vaka vei ira na parofita e liu, ke’u a sa mate talega.",
                "21": "Ka sa vakaraitaka vakaidina ko koya vei ira na parofita e liu na ka kece e baleti ira; ka sa vakaraitaka talega vei ira e lewe vuqa na ka e baleti keda; o koya, sa dodonu kina meda kila na veika e baleti ira, ni sa volai tu ena peleti parasa.",
                "22": "Ia oqo sa yaco ni, koi au ko Nifai, au a vakatavulica vei iratou na tuakaqu na veika oqo; Ka sa yaco ni’u a wilika vei iratou e vuqa na ka, ka ceuti tu ena peleti parasa, me ratou kila kina na cakacaka ni Turaga mai na veivanua tale e so, vei ira na tamata ena gauna e liu.",
                "23": "Ka’u sa wilika vei iratou e vuqa na ka a volai tu ena veivola i Mosese; ia me rawa ni’u na vakauqeti iratou vakalevu cake kina me ratou vakabauta na Turaga na nodratou Dauveivueti, au a wilika vei iratou na veika a vola na parofita ko Aisea; ia au sa vakatautauvatataka vei keimami na ivolanikalou me rawa ni yaga vei keimami, ka me keimami vuli kina.",
                "24": "O koya au a vosa kina vei iratou, ka vaka: Dou rogoca na vosa ni parofita, oi kemudou na ivovo ni mataqali i Isireli, e dua na tabana sa musuki tani; dou rogoca na vosa ni parofita ka a volai vei ira kece na mataqali i Isireli, ka vakatautauvatataka vei kemudou, mo dou rawata kina na inuinui, me vaka talega kina o ira na wekamudou, dou a muduki tani mai vei ira; sa vakaoqo na ka sa vola na parofita."
            },
            "20": {
                "1": "Dou vakatudaliga ka rogoca na ka oqo, na mataqali i Jekope, dou sa vakatokai ena yaca i Isireli, ka dou sa lako mai na wai nei Juta, se mai na wai ni veipapitaisotaki, dou sa bubului ena yaca ni Turaga, ka dou sa dau cavuta na Kalou ni Isireli, ia era sa sega ni bubului ena yalodina se ena ivalavala dodonu.",
                "2": "E dina ga, era sa vakatokai ira mera lewe ni koro tabu, ia era sa sega ni vakararavi vua na Kalou ni Isireli, o koya na Turaga ni Lewevuqa; io, sa yacana na Turaga ni Lewevuqa.",
                "3": "Raica, au sa tusanaka na veika mai liu mai na ivakatekivu; ka ra sa lako yani mai na gusuqu, ka’u sa vakaraitaki ira. Au a vakaraitaki ira vakasauri.",
                "4": "Ka’u sa cakava baleta ni’u kila ni ko sa yalo kaukauwa, ni sa dali kaukamea na domomu, ka parasa na yadremu;",
                "5": "Ka’u sa tukuna vei iko mai na ivakatekivu; ni sa bera ni yaco au sa vakaraitaki ira vei iko; ka’u sa vakaraitaki ira ni’u ririkotaka de ko na qai kaya—A noqu matakau ga sa vakayacora, kei na noqu matakau ceuceu, ka a vakaroti ira na noqu matakau a vakawaicalataki.",
                "6": "Ko sa raica ka rogoca na ka kece oqo; ia ko na sega li ni tukuni ira yani? Ka’u sa vakaraitaka vei iko na ka vou mai na gauna oqo, io na veika sa vuni, ka ko a sega ni kilai ira.",
                "7": "Era sa buli ena gauna oqo, ka segai mai na ivakatekivu, ni se bera mada ga na siga ko a sega ni se rogoca kina era a sa tukuni vei iko, de ko na qai kaya—Raica au sa kilai ira ga.",
                "8": "Io, ko a sega ni rogoca; io, ko a sega ni kila; io, ena gauna koya a sega ni se tadola kina na daligamu; ni’u sa kila ni ko na cakacaka vakailawaki sara, ka ko a vakatokai mo dau talaidredre mai na loma ni kete.",
                "9": "Ia, ena vuku ni yacaqu au na vakaberaberataka kina na noqu cudru, ka vakakina ena vuku ni noqu vakacaucautaki, au na tarovi au kina mai vei iko, ka me’u kakua ni tamusuki iko laivi.",
                "10": "Ia, raica, au sa vakasavasavataki iko, au sa digitaki iko ena lovo bukawaqa ni veivakararawataki.",
                "11": "Ena vukuqu ga, io, ena vukuqu ga ka’u na cakava kina na ka oqo, ni’u na sega ni laiva me vakadukadukalitaki na yacaqu, ka’u na sega ni solia na noqu lagilagi vua tale e dua.",
                "12": "Vakatudaliga mai vei au, i Jekope, kei Isireli na noqu digitaki, ni sa i au ko koya; koi au na imatai, ka sa i au talega na kena iotioti.",
                "13": "Sa tauyavutaka talega na yavu kei vuravura na ligaqu, kei na ligaqu imatau sa robota na lomalagi. Au sa kaci yani vei rau ka rau sa tucake vata mai.",
                "14": "Ko i kemudou kece, dou vakasoqoni vata, ka rogoca; ko cei ena kedra maliwa sa tukuna na veika oqo vei ira? Sa lomani koya na Turaga; io, ena vakayacora ko Koya na nona vosa ka ra a tukuna; ka ena vakayacora ga na lomana vei Papiloni, ka na tau na ligana vei ira na kai Kalitia.",
                "15": "Sa kaya talega na Turaga; Koi au na Turaga, io, au sa vosa; io, au sa kacivi koya me tukuna, au sa kauti koya mai, ka na kitaka ko koya me sautu na nona sala.",
                "16": "Dou toro voleka mada mai vei au; au sega ni vosa vakavunivuni; mai na ivakatekivu, au a sa vosa mai na gauna e a tukuni kina; kei na Turaga na Kalou, kei na Yalona sa talai au mai.",
                "17": "Ka sa kaya vakaoqo na Turaga, na nomu Dauveivueti, ko Koya na Yalo Savasava ni Isireli; Au sa talai koya yani; koi au na Turaga na nomu Kalou ka sa vakavulici iko mo vinaka kina, ka sa tuberi iko ena sala mo lakova, au sa vakayacora.",
                "18": "O! ke mo a vakarorogo mada ga ki na noqu ivakaro—ke a qai vaka na uciwai na nomu vakacegu, kei na nomu ivalavala dodonu vaka na ua ni wasawasa.",
                "19": "Na nomu kawa talega sa vaka na nuku; na luve ni ketemu sa vaka na kena qereqere; ka a sega ni muduki tani se vakarusai mai mataqu na yacana.",
                "20": "Dou lako tani mai Papiloni, dou dro tani mai vei ira na kai Kalitia, ena domo ni sere dou cavuta yani, tukuna oqo, dou talaucaka yani ki na iyalayala kei vuravura; dou kaya: Sa vueti Jekope na nona tamata na Turaga.",
                "21": "Ka ra sa sega ni karamaca; sa tuberi ira yani ko koya e loma ni vanua dravuisiga; sa vakadavea ko koya na wai mai na vatu ena vukudra; a sa yavita talega na vatu ko koya ka sa tacoka mai kina na wai.",
                "22": "Ka dina ga sa cakava ko koya na ka kece oqo, kei na ka lelevu cake; sa kaya na Turaga ni sa sega ga na vakacegu vei ira na dau caka ca."
            },
            "21": {
                "1": "Vakadua tale: Dou vakarorogo, oi kemudou na mataqali i Isireli, oi kemudou kece sa musuki tani ka vakasavi tani ena vuku ni nodra dau caka ca o ira na ivakatawa ni noqu tamata; io, oi kemudou kece sa musuki tani, ka dui veiseyaki vakayawa, oi kemudou sa noqu tamata, na mataqali i Isireli. Dou vakarorogo, mai na veiyanuyanu, ki vei au, dou rogoca oi kemudou mai na vanua vakayawa; sa kacivi au na Turaga mai na kete; mai na loma ni ketei tinaqu sa cavuta kina na yacaqu.",
                "2": "Ka sa cakava na gusuqu me vaka e dua na iseleiwau gata; sa vunitaki au ena yaloyalo ni ligana, ka sa cakava me’u moto makomakoaliliva; ena nona taga ni gasau a sa vunitaki au kina;",
                "3": "Ka sa kaya vei au: Ko iko na noqu tamata, ko iko Isireli, ena vukumu au na vakalagilagi kina.",
                "4": "Au a qai kaya, sa tawayaga na noqu cakacaka, au sa vakaotia na noqu kaukauwa ena ka wale ka tawayaga; sa tu vakaidina vua na Turaga na lewa ena vukuqu, kei na noqu cakacaka sa tu vua na noqu Kalou.",
                "5": "Ia oqo, sa kaya na Turaga—ko koya ka buli au ena loma ni kete me’u nona dauveiqaravi, me’u kauti Jekope tale yani kivua—e dina ni se sega ni vakasoqoni mai ko Isireli, ia au sa na lagilagi ena mata ni Turaga, ka na noqu kaukauwa ga na noqu Kalou.",
                "6": "Ka, sa kaya ko koya: Sa ka mamada ga mo mai noqu dauveiqaravi mo na vueta cake na veiyavusa i Jekope, ka vakalesui ira mai na Isireli maroroi. Au na soli iko talega mo nodra rarama na kai Matanitu tani, ka mo yaco mo noqu vunibula ki na iyalayala kei vuravura.",
                "7": "Ia, sa kaya vakaoqo na Turaga, ko koya na Dauveivueti ni Isireli, na nona Yalo Savasava, kivua era sa beca ko ira na tamata, kivua era sa vakasisilataka mai na veivanua, ki vei ira na nodra tamata na iliuliu: Era na raica ko ira na tui ka ra na tucake, ko ira talega na ravouvou e ra na vakarokoroko, ena vuku ni Turaga ko koya sa daudina.",
                "8": "Ia sa kaya vakaoqo na Turaga: Ena gauna donu au a rogoci iko kina, o kemudou na veiyanuyanu ni wasawasa, ia, ena siga ni veivakabulai au a vukei iko; ia au na maroroi iko, ka solia vei iko na noqu dauveiqaravi me nodra veiyalayalati na tamata, me vakataudeitaka na vuravura, ka cakava me tawa tale na veivanua sa lala;",
                "9": "Ka mo kaya vei ira na kaivesu: Dou lako yani; vei ira ka tiko ena butobuto: Dou vakaraitaki kemudou. Era na kana voli ena sala, ia na kedra vanua veico ena tu mai na veivanua cecere kecega.",
                "10": "Era na sega ni viakana se viagunu, ka na sega talega ni kati ira na katakata se na matanisiga; ni na tuberi ira ko koya sa lomani ira, ka na tuberi ira ena bati ni wai vure.",
                "11": "Ka’u na cakava kecega na noqu ulunivanua me gaunisala, ka na vakaceceretaki na noqu salatu.",
                "12": "Ia oqo, oi kemudou na mataqali i Isireli, raica, ko ira oqo era na lako vakayawa mai; ka raica, ko ira oqo mai na vualiku kei na ra; kei ira oqo mai na vanua ko Sainimi.",
                "13": "Dou ia na sere, na lomalagi; ka mo ia na reki, na vuravura; ena vakataudeitaki na yavadra ko ira era tiko mai natuicake; dou tabalaka vata mai na sere, na veiulunivanua; ni ra na sega ni yaviti tale; ni sa vakacegui ira na nona tamata na Turaga, ena lomani ira na nona era sa rarawa.",
                "14": "Ia, raica, sa kaya ko Saioni: Sa biuti au na Turaga, ia na noqu Turaga sa guilecavi au—ia ena vakaraitaka ko koya ni sa sega ni vakakina.",
                "15": "E dua li na yalewa me na guilecava na luvena dramidrami, ka sega beka ni lomana na luve ni ketena? Io, era na guilecava beka, ia, koi au, ka’u na sega ni guilecavi iko, na mataqali i Isireli.",
                "16": "Raica, ka’u sa ceuti iko ena qeteqete ni ligaqu; na nomu bai sa tikotiko ga e mataqu.",
                "17": "Ko ira na luvemu era sa kusarawa me ra vorati ira era sa vakacacani iko; ko ira era vakawaletaki iko era na lako tani vei iko.",
                "18": "Mo ta cake ka veiraiyaki, ka raica: Ko ira kecega oqo era sa soqoni vata mai, ka ra na lako mai vei iko. Ia me vaka ni’u sa bula, sa kaya na Turaga, ko na vakaisulutaki iko vata kei ira kecega oqo, me vaka ena iukuuku, ka vauci ira vaka na yalewa e sa vakarau vakawati.",
                "19": "Ia na nomu rusa kei na nomu veivanua lala, kei na vanua ni nomu vakarusai, sa na qai osooso sara mai ena vuku ni lewena; ia, ko ira era a tilomi iko era sa na yawa tani sara.",
                "20": "O ira era na qai luvemu, ni sa yali na luvemu e liu, era na kaya tale e daligamu: Sa osooso sara vei au na tikina oqo; solia tale vei au e so na vanua me’u tawana.",
                "21": "Ko na qai kaya e lomamu: Ko cei ka vakatuburi ira oqo vei au, ni raica ni ra sa yali ko ira na luvequ, ka’u sa yava, ka bobula, ka’u veilakoyaki vaka ka vaka? Ia ko cei a susugi ira mai oqo? Raica, au sa biu taudua tu ga; o ira oqo, evei era a tu voli mai kina?",
                "22": "Sa kaya vakaoqo na Turaga na Kalou: Raica, ka’u na laveta cake na ligaqu vei ira na kai Matanitu Tani, ka vakaduria na noqu drotini vei ira na tamata; era na keveti ira mai na luvemu tagane e ligadra, kei ira na luvemu yalewa era na colati ira mai e tabadra.",
                "23": "Ko ira na tui era na nomu tama ni veisusu, ia, ko ira na nodra ranadi era na nomu tina ni veisusu; era na cuva vei iko me matadra ki na qele, ka ra na dramica na kuvu ni soso mai na yavamu; ia ko na qai kila, ni sai au na Turaga; ia era na sega ni madua ko ira era sa waraki au.",
                "24": "Me na kovei li na itoki ni valu mai vua sa qaqa, se me ra na sereki ko ira era sa vakabobulataki vakadodonu?",
                "25": "Ia sa kaya vakaoqo na Turaga, Io, o ira mada ga era vesuki tu mai vei ira na qaqa era na kovei, ka na sereki na itoki ni valu mai vua sa rerevaki; ka’u na vala kei ira era na veivala kei iko, ka vakabulai ira na luvemu.",
                "26": "Ka’u na vakani ira era vakasaurarataki iko ena lewedra dina; era na mateni ena nodra dra dina me vaka ena waini kamikamica; ia na tamata kecega era na kila ni sai au, na Turaga, na nomu iVakabula ka nomu Dauveivueti, na Qaqa i Jekope."
            },
            "22": {
                "1": "Ia oqo sa yaco ni’u sa wilika oti koi au, ko Nifai, na veika ka a ceuti tu ena peleti parasa, eratou sa lako mai vei au na tuakaqu ka kaya vei au: A cava na ibalebale ni veika oqo ko a wilika? Raica, era sa vakaibalebaletaki li ki na veika vakayalo, ka ra na yaco ena vuku ni yalo, ka sega ena vuku ni veika vakayago?",
                "2": "Ia koi au, ko Nifai, au sa kaya vei iratou: Raica era sa vakaraitaki vua na parofita mai na domo ni Yalo; ia na Yalo sa dau vakaraitaka na veika kece oqo vei ira na parofita, ka ra na yaco vei ira na luve ni tamata me vaka na veika vakayago.",
                "3": "O koya, na veika au a wilika sa baleta tiko na veika vakayago kei na veika vakayalo; ia e kena irairai, ni ena dua na gauna ga oqo, se ena dua na gauna mai muri, ni ra na veiseyaki na mataqali i Isireli e delai vuravura taucoko, ena kedra maliwa na veimatanitu.",
                "4": "Ia raica, era lewe vuqa era sa guilecavi mai vei ira ka tiko mai Jerusalemi. Io, na iwase levu cake mai na veiyavusa kece era sa kau tani; ka ra sa veiseyaki vaka ka vaka ki na veiyanuyanu ni wasawasa; ka sega vei keda e kila era sa tu e vei, ia, eda kila ga ni ra sa kau tani.",
                "5": "Ia ni ra sa vakau tani tu, sa parofisaitaki tu mai na veika oqo me baleti ira, ka baleti ira talega era na veiseyaki ka vakasesei ena dua na gauna e muri, ena vukuna na Yalo Savasava ni Isireli; ia, era na vakaukauwataka na lomadra vua; o koya era na veiseyaki yani kina ena kedra maliwa na veimatanitu ka cati mai vei ira na tamata kecega.",
                "6": "Ia ni ra na susugi ira oti ko ira na kai Matanitu Tani, ka na laveta cake na ligana na Turaga vei ira na kai Matanitu Tani ka vakaduria na nona drotini, ia era na keveti ira na luvedra tagane e ligadra, kei na luvedra yalewa era na kauta mai ena tabadra, raica na veika kece sa tukuni oqo era ka ni bula oqo; ni sa vakaoqo na nona veiyalayalati na Turaga vei ira na noda qase; ia sa baleti keda ena gauna mai muri, kei ira kece talega na wekada na mataqali i Isireli.",
                "7": "Ka sa kena ibalebale ni na yaco mai na gauna ni sa oti na nodra veiseyaki ka vakasesei na mataqali i Isireli, na Turaga na Kalou ena vakaduria e dua na matanitu qaqa ena kedra maliwa na kai Matanitu Tani, io, ena dela mada ga ni vanua oqo; ka ra na qai veiseyaki kina na noda kawa mai vei ira.",
                "8": "Ka ni sa oti na nodra veiseyaki na noda kawa, ena qai vakayacora na Turaga na Kalou e dua na cakacaka talei ena kedra maliwa na kai Matanitu tani, ka na yaga vakalevu sara vei ira na noda kawa; o koya, sa vakatautauvatataki kina na nodra sa susugi mai vei ira na kai Matanitu tani, kei na nodra sa keveti e ligadra ka colati mai tabadra.",
                "9": "Ka na yaga talega vei ira na kai Matanitu tani; ka sega wale ga vei ira na kai Matanitu tani ia vei ira kecega na mataqali i Isireli, me vakatakilai kina na veiyalayalati nei Tamada mai lomalagi vei Eparaama, ka kaya: Ena vuku ni nomu kawa era na vakalougatataki kina na veimataqali kecega e vuravura.",
                "10": "Ia au gadreva, oi kemudou na tuakaqu, mo dou kila ni na sega ni rawa me ra na vakalougatataki na veimataqali kecega e vuravura vakavo ke na qai vakaraitaka ko koya na ligana ena matadra na veimatanitu.",
                "11": "O koya, ena qai vakaraitaka kina na ligana na Turaga na Kalou ena matadra na veimatanitu kecega, me na kau yani na nona veiyalayalati kei na nona kosipeli vei ira kece na mataqali i Isireli.",
                "12": "O koya, ena kauti ira tani kina ko Koya mai na nodra tiko vakavesu, ka ra na vakasoqoni vata ki na nodra dui vanua sa nodra ivotavota vakawa; ia era na kau tani mai na tawa kilai kei na butobuto, ka ra na qai kila ni sa nodra iVakabula na nodra Turaga ka nodra Dauveivueti, o Koya na Qaqa ni Isireli.",
                "13": "Ia na dra ni lotu vakaitamera ka vakasisila ko ya, o koya na dautagane ni vuravura taucoko, ena tau ga ki na uludra; ni ra na veivaluvaluti ga vakaira, ka na lutuka ga na uludra na iseleiwau mai ligadra, ka ra na mateni ga ena nodra dra.",
                "14": "Ia, na veimatanitu kecega ena valuti iko, O iko na mataqali i Isireli, era na vuki ka veivorati vakataki ira, ka ra na lutu ki na ikeli era a kelia me ra tacori kina na nona tamata na Turaga. Ia ko ira kece sa veivala kei Saioni era na vakarusai, ia na dautagane ko ya, ka a vakatanitaka na sala dodonu ni Turaga, io, ko koya na lotu vakaitamera ka vakasisila ko ya, ena bale sobu ki na kuvu ni soso, ia sa na ka levu sara na kena bale.",
                "15": "Ia raica, sa kaya na parofita, ena yaco kusarawa mai na gauna ena sega kina na kaukauwa i Setani me rawa na yalodra na luve ni tamata; ia sa voleka me yaco mai na siga, me ra na vaka kina na vu ni co madu ko ira sa viavialevu kei ira sa daucaka ca; ka na yaco mai na siga mera na vakamai.",
                "16": "Sa voleka me yaco mai na gauna ena sovaraka kina na taucoko ni nona cudru na Kalou vei ira na luve ni tamata; ni na sega ni laivi ira na tamata ca me ra vakarusai ira na tamata ivalavala dodonu.",
                "17": "O koya gona, ena maroroi ira na ivalavala dodonu ena nona kaukauwa, io ke yaco me sa tau na nona cudru taucoko, me ra na maroroi ga na ivalavala dodonu, io ke ra na vakarusai kina na kedra meca ena bukawaqa. O koya, me ra kakua kina ni rere na ivalavala dodonu; ni sa kaya vakaoqo na parofita, era na vakabulai, ke kena sala mada ga na bukawaqa.",
                "18": "Raica, au sa kaya vei kemudou, na tuakaqu, ni sa voleka ni yaco na veika oqo; io, na dra, kei na bukawaqa, kei na cawa ni kubou ena yaco dina mai; ka dodonu me tiko ena delai vuravura oqo, ka na yaco vei ira na tamata me vaka na veika vakayago kevaka era na vakaukauwataka na lomadra vua na Yalo Savasava ni Isireli.",
                "19": "Ia raica, era na sega ni rusa na tamata ivalavala dodonu; ia ena yaco vakaidina na gauna era na muduki tani kina ko ira kece era sa valuti Saioni.",
                "20": "Ia ena vakarautaka vakaidina na Turaga na sala vei ira na nona tamata, me vakayacori kina na vosa ka cavuta o Mosese, ka kaya: E dua na parofita ena vakatubura vei kemudou na Turaga na nomudou Kalou me vakataki au; o koya oqori mo dou na rogoca na veika kece sara ena tukuna vei kemudou. Ka sa na yaco ni ko ira era na sega ni rogoca na parofita ko ya era na muduki tani mai vei ira na tamata.",
                "21": "Ia oqo, koi au, ko Nifai, au sa tukuna vei kemudou, na parofita ka vosa kina oqo ko Mosese, sai koya na Yalo Savasava ni Isireli; ia, ena dau tauca ko Koya na lewa dodonu.",
                "22": "Ka me ra kakua ni rere ko ira na ivalavala dodonu, ni ra na sega ni vakataqayataki. Ia na matanitu ga ni tevoro, ka na tarai cake ena kedra maliwa na luve ni tamata, na matanitu ka sa tauyavutaki ena kedra maliwa era sa vakayago—",
                "23": "Ena yaco kusarawa mai na gauna, ni, na lotu kecega sa tara cake me rawa iyau, kei ira sa tara cake me ra lewai ira na tamata, kei ira sa tara cake me dokai ira ko vuravura, kei ira sa vakasaqara na gagadre ni yago kei na veika ni vuravura, ka me kitaka na veimataqali caka cala kecega; io, me vakalekalekataki ga, o ira kece sa lewena na matanitu ni tevoro sai ira sa dodonu me ra rere ka sautaninini, ka sakure kina, sai ira sa dodonu me ra vakabalei sobu ki na kuvu ni soso; sai ira e ra na vakamai me vaka na vu ni co; me vaka na nona vosa na parofita.",
                "24": "Ia ena yaco kusarawa mai na gauna me ra na tuberi cake kina na ivalavala dodonu me vaka na luve ni bulumakau mai na lomanibai, ia ko Koya na Yalo Savasava ni Isireli sa na nona na lewa, kei na qaqa, kei na kaukauwa, kei na lagilagi cecere.",
                "25": "Ka sa vakasoqoni ira vata na luvena mai na yasai vuravura e va; ka sa wiliki ira na nona sipi, ka ra sa kilai Koya; ka sa na qai duabau ga na lomanibai ka duabau ga na kena ivakatawa; ka na vakani ira na nona sipi, ka ra na kunea mai vei koya na veico.",
                "26": "Ia ena vuku ni nodra ivalavala dodonu na nona tamata, sa sega kina na kaukauwa i Setani; o koya, ena sega kina ni sereki me vuqa na yabaki; ni sa sega vua na kaukauwa me rawa na lomadra na tamata, ni ra sa ivalavala dodonu, ka sa veiliutaki na Yalo Savasava ni Isireli.",
                "27": "Ia raica oqo, koi au, ko Nifai, au sa kaya vei kemudou ni na yaco na veika kece oqo me vaka na veika vakayago.",
                "28": "Ia, raica, era na bula galala vata kei Koya na Yalo Savasava ni Isireli ko ira na veimatanitu, veimataqali, duivosavosa kei ira na tamata, kevaka era na veivutuni.",
                "29": "Ia oqo koi au, ko Nifai, au sa tinia; niu sega ni doudou ena gauna oqo meu vosa tale me baleta na veika oqo.",
                "30": "O koya oqo, oi kemudou, na tuakaqu, au gadreva mo dou kila ni dina na itukutuku sa volai tu ena peleti parasa; ka ra vakadinadinataka ni dodonu me talairawarawa na tamata ki na ivakaro ni Kalou.",
                "31": "O koya, mo dou kakua ni nanuma kina ni sai keirau ga kei tamaqu keirau sa vakadinadinataka na veika oqo, ka vakavuvulitaka talega. O koya, kevaka dou na talairawarawa ki na ivakaro, ka vosota me yacova na ivakataotioti, dou na vakabulai kina ena siga mai muri. Ia, sa vakakina. Emeni."
            }
        }
    },
    "2-ne": {
        "meta": {
            "slug": "2-ne",
            "name": "Ai Karua ni iVola i Nifai",
            "chapterWord": "Wase"
        },
        "chapters": {
            "1": {
                "intro": "A itukutuku ni mate i Liai. Eratou sa vorati Nifai na tuakana. Sa vakasalataki Nifai na Turaga me lako yani ki na loma ni lekutu. Na nona ilakolako ena loma ni lekutu kei na veika tale e so.",
                "1": "Ia oqo, a sa yaco ni’u sa tinia na noqu vakavulici iratou na tuakaqu, koi au ko Nifai, sa vosataka talega e vuqa na ka vei iratou ko Liai na tamai keitou, ka tukuna tale vei iratou na veika lelevu ka a vakayacora vei iratou na Turaga ena nona kauti iratou tani mai na vanua ko Jerusalemi.",
                "2": "Ka sa vosa vei iratou ena vuku ni nodratou veisaqasaqa mai wai, kei na yalo loloma ni Kalou ena nona a maroroya na nodratou bula, ka ratou a sega kina ni tilomi mai na wasawasa.",
                "3": "Ka a vosa talega vei iratou me baleta na vanua yalataki, ka ratou sa rawata—na nona yalo loloma dina na Turaga ena nona a vakasalataki keimami me keimami dro tani mai na vanua ko Jerusalemi.",
                "4": "Ka raica, sa kaya ko koya, Au a raica e dua na raivotu, ka’u kila kina ni sa vakarusai ko Jerusalemi; ka kevaka me datou a tiko ga mai Jerusalemi ke tou a sa mate talega.",
                "5": "Ia, sa kaya ko koya, e dina ga ni a levu na nodatou rarawa, edatou sa mai rawata e dua na vanua yalataki, e dua na vanua sa digitaki duadua mai vei ira na veivanua kecega; e dua na vanua ka a veiyalayalati kina kei au na Turaga na Kalou me nodra ivotavota na noqu kawa. Io, sa veiyalayalatitaka na Turaga na vanua oqo vei au, kei ira na luvequ me sega ni mudu, kei ira kece talega ena tuberi ira mai na veivanua tale e so na liga ni Turaga.",
                "6": "O koya, au sa parofisai kina, koi au ko Liai, me vaka na veivakauqeti ni Yalo sa tiko vei au, ni na sega ni dua e lako mai ki na vanua oqo ka vakavo ko ira ga era na vakau mai ena liga ni Turaga.",
                "7": "O koya, sa vakatabui kina na vanua oqo vei koya ga sa kauta mai ko Koya. Ka kevaka era na qaravi Koya me vaka na veivakaro sa solia vei ira, ena yaco me vanua ni bula galala vei ira; o koya, era na sega kina ni vesuki sobu ena veivakabobulataki; ia kevaka sa vakakina, sa na vu ga mai na nodra caka cala; ni kevaka sa levu na caka cala sa na cudruvi na vanua ena vukudra, ia vei ira na ivalavala dodonu ena vakalougatataki me sega ni mudu.",
                "8": "Ka raica, sa lewa yalomatua me na maroroi na vanua oqo ena gauna mada ga oqo mai vei ira na veimatanitu tale e so; ka raica, e ra na vakasinaita mai na veimatanitu na vanua oqo, ka na sega na vanua me ivotavota vakawa.",
                "9": "O koya, au sa rawata kina e dua na yalayala, koi au ko Liai, ni kevaka era na maroroya na nona ivakaro ko ira ka a kauti ira mai na Turaga na Kalou mai na vanua ko Jerusalemi, era na tiko sautu ena dela ni vanua oqo; ka ra na taqomaki mai vei ira na veimatanitu kecega, me ra na taukena ga vakaira na vanua oqo. Ka kevaka era na muria na nona ivakaro era na vakalougatataki ena dela ni vanua oqo, ka na sega e dua me vakacacani ira, se me kauta laivi na vanua sa nodra ivotavota vakawa; ka ra na tiko maroroi tu me sega ni mudu.",
                "10": "Ia raica, ni na yaco mai na gauna me ra na malumalumu sobu kina ena tawavakabauta, ni ra sa ciqoma oti na veivakalougatataki e vuqa mai na liga ni Turaga—ni ra sa kila tu na veika me baleta na buli ni vuravura, kei na tamata kecega, ka ra kila tu na nona cakacaka cecere ka talei na Turaga mai na buli ni vuravura; ka sa soli vei ira na kaukauwa me ra kitaka na ka kecega ena vakabauta; ka sa tu vei ira na veivakaro kece mai na ivakatekivu, ka ra sa kau mai ena nona loloma tawayalani ki na vanua yalataki ka talei oqo—raica, au sa kaya, kevaka ena yaco mai na siga me ra na vakanadakuya kina na Yalo Savasava ni Isireli, na Mesaia dina, na nodra Dauveivueti ka nodra Kalou, raica, ena tau kina vei ira na lewa i Koya sa Yalododonu.",
                "11": "Io, ena kauti ira mai ko koya na veimatanitu tale e so ki vei ira, ka na solia vei ira na kaukauwa, ka na kauta tani mai vei ira ko koya na vanua era taukena, ka na vakavuna ko koya me ra veiseyaki ka yaviti.",
                "12": "Io, ni sa takali yani e dua na itabatamata ki na dua tale ena yaco na vakadave dra, kei na veitotogitaki ena kedra maliwa; o koya oqo, oi kemudou na luvequ, au gadreva mo dou nanuma matua; io, au gadreva mo dou vakarorogo ki na noqu vosa.",
                "13": "Io mo dou yadra mada; mo dou yadra mai na moce lutu, io, mai na moce nei eli, ka kuretaka tani na sinucodo rerevaki dou sa vesuki kina, ka sai ira na sinucodo ka vesuki ira tu na luve ni tamata, me ra kau sobu kina vakavesu ki na ikeli tawamudu ni rarawa bibi kei na yaluma titobu.",
                "14": "Yadra! Ka tucake mai na kuvu-ni-soso, ka rogoca na vosa ni nomudou itubutubu sa sautaninini, ka sa voleka mo dou na vakadavora na yagona ki na ibulubulu batabata ka vakanomodi, na vanua ka sega e dua na dauveilakoyaki me na lesu tale mai kina; e vica wale ga na siga ka’u na qai lako yani ena nodra sala na kai vuravura kecega.",
                "15": "Ia raica, na Turaga sa vueta mai eli na yaloqu; au sa raica na nona lagilagi, ka’u sa ovici tu me tawamudu ena liga ni nona loloma.",
                "16": "Ka’u sa gadreva mo dou na nanuma mo dou muria na lawa kei na lewa ni Turaga; raica, sai koya na ka oqo sa dau ririko tu kina na yaloqu mai na ivakatekivu.",
                "17": "Sa dau bikai tiko na lomaqu ena rarawa ena veigauna e so, ni’u a ririkotaka, de na tauca vei kemudou na Turaga na nomudou Kalou na taucoko ni nona cudru waqawaqa ena vuku ni nomudou vakaukauwataka na lomamudou, mo dou muduki tani ka vakarusai me sega ni mudu;",
                "18": "Se, me na yacovi kemudou e dua na cudru me vuqa na itabatamata; ka dou na sikovi ena iseleiwau, kei na dausiga, ka dou na cati, ka dou na tuberi voli me vaka na lewa kei na veivesuki ni tevoro.",
                "19": "Oi kemudou na luvequ, me kakua mada ni yaco vei kemudou na veika oqo, ia, mo dou nona mata tamata digitaki ka taleitaki na Turaga. Ia raica, me yaco ga na nona lewa; ni sa dodonu na nona ivalavala ka sega ni mudu.",
                "20": "Ka sa kaya vakaoqo ko Koya: Kevaka dou na muria na noqu ivakaro dou na tiko sautu ena vanua; ia kevaka dou na sega ni muria na noqu ivakaro dou na muduki tani mai na noqu iserau.",
                "21": "Ia oqo, me marau kina vei kemudou na yaloqu, ka me’u biuta yani na vuravura oqo ena yalomarau ena vukumudou, ka me’u kakua ni kau sobu ki na ibulubulu ena rarawa kei na yalobibi, dou tucake mai na kuvu-ni-soso, oi kemudou na luvequ, ka tu vakaturaga, ka mo dou gugumatua mo dou duavata ena nomudou vakanananu kei na lomamudou, ka duavata ena ka kecega, mo dou kakua kina ni lutu sobu ka veivesuki;",
                "22": "Mo dou kakua kina ni cudruvi ena cudru ca sara; ka mo dou kakua talega ni vakavuna me tau vei kemudou na nona cudru na Kalou yalododonu, me vakarusai kina, io, me vakarusai ka tawamudu na yalo kei na yago.",
                "23": "Dou yadra mai, oi kemudou na luvequ; dou daramaka na iyaragi ni ivalavala dodonu. Dou kuretaka tani na sinucodo dou sa vesuki tu kina, ka lako tani mai na butobuto ka tucake mai na kuvu-ni-soso.",
                "24": "Drau kua tale ni vorati tacimudrau, sa dau lagilagi na nona raivotu, ka sa dau muria tiko na ivakaro mai na gauna eda a biuti Jerusalemi mai kina; ka sa iyaya ni cakacaka ena liga ni Kalou, me kauti keda mai ki na vanua yalataki; ni kevaka me a sega ko koya, keda a sa mate ena viakana mai na lekutu; ia, drau a segata mo drau kauta tani na nona bula; io, ka sa sotava ko koya e vuqa na veika rarawa ena vukumudrau.",
                "25": "Ka’u sa rere sara vakalevu ka sautaninini ena vukumudrau, de na kune rarawa tale ko koya; ka raica, drau sa beitaki koya ni a segata na kaukauwa kei na lewa vei kemudou; ia au kila ni a sega ni segata na kaukauwa kei na lewa vei kemudou, ia e a vakasaqara ga na lagilagi ni Kalou, kei na nomudou tiko vinaka me tawamudu.",
                "26": "Ka drau a vosa kudrukudru ni sa dauvosa vakamatata vei kemudrau. Drau kaya ni sa rui gata na nona vosa; drau kaya ni a cudruvi kemudrau; ia raica, na gata ni nona vosa sa gata ni kaukauwa ni vosa ni Kalou, a sa tu vua; kei na ka ko drau vakatoka me cudru sai koya na ka dina, me vaka sa tu vua na Kalou, ka a sega ni rawa vua me tarova sa vakaraitaka vakadoudou ga na nomudrau caka cala.",
                "27": "Sa dodonu kina me tiko vua na kaukauwa ni Kalou, ka sa vakaroti kemudrau kina ko koya mo drau talairawarawa. Ia raica, sa sega ni ko koya, ia na Yalo ga ni Turaga a sa tiko vua, ka sa dolava na gusuna me vosa ka sega kina ni rawa vua me galu tiko.",
                "28": "Ia oqo na luvequ, Leimani, kei kemudrau talega Lemueli kei Semi, kei kemudou talega na luvequ na luvei Isimeli, raica, kevaka dou na vakarorogo ki na domo i Nifai dou na sega ni rusa. Ia kevaka dou na vakarorogo vua au sa laiva oqo vei kemudou e dua na veivakalougatataki, io, na noqu veivakalougatataki taumada.",
                "29": "Ia kevaka dou na sega ni vakarorogo vua au na kauta tani na noqu veivakalougatataki taumada, io, na noqu veivakalougatataki ena qai soli vua.",
                "30": "Ia oqo, Soramu, au sa vosa vei iko: Raica, ko iko na tamata i Lepani; ia, ko a kau tani mai na vanua ko Jerusalemi, ka’u sa kila ni ko nona itokani dina na luvequ ko Nifai me sega ni mudu.",
                "31": "O koya gona, ena vuku ni nomu yalodina, ena vakalougatataki vata na nomu kawa kei na nona kawa, ka ra na tiko sautu vakadede sara ena dela ni vanua oqo; e sega ni dua na ka, na nodra caka ca ga, ena vakacacana se vakayavalata na nodra tiko sautu ka sega ni mudu ena dela ni vanua oqo.",
                "32": "O koya, kevaka ko sa muria na ivakaro ni Turaga, sa vakatabuya tu na Turaga na vanua oqo me ra na tiko sautu kina na nomu kawa, kei ira na kawa i na luvequ."
            },
            "2": {
                "1": "Ia oqo, Jekope, au sa kaya vei iko: Ko iko na noqu ulumatua ka sucu ena gauna ni noqu rarawa ena loma ni lekutu. Ka raica, ni ko se gone, ko a sota kaya na leqa kei na veika rarawa e vuqa, ena vuku ni nodratou itovo ca na tuakamu.",
                "2": "Ia, Jekope, na imatai ni luvequ ka sucu ena lekutu, ko sa kila na cecere ni Kalou; ka na vakatabuya ko koya na nomu rarawa mo rawata kina na vinaka.",
                "3": "O koya, ena vakalougatataki kina na yalomu, ia ko na bula sautu tiko kei na tuakamu, ko Nifai; ia, ko na qarava na nomu Kalou ena nomu veisiga taucoko. O koya, au kila kina ni ko sa vueti, ena vuku ni nona yalododonu na nomu Dauveivueti; ni ko sa raica ni na yaco vakaidina ni ena taucoko ni gauna ena lako mai kina ko Koya me kauta mai na veivakabulai vei ira na tamata.",
                "4": "Ia, ko sa raica talega na nona lagilagi ni ko se cauravou; o koya gona, ko sa vakalougatataki kina me vakataki ira ena qaravi ira ko Koya ena bula vakayago; ka sai koyakoya tiko ga na Yalo ena noa, ena siga edaidai, ka sega ni mudu. Ka sa vakarautaki tu na sala mai na gauna a lutu kina na tamata, ia sa isolisoli wale ga na veivakabulai.",
                "5": "A sa vakavulici vakavinaka na tamata me kila kina na vinaka mai na ca. Ka sa soli na lawa vua na tamata. Ka sa sega ni vakadonui e dua na tamata ena lawa; se, ena lawa ga sa muduki tani kina na tamata. Io, era sa muduki tani ena lawa vakayago; e dua tale, ena lawa vakayalo era na rusa ga ka tawasei mai na ka vinaka, ka ra na rarawa sara tu me sega ni mudu.",
                "6": "Ia, sa yaco na veivueti ena vukui koya na Mesaia Tabu; ni sa sinai tu ena loloma soli wale kei na dina.",
                "7": "Raica, sa cabori Koya me isoro ni ivalavala ca, me vakayacori kina na inaki ni lawa, vei ira kece sa yalo raramusumusu ka yalo bibivoro; ka sa sega ni vakayacori rawa na inaki ni lawa ki vua e dua tale.",
                "8": "O koya, sa ka bibi sara kina me tukuni yani na veika oqo vei ira na lewei vuravura, me ra kila kina ni sa sega ni rawa ni dua na ka bula me tiko ena serau ni Kalou, ka vakavo ga ena nona cakacaka dodonu, kei na loloma cecere, kei na nona loloma soli wale na Mesaia Tabu, o koya sa solia na nona bula me vaka na veika vakayago, ka sa taura lesu tale ena kaukauwa ni Yalotabu, me vakayacora kina na tucake tale mai na mate, ni sa imatai me tucake tale.",
                "9": "O koya, sa isevu vua na Kalou ko koya, ka na vakamamasu ena vukudra kecega na luve ni tamata; ka ra na vakabulai ko ira yadua sa vakabauti Koya.",
                "10": "Ia ena vuku ni vakamamasu oqo me baleta na tamata kecega, era sa lako rawa kina vua na Kalou na tamata kecega; o koya, era na tu kina e matana, me ra lewai mai vua me vaka na dina kei na savasava sa tu vua. O koya, na inaki ni lawa ka a solia na Yalo Savasava, ena soli kina nai itotogi ka sa toka vata, ia na itotogi ka toka vata oqo sa veibasai kei na marau sa toka vata talega, me vakayacori kina na inaki ni veisorovaki—",
                "11": "Ni sa dodonu kina me tu na veibasai ni ka kecega. Kevaka e sega, a imatai ni luvequ ka a sucu ena lekutu, ena sega ni yaco rawa na ivalavala dodonu, se na caka ca, ka sega na bula savasava se na rarawa, ka sega na vinaka se na ca. O koya, sa dodonu kina me vakatautauvatataki na veika kecega; ia kevaka me tautauvata tu ga, sa ka mate wale, ka sa sega kina na bula se na mate, se na vuca se na tawavuca, na marau se na rarawa, ka sega na vuku se na lialia.",
                "12": "O koya, sa qai buli kina me ka wale ga; ka sa sega kina ni dua na inaki ni kena a buli. Ia, ena vakarusa na ka oqo na yalomatua ni Kalou kei na nona inaki tawamudu, kei na kaukauwa talega, kei na loloma cecere, kei na lewa dodonu ni Kalou.",
                "13": "Ka kevaka dou na kaya ni sega na lawa, ko na kaya talega ni sega na ivalavala ca. Kevaka ko na kaya ni sega na ivalavala ca, ko na kaya talega ni sa sega na ivalavala dodonu. Ia kevaka e sega na ivalavala dodonu ena sega na marau. Ka kevaka sa sega na ivalavala dodonu se na marau ena sega na itotogi se na rarawa. Ka kevaka sa sega na veika oqo sa sega na Kalou. Ka kevaka sa sega na Kalou, sa sega koi keda, ka sega talega na vuravura; ni na sega ni buli e dua na ka, ni sa sega na ka me caka se me cakacakataki; o koya, sa qai takali yani kina na veika kece.",
                "14": "Ia oqo, oi kemudou na luvequ, au sa vosataka vei kemudou na veika oqo me yaga vei kemudou ka mo dou vuli kina; ni sa tiko e dua na Kalou, ka a bulia o koya na veika kecega, na lomalagi kei na vuravura, kei na veika kecega sa tu kina, na veika me caka kei na veika me cakacakataki.",
                "15": "Ka me vakayacora rawa kina na nona inaki tawamudu vei ira na tamata; ni oti na nona a buli rau na noda itubutubu taumada, kei na manumanu ni vanua kei na manumanu vuka e macawa; ka me vakalekalekataki ga, na ka kecega sa buli, a sa dodonu me tu na kena veibasai, me vaka sa veibasai na vuanikau vakatabui kei na vunikau ni bula, e dua e kamikamica ka dua e wiwi.",
                "16": "O koya, sa solia kina na Turaga na Kalou vua na tamata me lewa na ka e kitaka. Ia, sa sega ni rawa ni lewa na ka me kitaka na tamata ka vakavo kevaka me na bacani mai vua e dua se mai vei koya ka dua.",
                "17": "Ia, koi au ko Liai, me vaka na veika au a wilika, au vakabauta kina ni dua na agilosi ni Kalou, me vaka na ka sa volai, a lutu tani mai lomalagi ka sa yaco o koya oqo me tevoro, ni a segata na ka ca ena mata ni Kalou.",
                "18": "Ia, me baleta ni sa lutu tani mai lomalagi, ka sa rarawa sara me sega ni mudu, sa segata talega me ra rarawa vaka kina na tamata kecega. O koya, a sa kaya kina vei Ivi, io, na gata qase ko ya, o koya na tevoro, o koya na tama ni ka lasu kecega, a sa kaya: Mo kania na vuanikau vakatabui, ka ko na sega ni mate kina; ia ko na vaka na Kalou ni ko na kila na vinaka kei na ca.",
                "19": "Ia, ni rau sa kania oti na vuanikau vakatabui ko Atama kei Ivi, erau sa vakatalai tani mai na were ko Iteni, me rau teivaka na qele.",
                "20": "Ka rau sa vakasucumi ira mai na gone; io, na vuvale ni vuravura taucoko.",
                "21": "A sa vakabalavutaki kina na gauna ni nodra bula na luve ni tamata, me vaka na lewa ni Kalou, me ra veivutuni rawa kina ena gauna ni bula vakayago; ia na nodra itutu sa yaco me itutu ni vakatovolei, ka sa vakabalavutaki na nodra gauna, me vaka na veivakaro sa solia na Turaga na Kalou vei ira na luve ni tamata. Ni a solia na ivakaro ko koya me ra veivutuni na tamata kecega; ni sa vakaraitaka vei ira na tamata kecega ni ra sa yali, ena vuku ni nodrau talaidredre na nodra itubutubu taumada.",
                "22": "Ia oqo, kevaka me a sega ni talaidredre ko Atama ke a sega ni lutu tani, ia ke a tiko ga ena were ko Iteni. Ka ra na tu ga ena itutu era a buli kina na veika kecega sa buli; ka ra na vaka tu ga ko ya, ka sega na kedra icavacava.",
                "23": "Ka rau na sega ni vakaluveni; ia erau na bula tu ga ka lecaika, ka sega na nodrau marau, ni rau sega ni kila na rarawa; sa sega na ka vinaka erau cakava, ni rau sega ni kila na ivalavala ca.",
                "24": "Ia raica, sa caka na veika kece ena lewa yalomatua i Koya sa kila na ka kecega.",
                "25": "Sa lutu ko Atama me sucu kina na tamata; sa sucu na tamata me rawata na marau.",
                "26": "Ia ena lako mai na Mesaia ena taucoko ni gauna, me vueti ira na luve ni tamata mai na lutu tani. Ia ni ra sa vueti mai na lutu tani era sa galala kina ka sega ni mudu, ka ra sa kila na vinaka mai na ca; me ra lewa vakaira na ka me ra kitaka ka sega na ka me lewai ira, ka vakavo ga na itotogi ni lawa ka na tau vei ira ena siga levu mai muri, me vaka na veivakaro sa solia na Kalou.",
                "27": "O koya, era sa galala kina na tamata me vaka na veika vakayago; ka sa soli vei ira na ka kecega sa yaga vua na tamata. Era sa galala me ra digitaka na galala kei na bula tawamudu, ena vukui koya na Dauveivakaduavatataki ni tamata kecega, se me ra digitaka na tiko vakavesu kei na mate, me vaka na nona veivesuki kei na nona kaukauwa na tevoro; raica sa segata ko koya me ra rarawa sara na tamata kecega me vakataki koya.",
                "28": "Ia oqo, oi kemudou na luvequ, au gadreva mo dou vakararavi vua na Dauveivakaduavatataki, ka vakarorogo ki na nona veivakaro cecere; ka mo dou yalodina ki na nona vosa, ka digitaka na bula tawamudu, me vaka na gagadre ni nona Yalo Tabu;",
                "29": "Ka kakua ni digitaka na mate tawamudu, me vaka na gagadre ni yago kei na ca sa tu kina, ka solia vua na yalo ni tevoro na kaukauwa me veivesu kina, me kauti kemudou sobu ki eli, me lewai kemudou ena nona matanitu.",
                "30": "Au sa vosataka na vosa e vica oqo vei kemudou kece na luvequ, ena iotioti ni veisiga ni noqu bula vakatovolei; ka’u a digitaka na tikina vinaka, me vaka na nona vosa na parofita. Ka sa sega ni dua tale na ka au gadreva na tiko vinaka tawavakaiyalayala ga ni yalomudou. Emeni."
            },
            "3": {
                "1": "Ia oqo, au sa vosa vei iko, Josefa, na iotioti ni luvequ. Ko a sucu mai na lekutu ni noqu veivakararawataki; io, ena veisiga ni noqu rarawa bibi duadua sa vakasucumi iko kina ko tinamu.",
                "2": "Ka me vakatabuya talega vei iko na Turaga na vanua oqo, ka sa vanua talei sara, me nomu ivotavota vakawa ka nodra ivotavota vakawa talega na nomu kawa vata kei ira na tuakamu; mo ni na tiko sautu kina ka sega ni mudu, kevaka ko ni na muria na nona veivakaro na Yalo Savasava ni Isireli.",
                "3": "Ia oqo, Josefa, na iotioti ni luvequ, ka’u a susuga ena lekutu ni noqu veivakararawataki, me vakalougatataki iko na Turaga ka sega ni mudu, ni na sega ni vakarusai sara vakadua na nomu kawa.",
                "4": "Ia raica, ko sa vua ni toloqu; ka’u sa kawa i Josefa ka a kau vakavesu ki Ijipita. Ia sa levu na veiyalayalati a cakava na Turaga vei Josefa.",
                "5": "Ia, a sa raica vakaidina ko Josefa na noda gauna. Ka a rawata e dua na yalayala mai vua na Turaga, ni na vakatubura na Turaga na Kalou mai na vua ni tolona e dua na tabana yalododonu ki vei ira na mataqali i Isireli; e sega ni Mesaia, ia e dua ga na tabana ka na qai musuki tani, ia, me na qai nanumi ena veiyalayalati ni Turaga, ni na vakatakilai vei ira na Mesaia ena veisiga mai muri, ena yalo ni kaukauwa, me ra na kau tani kina mai na butobuto ki na rarama—io, mai na butobuto vunitaki kei na veivesuki ki na bula galala.",
                "6": "Ni a vakadinadinataka vakaidina, ko Josefa ka vaka: E dua na daurairai ena vakatubura na Turaga na noqu Kalou; io sa na dua na daurairai digitaki vei ira na vua ni toloqu.",
                "7": "Io, a kaya vakaidina ko Josefa: Sa kaya vakaoqo vei au na Turaga: E dua na daurairai digitaki au na vakatubura mai vei ira na vua ni tolomu; ka na dokai vakalevu ko koya ena kedra maliwa na vua ni tolomu. Ka’u na solia vua na ivakaro me cakava e dua na cakacaka ena vukudra na wekana ko ira na vua ni tolomu, ka na yaga vakalevu sara vei ira, me ra kila kina na veiyalayalati au a cakava vei ira na nomu qase.",
                "8": "Ka’u na solia vua e dua na ivakaro me kakua ni kitaka e dua tale na cakacaka, na cakacaka ga au na vakaroti koya kina. Ka’u na vakayacori koya me levu e mataqu; ni na cakava ko koya na noqu cakacaka.",
                "9": "Ka na cecere ko koya me vakataki Mosese, ka’u a kaya ni’u na vakatubura vei kemudou, me sereki ira na noqu tamata, oi kemudou, na mataqali i Isireli.",
                "10": "Ia ko Mosese ka’u na vakatubura, me sereki ira na nomu tamata mai na vanua ko Ijipita.",
                "11": "Ia e dua na daurairai au na vakatubura mai na vua ni tolomu; ki vua au na solia kina na kaukauwa me kauta yani na noqu vosa ki vei ira na coke ni tolomu—ka sega ni kauta wale ga yani na noqu vosa, sa kaya na Turaga, ia me vakadinadinataka vei ira na noqu vosa, ka sa lako oti rawa yani ena kedra maliwa.",
                "12": "Ia, era na volavola na vua ni tolomu; ka ra na volavola na vua ni toloi Juta; ia na veika era na vola na vua ni tolomu, kei na veika talega era vola na vua ni toloi Juta, era na tubu vata, me vakamaduataka na ivunau lasu ka vakaotia na veileti, ka vakadeitaka na tiko sautu ena kedra maliwa na vua ni tolomu, me ra kila kina na kedra itukutuku na nodra qase ena veisiga mai muri, ka ra kila talega na noqu veiyalayalati, sa kaya na Turaga.",
                "13": "Ena vakaukauwataki ko koya mai na nona malumalumu, ena siga ko ya ni sa tekivutaki na noqu cakacaka ena kedra maliwa na noqu tamata kecega, mo dou vakalesui tale mai kina, oi kemudou na mataqali i Isireli, sa kaya na Turaga.",
                "14": "A sa parofisai vakaoqo ko Josefa, ka kaya: Raica, ko koya na daurairai ko ya ena vakalougatataka na Turaga; ka ra na vakadrukai ko ira era segata me ra vakarusai koya; ni na vakayacori vakaidina na yalayala oqo ka’u sa rawata mai vua na Turaga, me baleta na vua ni toloqu. Raica, au sa kila deivaki sara ni na vakayacori na yalayala oqo;",
                "15": "Ena vakatoka yaca vei au; ka na vakayacani vei tamana. Ena vakataki au ko koya; mai na ka, ena vakayacora na Turaga mai na ligana, ena kaukauwa ni Turaga ena kauti ira mai kina na noqu tamata ki na veivakabulai.",
                "16": "Io, a sa parofisai vakaoqo ko Josefa: Au sa kila deivaki na ka oqo, me vaka au sa kila deivaki na vosa ni yalayala me baleti Mosese, ni sa kaya vei au na Turaga: Au na maroroya na nomu kawa me sega ni mudu.",
                "17": "Ka sa kaya na Turaga: Au na vakatubura e dua na Mosese; ka’u na solia vua na kaukauwa ena dua na ititoko; ka’u na solia vua na lewa ena volavola. Ka’u na sega ni sereka na wa ni yamena me vosa kina vakalevu, ni’u na sega ni vakaukauwataki koya me dauvosa. Ia au na vola vua na noqu lawa, ena iqaqalo ni ligaqu; ka’u na lesia e dua na daunivosa ena vukuna.",
                "18": "Ka sa kaya talega vei au na Turaga: Au na vakatubura ki na vua ni tolomu; ka’u na lesia vua e dua me daunivosa. Ia koi au, raica, au na solia vua me vola na nodra volavola na vua ni tolomu, ki vei ira na vua ni tolomu; ka na tukuna yani o koya na daunivosa ni vua ni tolomu.",
                "19": "Ia na vosa ena vola ko koya sai koya na veivosa ka’u sa lewa ena noqu yalomatua me lako yani vei ira na vua ni tolomu. Ia ena vaka ga me ra a tagi vei ira mai na kuvu-ni-soso ko ira na vua ni tolomu; ni’u sa kila na nodra vakabauta.",
                "20": "Ka ra na tagi mai na kuvu-ni-soso; io, ka kacivaka na veivutuni vei ira na wekadra, ni sa oti yani e vuqa na itabatamata. Ka na qai yaco ni na lako yani na nodra tagi, io me vaka ga na rawarawa ni nodra vosa.",
                "21": "Ena vuku ni nodra vakabauta, ena lako yani na nodra vosa mai na gusuqu ki vei ira na wekadra ko ira na vua ni tolomu; ka’u na vakaukauwataka na malumalumu ni nodra vosa ena nodra vakabauta, me nanumi kina na noqu veiyalayalati ka’u a cakava vei ira na nomu qase.",
                "22": "Ia oqo, raica, i Josefa na luvequ, a sa parofisai vakaoqo na tamaqu ena gauna e liu.",
                "23": "O koya, ko sa kalougata kina ena vuku ni veiyalayalati oqo; ni ra na sega ni vakarusai na nomu kawa, ni ra na vakarorogo ki na vosa ni ivola.",
                "24": "Ka na tubu cake e dua na qaqa ena kedra maliwa, ka na cakava ko koya e vuqa na ka vinaka, ena vosa kei na cakacaka, ni sa iyaya ni cakacaka ena liga ni Kalou, ena vakabauta levu, me kitaka kina na veika e veivakurabuitaki, ka cakava na ka sa lelevu ena mata ni Kalou, ka me vakayacori kina vakalevu na veivakalesui vei ira na mataqali i Isireli, kei ira na nodratou kawa na tuakamu.",
                "25": "Ia oqo, ko sa kalougata ko iko, Josefa. Raica, ko se lailai ga; o koya mo vakarorogo kina ki na vosa i Nifai na tuakamu, ka na qai yaco vei iko me vaka na vei vosa au sa vosataka. Mo nanuma matua na vosa i tamamu ka sa voleka ni mate. Emeni."
            },
            "4": {
                "1": "Ia, oqo, koi au, ko Nifai, au na vosa mada me baleta na parofisai a vosa kina ko tamaqu, me baleti Josefa, ka a kau yani ki Ijipita.",
                "2": "Ia raica, a parofisai vakaidina ko koya me baleti ira na nona kawa kecega. Ia na veiparofisai ka a vola ko koya, e sega soti ni levu me uasivia cake. E a parofisai ko koya me baleti keda kei ira na noda itabatamata ena gauna mai muri; ka ra sa volai tu ena peleti parasa.",
                "3": "Ia, ni sa tinia oti ko tamaqu na nona vosa me baleta na parofisai i Josefa, sa kacivi ira na luvei Leimani, ko ira na luvena tagane, kei ira na luvena yalewa, ka kaya vei ira: Raica, oi kemudou na luvequ tagane, kei na luvequ yalewa, na luvena tagane kei na luvena yalewa na noqu ulumatua, au gadreva mo dou vakatudaliga ki na noqu vosa.",
                "4": "Ni sa kaya vakaoqo na Turaga na Kalou: Kevaka dou na muria na noqu ivakaro, dou na tiko sautu ena vanua; ka kevaka dou na sega ni muria na noqu ivakaro, dou na muduki tani mai na noqu iserau.",
                "5": "Ia raica, oi kemudou na luvequ tagane kei na luvequ yalewa, au na sega ni rawa ni lako sobu ki na noqu ibulubulu ka vakavo ni’u sa biuta e dua na veivakalougatataki vei kemudou; raica, au kila ni kevaka dou sa susugi cake ena sala e dodonu mo dou lako kina, dou na sega ni lako tani mai kina.",
                "6": "Ia, kevaka dou sa cudruvi, raica, au sa biuta na noqu veivakalougatataki vei kemudou, me kau tani mai vei kemudou na cudru ka me saumi e uludra na nomudou qase.",
                "7": "Ia, ena vuku ni noqu veivakalougatataki, ena sega kina ni laiva na Turaga na Kalou mo dou rusa; ia, ena yalololoma ko koya vei kemudou kei ira talega na nomudou kawa ka sega ni mudu.",
                "8": "Ka sa yaco ni sa tinia ko tamaqu na nona vosa vei iratou na luvena tagane kei na luvena yalewa ko Leimani, sa qai vakarota me ratou kau mai vua na luvena tagane kei na luvena yalewa ko Lemueli.",
                "9": "Ka sa vosa vei iratou, ka kaya: Raica, oi kemudou na luvequ, na luvena na ikarua ni luvequ; raica, au sa biuta vei kemudou na veivakalougatataki vata ga ka’u a biuta vei iratou na luvei Leimani; o koya, dou na sega kina ni vakarusai vakadua sara; ia mai muri, era na vakalougatataki na nomudou kawa.",
                "10": "Ka sa yaco ni sa tinia ko tamaqu na nona vosa vei ira, raica, sa qai vosa vei iratou na luvei Isimeli tagane, io, vei ira kece sara na nona vuvale.",
                "11": "Ia ni sa tinia na nona vosa vei ira, sa qai vosa vei Semi, ka kaya: Ko sa kalougata ko iko, kei ira na nomu kawa; ni ko na taukena na vanua me vakataki Nifai na tacimu. Ka ra na wili vata na nomu kawa kei ira na nona kawa; ia, ko na vakataki tacimu, ka ra na vakataki ira na nona kawa ko ira na nomu kawa; ka ko na kalougata ena nomu bula taucoko.",
                "12": "Ka sa yaco ni sa vosa oti ko Liai na tamaqu vei ira kece na nona matavuvale, me vaka na gagadre ni yalona kei na Yalo ni Turaga sa tu vua, sa yaco me sa qase mai. Ka sa yaco ni sa mate, ka bulu.",
                "13": "Ka sa yaco ni sega mada ni oti e vica na siga na nona mate, eratou sa cudruvi au ko Leimani kei Lemueli kei iratou na luvei Isimeli tagane ena vuku ni veivunauci ni Turaga.",
                "14": "Ni’u a uqeti koi au, ko Nifai, me’u vosa vei iratou, me vaka na nona vosa; ni’u a sa vosataka oti e vuqa na ka vei iratou, ka vakakina ko tamaqu, ni bera na nona mate; ka vuqa na vosa oqori era sa volai tu ena noqu peleti kadua; ni sa volai tu e levu cake na itukutuku ni veika sa yaco ena noqu peleti kadua.",
                "15": "Ia au sa vola ena peleti oqo na veika ni yaloqu, kei na vuqa na ivolanikalou ka volai tu ena peleti parasa. Ni sa dau taleitaka na yaloqu na ivolanikalou, ka sa dau vakananuma na lomaqu, ka’u sa vola me ra vuli kina ka me yaga vei ira na luvequ.",
                "16": "Raica, sa dau rekitaka na yaloqu na veika ni Turaga; ka sa dau vakananuma tiko ga na lomaqu na veika au sa raica ka rogoca.",
                "17": "Ia, e dina ga ni sa rui vinaka vakaoti na Turaga ena nona vakaraitaka vei au na nona cakacaka lelevu ka talei, sa kaya vakaoqo na yaloqu: A tamata vakaloloma dina koi au! Io, sa rarawa na yaloqu ena vuku ni noqu itovo vakayago; sa yaluma na yaloqu ena vuku ni noqu caka cala.",
                "18": "Au sa vakavolivoliti, ena vuku ni veitemaki kei na ivalavala ca sa dau vakaleqai au vakarawarawa.",
                "19": "Ia ni’u sa gadreva me’u marau, sa vutugu na yaloqu ena vuku ni noqu ivalavala ca; ia, au sa kilai Koya ka’u sa vakararavi vua.",
                "20": "Sa dau totaki au na noqu Kalou; sa tuberi au ena noqu rarawa mai na loma ni lekutu; ka a maroroi au mai na wasaliwa titobu.",
                "21": "Sa vakasinaiti au ena nona loloma, ka sa caucaudre tu e yagoqu taucoko.",
                "22": "Sa vakataqayataki ira na noqu meca, ka sa vakavuna me ra sautaninini e mataqu.",
                "23": "Raica, sa rogoca na noqu tagi ena siga, ka vakavukui au ena raivotu ena bogi.",
                "24": "Au sa daumasu vagumatua vua ena siga; io, ka’u sa tabalaka cake na domoqu; ka ra sa lako sobu mai na agilosi ka qaravi au.",
                "25": "Ia ena taba ni Yalona, sa kau cake kina na yagoqu ki na dela ni veiulunivanua cecere sara. Ka sa raica na mataqu na veika cecere, io, na veika sa rui cecere vua na tamata, o koya au a vakaroti kina me’u kakua ni volai ira.",
                "26": "Ia, kevaka au sa raica na veika cecere vakaoqo, kevaka sa lomani ira na luve ni tamata na Turaga me sikovi ira ena loloma cecere levu, a cava me qai tagi kina na lomaqu ka tiko voli na yaloqu ena buca ni rarawa, ka sa yavu yani na yagoqu, ka luluqa mai na noqu kaukauwa, ena vuku ni noqu rarawa?",
                "27": "Ka cava me’u soli au kina ki na ivalavala ca ena vuku ni malumalumu vakayago? Io, a cava me’u rawai kina ena veitemaki, me dua kina na nona tikina e lomaqu o koya na vu ni ca me vakacacana na noqu vakacegu ka vakararawataka na yaloqu? A cava au sa cudru kina ena vukudra na noqu meca?",
                "28": "Mo yadra mai, na yaloqu! Mo kakua tale ni vakaloloku ena ivalavala ca. Mo reki na lomaqu, ka kakua tale ni soli tikina ki vua na meca ni yaloqu.",
                "29": "Mo kakua ni cudru ena vukudra na noqu meca. Mo kakua ni luluqa ko iko na noqu kaukauwa ena vuku ni noqu veika rarawa.",
                "30": "Mo reki, o iko na lomaqu, ka tagi vua na Turaga, ka kaya: Oi kemuni na Turaga, au na vakacaucautaki kemuni tiko ga me sega ni mudu; io, ena rekitaki kemuni na yaloqu, na noqu Kalou, kei na uluvatu ni noqu veivakabulai.",
                "31": "Oi kemuni na Turaga, mo ni na vueta beka na yaloqu? Mo ni na sereki au beka mai na ligadra na noqu meca? Mo ni vakayacori au mada me’u na sautaninini ni’u sa raica na ivalavala ca?",
                "32": "Me sogo tiko mada ga e mataqu na matamata ni koro kei eli, ni sa raramusumusu na lomaqu ka bibivoro na yaloqu! Oi kemuni na Turaga, mo ni kakua ni sogota e mataqu na matamata ni nomuni yalododonu, me’u lako voli kina ena sala ni vanua bucabuca, ka qaqarauni ena sala rawarawa!",
                "33": "Oi kemuni na Turaga, mo ni ovici au ena isulu ni nomuni yalododonu! Oi kemuni na Turaga, mo ni vakarautaka na sala me’u dro tani kina mai vei ira na noqu meca! Mo ni vakadodonutaka na noqu sala e mataqu! Mo ni kakua ni biuta e dua na itatarabe ena noqu sala—ia, mo ni caramaka mada na noqu sala e mataqu, ka kakua ni vakalatia na noqu sala, ia na nodra sala ga na noqu meca.",
                "34": "Oi kemuni na Turaga, au a sa dau vakararavi tiko vei kemuni, ka’u na dau vakararavi tiko ga vei kemuni me sega ni mudu. Au na sega ni vakararavi ki na liga ni tamata; ni’u kila ni na cudruvi ko koya sa vakararavi ki na liga ni tamata. Io, ena cudruvi ko koya sa vakararavi ki na tamata se vakayacora me ligana na tamata.",
                "35": "Io, au kila ni na solia vakalevu na Kalou vua sa kerekere. Io, ena solia vei au na noqu Kalou, kevaka au sa sega ni kerea na ka tawadodonu; o koya au na tabalaka cake kina na domoqu vei kemuni; io, au na tagi vei kemuni, na noqu Kalou, na uluvatu ni noqu ivalavala dodonu. Raica, ena cabe cake tiko ga yani na domoqu vei kemuni ka sega ni mudu, oi kemuni na noqu uluvatu kei na noqu Kalou tawavakaiyalayala. Emeni."
            },
            "5": {
                "1": "Raica, a sa yaco ni koi au, ko Nifai, au sa tagi vakalevu vua na Turaga na noqu Kalou, ena vuku ni nodrau cudru na tuakaqu.",
                "2": "Ia raica, sa toro cake ga na nodrau cudruvi au, ka rau segata kina me rau kauta tani na noqu bula.",
                "3": "Io, erau sa vosa kudrukudrutaki au, ka kaya: Sa nanuma tiko na tacidatou me lewai kedatou; ka sa yacovi keda kina e vuqa na ka rarawa ena vukuna; ia, me datou vakamatei koya mada oqo, me datou kakua ni vakararawataki tale ena vuku ni nona vosa. Ia raica, tou na sega ni laivi koya me nodatou iliuliu, ni sa nodatou itutu na tuakana, me datou liutaki ira na tamata oqo.",
                "4": "Oqo, au sa sega ni vola ena peleti oqo na vosa kece erau a vosakudrukudrutaki au kina. Ia sa rauta ga me’u kaya, ni rau a segata me rau kauta tani na noqu bula.",
                "5": "Ka sa yaco ni a vakasalataki au na Turaga, koi au ko Nifai, me’u lako tani mai vei rau ka dro yani ki na loma ni lekutu, kei ira kece era vinakata me ra lako vata kei au.",
                "6": "O koya, a sa qai yaco kina ni’u sa kauta na noqu vuvale, koi au ko Nifai, kei Soramu talega kei na nona vuvale, kei Semi, na tuakaqu kei na nona vuvale, kei rau na taciqu ko Jekope kei Josefa, kei iratou talega na ganequ, kei ira kece era via lako vata kei au. Ia ko ira kece era via lako vata kei au sai ira era vakabauta na ivakasala kei na ivakatakila ni Kalou; o koya era sa vakarorogo kina ki na noqu vosa.",
                "7": "Ka keimami sa kauta na neimami vale laca kei na veika kece e rawa me keimami kauta, ka lako voli yani ki na loma ni lekutu me vuqa na siga. Ka ni oti e vuqa na siga na neimami lako voli keimami sa qai birika na neimami vale laca.",
                "8": "Ia era sa vinakata na noqu tamata me keimami vakatoka na vanua oqo ko Nifai; o koya keimami sa vakatoka kina ko Nifai.",
                "9": "Ia ko ira kece era sa tiko vata kei au, era sa vinakata me ra vakatokai na tamata i Nifai.",
                "10": "Ka keimami sa raica me keimami muria na lewa, kei na lawa, kei na ivakaro ni Turaga ena veika kecega, me vaka na lawa i Mosese.",
                "11": "Ka a tiko vata kei keimami na Turaga; ka keimami sa sautu sara vakalevu; ni keimami a kaburaki sore ni itei ka tamusuka mai kina vakalevu sara. Ka keimami sa tekivu me susu manumanu ena kedra veimataqali kece sara.",
                "12": "Ka’u a kauta talega mai, koi au ko Nifai, na itukutuku ka ceuti tu ena peleti parasa; kei na polo talega, se kabasi, ka a vakarautaka vei tamaqu na liga ni Turaga me vaka na ka sa volai.",
                "13": "Ka sa yaco ni sa tekivu me keimami sautu sara vakalevu ka tubu me lewe levu ena vanua.",
                "14": "Ka’u sa taura, koi au ko Nifai, na iseleiwau i Lepani, ka bulia e levu tale na iseleiwau me tautauvata kaya; de ra na kabai keimami mai ko ira era mani vakatokai tiko me Leimanaiti ka vakarusai keimami; ni’u sa kila na nodra cati au kei ira na luvequ kei ira era sa vakatokai me noqu tamata.",
                "15": "Ka’u sa vakavulici ira na noqu tamata me ra tara vale, ka me ra cakacaka ena veimataqali cakacaka kecega ni kau, kei na kaukamea, kei na kopa, kei na parasa, kei na sitila, kei na koula, kei na siliva, kei na veimataqali oa talei, ka sa bini tu eke.",
                "16": "Ia, koi au ko Nifai, au sa tara e dua na valetabu; ka’u a tara me vaka ga na icakacaka ni valetabu i Solomoni, ia e a sega ga ni tara mai na vuqa na veika talei; ni ra a sega ni kunei ena vanua oqo, o koya, e a sega kina ni rawa ni tara me vaka sara ga na valetabu i Solomoni. Ia na kena itaratara e a vaka ga na itaratara ni valetabu i Solomoni; ka sa caka vakamataitaki sara.",
                "17": "Ka sa yaco ni’u sa vakaroti ira na noqu tamata, koi au ko Nifai, me ra cakacaka vagumatua, ka dau cakacaka e ligadra.",
                "18": "Ka sa yaco ni ra sa vinakata me’u nodra tui. Ia, koi au ko Nifai, au sa gadreva, me kakua ni dua na nodra tui; ia, au sa vakayacora vei ira me vaka na kaukauwa e tu vei au.",
                "19": "Ka raica, sa vakayacori na vosa ni Turaga vei iratou na tuakaqu, ka a vosataka me baleti iratou, ni’u na nodratou iliuliu ka nodratou ivakavuvuli. O koya gona, au a sa nodratou turaga ka nodratou ivakavuvuli tiko mai kina, me vaka na ivakaro ni Turaga, me yacova na gauna e rau a segata kina me rau kauta tani na noqu bula.",
                "20": "Ia, sa vakayacori kina na vosa ni Turaga ka a vosa kina vei au ka vaka: Kevaka era na sega ni vakarorogo ki na noqu vosa, era na muduki tani mai na iserau ni Turaga. Ka raica, era sa muduki tani mai na nona iserau.",
                "21": "Ka a vakavuna me tau vei ira na cudru, io, na cudru ca sara, ena vuku ni nodra caka cala. Raica, era sa vakaukauwataka na lomadra vua, ka ra sa yaco kina me vaka na qiwa; ia, me vaka ni ra a yago vulavula sara ka rairai totoka ka mata vinaka, me ra kakua kina ni vinakati mai vei ira na noqu tamata sa vakavuna kina na Turaga na Kalou me takavi ira na kuli ni yago loaloa.",
                "22": "Ka sa kaya vakaoqo na Turaga na Kalou: Au na vakavuna me ra vakasisilataki mai vei ira na nomu tamata, ka vakavo kevaka era na veivutunitaka na nodra caka cala.",
                "23": "Ka na cudruvi na kawa i koya sa veicurumaki kei na nodra kawa; ni ra na cudruvi ena cudru vata ga ko ya. Sa kaya vakaoqo na Turaga, ka sa yaco vakakina.",
                "24": "Ia ena vuku ni cudru sa tau vei ira era sa yaco me dua na mata tamata vucesa, ka sinai ena ca kei na veivakaisini, ka ra sa dau vakasasa manumanu kila dau kania na manumanu tale eso, ena lekutu.",
                "25": "Ka sa kaya vei au na Turaga na Kalou: Era na yaco me ra vu ni veivakararawataki vei ira na nomu kawa, me vakayavalati ira me ra dau nanumi au kina; ka kevaka era na sega ni nanumi au, ka sega ni vakarorogo ki na noqu vosa, era na vakanakuitataki ira ka yacova ni ra sa vakarusai.",
                "26": "Ka sa yaco ni’u sa vakatabui rau ko Jekope kei Josefa, koi au ko Nifai, me rau bete ka ivakavuvuli ena nodra vanua na noqu tamata.",
                "27": "Ka sa yaco ni keimami sa bula ena ivalavala ni bula marau.",
                "28": "Ka sa oti yani e tolusagavulu na yabaki mai na gauna keimami a biuti Jerusalemi mai kina.",
                "29": "Ka’u sa vola, koi au ko Nifai, ena noqu peleti, ka’u a bulia, na kedra itukutuku na noqu tamata me yacova mai na gauna oqo.",
                "30": "Ka sa yaco ni a kaya vei au na Turaga na Kalou: Mo bulia e so tale na peleti; ka mo na qai ceuta kina e vuqa na ka sa vinaka e mataqu, me yaga vei ira na nomu tamata.",
                "31": "Ia, koi au ko Nifai, me’u talairawarawa ki na ivakaro ni Turaga, au a lako ka cakava na peleti oqo, ka’u sa ceuta kina na veika oqo.",
                "32": "Ka’u a ceuta kina na veika sa vinaka vua na Kalou. Ka kevaka era taleitaka na noqu tamata na veika ni Kalou era na taleitaka na veika au sa ceuta ena peleti oqo.",
                "33": "Ia kevaka era sa gadreva na noqu tamata me ra kila vakatabakidua na kedra itukutuku makawa na noqu tamata, sa dodonu me ra na vakasaqara ena noqu peleti kadua.",
                "34": "Ia sa rauta ga me’u kaya ni sa oti yani e vasagavulu na yabaki, ka keimami sa veivaluvaluti ka veileti oti kei ira na wekai keimami."
            },
            "6": {
                "1": "Na vosa i Jekope, na taci Nifai, ka a vosataka vei ira na tamata i Nifai:",
                "2": "Raica, oi kemudou na wekaqu lomani, koi au, ko Jekope, ni’u sa kacivi mai vua na Kalou, ka tabaki me vaka na nona ivakarau tabu, ka ni’u sa vakatabui mai vua na tuakaqu ko Nifai, o koya dou sa rai vua me vaka ni nomudou tui se nomudou dauveitaqomaki, ka dou sa vakararavi vua me taqomaki kemudou, raica dou sa kila ni’u sa vosataka oti vei kemudou e vuqa sara na ka.",
                "3": "Ia, au sa vosa tale oqo vei kemudou; ni’u sa gadreva na tiko vinaka ni yalomudou. Io, sa ka levu na noqu lomaleqa ena vukumudou; ka dou sa kila ni sa vaka tu mai kina. Ni’u a dau vakamasuti kemudou vagumatua sara; ka’u a vakavulici kemudou ena vosa i tamaqu; ka’u a vosa vei kemudou me baleta na veika kece sa volai, mai na buli ni vuravura.",
                "4": "Ia oqo, raica, au na vosa mada vei kemudou me baleta na veika sa yaco tiko, kei na veika ena qai yaco mai; o koya au na wilika kina vei kemudou na vosa i Aisea. Ka sai ira na vosa sa gadreva ko tuakaqu me’u vosa kina vei kemudou. Ka’u sa vosa vei kemudou ena vukumudou, mo dou vuli kina ka vakacaucautaka na yaca ni nomudou Kalou.",
                "5": "Ia oqo, na vosa ka’u na wilika sai ira ka a vosataka ko Aisea me baleti ira kece na mataqali i Isireli; ia, sa rawa ni ra na vakatautauvatataki vei kemudou, ni dou sa lewe ni mataqali i Isireli. Ka sa levu tu na ka e a vosataka ko Aisea ka rawa ni vakatautauvatataki vei kemudou, baleta ni dou sa mataqali i Isireli.",
                "6": "Ia oqo, sa vakaoqo na vosa: Sa kaya vakaoqo na Turaga na Kalou: Raica, au na laveta na ligaqu vei ira na kai Matanitu Tani ka vakaduria na noqu drotini ki vei ira na tamata; ka ra na keveti ira mai e ligadra na luvemu tagane, kei ira na luvemu yalewa era na colati ira mai e tabadra.",
                "7": "Ka ra na nomu tama ni veisusu ko ira na tui, kei ira na nodra ranadi era na nomu tina ni veisusu; era na cuva sobu vei iko me matadra ki na qele, ka dramica na kuvu-ni-soso mai na yavamu; ko na qai kila ni sai au na Turaga; ni ra na sega ni madua ko ira era sa waraki au.",
                "8": "Ia oqo, au na vosa mada vakalailai, koi au ko Jekope, me baleta na veivosa oqo. Raica, sa vakaraitaka vei au na Turaga ni ra sa vakamatei ka kau yani vakavesu ko ira ka tiko mai Jerusalemi, na vanua eda a lako mai kina.",
                "9": "Ia, sa vakaraitaka vei au na Turaga ni ra na lesu tale. Ka sa vakaraitaka talega vei au ni na vakaraitaki koya vakayago ki vei ira na Turaga na Kalou, na Yalo Savasava ni Isireli; ia ni sa vakaraitaki koya oti era na vakanakuitataki koya ka vakoti koya ki na kauveilatai, me vaka na vosa ni agilosi ka a vosataka vei au.",
                "10": "Ia ni ra sa vakaukauwataka oti na lomadra ka vakadomodomoqataka na domodra vua na Yalo Savasava ni Isireli, raica, ena qai tau vei ira na nona lewa na Yalo Savasava ni Isireli. Ka na yaco mai na siga era na yaviti kina ka vakararawataki.",
                "11": "Ia, ni sa oti na nodra vakasevi vaka ka vaka, ni sa kaya vakaoqo na agilosi, era na vakararawataki vakayago e lewevuqa, ka ra na sega ga ni laivi me mate, ena vuku ni nodra masu na yalodina; era na veiseyaki, ka yaviti, ka cati; ia, ena yalololoma ga vei ira na Turaga, ni ena gauna era sa na qai kila kina na nodra Dauveivueti, era na qai vakasoqoni vata tale ki na vanua sa nodra ivotavota vakawa.",
                "12": "Ka sa kalougata ko ira na kai Matanitu Tani, o ira ka a volavola kina na parofita; ka raica, kevaka era na veivutuni ka sega ni veivala kei Saioni, ka sega ni duavata kei na lotu vakaitamera ka vakasisila ko ya, era na vakabulai; ni na vakayacora vakaidina na Turaga na Kalou na nona veiyalayalati ka a cakava vei ira na luvena; ia ena inaki oqo sa vola kina na parofita na veika oqo.",
                "13": "O koya oqo, ko ira era sa veivala kei Saioni kei ira na tamata ni veiyalayalati ni Turaga era na dramica na kuvu-ni-soso ni yavadra; ka ra na sega ni madua ko ira na tamata ni Turaga. Ni ko ira na tamata ni Turaga sai ira era waraki Koya; ni ra se waraka tiko ga na nona lako mai na Mesaia.",
                "14": "Ia raica, me vaka na vosa ni parofita, ena baci soli koya tale na Mesaia ena ikarua ni gauna me tauri ira tale mai; o koya ena vakaraitaki koya kina vei ira ena kaukauwa kei na lagilagi cecere, ki na nodra vakarusai na nodra meca, ni sa lako mai na siga era na qai vakabauti koya kina; ka na sega ni vakarusai e dua sa vakabauti koya.",
                "15": "Ia, ko ira sa sega ni vakabauti Koya era na vakarusai, ena bukawaqa, kei na cagilaba, kei na uneune, kei na vakadave dra, kei na mate dauveitauvi, kei na dausiga. Ka ra na qai kila ni sa Kalou na Turaga na Yalo Savasava ni Isireli.",
                "16": "Ni na kovei li na itoki ni valu mai vua sa qaqa, se ra sereki ko ira era vesuki vakadodonu?",
                "17": "Ia sa kaya vakaoqo na Turaga: O ira mada sa vesuki tu mai vua na qaqa era na kovei, ka na sereki na itoki ni valu mai vua sa rerevaki; ni na sereki ira na nona tamata ni veiyalayalati na Kalou Qaqa. Ni sa kaya vakaoqo na Turaga: Au na vala kei ira era sa veivala kei iko—",
                "18": "Ka’u na vakani ira era vakasaurarataki iko ena lewedra dina; ka ra na mateni ena nodra dra dina me vaka ena waini kamikamica; ia na tamata kecega era na kila ni sai au, na Turaga, na nomu iVakabula ka nomu Dauveivueti, na Qaqa i Jekope."
            },
            "7": {
                "1": "Io, ni sa kaya vakaoqo na Turaga: Au sa biuti kemudou tani li, se’u muduki kemudou tani me sega ni mudu? Ni sa kaya vakaoqo na Turaga: Sa evei na ivola ni veibiu nei tinamu? Au sa vakatalai iko vei cei, se ko cei ka’u sa dinau vua au sa volitaki iko kina? Io, ka’u sa volitaki iko vei cei? Raica, ena vuku ni nomudou caka cala dou sa volitaki kemudou vakai kemudou kina, kei na vuku ni nomudou talaidredre sa biu tani kina na tinamudou.",
                "2": "Ia, ni’u a lako mai sa sega e dua na tamata; ni’u a kaci, io, sa sega e dua me rogo mai. Oi kemudou na mataqali i Isireli, sa lekaleka li na ligaqu me dredre kina ni ia na veivueti, se sa sega beka vei au na kaukauwa me’u veisereki kina? Raica, ena noqu veivunauci au sa vakamacara kina na wasawasa, au sa vukica na nodra uciwai me lekutu ka me bona na kedra ika ni sa maca na wai, ka ra sa mate ena vuku ni karamaca.",
                "3": "Au sa vakaisulutaka na lomalagi ena butobuto, ka’u cakava na isulu taga me kedra iubi.",
                "4": "Sa solia vei au na Turaga na Kalou na yame ni tamata vuku, me’u kila ka vosataka vei kemudou na mataqali i Isireli na vosa ena kena gauna dodonu. Ni dou sa oca sa veivakayadrati ena veimataka. Sa vakayadrata na daligaqu me’u rogoca me vakataki ira sa vuku.",
                "5": "Sa dolava na Turaga na Kalou na daligaqu, ka’u a sega ni veisaqasaqa, se vuki tani ka vakanadaku.",
                "6": "Au a solia na dakuqu ki vua na dauveiyaviti, kei na baluqu vei ira na dauvuti drauniulu. Au a sega ni vunitaka na mataqu mai na veivakamaduataki kei na veikasiviti.",
                "7": "Ni na vukei au na Turaga na Kalou, o koya au na sega kina ni vakamaduataki. O koya au sa vaqaqataka kina na mataqu me vaka na qiwa, ka’u sa kila ni’u na sega ni madua.",
                "8": "Ka sa voleka na Turaga, ka sa vakadonui au ko koya. Ko cei me na veileti kei au? Me keirau tucake vata mada. Ko cei e kequ meca? Me toro voleka mai vei au ko koya, ka’u na yaviti koya ena kaukauwa ni gusuqu.",
                "9": "Ni na vukei au na Turaga na Kalou. Ia ko ira kece era na vakacalai au, raica, era na madra kece mai me vaka na isulu, ka na kani ira na sarasara.",
                "10": "Ko cei ena kemudou maliwa sa rerevaka na Turaga, ka sa talairawarawa ki na domo ni nona italai, ka sa lako ena butobuto ka sa sega vua na rarama?",
                "11": "Raica koi kemudou kece sa tutuvaka na buka, ka vakawavoliti kemudou ena lidi ni bukawaqa, dou lako voli ga ena rarama ni nomudou bukawaqa kei na lidi ni bukawaqa dou sa tutuvaka. Oqo dou na rawata mai na ligaqu—dou na davo sobu ga ena rarawa."
            },
            "8": {
                "1": "Dou vakarorogo vei au, koi kemudou sa muria na ivalavala dodonu. Dou rai ki na vatu dou a ta mai kina, kei na qara ni keli dou a keli mai kina.",
                "2": "Dou rai yani vei Eparaama, na tamamudou, kei Sera, ko koya ka vakasucumi kemudou; ni’u a kacivi koya duadua ga, ka vakalougatataki koya.",
                "3": "Ni na vakacegui Saioni na Turaga, ena vakaceguya na nona veiyasana lala; ka na cakava na nona lekutu me tautauvata kei Iteni, kei na nona vanua dravuisiga me tautauvata kei na were ni Turaga. Na reki kei na marau ena kunei mai kina, na vakavinavinaka kei na domo ni sere.",
                "4": "Dou vakarorogo vei au, na noqu tamata; ka vakatudaliga vei au, na noqu matanitu; ni na lako yani mai vei au e dua na lawa, ka’u na cakava na noqu lewa me nodra rarama na tamata.",
                "5": "Sa voleka na noqu ivalavala dodonu; sa lako yani na noqu veivakabulai, ka na lewai ira na tamata na ligaqu. Era na waraki au na veiyanuyanu, ka ra na vakararavi ki na ligaqu.",
                "6": "Dou tacake mada ki lomalagi, ka vakaraici vuravura ki ra; ni na seyavu yani na lomalagi me vaka na kubou, ka na yaco me madra mai na vuravura me vaka na isulu; ia ko ira era sa tiko kina era na mate vakakina. Ia na noqu veivakabulai ena sega ni mudu, kei na noqu ivalavala dodonu ena sega ni vakarusai.",
                "7": "Dou vakarorogo vei au, koi kemudou sa kila na ivalavala dodonu, na tamata au sa vola e lomamudou na noqu lawa, dou kakua ni rerevaka na nodra vosa ca na tamata, se rerevaka na nodra veivakalialiai.",
                "8": "Ni na kani ira na sarasara me vaka na isulu, ka na kani ira na ulo me vaka na vutika ni sipi. Ia na noqu ivalavala dodonu ena sega ni mudu, kei na noqu veivakabulai ena ia tiko ga mai na itabatamata ki na itabatamata.",
                "9": "Mo ni yadra, mo ni yadra! Mo ni tokara na kaukauwa, koi kemuni na liga ni Turaga; mo ni yadra me vaka ena gauna makawa. Sa segai li ni koi kemuni ka a tamusuki Raapi, ka vuetaka na drekoni?",
                "10": "Sa segai li ni koi kemuni ka a vakamacara na wasawasa, na wai ni wasaliwa titobu; ka cakava na boto ni wasawasa titobu me sala me ra lako yani kina ko ira era sa sereki?",
                "11": "Ia, era na lesu mai ko ira sa vueti ira na Turaga, ka tadu mai ena seresere ki Saioni; ka na tiko e uludra na reki tawavakaiyalayala kei na yalosavasava; ka ra na rawata na marau kei na reki, na rarawa kei na tagiyaso ena dro tani yani.",
                "12": "Sai au ko Koya; io, sai au ko Koya sa vakacegui iko. Raica, ko cei ko iko, mo rerevaka na tamata, ka na mate ko koya, kei na luve ni tamata, ka na vukici me vaka na co?",
                "13": "Ka sa guilecava na Turaga ka buli iko, ka a tevuka yani na lomalagi, ka vakotora na yavu kei vuravura, ka sa rere tiko ga ena veisiga kecega, ena vuku ni nona cudru ko koya sa dau veivakasaurarataki, me vaka ni sa vakarau me ia na veivakarusai? Ia sa evei li na nona cudru na dau veivakasaurarataki?",
                "14": "Sa vakusakusa na bobula, me sereki rawa, ka me kakua ni mate ena ikeli, ka me kakua talega ni oti na kena kakana.",
                "15": "Ia sai au na Turaga na nomu Kalou, ka sa vadugu na noqu biau; ko Turaga ni Lewevuqa na yacaqu.",
                "16": "Ia ka’u sa biuta na noqu vosa ena gusumu, ka’u sa ubi iko ena iyaloyalo ni ligaqu, me’u tea na lomalagi ka vakotora na yavu kei vuravura, ka kaya yani vei Saioni: Raica, koi kemudou na noqu tamata.",
                "17": "Mo yadra, mo yadra mai, tucake, ko iko Jerusalemi, ko iko ko a sa gunuva mai na liga ni Turaga na bilo ni nona cudru katakata—ko sa gunuva na kena soko ka a loba mai na bilo ni veivakasautanininitaki—",
                "18": "Ka sa sega e dua me tuberi koya mai vei ira kecega na luvena tagane sa vakasucuma; ka sa sega talega e dua me taura na ligana, mai vei ira kecega na luvena tagane ka a susuga.",
                "19": "Koi rau na luvemu tagane oqo erau sa lako mai vei iko, ko cei ena rarawa ena vukumu—na nomu sa lala ka rusa, kei na dausiga kei na iseleiwau—se ko cei me’u na qai vakacegui iko kina?",
                "20": "Era sa ciba mai na luvemu tagane, ka vakavo ga koi rau oqo; erau sa koto ena ulu ni veisala kecega; me vaka na bulumakau tagane kila ena loma ni lawa, erau sa sinai sara ena nona cudru na Turaga, na nona veivunauci na nomu Kalou.",
                "21": "Ia mo rogoca mada na ka oqo, ko iko sa vakararawataki, ka dau mateni, ka segai ena waini:",
                "22": "Sa kaya vakaoqo na nomu Turaga, na Turaga kei na nomu Kalou ka sa vakamamasu tiko ena vukudra na nona tamata; raica, au sa kauta tani mai na ligamu na bilo ni veivakasautanininitaki, na soko ni bilo ni noqu cudru katakata; ko na sega ni gunuva tale.",
                "23": "Ia au na biuta ki na ligadra era sa vakararawataki iko; ko ira era a kaya ki yalomu: Mo cuva sobu, me keitou lako yani; ka ko sa vakadavora sobu na yagomu me vaka na qele ka sa vaka na sala vei ira era a lako yani.",
                "24": "Mo yadra, mo yadra, tokara na nomu kaukauwa Saioni; mo tokara na nomu isulu vakaiukuuku, Jerusalemi, na koro tabu; ni na sega tale ni lako mai ki vei iko ko ira na sega ni cili kei ira na dukadukali.",
                "25": "Kuretaki iko mai na kuvu-ni-soso; tucake, dabe sobu, Isa Jerusalemi; mo sereki iko mai na ivau ni domomu, ko iko na gone yalewa bobula ni Saioni."
            },
            "9": {
                "1": "Ia oqo, oi kemudou na wekaqu lomani, au sa wilika na veika oqo mo dou kila kina na veiyalayalati ni Turaga ka a veiyalayalati kina vei ira kece na mataqali i Isireli—",
                "2": "Ni a vosa vei ira na Jiu, ena gusudra na nona parofita tabu, mai na ivakatekivu, mai na itabatamata ki na itabatamata, me yacova na gauna era na vakalesui kina ki na lotu dina kei na lomanibai ni Kalou; ni ra na vakasoqoni vata ki na veivanua sa nodra ivotavota vakawa, ka ra na vakataudeitaki ena veivanua yalataki kecega.",
                "3": "Raica, oi kemudou na wekaqu lomani, au sa vosataka vei kemudou na veika oqo mo dou reki kina, ka laveta cake na ulumudou me sega ni mudu, ena vuku ni veivakalougatataki ka na solia na Turaga na Kalou vei ira na luvemudou.",
                "4": "Ka’u sa kila ni vuqa vei kemudou sa vakasaqara vakalevu me kila na veika ena yaco mai; ia au sa kila ni dou sa kila ni na vuca vakaidina na yagoda ka mate yani; ia, ena yagoda ga eda na raica kina na Kalou.",
                "5": "Io, au kila ni dou sa kila ni na vakaraitaki Koya vakayago vei ira era tiko voli mai Jerusalemi, na vanua eda a lako mai kina; ni sa kilikili me vakayacori ena kedra maliwa; ia sa kilikili vua na Dauniveibuli cecere me soli Koya me ra lewai koya na tamata ena bula vakayago, ka mate ena vukudra na tamata kecega, me na qai lewai ira rawa kina na tamata kecega.",
                "6": "Ia me vaka ni sa na yaco na mate ki na tamata kecega, me vakayacori kina na nona ituvatuva loloma na Dauniveibuli cecere, sa dodonu kina me dua na kaukauwa ni tucake tale mai na mate, ia sa dodonu kina me na tucake tale mai na mate na tamata ena vuku ni lutu tani; ka sa yaco na lutu tani ena vuku ni talaidredre; ia ena vuku ni sa lutu tani na tamata era sa muduki tani kina mai na nona iserau na Turaga.",
                "7": "O koya, sa dodonu kina me dua na veisorovaki tawayalani—ia kevaka sa sega na veisorovaki tawayalani ena sega ni tawavuca rawa na ka sa vuca rawarawa oqo. Ia, na imatai ni lewa sa tau vua na tamata ena mani tu ga ka tawacava rawa. Ia kevaka me vaka kina, ena vakadavori sobu na yago oqo me vuca ka kavuru yani vua na tinana sai koya na qele, me sega vakadua tale ni tucake.",
                "8": "O na nona yalomatua na Kalou, na nona loloma cecere kei na nona loloma soli wale! Raica, kevaka sa sega ni tucake tale na yago sa na qai lewa kina na yaloda na agilosi ka a lutu tani mai na iserau ni Kalou Tawamudu, ka yaco me tevoro, me sega vakadua tale ni tucake.",
                "9": "Ka na yaco me vakataki koya na yaloda, ka eda na yaco me tevoro, me agilosi ni tevoro, ka sogoti tani mai na iserau ni noda Kalou, ka tiko vata ga kei koya na tama ni ka lasu, ena rarawa, me vakataki koya; io, ki vei koya ka a vakacalai rau na noda itubutubu taumada, ka vakamataliataki koya me vaka e dua na agilosi ni rarama, ia sa vakayavalati ira na luve ni tamata ki na veisoqosoqo vuni ni laba kei na veimataqali cakacaka vuni ni butobuto kecega.",
                "10": "A ka levu vakaidina na nona vinaka na noda Kalou, ka sa vakarautaka e dua na sala me da dro kina mai na ivesu ni manumanu rerevaki oqo; io, na manumanu ko ya, ko mate kei eli, ka’u vakatoka me mate vakayago, kei na mate vakayalo talega.",
                "11": "Ia ena vuku ni sala ni nona veisereki na noda Kalou, na Yalo Savasava ni Isireli, na mate oqo ka’u a vosa kina, sai koya na mate vakayago, ena sereki ira mai na nona mate; ka sai koya na ibulubulu.",
                "12": "Kei na mate oqo ka’u a vosa kina, sai koya na mate vakayalo, ena sereki ira mai na nona mate; ia na mate vakayalo sai eli; o koya erau na sereki ira mai kina na nodrau mate ko mate kei eli, ka na sereki ira mai na yalo sa vesuka tu ko eli, ka na sereki ira mai na yago sa vesuka tu na ibulubulu, ka rau na cokoti vata tale na yago kei na yalo ni tamata; a sa yaco na ka oqo ena kaukauwa ni nona tucake tale mai na mate na Yalo Savasava ni Isireli.",
                "13": "A ka levu vakaidina na nona ituvatuva na noda Kalou! Ia ena yasana ka dua, ena sereka mai na parataisi ni Kalou na yalodra na ivalavala dodonu, ka na sereka mai na ibulubulu na yagodra na ivalavala dodonu; ka rau na cokoti vata tale na yalo kei na yago; ka ra na tawavuca rawa tale na tamata kecega, ka tawa mate rawa tale, ka ra sa bula vakayalo, ka ra na kila ka me vakataki keda ena bula vakayago oqo, ia ena taucoko sara na noda kila ka.",
                "14": "O koya, eda na kila vinaka kina na noda cala kecega, na noda dukadukali, kei na noda luvaiwale; ia ko ira na ivalavala dodonu era na kila vinaka na nodra marau, kei na nodra ivalavala dodonu, ni ra sa vakaisulu tu ena savasava, io, ena isulu ni ivalavala dodonu.",
                "15": "Ka na qai yaco ni ra sa na lako sivita na imatai ni mate oqo, ki na bula, na tamata kecega, ka ra sa yaco me tawamate rawa tale, era na qai rairai ki na idabedabe ni veilewai i koya na Yalo Savasava ni Isireli; ena qai yaco na veilewai, ka ra na qai lewai kina me vaka na nona lewa tabu na Kalou.",
                "16": "Ia me vaka sa bula vakaidina na Turaga, ni sa kaya na Turaga na Kalou, ka sa nona vosa tawamudu, ka sega ni rawa ni takali yani, ni ko ira era sa ivalavala dodonu era na ivalavala dodonu tiko ga, kei ira era sa dukadukali era na dukadukali tiko ga; ia, ko ira na dukadukali sai koya na tevoro kei ira na nona agilosi; era na lako tani yani ki na bukawaqa tawavakaiyalayala, sa vakarautaki vei ira; kei na nodra yaluma sa vaka na drano bukawaqa kei na sulifure, ka sa tubu cake me sega ni mudu ka sega ni mudu na kena yameyame ka sega na kena icavacava.",
                "17": "Io na qaqa kei na lewa dodonu ni noda Kalou! Ni sa dau vakayacora na nona vosa kecega, ka ra sa lako yani mai gusuna, ka na vakayacori ga na nona lawa.",
                "18": "Ia, raica, ko ira na ivalavala dodonu, ko ira na nona yalododonu na Yalo Savasava ni Isireli, ko ira era sa vakabauta na Yalo Savasava ni Isireli, ko ira era sa vosota na vei kauveilatai ni vuravura, ka beca na kena maduataki; era na taukena na matanitu ni Kalou, ka sa vakarautaki tu ena vukudra mai na tauyavutaki ni vuravura, ka na vuabale na nodra marau me sega ni mudu.",
                "19": "Io na levu ni nona loloma cecere na noda Kalou, na Yalo Savasava ni Isireli! Ni sa sereki ira na nona yalododonu mai na manumanu rerevaki ko ya na tevoro, na mate, kei eli, kei na drano bukawaqa kei na sulifure ko ya, sai koya na yaluma tawacava.",
                "20": "Io na levu ni nona savasava na noda Kalou! Ni sa kila na ka kecega, ka sa sega ni dua na ka me sega ni kila.",
                "21": "Ka sa lako mai ki vuravura me vakabulai ira na tamata kecega kevaka era na vakarorogo ki na domona; ia raica, sa colata ko koya na nodra mosi na tamata kecega, io, na nodra mosi na veika bula kecega, na tagane, kei na yalewa, kei na gone, ka ra lewe ni vuvale i Atama.",
                "22": "Ka sa vosota ko koya na ka kece oqo me ra rawata kina na tucake tale mai na mate na tamata kecega, me ra na tu kecega e matana ena siga ni veilewai levu.",
                "23": "Ka sa vakaroti ira na tamata kecega me ra veivutuni, ka papitaiso ena yacana, ka vakabauta taucoko vakaidina na Yalo Savasava ni Isireli, de ra na sega ni vakabulai rawa ena matanitu ni Kalou.",
                "24": "Ka kevaka era na sega ni veivutuni ka vakabauta na yacana, ka papitaiso ena yacana, ka vosota me yacova na ivakataotioti, era na cudruvi; ni sa kaya na Turaga na Kalou na Yalo Savasava ni Isireli.",
                "25": "O koya sa solia kina ko Koya e dua na lawa; ia ni sa sega ni soli e dua na lawa, sa sega ni dua na itotogi; ia ni sa sega na itotogi sa sega na cudruvi; ia ni sa sega na cudruvi sa qai yacovi ira na loloma cecere nei koya na Yalo Savasava ni Isireli, ena vuku ni veisorovaki; ni ra sa sereki ena nona kaukauwa.",
                "26": "Ni sa sauma na veisorovaki na ka sa gadrevi ena nona lewa dodonu kivei ira kece ka sega ni soli vei ira na lawa, me ra sereki kina mai na manumanu rerevaki ko ya, ko mate kei eli, kei na tevoro, kei na drano bukawaqa kei na sulifure, sai koya na yaluma tawacava; ka ra sa vakalesui tale vua na Kalou o koya ka a solia vei ira na icegu ni bula, o koya na Yalo Savasava ni Isireli.",
                "27": "Ia ena ca vei koya sa soli vua na lawa, io, ka sa kila na ivakaro kecega ni Kalou, me vakataki keda, ka qai talaidredre kina, ka vakamaumautaka na nona veisiga ni vakatovolei, ni na ca sara ko koya!",
                "28": "Io na nona inaki qaseqase na vu ni ca! Io na nodra viavialevu, kei na nodra malumalumu, kei na nodra lialia na tamata! Ni ra sa kilaka era nanuma ni ra sa vuku, ka ra sega ni vakarorogo ki na ivakasala ni Kalou, ni ra sa biuta vakatikitiki ka nanuma era sa kilaka vaka ira ga, o koya, sa ka lialia kina na nodra yalomatua ka sega ni yaga vei ira. Ia era na rusa ga.",
                "29": "Ia sa vinaka na kilaka kevaka era vakarorogo ki na ivakasala ni Kalou.",
                "30": "Ia ena ca vei ira sa vutuniyau, ko ira era sa vutuniyau ena veika vakavuravura. Ni ra sa vutuniyau era sa beci ira kina na dravudravua, ka vakacacani ira sa yalomalua, ka ra sa lomana ga na nodra iyau; o koya sa nodra kalou kina na nodra iyau. Ka raica, na nodra iyau ena rusa vata kei ira.",
                "31": "Ka na ca vei ira sa didivara ka ra sega ni rogoca; ni ra na rusa.",
                "32": "Ena ca vei ira sa mataboko ka sega ni raica; ni ra na rusa talega.",
                "33": "Ena ca vei ira sa sega ni cilivi na yalodra, ni na yaviti ira na nodra kila na nodra caka cala ena siga mai muri.",
                "34": "Ena ca vua sa dau lasu, ni na biu sobu ki eli ko koya.",
                "35": "Ena ca vua na daulaba ka sa nakita me veivakamatei, ni na mate ko koya.",
                "36": "Ena ca vei ira sa ia na veibutakoci, ni ra na biu sobu ki eli.",
                "37": "Io, ena ca vei ira sa dau qarava na veimatakau, ni sa rekitaki ira ko koya na nodra tevoro na tevoro kecega.",
                "38": "Ka, me vakalekalekataki ga, ena ca vei ira kecega era sa mate ena nodra ivalavala ca; ni ra na lesu tale vua na Kalou, ka raica na matana, ka ra na tiko ga ena nodra ivalavala ca.",
                "39": "Oi kemudou na wekaqu lomani, mo dou nanuma na ca levu ni talaidredre vua na Kalou Yalosavasava, kei na ca levu ni noda soli keda ki na veitemaki i koya na dau lawaki ko ya. Dou nanuma matua, ni sa vu ni mate na gadreva na itovo vakayago, ia sa vu ni bula tawamudu na gadreva na itovo vakayalo.",
                "40": "O oi kemudou na wekaqu lomani, dou vakatudaliga ki na noqu vosa. Dou nanuma na nona cecere o Koya na Yalo Savasava ni Isireli. Dou kakua ni kaya ni’u sa vosataka na veika dredre me baleti kemudou; ni kevaka dou sa kaya vakakina, dou na vosa vakacacataka na dina; ni’u sa vosataka na vosa i Koya sa Buli kemudou. Au kila ni sa saqata na vosa dina na veika tawasavasava; ia ko ira na ivalavala dodonu era sega ni rerevaka, ni ra sa lomana na dina ka sega ni taqaya kina.",
                "41": "O koya gona, oi kemudou na wekaqu lomani, dou lako mai vua na Turaga, o koya na Yalo Savasava. Mo dou nanuma ni sa dodonu na nona sala. Raica, sa qiqo na sala me muria na tamata, ia sa davo koto ena dua na sala dodonu e matana, ka sa ivakatawa ni matamata na Yalo Savasava ni Isireli; ka sa sega ni lesia kina e dua tale na tamata; ka sa sega ni dua tale na sala, ena matamata ga; ni na sega ni rawa me vakaisini ko Koya, ni sa yacana na Turaga na Kalou.",
                "42": "Ia ko koya yadua sa tukituki, ena dolava vua ko koya; ia ko ira na vuku, kei ira sa kilaka, kei ira sa vutuniyau, ko ira era sa vakalevulevui ira ena vuku ni nodra kilaka, kei na nodra yalomatua, kei na nodra iyau—io, sai ira sa beca ko koya; ka kevaka era na sega ni biuta tani na veika kece oqo, ka okati ira me ra lialia ena mata ni Kalou, ka lako sobu mai ena yalomalumalumu titobu sara, ena sega ni dolava vei ira ko koya.",
                "43": "Ia ena vunitaki mai vei ira na veika sa nodra na vuku kei na yalomatua me sega ni mudu—io, na marau ko ya ka sa vakarautaki vei ira na yalododonu.",
                "44": "O, oi kemudou na wekaqu lomani, mo dou nanuma na noqu vosa. Raica, au sa luvata tani na noqu isulu, ka kuretaka e matamudou; au sa masuta na Kalou ni noqu vakabulai me ilovi au e matana sa dau raica na ka kecega; o koya, dou na kila kina ena siga mai muri, ni ra na lewai kina na tamata kecega ena nodra ivalavala, ni a vakadinadinataka na Kalou ni Isireli ni’u a kureitaka tani na nomudou caka cala mai yaloqu, ka’u sa tucake ena kequ iserau e matana, ka’u sa galala mai na nomudou dra.",
                "45": "O, oi kemudou na wekaqu lomani, dou vuki tani mai na nomudou ivalavala ca; dou kuretaka tani na sinucodo i koya ena vesuki kemudou matua; dou lako mai vua na Kalou o koya na uluvatu ni nomudou vakabulai.",
                "46": "Dou vakarautaka na yalomudou ki na siga lagilagi ko ya ni na tau kina na lewa dodonu vei ira na ivalavala dodonu, io na siga ni veilewai, mo dou kakua kina ni kino ena rere vakadomobula; mo dou kakua kina ni nanuma na nomudou cala rerevaki ena kena taucoko, ka uqeti ga mo dou qolouvaka: E dodonu, e dodonu na nomuni lewa, oi kemuni na Turaga na Kalou Qaqa—ia au sa kila na noqu caka cala; au sa talaidredre ki na nomuni lawa, ka sa baleti au ga na noqu cala; ka sa rawai au na tevoro, ka’u sa coko kina ki na nona rarawa rerevaki.",
                "47": "Ia raica, oi kemudou na wekaqu, sa kilikili li me’u vakayadrati kemudou mo dou kila na dina ni veika oqo? Au na cukiraka li na yalomudou kevaka e savasava tu na nomudou vakasama? Au na vosa vakamatata li vei kemudou me vaka na matata ni ka dina, kevaka dou a galala tu mai na ivalavala ca?",
                "48": "Raica, kevaka dou sa savasava ke’u na vosataka vei kemudou me baleta na veika savasava; ia ni dou sa sega ni savasava ka dou sa okati au me’u nomudou ivakavuvuli, sa dodonu kina ka kilikili me’u vakavulica vei kemudou na isau ni ivalavala ca.",
                "49": "Raica, na yaloqu sa vakasisilataka na ivalavala ca; ka sa rekitaka na lomaqu na ivalavala dodonu; ka’u na vakacaucautaka na yacana tabu na noqu Kalou.",
                "50": "Dou lako mai, oi kemudou na wekaqu, oi kemudou vakaadua ga sa viagunu, dou lako mai ki na wai; kei koya sa sega vua na ilavo, dou lako mai ka volivoli ka kana; io, dou lako mai ka voli waini kei na sucu segai ena ilavo ka sega talega ena isau.",
                "51": "O koya, mo dou kakua kina ni vakayagataka na ilavo ena ka sa sega na betena, se na nomudou cakacaka ena ka sa sega ni veivakacegui. Dou vakarorogo matua sara vei au, ka nanuma na vosa au sa vosataka; ka lako mai vua na Yalo Savasava ni Isireli, ka kania na ka sa sega ni ca se vuca rawa, ka laiva na yalomudou me qai marautaka na ka sa uro.",
                "52": "Raica, oi kemudou na wekaqu lomani, mo dou nanuma na vosa ni nomudou Kalou; dou masu tiko ga vua ena veisiga, ka vakavinavinaka ki na yacana tabu ena veibogi. Dou laiva me reki na lomamudou.",
                "53": "Ka raica na cecere ni veiyalayalati ni Turaga, kei na levu ni nona vakalolovirataki koya vei ira na luve ni tamata; ia ena vuku ni nona cecere, kei na nona loloma soli wale kei na nona loloma uasivi, sa yalataka kina vei keda ni ra na sega ni vakarusai sara vakadua ko ira na noda kawa, ena bula vakayago, ia ena maroroi ira ko Koya; ia era na yaco me dua na tabana yalododonu vei ira na mataqali i Isireli ena veitabatamata mai muri.",
                "54": "Ia oqo, oi kemudou na wekaqu, au via vosataka vei kemudou e vuqa tale na ka; ia au na qai tukuna vei kemudou ena mataka na vo ni noqu vosa. Emeni."
            },
            "10": {
                "1": "Ia oqo, koi au, ko Jekope, au sa vosa tale vei kemudou na wekaqu lomani, me baleta na tabana yalododonu ka’u a vosa tiko kina.",
                "2": "Ia raica, na vosa ni yalayala eda sa rawata sa vosa ni yalayala vei keda ena bula vakayago oqo; ia, e dina ga ni sa vakaraitaki vei au ni ra na mate vakayago e vuqa na luveda ena vuku ni tawavakabauta, ia, ena lomani ira ga e lewe vuqa na Kalou; ka ra na vakalesui tale na noda kawa, me ra na sotava na ka ena solia vei ira mera kila vakaidina kina na nodra Dauveivueti.",
                "3": "O koya, me vaka au sa kaya oti vei kemudou, sa dodonu kina me lako mai ena kedra maliwa na Jiu, ena kedra maliwa na dau caka ca vakalevu cake e vuravura, ko Karisito—sai koya oqo na yacana ka a tukuna vei au na agilosi ena bogi—ka ra na vakoti Koya ki na kauveilatai—ni sa loma ni noda Kalou me vakakina, ni sa sega tale na matanitu e vuravura me na vakota rawa na nona Kalou ki na kauveilatai.",
                "4": "Ia kevaka me a vakayacori na cakacaka mana lelevu vei ira na veimatanitu tale e so, ke ra na veivutuni, ka kila ni sai Koya na nodra Kalou.",
                "5": "Ia ena vuku ni nodra ivakavuvuli na bete vakailasu kei na nodra caka cala, era na vakadomodomoqataki ira kina vua ko ira era sa tiko mai Jerusalemi, ka vakoti koya ki na kauveilatai.",
                "6": "O koya, ena vuku ni nodra caka cala, ena yaco kina vei ira na veivakarusai, na dausiga, na mate dauveitauvi, kei na vakadave dra; ia ko ira era na sega ni vakarusai era na veiseyaki ena kedra maliwa na veimatanitu kecega.",
                "7": "Ia raica, sa kaya vakaoqo na Turaga na Kalou: Ni sa yaco mai na siga ka ra sa vakabauti au kina, ni sai au ko Karisito, au a sa veiyalayalati kei ira na nodra qase ni ra na vakalesui tale kina ena bula vakayago oqo, e delai vuravura, ki na veivanua sa nodra ivotavota vakawa.",
                "8": "Ka na qai yaco ni ra na vakasoqoni vata tale mai na nodra veiseyaki tu vakadede, mai na veiyanuyanu ni wasawasa, mai na va na iwasewase kei vuravura; ia era na cecere e mataqu na veimatanitu ni kai Matanitu Tani, sa kaya na Kalou, ni ra na colati ira yani ki na vanua sa nodra ivotavota vakawa.",
                "9": "Io, era na tama ni veisusu vei ira ko ira na tui ni Veimatanitu Tani, kei ira na nodra ranadi era na tina ni veisusu; o koya, sa ka levu kina na vosa ni yalayala ni Turaga vei ira na kai Matanitu Tani; ni sa cavuta ko koya, ia ko cei me veiletitaka rawa?",
                "10": "Ia raica, sa kaya na Kalou, na vanua oqo sa nomudou ivotavota vakawa, ka ra na vakalougatataki na kai Matanitu Tani ena vanua oqo.",
                "11": "Ia ena vanua ni bula galala na vanua oqo vei ira na kai Matanitu Tani, ka na sega ni dua na tui ena vanua, me tubu cake vei ira na kai Matanitu Tani.",
                "12": "Ka’u na taqomaka na vanua oqo mai vei ira na veimatanitu kecega.",
                "13": "Ka na mate ko koya sa veivala kei Saioni, sa kaya na Kalou.",
                "14": "Ia ko koya sa bulia e dua na tui me saqati au ena mate, ni’u na nodra tui ga koi Au na Turaga, na tui kei lomalagi, ka’u na rarama ki vei ira era sa rogoca na noqu vosa me sega ni mudu.",
                "15": "O koya gona, me vakayacori kina na noqu veiyalayalati ka’u a cakava vei ira na luve ni tamata, ni’u na vakayacora vei ira ena nodra bula vakayago oqo, sa kilikili me’u na vakarusa mada na cakacaka vuni ni butobuto, kei na laba, kei na itovo vakasisila.",
                "16": "Ia, o koya sa veivala kei Saioni, o ira na Jiu kei ira na kai Matanitu Tani, na bobula kei na galala, na tagane kei na yalewa, ena mate; ni sai ira oqo na dautagane ni vuravura taucoko; ia ko ira sa sega ni totaki au era sa veisaqasaqa kei au, sa kaya na noda Kalou.",
                "17": "Ni’u na vakayacora na noqu vosa ni yalayala ka’u a cakava vei ira na luve ni tamata, ni’u na cakava vei ira ena nodra bula vakayago oqo—",
                "18": "Ia, oi kemudou na wekaqu lomani, sa kaya vakaoqo na noda Kalou: Au na vakararawataki ira na nomudou kawa ena ligadra na kai Matanitu Tani; ia, au na vakamalumalumutaka na lomadra na kai Matanitu Tani, me ra na vaka na tama vei ira; o koya, era na vakalougatataki kina na kai Matanitu Tani ka wili vata kei ira na mataqali i Isireli.",
                "19": "Ia, au na vakatabuya na vanua oqo ki vei ira na nomu kawa, kei ira era na wili vata kei ira na nomu kawa, ka sega ni mudu, me nodra ivotavota vakawa; ni sa vanua digitaki cake sara na vanua oqo mai vei ira na veivanua kecega, sa kaya vei au na Kalou; o koya au na vakaroti ira kina na tamata kecega era sa tiko kina me ra qaravi au, sa kaya na Kalou.",
                "20": "Ia oqo, oi kemudou na wekaqu lomani, me vaka ni sa solia vei keda na noda Kalou yalololoma me da kila vinaka na veika oqo, me da nanumi Koya sara, ka biuta tani na noda ivalavala ca, ka kakua ni vakacuvara sobu na uluda, ni da sa sega ni muduki tani; ia, eda sa vakasevi tani mai na vanua sa noda ivotavota vakawa, ia eda sa tuberi ki na dua na vanua e vinaka cake, ni sa qisia na wasaliwa na Turaga me noda sala, ka da sa tiko ena dua na yanuyanu ni wasawasa.",
                "21": "Ia sa ka levu na nona vosa ni yalayala na Turaga vei ira ka tiko ena veiyanuyanu ni wasawasa; ia, ni tukuni na veiyanuyanu, sa kena ibalebale ni sa dodonu me tu tale e so, ka ra sa tawani tale tu ga mai vei ira na wekada.",
                "22": "Ia raica, sa tubera tani na Turaga na Kalou e so tale mai na mataqali i Isireli ena veigauna e so, me vaka na nona inaki kei na nona gagadre. Ia oqo raica, sa nanumi ira kecega era sa muduki tani na Turaga, ka sa nanumi keda talega ko koya.",
                "23": "O koya me reki kina na lomamudou, ka mo dou nanuma ni dou sa galala mo dou lewa ga vakai kemudou na ka mo dou cakava—mo dou digitaka na sala ni mate tawavakaiyalayala se na sala ni bula tawamudu.",
                "24": "O koya gona, oi kemudou na wekaqu lomani, mo dou vakaduavatataki kemudou ki na lewa ni Kalou, ka kakua ki na lewa ni tevoro kei na gagadre vakayago; ka mo dou nanuma, ni dou sa vakaduavatataki oti vua na Kalou, ni sa loloma soli wale duadua ga ni Kalou dou sa vakabulai kina.",
                "25": "O koya, me vakaturi kemudou cake mada kina na Kalou mai na mate ena kaukauwa ni tucake tale mai na mate, ka vakakina mai na mate tawavakaiyalayala ena kaukauwa ni nona veisorovaki, mo dou curu rawa kina ki na matanitu tawamudu ni Kalou, ka mo dou vakacaucautaki koya ena nona loloma soli wale. Emeni."
            },
            "11": {
                "1": "Ia oqo, sa vosataka e vuqa tale na ka ko Jekope vei ira na noqu tamata ena gauna ko ya; ia na veika wale ga oqo au sa vakarota me ra volai wale ga, ni sa rauta vinaka na veika au sa vola.",
                "2": "Ia oqo koi au, ko Nifai, au sa vola e so tale na vosa i Aisea, ni sa rekitaka na yaloqu na nona vosa. Ni’u na vakatautauvatataka na nona vosa vei ira na noqu tamata, ka’u na vakauta yani vei ira kece na noqu kawa, ni sa raica vakaidina ko koya na noqu Dauveivueti, me vaka ga au a raici koya.",
                "3": "Ia sa raici koya talega, ko Jekope na taciqu, me vaka na noqu a raici koya; o koya au na vakauta kina na nodrau vosa vei ira na noqu kawa me vakadinadinataka vei ira ni sa dina na noqu vosa. Ia ena nodratou vosa e lewe tolu, sa kaya na Kalou, au na vakataudeitaka kina na noqu vosa. Ia, ena tala na Kalou e vuqa tale na ivakadinadina, ka na vakadinadinataka kina na nona vosa kecega.",
                "4": "Raica, sa dau taleitaka na yaloqu me’u vakadinadinataka vei ira na noqu tamata na dina ni nona lako mai na Karisito; ni sai koya oqo na inaki sa soli kina na lawa i Mosese; kei na veika kece sa solia na Kalou vei ira na tamata, mai na ivakatekivu kei vuravura, sa vakatakilakilataki Koya.",
                "5": "Ka sa daurekitaka talega na yaloqu na nona veiyalayalati na Turaga ka a cakava vei ira na noda qase; io, sa rekitaka na yaloqu na nona loloma soli wale, kei na nona lewa dodonu, kei na kaukauwa, kei na loloma cecere ena inaki cecere ka tawamudu ni veisereki mai na mate.",
                "6": "Ka sa dau taleitaka na yaloqu me’u vakadinadinataka vei ira na noqu tamata ni kevaka ena sega ni lako mai na Karisito era na rusa na tamata kecega.",
                "7": "Ni kevaka e sega ni dua na Karisito sa sega ni dua na Kalou; ka kevaka e sega ni dua na Kalou sa na sega koi keda, ni na sega ni dua na veibuli. Ia sa dua tiko na Kalou, ka sai koya na Karisito, ka na lako mai ena taucoko ni nona gauna.",
                "8": "Ia oqo au sa vola e so na vosa i Aisea, me ra laveta cake kina na yalodra ka marau ena vukudra na tamata kecega, ko ira kece na noqu tamata era na raica na vosa oqo. Ia sai koya oqo na vosa, ka rawa mo dou vakaibalebaletaka vei kemudou kei ira na tamata kecega."
            },
            "12": {
                "1": "Na vosa ka a raica ko Aisea, na luvei Emosi, me baleti Juta kei Jerusalemi:",
                "2": "Ka na qai yaco ena veisiga mai muri, ni na vakataudeitaki na ulunivanua ni vale ni Turaga ena dela ni veiulunivanua, ka na vakacerecerei ena vei delana, ka ra na drodro yani kina na veimatanitu kecega.",
                "3": "A ra na lako na tamata e lewe vuqa ka kaya, Dou lako mai, me da mai la’ki cabe cake ki na ulunivanua ni Turaga, ki na vale ni Kalou i Jekope; ena vakavulica vei keda ko Koya na nona ivalavala, ka da na lakova na nona sala; ni na lako yani mai Saioni na lawa, kei na vosa ni Turaga mai Jerusalemi.",
                "4": "Ia ena ia na veilewai vei ira na veimatanitu, ka na vunauci ira na lewe vuqa: ka ra na tukitukia na nodra iseleiwau me bati ni siviyara, kei na nodra moto me isele ni sasamaki—ena sega ni lave iseleiwau e dua na matanitu ki na dua tale na matanitu, a ra na sega ni vulica tale na ivalu.",
                "5": "Oi kemudou na mataqali i Jekope, dou lako mai me da lako ena rarama ni Turaga; io, dou lako mai, ni dou sa lako sese kecega, na tamata yadua ki na nona sala ca.",
                "6": "O koya gona, oi kemuni na Turaga, ko ni sa biuti ira na nomuni tamata, na mataqali i Jekope, ni ra sa vakasinaiti mai natuicake, ka vakarorogo vei ira na daukilakila me vakataki ira na kai Filisitia, ka ra sa vakamarautaki ira kei ira na luvedra na vulagi.",
                "7": "Na nodra vanua sa sinai talega ena siliva kei na koula, ka sa sega ni vakaiyalayala na nodra iyau; na nodra vanua sa sinai talega ena ose, ka sa sega ni vakaiyalayala na nodra qiqi-ni-valu.",
                "8": "Na nodra vanua sa sinai talega ena matakau; era sa vakarokoroko ki na cakacaka ni ligadra ga, na ka sa cakava na iqaqalo ni ligadra ga.",
                "9": "Ka sa sega ni cuva sobu na tamata wale, ka sa sega ni vakayalomalumalumutaki koya na tamata qaqa, o koya, mo ni kakua kina ni vosoti koya.",
                "10": "Oi kemuni na tamata ca, mo curu ki na vatu, ka vunitaki iko ena kuvu ni soso, ni na yaviti iko na rerevaki ni Turaga kei na lagilagi ni nona iukuuku vakaturaga.",
                "11": "Ka na qai yaco ni na vakayalomalumalumutaki na mata viavialevu ni tamata, ka na loveci sobu na nodra qaciqacia na tamata, ka na vakacerecerei duadua ga na Turaga ena siga ko ya.",
                "12": "Ni na yaco kusarawa mai na nona siga na Turaga ni Lewevuqa vei ira na veimatanitu kecega, io, vei ira yadua kece sara; io, vei ira na viavialevu kei na qaciqacia, kei ira kecega era sa vakacerecerei; ka na vakalolovirataki ko koya.",
                "13": "Io, ena yaco na siga ni Turaga vei ira kece na sitari ni Lepanoni, ni ra sa cecere ka laveti cake; kei na oki kecega ni Pasani;",
                "14": "Kei na veiulunivanua cecere kecega, kei na veidelana kecega, kei na veimatanitu kecega sa laveti cake, kei ira kecega na tamata;",
                "15": "Kei na vale ni valu cecere kecega, kei na bai lalaga kecega;",
                "16": "Kei na veiwaqa kecega ni wasawasa, kei na waqa kecega ni Tasisi, kei na iyaloyalo kecega sa rairai vinaka.",
                "17": "Ka na loveci sobu na qaciqacia ni tamata, ka vakalolovirataki na viavialevu ni tamata; ka na vakacerecerei duadua ga Turaga ena siga ko ya.",
                "18": "Kei na matakau ena vakaotia sara ko Koya.",
                "19": "Ka ra na curu ki na qara vatu, kei na qara qele, ni na yaco me ra rerevaka na Turaga, kei na lagilagi ni nona iukuuku vakaturaga ena yaviti ira, ni sa tucake ko Koya me kuretaka vakaca sara na vuravura.",
                "20": "Ena siga ko ya ena biuta tani na tamata na nona matakau siliva, kei na nona matakau koula, ka cakava vaka ikoya ga me qarava, na kalavo kei na beka;",
                "21": "Me la’ki curu ki na laqa ni vatu, kei na ulu ni vatu sukusukura, ni na yaco me ra rerevaka na Turaga, kei na iukuuku vakaturaga ni nona lagilagi ena yaviti ira, ni sa tucake ko Koya me kuretaka vakaca sara na vuravura.",
                "22": "Dou kakua ni goleva na tamata, sa tiko ga na nona icegu ena qara ni ucuna; ni na yaga li ki na cava ko koya?"
            },
            "13": {
                "1": "Ia raica, na Turaga, na Turaga ni Lewevuqa, sa kauta tani mai Jerusalemi kei Juta, na ivakadei kei na ivaqa ni bula, na ivaqa ni madrai taucoko, kei na ivakadei ni wai taucoko—",
                "2": "Na tamata qaqa, kei na tamata ivalu, na turaganilewa, kei na parofita, kei ira sa yalomatua, kei ira na qase;",
                "3": "Na turaganivalu ni limasagavulu, kei na tamata sa dokai, kei na daunivakasala, kei na matai vuku, kei koya sa daumaqosa ena vosa.",
                "4": "Ia au na lesia vei ira na gone me ra nodra ravouvou, ka ra na lewai ira na gone lalai.",
                "5": "Ka ra na vakasaurarataki na tamata, na tamata yadua mai vua e dua tale, na tamata yadua mai vua na kai nona; ena viavialevu na nona ivukivuki na gone vei ira na qase, kei na tamata velavela vei ira sa dokai.",
                "6": "Ena qai goleva na tacina e dua na tamata ena vale i tamana, ka kaya: Sa tu vei iko na isulu, mo neitou iliuliu mada, ia mo kakua mada ni laiva na rusa oqo me yaco ena ruku ni nomu veiliutaki—",
                "7": "Ena siga ko ya ena bubului ko koya, ka kaya: Au na sega ni veivakabulai, ni sa sega na madrai se na isulu e noqu vale; dou kakua kina ni lesi au me’u nodra iliuliu na tamata.",
                "8": "Ni sa rusa ko Jerusalemi, ka sa bale ko Juta, ni sa saqata na Turaga na yamedra kei na nodra ivalavala, me vakacudruya kina na mata ni nona iukuuku lagilagi.",
                "9": "Ai rairai ni matadra sa beitaki ira, ka tukuna na nodra ivalavala ca ni sa vakataki Sotoma, ka ra sa sega ni vunitaka rawa. Ena ca na yalodra, ni ra sa saumi ira vakaira ga ena ca!",
                "10": "Dou kaya vei ira na yalododonu ni na vinaka vei ira; ni ra na kania na vua ni nodra ivalavala.",
                "11": "Ena ca vei ira na tamata caka ca, ni ra na rusa; ni na tau vei ira na isau ni ligadra!",
                "12": "Ia ko ira na noqu tamata, era na vakasaurarataki mai vei ira na gone, ka ra na lewai ira ko ira na marama. Ia, oi kemudou na noqu tamata, ko ira era sa liutaki kemudou era na vakacalai kemudou, ka vakarusa na vanua ni nomudou sala.",
                "13": "Sa tucake na Turaga me vakamamasu, ka tucake me lewai ira na tamata.",
                "14": "Na Turaga ena ia na veilewai vei ira na qase ni nona tamata kei ira na ravouvou; ni dou sa kania oti na were-ni-vaini kei na veika dou sa kovea mai vei ira na dravudravua ena nomudou veivale.",
                "15": "A cava na kena ibalebale? Dou sa mokulaki ira kina na noqu tamata, ka qaqia na matadra na dravudravua, sa kaya na Turaga na Kalou ni Lewevuqa.",
                "16": "O koya oqo, sa kaya na Turaga: Ni ra sa qaciqacia na gone yalewa ni Saioni, ka sa dokadoka na domodra ka garogaro na matadra ni ra lako voli, ka ra sa lako vakateqateqa, ka vakataqiritaka na vesa ni yavadra—",
                "17": "O koya ena vakatubura kina na Turaga e buradeladra na gone yalewa ni Saioni na kobo, ka na vakaluvawaletaki ira na Turaga.",
                "18": "Ena siga ko ya, ena kauta tani kina na Turaga na doudou ni nodra vesa tataqiriqiri kei na iubi, kei na nodra itaube vaka na vula;",
                "19": "Na itaube, kei na qato, kei na iubi ni gusu;",
                "20": "Na isala, kei na iukuuku ni yava, kei na ivau ni ulu, kei na tavaya ka boi vinaka, kei na sau;",
                "21": "Na mama, kei na sau ni ucu;",
                "22": "Na isulu vakaiukuuku, kei na icurucuru, kei na isole ni ulu, kei na pini ni ulu;",
                "23": "Na iloilo, kei na isulu lineni matailalai, kei na isala, kei na iubi ni ulu.",
                "24": "Ia ena qai yaco, me isosomi ni boi kamica na ka e bona; ka me isosomi ni ivau ni tolo, na ka e kadresu; kei na isosomi ni ulu sa talitali vinaka na ulu cou; kei na isosomi ni curucuru ni kete na isulu taga; na vakamai me isosomi ni rairai vinaka.",
                "25": "A nomu tagane era na mate ena iseleiwau, kei ira na nomu qaqa ena ivalu.",
                "26": "Ena lele ka tagiyaso na nona matamata ni koro; ena lala mai ko koya, ka dabe sobu ena qele."
            },
            "14": {
                "1": "Ia ena siga ko ya, eratou na taura e dua na tagane e lewe vitu na yalewa ka kaya: Keitou na kania na keitou madrai, ka vakaisulu ena neitou isulu; me keitou vakatokai ga ena yacamu me kau tani kina na ka keitou rogo ca kina.",
                "2": "Ena siga ko ya ena rairai vinaka ka lagilagi na coke ni Turaga; na vuata ni vanua ena ka talei sara ka rairai vinaka kivei ira era sa dro mai Isireli.",
                "3": "Ia ena qai yaco, o ira sa vo tiko mai Saioni ka tiko ga mai Jerusalemi, era na vakatokai me tabu, io ko ira yadua kecega era sa volai vata kei ira na bula mai Jerusalemi—",
                "4": "Ni sa na qai savata tani na Turaga na nodra dukadukali na gone yalewa ni Saioni, ka savata tani na dra kei Jerusalemi ena kedra maliwa ena yalo ni veilewai, kei na yalo sa waqa tu.",
                "5": "Ia na Turaga ena cakava me ubia na itikotiko kecega mai na ulunivanua ko Saioni, kei na kena vei vavakoso, na o kei na kubou ena siga kei na rarama ni bukawaqa caucaudre ena bogi; ni na dua na kena isasabai na lagilagi taucoko kei Saioni.",
                "6": "Ia ena dua na vale vakacevaceva me vakaruru kina ena siga mai na katakata, ka me vanua idrodro ka ivakavakaruru mai na cava kei na uca."
            },
            "15": {
                "1": "Ia oqo au na qai seretaka mada vua na noqu daulomani e dua na kena sere na noqu daulomani, me baleta na nona were-ni-vaini. E dua tiko na nona were-ni-vaini na noqu daulomani ena dua na delana vuavuai vinaka.",
                "2": "Ka sa viribaita, ka biuta tani na kena vatu, ka tea kina na vaini vinaka sara, ka tara e dua na vale cecere e loma donu, ka sa cakava talega kina e dua na iqaqi ni waini; ka sa nuitaka me na vuataka na vuana, ka sa vuataka mai na vua ni vaini ca.",
                "3": "Ia oqo, oi kemudou na kai Jerusalemi, kei na tamata i Juta, mo dou lewa mada, au masuti kemudou, me baleti au kei na noqu were-ni-vaini.",
                "4": "A cava tale e a dodonu me caka ki na noqu were-ni-vaini ka’u a sega ni cakava kina? Ia, ni’u a nuitaka me vuataka na vua ni vaini sa qai vuataka ga na vua ni vaini ca.",
                "5": "Ia oqo mo lako; au na tukuna mada vei kemudou na ka au na cakava ki na noqu were-ni-vaini—au na kauta tani na kena bai, ena qai laukana; ka’u na talaraka sobu na kena lalaga, ka na qai buturaki sobu;",
                "6": "Ka’u na vakarusa; ena sega ni covilaki se cukiraki; ia era na tubu ga na kau vakavotona kei na soni; ka’u na vakarota talega na o me kakua ni vakatauca kina na uca.",
                "7": "Ni sa were-ni-vaini ni Turaga ni Lewevuqa na mataqali i Isireli, kei ira na tamata i Juta era sa nona itei taleitaki; ka sa nuitaka me na ia na veilewai, ka raica, na veivakasaurarataki; kei na ivalavala dodonu, ia raica, e dua na tagi.",
                "8": "Ena ca vei ira era vakaikuritaka na vale ki na vale, ka yaco ni sa sega na vanua e vo, me ra qai tiko duadua kina ena loma ni vanua!",
                "9": "E daligaqu, sa kaya na Turaga ni Lewevuqa, e dina ena lala mai e vuqa na veivale, ka na sega na lewedra na veikoro lelevu ka rairai totoka.",
                "10": "Io, ena rawa e dua ga na paca waini mai na tini na eka na were-ni-vaini, kei na sore ni omeri ena solia e dua ga na efa.",
                "11": "Ena ca vei ira era sou ena mataka, me ra guta kina na gunu kaukauwa, ka tomana me la’ki bogivaka, ka ra mateni ena waini!",
                "12": "Kei na api, kei na vaioli, na tibereli, kei na bitu ni vakatagi, kei na waini sa ka ni nodra kana magiti; ia era sa sega ni kauwaitaka na cakacaka ni Turaga, se vakasamataka na cakacaka ni ligana.",
                "13": "O koya, era sa kau vakavesu kina na noqu tamata, ni sa sega na nodra kilaka; ka ra sa viakana sara ko ira na nodra tamata rogo, ka ra sa raqosa ena karamaca na nodra lewe vuqa.",
                "14": "O koya, sa vakalevutaki koya kina ko eli, ka sa dalaga vakalevu sara; ka na lako sobu kina na nodra lagilagi, kei na nodra lewe vuqa, kei na nodra ivukivuki totoka, kei koya sa reki tiko.",
                "15": "Ka na kau sobu na tamata wale, ka vakayalomalumalumutaki na tamata qaqa, ka na vakayalomalumalumutaki na matadra na viavialevu.",
                "16": "Ia ena vakacerecerei na Turaga ni Lewevuqa ena lewa dodonu, ka na vakatabui na Kalou sa yalosavasava ena ivalavala dodonu.",
                "17": "Ena qai kana voli na lami me vaka ena nodra ivakarau, kei na nodra vanua lala na manumanu uro ena kania na vulagi.",
                "18": "Ena ca vei ira era yarataka mai na caka cala ena dali ni ka tawayaga, ka ivalavala ca me vaka ena dali kaukauwa;",
                "19": "Ka kaya: Me tei kusarawa mada ko koya, vakusakusataka na nona cakacaka, me da raica; ka me toro mada mai na ivakasala i koya na Yalo Savasava ni Isireli, me da kila.",
                "20": "Ena ca vei ira era vakatoka na ca me vinaka, kei na vinaka me ca, era kaya ni sa rarama na butobuto, ka butobuto na rarama, ka ra kaya ni sa kamikamica na wiwi, ka wiwi na kamikamica!",
                "21": "Ena ca vei ira era nanuma ni ra sa vuku ka yalomatua ena nodra rai ga vakataki ira!",
                "22": "Ena ca vei ira era gumatua ni gunu waini, kei ira era tamata kaukauwa ka dau ulia na gunu kaukauwa;",
                "23": "Ko ira era vakadonui koya na tamata ca me nodra kina na iyau yalataki, ka ra kauta tani mai vua na tamata ivalavala dodonu na nona ivalavala dodonu!",
                "24": "Ia, me vaka sa kania na bukawaqa na vu ni co, ka kania na yameyame ni buka na qana madu, sa na ka vuca na wakadra, kei na sedra era na vuka cake me vaka na kuvu-ni-soso; ni ra sa biuta tani na nona lawa na Turaga ni Lewevuqa, ka beca na vosa i Koya na Yalo Savasava ni Isireli.",
                "25": "O koya, sa waqa kina na cudru ni Turaga vei ira na nona tamata, ka sa dodoka yani na ligana me saqati ira, ka sa yaviti ira; ka sa sakure na veidelana, ka sa dresulaki na yagodra mate ena veigaunisala. Ia sa sega ga ni gole tani na nona cudru ena vuku ni ka kece oqo, ia sa dodo tiko ga yani na ligana.",
                "26": "Ka na vakarewataka ko koya e dua na drotini ki vei ira na veimatanitu vakayawa, ka kaluvi ira mai na iyalayala kei vuravura; ka raica, ena vakusakusa ka vakatotolo na nodra lako mai; ka sega ena ceguoca se tidara ena kedra maliwa.",
                "27": "Ena sega e sosovu se moce; se me na luluqa na ivau ni tolodra, se cavuka na wa ni nodra ivava;",
                "28": "Ka na gata na nodra gasau, ka sa loka tu na nodra dakai titi, na ququ ni nodra ose sa nanumi ni sa vaka na qiwa, kei na yava ni nodra qiqi-ni-valu sa vaka na covulaca, na nodra tagi vaka na laione.",
                "29": "Era na tagi me vaka na luve ni laione; io, era na tagi, ka toboka na kedra, ka kauta vakavinaka yani, ka na sega me sereka.",
                "30": "Ia ena siga ko ya, era na qolouvaki ira kina me vaka na vadugu ni wasawasa; ka kevaka era na rai ki vanua, raica, na butobuto kei na rarawa, ka sa vakabutobutotaki na rarama ena kena lomalagi."
            },
            "16": {
                "1": "Ena yabaki a mate kina ko Usaia na tui, au a raica talega na Turaga ni dabe tiko ena idabedabe vakatui, cecere ka laveti cake, a sa robota na valetabu na nona itiniyara.",
                "2": "Era sa tu e cake na serafimi; sa yaono na dui tabadra; e rua sa tabonaka kina na matana, ka rua sa tabonaka kina na yavana, ka rua sa vuka kina.",
                "3": "Ka sa qolouvaka mai e dua kivua e dua tale, ka kaya: E dodonu, e dodonu, e dodonu na Turaga ni Lewevuqa; sa sinai ko vuravura taucoko ena nona lagilagi.",
                "4": "Ka sa yavala na duru ni katuba ena domoi koya sa qolou, ka sa vakasinaiti na vale ena kubou.",
                "5": "Au a qai kaya: Ena ca vei au! Ni’u na rusa; ni’u sa tamata tebenigusu qeleqelewa; ka’u sa tiko ena kedra maliwa na tamata tebenigusu qeleqelewa; ka sa raica na mataqu na Tui, na Turaga ni Lewevuqa.",
                "6": "Sa qai vuka mai vei au e dua vei ira na serafimi, a sa taura e ligana na qilaiso waqa, ka sa kauta mai ena iqaso-ni-buka mai na icabocabo-ni-soro;",
                "7": "A sa vakotora ki na gusuqu, ka kaya: Raica, sa tau oqo ki na tebenigusumu; ka sa kau tani kina na nomu caka cala, ka bokoci na nomu ivalavala ca.",
                "8": "Au a rogoca talega na domo ni Turaga, ni sa kaya: Ko cei me’u tala, ia ko cei ena lako ena vukuda? Au a qai kaya: Koi au oqo; mo ni talai au.",
                "9": "Ka sa kaya ko koya: Mo lako ka tukuna vei ira na tamata oqo—Dou sa rogoca vakaidina, ia era sa lecava ga; ia dou a raica vakaidina, ia era sega ga ni kila rawa.",
                "10": "Mo vakabibitaka na yalodra na tamata oqo, ka vakadidivarataka na daligadra, ka vakamatabokotaka na matadra—de ra rai e matadra, ka rogo ena daligadra, ka kila ena lomadra, ka saumaki mai ka ra vakabulai.",
                "11": "Au a qai kaya: Turaga, a cava na kena dede? Ka sa kaya ko koya: Me lala mada na veikoro me sega na lewena, kei na veivale me sega na tamata e tiko kina, kei na vanua me lala didi;",
                "12": "Ka me na kauti ira vakayawa tani na tamata na Turaga, ni na dua na lala levu dina ena loma ni vanua.",
                "13": "Ia ena qai dua na ikatini, era na lesu mai, ka ra na qai tilomi, me vaka na vu ni paini, ka vaka na oki ka se bula tiko ga ni sa lutu tani na drauna; ena vakakina na sorenikau tabu."
            },
            "17": {
                "1": "Ka sa yaco ena gauna i Easi na luvei Jocame, na luvei Usaia, na tui Juta, erau sa qai lako cake ki Jerusalemi ko Risina na tui Siria, kei Peka na luvei Rimalaia, na tui Isireli, me rau valuta, a rau sa sega ni rawata.",
                "2": "Ka sa tukuni ki na mataqali i Tevita ka vaka: Sa to vata ko Siria kei Ifireimi. Sa qai yavalati na lomana kei na lomadra na nona tamata, me vaka sa yavalati na kau ni veikau ni sa liwa na cagi.",
                "3": "Sa qai kaya vei Aisea na Turaga: Mo drau lako mada me tavaki Easi, ko iko kei Siariyasupi na luvemu, ki na isalisali ni drano mai cake ena salatu ni nodratou vanua na dausava isulu;",
                "4": "Ka kaya vua: Mo qarauni iko, ka vagagalu; kakua ni rere, se yalolailai ena vukudrau na bui ni kau e rua oqo sa kubou tu, io ena vuku ni cudru waqawaqa nei Risina vei Siria, kei na luvei Rimalaia.",
                "5": "Ka ni ratou sa bosea na ka ca vei iko ko Siria, ko Ifireimi, kei koya na luvei Rimalaia, ka kaya:",
                "6": "Me datou lako cake ka saqati Juta ka vakararawataka, ia me datou basuka kina e dua na tikina me noda, ka lesia kina e dua na tui, io, na luvei Tapeli.",
                "7": "Sa kaya vakaoqo na Turaga na Kalou: Ena sega ga ni rawa, ka na sega ni yaco.",
                "8": "Ni sa ului Siria ko Tamasiko, ka sa ului Tamasiko ko Risina; ia ena loma ni onosagavulu kalima na yabaki, ena kakaseresere ko Ifireimi, ka sega ni dua na matatamata.",
                "9": "Ia sa ului Ifireimi ko Samaria, ka ului Samaria na luvei Rimalaia. Kevaka dou na sega ni vakabauta, dou na sega ni vakataudeitaki.",
                "10": "Ia, sa vosa tale vei Easi na Turaga ka kaya:",
                "11": "Mo kerea mada e dua na ivakatakilakila ni Turaga na nomu Kalou; mo kerea e dua mai na vanua titobu, se mai na vanua cecere e cake.",
                "12": "Ia, a sa kaya ko Easi: Au na sega ni kerea, ka’u na sega talega ni vakatovolea na Turaga.",
                "13": "Ka sa kaya: Dou rogoca mada, na mataqali i Tevita; a ka lailai beka na nomudou vakaocai ira na tamata, ia mo dou na vakaocai koya talega na noqu Kalou?",
                "14": "O koya oqo, na Turaga vakataki koya ga ena solia vei kemudou e dua na ivakatakilakila—Raica, ena kunekune e dua na goneyalewa savasava, ka na vakasucuma e dua na gone tagane, ka na vakayacani koya ko Imanueli.",
                "15": "Ena kania ko koya na bata kei na oni, me rawa ni kila ko koya me cata na ka ca ka digitaka na ka vinaka.",
                "16": "Ia ni se bera ni kila ko koya na gone me cata na ka ca ka digitaka na ka vinaka, ena lala mada na vanua ruarua ko dau sevaka mai vei rau na kena tui.",
                "17": "Ena vakayacora vei iko na Turaga kei ira talega na nomu tamata kei na mataqali i tamamu, na siga sa sega ni tautauvata kei na siga sa lako tani kina mai Juta ko Ifireimi; io na tui Asiria.",
                "18": "Ia ena qai yaco ena siga ko ya ni na kaluva na Turaga na lago sa tiko mai na yasana yawa sara kei Ijipita, kei na oni sa tiko ena vanua ko Asiria.",
                "19": "Ia era na lako mai, ka tiko kece ena veibuca sa lala tu, kei na veiqara ni vatu, kei na wa vakavotona kecega, kei na veikau kecega.",
                "20": "Ena siga vata ko ya ena tasia na Turaga ena itoro sa saumi me vakayagataki mai na tai kadua ni uciwai, mai vua na tui Asiria, na ulu kei na vutika ni yava; ia na kumi talega ena tasia laivi.",
                "21": "Ia ena qai yaco ena siga ko ya, sa na vakania kina e dua na tamata e dua na bulumakau gone ka rua na sipi;",
                "22": "Ia ena qai yaco, ena vuku ni levu ni sucu erau na solia ena kana bata kina ko koya; ni bata ga kei na oni era na kania tiko ko ira kece era sa vo tu ena vanua.",
                "23": "Ia ena qai yaco ena siga ko ya, na veivanua kece ka a tu kina e udolu na vaini ka dau kena isau e udolu na tiki ni siliva, era na tubua ena veikau vakavotona kei na veisoni.",
                "24": "Era na vakagasau ka vakadakai titi na tamata era lako yani kina; baleta ni sa veikau vakavotona ka veisoni na vanua taucoko.",
                "25": "Ia na veidelana kece sa cukiraki ena isivi, ena sega ni yaco kina na rerevaki ni kau vakavotona kei na soni, ia sa soli ga me ra na vakatalai kina na bulumakau lelevu, ka dau veilakoyaki kina na bulumakau lalai."
            },
            "18": {
                "1": "Oqo tale, sa kaya vei au na vosa ni Turaga: Mo taura mada e dua na ivola vivigi levu, ka vola kina ena nona peni e dua na tamata ena vukui Mea-salali-asi-pasi.",
                "2": "Ia au a kauta vata kei au na tamata dina me vakadinadinataka, ko Uraia na bete, kei Sakaraia na luvei Jeperekaia.",
                "3": "Ka’u a lako vua na parofita yalewa; ka sa kunekune ko koya ka vakasucuma e dua na gone tagane. Sa qai kaya vei au na Turaga: Mo vakayacani koya ko Mea-salali-asi-pasi.",
                "4": "Ia raica, ena sega ni kila na gone me kaci, Tamaqu, kei Tinaqu, ni se bera ni kau tani na iyau mai Tamasiko kei na itoki ni valu mai Samaria mai vua na tui Asiria.",
                "5": "Sa baci vosa tale vei au na Turaga ka kaya:",
                "6": "Me vaka ni ra sa besetaka na wai ni Sailoa sa drodro malua ko ira na tamata oqo, ka ra marautaki Risina kei koya na luvei Rimalaia;",
                "7": "Ia oqo, raica, ena vakauta cake mai vei ira na Turaga na wai ni uciwai, sa kaukauwa ka levu, io na tui Asiria kei na nona lagilagi kece; ia ena ulabaleta mai na kena vei-ikeli musu ka vuabale ena batina kecega.",
                "8": "Ka na lako kosovi Juta ko koya; ena vuabale ka ulabaleta, ena yala ki domona; ia ni sa vakatetaba ko koya ena robota kece sara na nomu vanua, Imanueli.",
                "9": "Dou vakasoqoni vata, oi kemudou na tamata, ka dou na vorolaki vakalalai; ka mo dou vakatudaliga oi kemudou kece mai na veivanua vakayawa; dou vauci kemudou, ia dou na qai vorolaki vakamatailalai; dou vauci kemudou, ia dou na vorolaki vakamatailalai.",
                "10": "Dou veivakasalataki mada, ka na sega ga na betena; dou tukuna na vosa, ena sega ga ni yaco; ni sa tiko vata kei keimami na Kalou.",
                "11": "Ni a vosa vakaoqo vei au na Turaga ena liga kaukauwa, ka vakasalataki au me’u kakua ni muria na nodra sala na tamata oqo, ka kaya:",
                "12": "Dou kakua ni kaya, me dua na ito, vei ira kece era na kaya kina na tamata oqo, E dua na ito; dou kakua talega ni rerevaka na ka era rerevaka, se yalolailai.",
                "13": "Dou rokovi koya ga na Turaga ni Lewevuqa, ka sai koya ga mo dou rerevaka, ka sai koya ga mo dou rerevaka vakalevu.",
                "14": "Ka na yaco ko koya me ivakavakacegu; ia na vatu ni veivakatarabetaki, ka vatu ni veivakacudrui vei ira na mataqali ruarua i Isireli; ka viri toka me dai ka icori kivei ira na lewei Jerusalemi.",
                "15": "Ia e lewe vuqa vei ira era na tarabe ka bale, ka ramusu, ka tacori, ka tauri yani.",
                "16": "Vauca vata na ivakadinadina, dregata na lawa vei ira na noqu tisaipeli.",
                "17": "Ka’u na qai waraka na Turaga, ko koya sa tabonaka na matana vei ira na mataqali i Jekope, ka’u na vakasaqarai koya.",
                "18": "Raica, koi au kei ira na isolisoli sa solia vei au na Turaga keimami sa ivakatakilakila ka veivakurabuitaki e Isireli mai vua na Turaga ni Lewevuqa, ko koya sa tiko mai na ulunivanua ko Saioni.",
                "19": "Ena gauna era na qai kaya kina vei kemudou: Dou vakasaqarai ira na daucurumi, kei ira na dau caka isausau era sa dau rai lo ka vosaminimini—me kakua li ni dua na mata tamata me vakasaqara na nona Kalou, me ra rogoci ira kina na nodra mate ko ira na bula?",
                "20": "Ki na lawa kei na ivakadinadina; ka kevaka era sa sega ni vosa me vaka na vosa oqo, sa baleta ga ni sa sega vei ira na rarama.",
                "21": "Ka ra na lako voli yani ka vakararawataki vakalevu ka viakana; ka na qai yaco ni ena gauna era sa viakana kina, era na vakaleqai ira vakaira, ka vosacataka na nodra tui kei na nodra Kalou, ka ra na rai cake tiko.",
                "22": "A ra na rai tale ki vuravura ka kunea na leqa, kei na butobuto, na kabukabu ni yaluma, ka ra na vakasavi ki na butobuto."
            },
            "19": {
                "1": "Ia, na butobuto ena sega ni vaka mai na gauna ni nona vakararawataki, me vaka sa vakararawataki vakamamada e liu na vanua ko Sepuloni, kei na vanua ko Nafitalai; ia ni oti e a qai vakararawataki sara vakalevu mai na sala ni Wasa Damudamu, sivita na Joritani, mai Kalili ni veimatanitu.",
                "2": "Ko ira na tamata ka lako ena butobuto, era sa raica e dua na rarama levu; ko ira era sa tiko ena vanua ni yaloyalo ni mate, sa cadra cake vei ira na rarama.",
                "3": "Ko ni sa vakalewevuqataka na matanitu, ka vakaikuritaka na marau; era sa marau e matamuni me vaka na marau ni sa cava na tatamusuki, ka vaka na nodra marau na tamata ni ra sa vota na itoki ni valu.",
                "4": "Ia ko ni sa musuka na ivua ni nona icolacola, kei na ititoko ni tabana, na ititoko i koya ka dau vakasaurarataki koya.",
                "5": "Ia na nona ivalu na bati sa salavata na rorogo ni veilecayaki, kei na isulu sa lomoci ena dra, ia oqo ena salavata kei na yameyame kei na buka ni bukawaqa.",
                "6": "Ni sa sucu mai vei keda e dua na gone, sa soli mai vei keda e dua na gone tagane; ena tiko e tabana na matanitu; ena vakatokai na yacana, Ko Veivakurabuitaki, Na Dau-ni-Vakasala, Na Kalou Qaqa, Na Tamada Tawacava, Na Ravouvou ni Sautu.",
                "7": "Ena sega ni oti na tubu ni matanitu kei na sautu, ena itikotiko vakatui i Tevita, kei na nona matanitu me liutaka, ka vakayavutaka ena lewa kei na lewa dodonu mai na gauna oqo ka lako yani, io me sega ni mudu. Ena vakayacora na ka oqo na nona yalo gu na Turaga ni Lewevuqa.",
                "8": "Sa vakauta na Turaga na nona vosa kivei Jekope ka sa tau kivei ira na Isireli.",
                "9": "Era na kila ko ira na tamata kecega, ko Ifireimi kei ira na lewei Samaria, era sa kaya ena nodra viavialevu kei na kaukauwa ni lomadra:",
                "10": "Sa lutu sobu na vatu-buli, ia eda na tara ga ena vatu sa ta; sa ta sobu na lolo, ia eda na qai vakaisosomitaka ena sitari.",
                "11": "O koya ena qai vakalevulevui ira kina na meca i Risina na Turaga me veivorati kei koya, ka cokoti ira vata na nona meca;",
                "12": "Ko ira na kai Siria mai liu, kei ira na kai Filisitia mai muri; ka ra na dalaga ka tilomi ira sara na Isireli. Ena vuku ni ka kece oqo sa sega ni gole tani na nona cudru, ia sa dodo tiko ga yani na ligana.",
                "13": "Ia ko ira na tamata era sa sega ni lesu kivei koya sa yaviti ira, a ra sa sega talega ni vakasaqara na Turaga ni Lewevuqa.",
                "14": "O koya, ena muduka tani kina na Turaga mai vei Isireli na uludra kei na buidra, na tabana kei na kuta ena duabau ga na siga.",
                "15": "O koya na qase, sai koya na ulu, a parofita sa vakavuvuli vakailasu, sai koya ga na buina.",
                "16": "Io ko ira sa veiliutaki vei ira na tamata oqo, era sa vakacalai ira; ia ko ira era sa tuberi mai vei ira, era sa vakarusai.",
                "17": "Ia na Turaga ena sega kina ni rekitaki ira na nodra cauravou, ena sega talega ni solia na loloma cecere vei ira na gone era luveniyali kei na yada; ni ra sa dui veivakaisini ka dau caka ca ko ira yadua, a gusudra yadua sa daucavuta ga na ka lialia. Ena vuku ni ka kece oqo sa sega ni gole tani kina na nona cudru, ia sa dodo tiko ga yani na ligana.",
                "18": "Ni sa waqa na caka ca me vaka na bukawaqa; ena kania na kau vakavotona kei na soni, ka na caudre mai na kau ni veikau, ka ra na bini tu cake me vaka sa kuvu cake na kubou.",
                "19": "Ena cudru ni Turaga ni Lewevuqa sa vakabutobutotaki na vanua, ia na tamata era na vaka na buka ni bukawaqa; ena sega e dua me yalololoma vua na tacina.",
                "20": "Ena kaliraka mai na ligana imatau e dua, ka na viakana ga; ena kana mai na ligana imawi, ka na sega ni mamau; era na dui kania na lewe ni ligana ko ira na tamata yadua—",
                "21": "Ko Manasa, Ifireimi; kei Ifireimi, Manasa; e rau na to vata me veivorati kei Juta. Ena vuku ni ka kece oqo sa sega ni gole tani na nona cudru, ia sa dodo tiko ga yani na ligana."
            },
            "20": {
                "1": "Ena ca vei ira era sa vakatura na lawa sa sega ni dodonu, ka vola na veika rarawa era sa lewa;",
                "2": "Me vakasukai ira na dravudravua mai na veilewai dodonu, ka kauta tani na dodonu mai vei ira na noqu tamata era sa dravudravua, me ra vakacacani ira na yada, ka butakoci ira na luveniyali!",
                "3": "Ka cava mo dou kitaka ena siga ni veitotogitaki kei na veivakarusai sa lako vakayawa mai? dou na dro vei cei mo dou vukei kina? ia dou na laiva evei na nomudou lagilagi?",
                "4": "Kevaka sa sega koi au, ke ra a cuva vei ira na kaivesu, ka bale vata kei ira era sa ravuti. Ena vuku ni ka kece oqo sa sega ni gole tani na nona cudru, ia sa dodo tiko ga yani na ligana.",
                "5": "Isa Asiria, na ititoko ni noqu cudru; ia na isamu ena ligadra sa nodra cudru waqawaqa.",
                "6": "Au na talai koya me saqata e dua na matanitu dauveivakaisini, ka me saqati kina ko ira na tamata ka’u sa cudruva, au na solia vua na lewa me taura na itoki ni ivalu, ka tauri ira na ise ni ivalu, ka buturaki ira me vaka na soso ena sala.",
                "7": "E vakaevei ni sa sega ni nanuma ko koya me vakakina; ka sa sega talega ni nanuma na lomana me vakakina; ia na lomana ga sa guta me veivakarusai ka tamusuka tani na veimatanitu e sega ni lewevica.",
                "8": "Ni sa kaya ko koya: Sa sega li ni ra tui kece ko ira na noqu ravouvou?",
                "9": "Sa sega li ni vakataki Kakimisi ko Kalino? Sa sega li ni vakataki Apati ko Emaci? Sa sega li ni vakataki Tamasiko ko Samaria?",
                "10": "Ni sa tauyavutaka na ligaqu na veimatanitu ni kalou matakau, ka sa uasivi cake talega na nodra matakau ceuceu vei ira mai Jerusalemi kei ira mai Samaria;",
                "11": "Me’u kua li ni vakayacora vei Jerusalemi kei na nona matakau, na ka au a cakava vei Samaria kei na nona matakau?",
                "12": "O koya oqo ena qai yaco ni sa vakayacora oti na Turaga na nona cakacaka kecega ena Ulunivanua ko Saioni kei Jerusalemi, au na qai totogitaka na vua ni yalokaukauwa ni tui Asiria, kei na lagilagi ni nona rai cecere.",
                "13": "Ni sa kaya ko koya: Ena kaukauwa ga ni ligaqu kei na noqu yalomatua au sa cakava rawa na ka kece oqo; ni’u sa yalomatua; ia ka’u sa tosoya na nodra iyalayala na tamata, ka kovea na nodra iyau, ka’u sa vakamalumalumutaki ira na lewena me vaka na tamata qaqa;",
                "14": "Ia na ligaqu sa kunea na nodra iyau na tamata me vaka ena sova; ka’u sa kumuna na vuravura taucoko me vaka e dua sa kumuna vata na yaloka sa vo tu; a sa sega e dua sa yavalata na tabana, se dolava na gusuna, se vakairoiro.",
                "15": "Me raqataki koya li na imatau mai vua sa dautata? Me vakalevulevui koya li na ivaro mai vei koya na dauvarovaro? Me vaka na ititoko ni sa yavalati koya ga vakataki koya ka sega e ligai koya sa laveta cake, se me vaka na isamu me laveti koya ga vakai koya me vaka sa sega na kau wale!",
                "16": "O koya gona na Turaga, na Turaga ni Lewevuqa, ena tala yani ena kedra maliwa na nona tamata urouro, na suivotu; ia ena ruku ni nona lagilagi ena tutuvaka me waqa, me vaka na waqa ni bukawaqa.",
                "17": "Ia na rarama kei Isireli ena vaka na bukawaqa, kei Koya na Yalo Savasava na kena yameyame; ena vakama ka tiloma na votona kei na nona veisoni ena dua ga na siga;",
                "18": "Ka na vakayavuya na lagilagi ni nona veikau, kei na nona were vuavuai vinaka, na yalona kei na yagona; ia era na qai vaka ni sa rebo ko koya sa dau colata na drotini.",
                "19": "Ka na qai vo e lailai wale sara na vunikau ena nona veikau, ka na vola rawa e dua ga na gone.",
                "20": "Ka na qai yaco ena siga ko ya ni, ko ira na ivovo ni Isireli, kei ira na dro mai na mataqali i Jekope, era na sega tale ni vakararavi tiko vua ka yaviti ira, ia era na vakararavi vakaidina ga vua na Turaga, ko Koya na Yalo Savasava ni Isireli.",
                "21": "E ra na lesu mai na kena vo, io, ko ira na ivovo ni Jekope, kivua na Kalou qaqa.",
                "22": "E dina era sa vaka na nuku ni wasawasa ko ira na nomu tamata na Isireli, ia ena lesu mai e dua ga na kena ivovo; na veivakarusai sa lesi tu ena vuabale ena caka dodonu.",
                "23": "Io na Turaga na Kalou ni Lewevuqa ena vakayacora na veivakarusai, io ka sa lesia ena vanua taucoko.",
                "24": "O koya sa kaya vakaoqo na Turaga na Kalou ni Lewevuqa: Oi kemudou na noqu tamata ka vakaitikotiko mai Saioni, dou kakua ni rerevaki koya na kai Asiria; ena yaviti iko ko koya ena ititoko, ka na laveta cake vei iko na nona isamu, me vaka a cakava mai Ijipita.",
                "25": "E sa qai vo vakalailai sara, me na qai cava na veicudruvaki oqo, kei na noqu cudru ena nodra vakarusai.",
                "26": "Ia na Turaga ni Lewevuqa ena vakayavalata vei koya na kuita me vaka na nodra veivakamatei na kai Mitiani mai na uluvatu ko Orepi; ka me vaka a tauca na nona ititoko e wasawasa ena laveta cake vakakina ko koya me vaka a cakava mai Ijipita.",
                "27": "Ia ena qai yaco ena siga ko ya ni na kau tani kina na nona icolacola mai na tabamu, kei na nona ivua mai na domomu, ia ena vakarusai na ivua baleta na veilumuti.",
                "28": "Sa lako mai ko koya ki Aiaci, ka lako sara yani ki Mikironi; sa laiva tu yani mai Mikimasi na nona kareti.",
                "29": "Era sa lako ena sala qiqo; ka ra sa vakaitikotiko mai Kepa; a sa rere ko Ramaca; sa dro ko Kipea mai Saula.",
                "30": "Mo laveta cake na domomu, na gone yalewa ni Kalimi; me rogoci mai Leisi, Isa sa vakaloloma ko Anacoci.",
                "31": "Sa cavutu ko Matimena; era sa vakasoqoni vata me ra dro na kai Kepemi.",
                "32": "Ia ena tiko ga mai Nopi ena siga ko ya ko koya; ena qai kuretaka na ligana ki na ulunivanua ni gone yalewa ni Saioni, na delana kei Jerusalemi.",
                "33": "Raica, na Turaga, na Turaga ni Lewevuqa, ena tamusuka na tabana lelevu ena rere; ena musulaki sobu ko ira sa cecere ka rogo levu; ia na viavialevu era na vakayalomalumalumutaki.",
                "34": "Ena taya sobu ko koya na kau ni veikau ena kaukamea, ia ko Lepanoni ena vakabalei mai vei koya e dua na qaqa."
            },
            "21": {
                "1": "Ia ena tubu mai e dua na ititoko mai na toloi Jese, ka na tubu cake e dua na tabana mai na wakana.",
                "2": "Ka na tiko ga vua na Yalo ni Turaga, na yalo ni yalomatua kei na rai matua, na yalo ni veivakasalataki kei na kaukauwa, na yalo ni kilaka kei na rerevaka na Turaga;",
                "3": "Ka na vakayacora vua me totolo na nona kila ka ni sa rerevaka na Turaga; ena sega ni lewa ko koya me vaka na rai ni matana, se vunauca me vaka na ka sa rogoca e daligana.",
                "4": "Ia ena lewai ira vakadodonu ga na dravudravua, ka veivunauci vakatautauvata ena vukudra na yalomalua e vuravura; ia ena yaviti vuravura ena ititoko ni gusuna, kei na icegu ni tebenigusuna, ena vakamatei ira kina na daucaka ca.",
                "5": "Ena ivau ni tolona na yalododonu, ka ivau ni nona veiliutaki na yalodina.",
                "6": "Ena tiko veimaliwai talega na wolifa kei na lami, ka na davo vata na leopate kei na luve ni me; kei na luve ni bulumakau kei na laione gone kei na manumanu uro; ka na vakatawani ira e dua na gone lailai.",
                "7": "Ena kana vata na bulumakau yalewa kei na pera; ena davo sobu vata na luvedra; ia na laione ena kania na co madu me vaka na bulumakau.",
                "8": "Ena qito mai na qara ni gata na gone dramidrami, ia na gone sa qai kali ena tabaka ena ligana na qara ni gata bati gaga.",
                "9": "Era na sega ni ia na vakacaca se vakarusa ena noqu ulunivanua tabu kecega; ni na roboti vuravura na nona kilai na Turaga, me vaka sa ubia na wasawasa na wai.",
                "10": "Ia ena siga ko ya ena dua na coke nei Jese, ena tu me nodra drotini na veimataqali; era na vakasaqara ko ira na kai Matanitu tani; ia ena vakaiukuuku na nona itikotiko.",
                "11": "Ia ena qai yaco ena siga ko ya ni na dodoka tale na ligana na Turaga ena ikarua ni gauna me tauri ira tale na ivovo ni nona tamata era sa vo, mai Asiria, kei Ijipita, kei Pacirosi, kei Kusa, kei Ilama, kei Saina, kei Emaci, kei na veiyanuyanu mai wasawasa.",
                "12": "Ia ena vakarewataka ko koya e dua na drotini vei ira na veimatanitu, ka vakasoqoni ira vata na Isireli era sa biu laivi, ka na soqoni ira vata na Juta era dui veiseyaki tu mai na iyalayala vava kei vuravura.",
                "13": "Ena takali talega na dauvuvu nei Ifireimi, ka ra na muduki tani na meca kei Juta; ena sega ni vuvutaki Juta ko Ifireimi, ena sega talega ni vakararawataki Ifireimi ko Juta.",
                "14": "A rau na kabati ira na kai Filisitia ki na ra; erau na lomavata me vakacacani ira na kai natuicake; erau na tabaka na ligadrau vei Itomi kei Moapi; ka ra na talairawarawa vei rau ko ira na luvei Amoni.",
                "15": "Ena vakarusa vakadua sara na Turaga na mua ni wasawasa vaka-Ijipita; ena nona cagi kaukauwa ena yalovaka kina na ligana ki na uciwai, ka na yavita me vitu na kena idavedave, ka cakava me ra lako kosova na tamata ka sega ni suasua na yavadra.",
                "16": "Ia ena dua na nodra salatu na ivovo ni nona tamata era sa vo tu, mai Asiria; me vaka a yaco vei ira na Isireli ena siga era a lako cake kina mai na vanua ko Ijipita."
            },
            "22": {
                "1": "Ia ena siga ko ya ko na kaya: Kemuni na Turaga, au na vakacaucautaki kemuni, e dina ko ni a cudruvi au ia sa qai gole tani na nomuni cudru, ka ko ni sa vakacegui au.",
                "2": "Raica, sa noqu vunibula na Kalou; au na vakararavi vua, ka sega ni rere; ni sa noqu vu ni kaukauwa ka noqu sere na Turaga ko Jiova, ka sa yaco talega me noqu vunibula.",
                "3": "O koya gona, dou na takiva na wai mai na mata-ni-wai ni veivakabulai ena reki.",
                "4": "Ia ena siga ko ya dou na qai kaya: Dou vakacaucautaka na Turaga, masuta na yacana, tukuna yani na nona cakacaka ena kedra maliwa na tamata, dou tukuna ni sa dokai sara na yacana.",
                "5": "Dou sere vua na Turaga; ni sa cakava na ka sa uasivi sara; sa kilai oqo e vuravura taucoko.",
                "6": "Dou qoqolou ka kaila na lewei Saioni; ni sa levu cake ena kemudou maliwa ko Koya na Yalo Savasava ni Isireli."
            },
            "23": {
                "1": "Na icolacola nei Papiloni, ka raica ko Aisea na luvei Emosi.",
                "2": "Dou vakarewataka e dua na drotini ena dela ni ulunivanua cecere, tabalaka yani na domomu vei ira, kuretaka na liga, me ra laki curu ena nodra matamata-ni-koro na turaga.",
                "3": "Au sa vakaroti ira na noqu era sa vakatabui, au a kacivi ira talega na noqu qaqa, ni noqu cudru e sega ni tau vei ira era sa marautaka na noqu cecere.",
                "4": "Na rorogo ni tamata ena veiulunivanua sa vaka era sa lewe vuqa; na domo ni nodra ue na veimatanitu kei na veivanua era sa soqoni vata, sa vakasoqoni ira vata na nona mataivalu na Turaga ni Lewevuqa.",
                "5": "Era sa lako mai na vanua yawa, mai na iyalayala kei lomalagi, io, na Turaga, kei na iyaragi ni nona cudru waqawaqa, me vakarusa kina na vanua taucoko.",
                "6": "Dou qoqolou, ni sa voleka na siga ni Turaga; ena yaco mai me vaka na veivakarusai mai vei Koya na Qaqa.",
                "7": "O koya ena malumalumu kina na liga kece, ka waicala na yalo ni tamata kecega;",
                "8": "Ka ra na rere; na momosi kei na rarawa levu ena vesuki ira; era veivakurabuitaki vakaira; na matadra ena vaka na yameyame ni buka.",
                "9": "Raica, sa lako mai na siga ni Turaga, sa rerevaki dina sara ena cudru kei na cudru waqawaqa, me vakarusa kina na vanua; ia ena vakarusa ko koya na kena tamata ivalavala ca.",
                "10": "Ni ra na sega ni solia na nodra rarama na kalokalo ni lomalagi kei na kena veiyavusa kalokalo; ena vakabutobutotaki na matanisiga ena kena cadra, kei na vula talega ena sega ni cila.",
                "11": "Ka’u na totogitaka na vuravura ena vuku ni ca, kei ira na dau caka ca ena vuku ni nodra caka cala; au na muduka na nodra viavialevu na dokadoka, ka vakadavora sobu na nodra qaciqacia na dau rerevaki.",
                "12": "Au na cakava me taleitaki cake sara na tamata mai na koula dina; io me na taleitaki cake sara e duabau ga na tamata mai na dua na ivakadei koula ni Ofa.",
                "13": "O koya au na vakayavalata kina na lomalagi, ka na kau tani mai na kena itutu na vuravura, ena nona cudru na Turaga ni Lewevuqa, ena siga ni nona cudru waqawaqa.",
                "14": "Ia ena vaka na dia sa vakasavi, ka vaka na sipi sa sega e vakatawana; ka ra na dui lesu na tamata yadua ki vei ira na kai nona, ka dui dro kece ki na nona dui vanua.",
                "15": "Ena lausua o koya yadua sa dokadoka; io, kei koya yadua sa duavata kei ira na dau caka ca ena bale ena iseleiwau.",
                "16": "A luvedra talega era na dasilani e matadra; ena vakacacani na nodra veivale ka ra na kucuvi na watidra.",
                "17": "Raica, au na vakayavalati ira na kai Mitia me ra veimecaki kei ira, ka ra na sega ni kauwaitaka na siliva kei na koula, ka ra na sega ni marautaka.",
                "18": "A nodra dakai titi ena dasilani ira na cauravou; ka na sega ni tu vei ira na lomana na vua ni kete, ena sega ni vakavotaki ira na gone na matadra.",
                "19": "Ia ko Papiloni, na lagilagi ni veimatanitu, na rairai vinaka ni ka vakaturaga ni kai Kalitia, ena vaka ni a vakarusai Sotoma kei Komora na Kalou.",
                "20": "Ena sega vakadua tale ni tawani, ka na sega talega ni tawani tale mai na itabatamata ki na itabatamata: ena sega talega ni biri vale laca mai kea na kai Arapea; ka ra na sega talega ni viribaita na nodra qele ni sipi mai ke ya na ivakatawa.",
                "21": "Ia era na davo ga mai kina na manumanu kila ni vanua dravuisiga; ka na sinai na nodra veivale ena manumanu dau osi vakaloloma; ena tiko mai ke ya na lulu; ka ra meke mai kea na me kila.",
                "22": "Ka na tagi na manumanu kila ni yanuyanu ena nodra veivale lala; kei na drekoni ena nodra vei vale vakatui vinaka; ka sa voleka ni yaco na nona gauna, ka na sega ni vakabalavutaki na nona siga. Ni’u na vakarusai koya vakatotolo; io, ni’u na yalololoma vei ira na noqu tamata, ia era na rusa ko ira na dau caka ca."
            },
            "24": {
                "1": "Ni na lomani ira na Jekope na Turaga, ka digitaki ira tale na Isireli, ka vakatikori ira ki na nodra vanua; ia ko ira na vulagi era na okati vata kei ira, ka kabiti ira na mataqali i Jekope.",
                "2": "Ia ko ira na tamata era na kauti ira ki na nodra yasana; io, mai na vanua vakayawa ki na iyalayala kei vuravura; ka ra na lesu ki na nodra vanua yalataki. Ia na mataqali i Isireli ena taukeni ira, ia na vanua ni Turaga ena nodra na tamata dauveiqaravi kei ira na vada; ka ra na vesuki ira vakabobula ko ira era a vakabobulataki ira e liu; era na qai lewai ira era a sa vakasaurarataki ira.",
                "3": "Ia ena qai yaco ena siga ko ya ena vakacegui iko kina na Turaga, mai na nomu rarawa, kei na nomu rere, kei na veivakabobulataki kaukauwa ko a vakasaurarataki kina.",
                "4": "Ia ena qai yaco ena siga ko ya, ko na qai kauta cake na vosa vakaibalebale oqo vua na tui Papiloni, ka kaya: E rawa vakaevei me mudu ko ira na dauveivakasaurarataki, me mudu na koro koula!",
                "5": "Sa musuka na Turaga na nodra isamu na tamata ca, na nodra matanakilagi na iliuliu.",
                "6": "O koya ka dau yaviti ira tiko ga na tamata e na cudru waqawaqa, ko koya ka daulewa na veimatanitu ena cudru, e na vakacacani, ka na sega ni dua e tarova.",
                "7": "Sa qai vakacegu ko vuravura taucoko, ka vakanomodi; era sa qai tabalaka na seresere.",
                "8": "Io, sa reki na veikau ena vukumu, kei na sitari talega ni Lepanoni, ka sa kaya: Ni ko sa qai davo no, sa sega ni lako mai na dautakau me vakacacani keimami.",
                "9": "Ena vakayavalati ko eli ena vukumu, ka na tavaki iko ena nomu lako mai; ena vakayavalati ira na mate ena vukumu, io ko ira sara ga na turaga ni vuravura; sa vakaduri mai na nodra itutu vakatui ko ira kecega na tui ni veimatanitu.",
                "10": "Ka ra na vosa ka kaya vei iko: Ko iko talega ko sa malumalumu li me vakataki keimami? Ko sa vakataki keimami li?",
                "11": "Sa biu sobu na nomu lagilagi ki na ibulubulu; kei na domo ni nomu vaioli sa sega ni rogoci; sa tevu e rukumu na ulo, ka sa ubi iko na ulo.",
                "12": "Ko lutu vakacava mai lomalagi, isa Lusefa, na kalokalo ivolasiga! Ko sa tamusuki sobu ki na qele, o koya era sa vakamalumalumutaki kina na veimatanitu!",
                "13": "Io ko a kaya e lomamu: Au na cabe cake ki lomalagi, ka’u na vakacerecerea na noqu itikotiko vakatui me cecere cake mai na kalokalo ni Kalou; ka’u na dabe talega mai na dela ni ulunivanua ni soqoni, ena tikina ki na vualiku;",
                "14": "Ka’u na cabe cake me sivia na o; ka’u na vakataki koya sa Cecere sara.",
                "15": "Ia ko na biu sobu ga ki eli, ki na yasa ni qara titobu.",
                "16": "Ko ira era raici iko era na raici iko vakaqiqo, era na vakananumi iko, ka kaya: Oqo li na tamata ka sautaninini kina ko vuravura, ka vakayavalata na veimatanitu?",
                "17": "Ka cakava na vuravura me lekutu, ka dauvakarusa na kena veikoro, ka sega ni dolava na vale ni nona kaivesu?",
                "18": "Ko ira kece na tui ni veimatanitu, io, ko ira kecekecega, era davo ena lagilagi, ko ira yadua ena nodra dui vale.",
                "19": "Ia ko iko ko sa biu tani mai na nomu ibulubulu me vaka na taba ni kau sa vakasisilataki, kei ira na ivovo ni vakamatei, era sa lausua ena iseleiwau, ka lako sobu ki na veivatu ni qara titobu, me vaka na yago ni mate sa butubutuki.",
                "20": "Ko na sega ni bulu vata kei ira, ni ko sa vakarusa na nomu vanua ka vakamatei ira na nomu tamata; era na sega sara ni rogo na nodra kawa na ivalavala ca.",
                "21": "Me vakarautaki na veivakamatei me baleti ira na luvena ena vuku ni nodra ivalavala ca na nodra qase, me ra kakua ni tucake tale, se taukena na vanua, se vakatawana na delai vuravura ena veikoro.",
                "22": "Ni’u na tucake ka saqati ira, sa kaya na Turaga ni Lewevuqa, ka muduka tani mai Papiloni na yaca, kei na ivovo, kei na luvena tagane, kei na vugona, sa kaya na Turaga.",
                "23": "Au na cakava talega me nodra itikotiko na belo, kei na veitobu wai; ka’u na taviraka laivi ena itataviraki ni veivakarusai, sa kaya na Turaga ni Lewevuqa.",
                "24": "Sa bubului kina na Turaga ni Lewevuqa, ka kaya: E dina, me vaka au sa lewa ena qai yaco vakakina; ia me vaka au sa nakita, ena yaco me vakakina—",
                "25": "Ni’u na kauti koya na kai Asiria ena noqu vanua, ka buturaki koya sobu ena dela ni noqu ulunivanua; ia na nona ivua ena qai biu tani vei ira, kei na nona icolacola ena kau tani mai tabadra.",
                "26": "Oqo na kena inaki sa nakiti ki vuravura taucoko; ia oqo na liga sa dodo yani ki na veimatanitu kecega.",
                "27": "Ni sa nakita ga na Turaga ni Lewevuqa, ia ko cei me vakadaroya? Ia sa dodo yani na ligana, ia ko cei me na vakasuka lesu?",
                "28": "Ena yabaki ka mate kina ko Easi na tui, sa votu kina na icolacola oqo.",
                "29": "Mo kakua ni reki ko iko, Filisitia raraba, ni sa qai ramusu na ititoko ikoya ka yaviti iko; ka ni na tubu mai na vu ni gata na gata batigaga, ia na vuana ena gata vuka vakabukawaqa.",
                "30": "Ena qai kana na nodra ulumatua na dravudravua, ka ra na davo sobu vakavinaka ko ira na vakaloloma; ka’u na vakamatea na wakamu ena dausiga, ia na ivovo ni nomu kawa ena vakamatea ko koya.",
                "31": "Mo qoqolou, na matamata; Mo tagi, na koro; Ko iko, Filisitia raraba, ko sa waicala sara; ni na lako mai na vualiku e dua na kubou, ena sega e dua me tiko taudua ena nona gauna lokuci.",
                "32": "Ia na cava me qai saumi vei ira na mata ni veivanua? Ni sa tauyavutaki Saioni na Turaga, ia ko ira na nona tamata dravudravua era na nuidei kina."
            },
            "25": {
                "1": "Oqo koi au, ko Nifai, au na vosa mada vakalailai me baleta na veivosa au sa vola, ka a vosataka mai gusuna ko Aisea. Ia raica, sa vosataka ko Aisea e levu na ka, ka dredre sara me ra kila na kena ibalebale e vuqa na noqu tamata; ni ra sa sega ni kila na ivakarau ni parofisai vei ira na Jiu.",
                "2": "Ia koi au, ko Nifai, au a sega ni vakavulica vei ira e levu na ka me baleta na nodra ivakarau na Jiu; ni sa cakacaka ni butobuto na nodra cakacaka, kei na nodra ivakarau sa ivakarau vakasisila.",
                "3": "O koya, au sa volavola kina vei ira na noqu tamata, vei ira kece era na ciqoma mai muri na veika au sa vola oqo, me ra kila na lewa dodonu ni Kalou, ni ra na yaco vei ira na veimatanitu kecega, me vaka na vosa e a tukuna ko koya.",
                "4": "O koya gona, dou vakarorogo, oi kemudou na noqu tamata, ka lewe ni mataqali i Isireli, ka vakatudaliga ki na noqu vosa; e dina sa sega ni macala vinaka vei kemudou na vosa i Aisea, ia sa macala vinaka kivei ira kece era sa vakasinaiti tu ena yalo ni parofisai. Ia, au sa parofisai oqo vei kemudou, me vaka na yalo sa tiko vei au; o koya au na parofisai kina me vaka na matata ni vosa e dau tu vei au me tekivu mai na gauna ka’u a biuti Jerusalemi mai kina vata kei tamaqu; raica, sa dau taleitaka na yaloqu me’u vakamacala vakamatata vei ira na noqu tamata, me ra vuli kina.",
                "5": "Io, na yaloqu sa dau taleitaka na vosa i Aisea, ni’u a lako mai Jerusalemi, ka’u a raica e mataqu na veika e baleti ira na Jiu, ka’u kila ni ra kila na Jiu na veika e baleti ira na parofita, ka sega na mata tamata tani e kila na veika sa vosataki vei ira me vakataki ira na Jiu, ka vakavo ga ke ra na vakavulici e nodra ivakarau na Jiu.",
                "6": "Ia raica, koi au, ko Nifai, au a sega ni vakavulica vei ira na luvequ na nodra ivakarau na Jiu; ia raica, koi au, au a tiko mai Jerusalemi, ka’u sa kila vinaka kina na yasana kecega sa vakavolivolita; ka’u sa tukuna vei ira na luvequ na lewa ni Kalou, ka sa yaco vei ira na Jiu, vei ira na luvequ, me vaka na veika kece sa tukuna ko Aisea, ia au na sega ni vola.",
                "7": "Ia raica, au sa tomana na noqu parofisai, me vaka na noqu dau vosa matata; ka’u sa kila kina ni na sega ni rawa ni cala kina na tamata; ia, ena siga sa na vakayacori kina na veiparofisai nei Aisea, era na kila vakaidina na tamata, na gauna era na qai yaco kina.",
                "8": "O koya, era sa yaga vei ira na luve ni tamata, ia ko koya yadua sa nanuma ni sega ni yaga, au sa vosa vakabibi vei ira, ka yalana na noqu vosa vei ira ga na noqu tamata; ni’u kila ni na yaga vakalevu vei ira ena veisiga mai muri; ni ena siga ko ya era na kila kina; o koya gona au sa vola na veika oqo me ra vinaka kina.",
                "9": "Ia me vaka sa rusa e dua na itabatamata vei ira na Jiu ena vuku ni nodra caka cala, era sa dau vakarusai vakakina mai na itabatamata ki na itabatamata ena vuku ni nodra caka cala; ia e sega ni dua vei ira me vakarusai vakavo ni sa tukuni taumada vua mai vei ira na parofita ni Turaga.",
                "10": "O koya, a sa tukuni oti vei ira me baleta na veivakarusai ena yaco vei ira, ni oti sara ga na nona biuti Jerusalemi ko tamaqu; ia, era sa vakaukauwataka ga na lomadra; ia me vaka na noqu parofisai era sa vakarusai oti, ka vakavo o ira era sa kau vakavesu ki Papiloni.",
                "11": "Ia au sa vosataka oqo ena vuku ni yalo sa tiko vei au. E dina era sa kau yani vakabobula, era na lesu tale mai, ka taukena na vanua ko Jerusalemi; o koya era na vakalesui tale kina ki na vanua sa nodra ivotavota vakawa.",
                "12": "Ia, raica, ena yaco vei ira na ivalu, kei na irogorogo ni valu; ia ena siga sa vakaraitaki koya kina vakayago vei ira ko Koya na nona Le Duabau ga na Tamada, io, ko Koya na Tama ni lomalagi kei vuravura, raica, era na cati Koya ena vuku ni nodra caka ca, kei na kaukauwa ni lomadra, kei na nodra domodomoqa.",
                "13": "Raica, era na vakamatei koya ena kauveilatai; ia ni sa siga tolu oti na kena davo tu na yagona ena ibulubulu qara vatu ena qai tucake mai na mate, ia ena kauta lako e tabana na veivakabulai; ia ko ira kece era sa vakabauta na yacana era na vakabulai ena matanitu ni Kalou. O koya, sa rekitaka kina na yaloqu me’u parofisai me baleti Koya, ni’u sa raica oti na nona siga, ia sa vakacerecerea na yacana tabu na yaloqu.",
                "14": "Ka raica, ena qai yaco ni sa tucake tale mai na mate na Mesaia, ka vakaraitaki Koya vei ira na nona tamata, vei ira kece sa vakabauta na yacana, raica, ena vakarusai tale ko Jerusalemi; ni na ca vei ira era sa veivala kei na Kalou kei ira na lewe ni nona lotu.",
                "15": "O koya, era na veiseyaki kina ko ira na Jiu ki na veimatanitu kecega; io, ena vakarusai talega ko Papiloni; o koya, era na veiseyakitaki kina ko ira na Jiu mai vei ira na veimatanitu tani eso.",
                "16": "Ia ni ra sa veiseyakitaki oti, ka sa vakanakuitataki ira na Turaga na Kalou ena ligadra na veimatanitu tani me vuqa na itabatamata, io, ka veitarataravi mai na itabatamata ki na itabatamata me yacova ni ra sa uqeti me ra vakabauta na Karisito, na Luve ni Kalou, kei na nona veisorovaki, ka sa tawayalani ena vukudra na tamata kecega—ia ni sa yaco mai na siga era sa vakabauta kina na Karisito, ka vakarokorokotaka na Tamada ena yacana, ena yalo e savasava kei na liga e savasava, ka sega ni namaka e dua tale na Mesaia, io, ena gauna ko ya, sa na qai yaco na siga sa na dodonu kina ka kilikili me ra vakabauta na veika oqo.",
                "17": "Ia ena qai dodoka tale na ligana na Turaga ena ikarua ni gauna me vakalesui ira kina na nona tamata mai na nodra yali kei na nodra lutu tani. Ia, ena vakayacora e dua na cakacaka talei ka veivakurabuitaki vei ira na luve ni tamata.",
                "18": "O koya, ena kauta mai kina ko koya na nona vosa vei ira, na vosa era na lewai kina ena siga mai muri, ni na soli vei ira me vakadinadinataka vei ira na Mesaia dina, o koya era a cata; ka me vakadinadinataki kina vei ira ni sa sega ni yaga me ra namaka tiko na nona yaco mai e dua tale na Mesaia, ka ni na sega ni dua tale ena yaco mai, vakavo ga kevaka e Mesaia vakailasu ka na vakacalai ira na tamata; ni sa duabau ga na Mesaia era sa tukuna na parofita, ia sai koya na Mesaia era na cata ko ira na Jiu.",
                "19": "Ia me vaka na nodra vosa na parofita, ena lako mai na Mesaia ni oti e ono na drau na yabaki mai na gauna ka biuti Jerusalemi mai kina ko tamaqu; ia me vaka na nodra vosa na parofita, kei na nona vosa na agilosi ni Kalou, ena yacana ko Jisu Karisito, na Luve ni Kalou.",
                "20": "Ia oqo, oi kemudou na wekaqu, au sa vosa vakamatata sara mo dou kakua kina ni cala. Ia me vaka sa bula na Turaga na Kalou ka a kauti ira tani na Isireli mai na vanua ko Ijipita, ka solia vei Mosese na kaukauwa me vakabulai ira na veimatanitu ni sa kati ira oti na gata bati gaga, kevaka era na tacake ka raica na gata sa laveta cake vei ira ko koya, ka solia talega vua na kaukauwa me mokuta na vatu ka dave mai kina na wai; io, raica au sa kaya vei kemudou, me vaka ni sa dina na veika oqo ka sa bula na Turaga na Kalou, sa sega sara e dua tale na yaca sa soli e rukui lomalagi ia na yacai Jisu Karisito ga oqo, ka’u sa tukuna, era na vakabulai rawa kina na tamata.",
                "21": "O koya, ena inaki oqo sa yalataka kina vei au na Turaga na Kalou ni na maroroi ka taqomaki na veika kece au sa vola oqo, ka soli yani vei ira na noqu kawa, mai na itabatamata ki na itabatamata, me vakayacori kina na yalayala ka a cakava vei Josefa, ni na sega ni mate sara na nona kawa me yacova na icavacava kei vuravura.",
                "22": "O koya, ena dewa yani na veika oqo mai na itabatamata ki na itabatamata me yacova na icavacava kei vuravura; era na lako yani me vaka na nona lewa kei na nona gagadre na Kalou; ia na veimatanitu kece era sa taura, era na lewai kina me vaka na vosa sa volai.",
                "23": "Ni da sa cakacaka vagumatua me da volavola, me da vakauqeti ira kina na noda kawa, kei ira talega na wekada, me ra vakabauti Karisito, ka vakaduavatataki tale kei na Kalou; ia eda sa kila ni da sa vakabulai ena loloma soli wale, ni sa oti sara na veika kece eda rawa ni cakava.",
                "24": "Ia, e dina ga eda sa vakabauti Karisito, ia eda sa muria na lawa i Mosese, ka namaka vakamatua na Karisito, me yacova ni sa vakayacori kina na lawa.",
                "25": "Ia ena vuku ni inaki oqo sa soli kina na lawa; o koya sa yaco kina me ka mate vei keda na lawa, ka da sa bula ga vei Karisito ena vuku ni noda vakabauta; ia eda sa muria ga na lawa ena vuku ni ivakaro.",
                "26": "Ia eda veivosakitaki Karisito, eda reki ena vukui Karisito, eda vunautaki Karisito, eda parofisaitaki Karisito, ka eda sa volavola me vaka na noda parofisai, me rawa ni ra kila kina na noda kawa na ivurevure me ra rai kina me bokoci kina na nodra ivalavala ca.",
                "27": "O koya, eda sa vosa kina me baleta na lawa me ra kila kina na noda kawa ni sa ka mate na lawa, ia o ira, ni ra sa kila ni sa ka mate na lawa, sa rawa kina me ra namaka na bula sa mai vua na Karisito, ka ra kila na inaki ni kena soli na lawa. Ia ni sa vakacavari na lawa mai vei Karisito, me ra kakua ni vakaukauwataka na lomadra vua ni sa kilikili me bokoci laivi na lawa.",
                "28": "Ia oqo raica, oi kemudou na noqu tamata, dou sa tamata domodomoqa; o koya, au sa vosa vakamatata sara kina vei kemudou, mo dou kakua kina ni nanuma cala. Ia na vosa au sa tukuna ena tu me ivakadinadina ka beitaki kemudou; ni sa rauta vinaka me dusimaka vei ira na tamata yadua na sala dodonu; ni sa sala dodonu na vakabauti Karisito ka kakua ni cakitaki Koya; ni kevaka dou sa cakitaki Koya, dou sa cakitaki ira talega na parofita kei na lawa.",
                "29": "Ia raica oqo, au sa kaya vei kemudou, sai koya na sala dodonu mo dou vakabauta na Karisito, ka kakua ni cakitaki Koya; ia na Karisito sai koya na Yalo Savasava ni Isireli; o koya sa dodonu kina mo dou cuva sobu vua ka qaravi Koya ena nomudou igu taucoko, kei na nomudou vakasama taucoko, kei na nomudou kaukauwa taucoko, kei na yalomudou kecega; ia kevaka dou na kitaka oqo, dou na sega ni muduki tani.",
                "30": "Ia, ni sa kilikili me vakakina, sa dodonu mo dou muria na veicakacaka tabu kei na cakacaka vakalotu ni Kalou me yacova ni sa vakayacori na lawa ka a soli vei Mosese."
            },
            "26": {
                "1": "Ia ni sa oti na nona tucake tale mai na mate na Karisito ena qai vakaraitaki Koya vei kemudou na luvequ, kei kemudou na wekaqu lomani; ia na vosa ena tukuna vei kemudou sai koya na lawa mo dou na muria.",
                "2": "Ia raica, au sa kaya vei kemudou ni’u sa raica ni na takali yani e vuqa na itabatamata, ka na yaco na veivaluvaluti lelevu kei na veileti ena kedra maliwa na noqu tamata.",
                "3": "Ia ni sa lako oti mai na Mesaia ena soli vei ira na noqu tamata na ivakatakilakila ni nona sucu, na nona mate kei na nona tucake tale; ia ena levu ka rerevaki na siga ko ya vei ira na tamata daucaka ca, ni ra na mate kina; ia era sa na mate baleta ni ra sa vakasevi ira tani na parofita, kei ira na yalododonu, ka vakaviriki ira ena vatu, ka vakamatei ira; ia na tagi ni nodra dra na yalododonu ena rogo cake kina mai na qele vua na Kalou ka beitaki ira.",
                "4": "Ia, ko ira kece sa dokadoka, ka kitaka na ca, sa toro mai na siga ko ya era na kama kina me vaka na vu ni co, sa kaya na Turaga ni Lewevuqa.",
                "5": "Ia ko ira era na vakamatei ira na parofita, kei ira na yalododonu, ena tilomi ira na titobu ni vuravura, sa kaya na Turaga ni Lewevuqa; ena ubi ira na veiulunivanua, ka kauti ira tani na covulaca, ena lutuki ira na veivale me ra dasila ka qaqi ira me ra vurumemea.",
                "6": "Ia ena sikovi ira na kurukuru, kei na livaliva, kei na uneune, kei na ka ni veivakarusai kecega, ni na tutuvaki kina vei ira na bukawaqa ni nona cudru na Turaga, ka ra na vaka na vu ni co, ia na siga sa toro mai ena tilomi ira, sa kaya na Turaga ni Lewevuqa.",
                "7": "Isa na mosi kei na yaluma ni yaloqu ena vuku ni nodra sa yali na noqu tamata era sa vakamatei! Ni’u sa raica, koi au, ko Nifai, ka sa voleka ni’u yavu yani ena iserau ni Turaga; ia sa dodonu me’u tagicaka vua na noqu Kalou: Sa dodonu na nomuni sala.",
                "8": "Ia raica, ko ira na ivalavala dodonu era vakarorogo ki na nodra vosa na parofita, ka sega ni vakarusai ira, ia era sa vakanamata tiko ga vei Karisito ena yalodei me vakayacori na ivakatakilakila sa soli mai, ka vosota na veivakacacani kecega—raica, sai ira era na sega ni mate.",
                "9": "Ia ena rairai vei ira na Luve ni Valavala Dodonu; ka na vakabulai ira ko Koya, ka ra na veisaututaki kaya, me yacova ni sa takali yani e tolu na itabatamata; ia ena vuqa vei ira na ikava ni tabatamata era na takali yani ena ivalavala dodonu.",
                "10": "Ia ni ra sa na takali yani na veika oqo ena qai yaco kusarawa e dua na veivakarusai vei ira na noqu tamata; e dina ga sa mosi vakalevu na yaloqu, ia au a sa raica, o koya au sa kila kina ni na yaco vakaidina; ia era sa volitaki ira ena ka wale; ni ra na tamusuka na veivakarusai me isau ni nodra viavialevu kei na nodra lialia; ia ni ra sa soli ira vua na tevoro ka digitaka na vei cakacaka ni butobuto ka sega na rarama, era na lako sobu kina ki eli.",
                "11": "Ni na sega ni dau vakauqeta tiko ga na tamata na Yalo ni Turaga. Ia ni sa mudu ni vakamasuta na tamata na Yalo sa qai yaco kusarawa kina na veivakarusai, ka sa vakararawataka na yaloqu na ka oqo.",
                "12": "Ia me vaka au a vosa kina me baleta na nodra na kila na Jiu ni sa Karisito dina sara ko Jisu, sa dodonu sara talega me ra kila na kai Matanitu Tani ni sa Karisito ko Jisu, na Kalou Tawamudu;",
                "13": "Ka sa vakaraitaki koya ki vei ira kece era sa vakabauti Koya, ena kaukauwa ni Yalo Tabu; io, ki vei ira kece na veimatanitu, veimataqali, duivosavosa kei ira na tamata, ka sa kitaka na cakacaka mana lelevu, na ivakatakilakila, kei na veika veivakurabuitaki, ena kedra maliwa na luve ni tamata me vaka na nodra vakabauta.",
                "14": "Ia raica, au sa parofisai vei kemudou me baleta na veisiga mai muri; me baleta na veisiga ena kauta mai kina na Turaga na Kalou na veika oqo ki vei ira na luve ni tamata.",
                "15": "Ni sa oti na nodra malumalumu sobu ena tawavakabauta ko ira na noqu kawa kei ira na nodratou kawa na tuakaqu, ka ra sa yaviti oti mai vei ira na kai Matanitu Tani; io, ni sa oti na nona vakavolivoliti ira ena ivalu na Turaga na Kalou, ka kabai ira mai na suva, ka tara cake na veikoro ni valu me saqati ira; ka ni sa oti na nodra kau sobu ki na kuvu ni soso, me yacova ni ra sa yali yani; ia ena volai ga na nodra vosa na ivalavala dodonu, ka na rogoci na nodra masu na yalodina, ia ko ira kece era sa malumalumu mai ena tawavakabauta era na sega ni guilecavi.",
                "16": "Ni ra vosa vei ira mai na qele ko ira era sa vakarusai, ka na toka e ra na nodra vosa mai na kuvu-ni-soso, ia na domodra ena vaka na domoi koya sa dau curumi; ni na solia vua na Turaga na Kalou na kaukauwa me vakasolokakanataka mai na ka e baleti ira, me vaka e lako mai na qele, ka na vakasolokakana mai na kuvu-ni-soso na nodra vosa.",
                "17": "Ni sa kaya vakaoqo na Turaga na Kalou: Era na vola na veika ena caka ena kedra maliwa, ka ra na volai ka dregati ena dua na ivola, ka ra na sega ni taura ko ira era a sa malumalumu sobu ena tawavakabauta, ni ra sa segata me ra vakarusa na veika ni Kalou.",
                "18": "Ia, me vaka ni ra a vakarusai vakatotolo ko ira era sa vakarusai; ia era na vaka na qa ni sila sa cagina ko ira na lewevuqa vei ira na nodra tamata rerevaki—io, sa kaya vakaoqo na Turaga na Kalou: Ena yaco vakasauri ga ka vakidacala—",
                "19": "Ka na yaco ni ra na yaviti ena ligadra na kai Matanitu Tani ko ira era sa malumalumu mai ena tawavakabauta.",
                "20": "Ka ra sa vakalevulevui ira na kai Matanitu Tani ena dokadoka ni matadra, ka ra sa tarabe, ni sa ka levu na nodra itatarabe, ka ra sa tara cake e vuqa na lotu; ia, era sa beca ga na kaukauwa kei na nona cakacaka mana na Kalou, ka ra vakacaucautaka vei ira vakaira na nodra yalomatua kei nodra kilaka, me ra rawa ka kina ka butuqaqia na matadra na dravudravua.",
                "21": "Ka ra sa tara cake e vuqa na lotu ka vakavuna na veivuvutaki, na veiqati, kei na loma ca.",
                "22": "Era sa tu talega na veisoqosoqo vuni, me vaka ena gauna makawa, me vaka na nona isoqosoqo na tevoro, ni sai koya na kena tauyavu na veika kece oqo; io, na tauyavu ni laba, kei na vei cakacaka butobuto; io, ka sa vakatuitui ira ena dali laino sa bukia ki domodra, me yacova ni sa vesuki ira ena nona dali kaukauwa ka sega ni mudu.",
                "23": "Ia raica, oi kemudou na wekaqu lomani, au sa kaya vei kemudou ni sa sega ni cakacaka ena butobuto na Turaga na Kalou.",
                "24": "Sa sega ni kitaka ko Koya e dua na ka, ka vakavo kevaka me na vinaka kina ko vuravura; ni sa lomani ira na kai vuravura, o koya ka sa solia kina na nona bula me vakayarayarataki ira kina na tamata kecega ki vua. Ia, sa sega ni vakarota e dua me kakua ni vakaivotavota mai na nona veivakabulai.",
                "25": "Raica, sa tagi li vua e dua ka kaya: Mo lako tani vei au? Raica, au sa kaya vei kemudou, E segai; ia sa kaya ga: Dou lako mai vei au koi kemudou kecega mai na iyalayala kei vuravura, dou mai volia na sucu kei na oni, ka segai ena ilavo se na isau.",
                "26": "Raica, sa vakarota li e dua me lako tani mai na vei valenilotu, se mai na vale ni sokalou? Raica, au sa kaya vei kemudou, E segai.",
                "27": "Sa vakarota li e dua me kakua ni vakaivotavota mai na nona veivakabulai? Raica au sa kaya vei kemudou, E segai; ia sa solia wale ko koya vei ira na tamata kecega; ka sa vakaroti ira na nona tamata me ra vakauqeti ira na tamata kecega me ra veivutuni.",
                "28": "Raica, sa vakarota li e dua na Turaga me kakua ni vakaivotavota mai na nona vinaka? Raica au sa kaya vei kemudou, E segai; ia sa soli vakatautauvata vei ira na tamata kecega na galala, ka sega ni dua me vakatabui kina.",
                "29": "Sa vakarota ko koya me kakua na bete vakailasu; raica, na bete vakailasu sai ira era sa vunau ka vakaturi ira cake me ra rarama kei vuravura, me ra rawa ka kina ka dokai ira ko vuravura; ia era sa sega ni segata na vinaka kei Saioni.",
                "30": "Raica, sa vakatabuya na ka oqo na Turaga; o koya sa solia kina e dua na ivakaro na Turaga na Kalou me tu vei ira na tamata kecega na loloma uasivi, sai koya na loloma dina. Ka kevaka sa sega vei ira na loloma uasivi era sa ka wale ga. Ia, kevaka sa tu vei ira na loloma uasivi era na sega ni laivi ira na dau cakacaka e Saioni me ra mate.",
                "31": "Ia ko ira na dau cakacaka e Saioni me ra cakacaka ena vukui Saioni; ni kevaka era na cakacaka ena vuku ni ilavo era na rusa.",
                "32": "Ka dua tale, sa vakarota na Turaga na Kalou me kakua ni laba na tamata; me ra kakua ni lasu; me ra kakua ni butako; me ra kakua ni cavuta wale ga na yaca ni Turaga na nodra Kalou; me ra kakua ni vuvu; me ra kakua ni loma ca; me ra kakua ni veiqati; me ra kakua ni ia na veibutakoci; ka me ra kakua ni kitaka e dua vei ira na veika oqo; ia ko koya sa kitaka ena rusa.",
                "33": "Ni sa sega ni vu mai vua na Turaga e dua na caka cala oqo; ni sa kitaka ko Koya na ka ga sa vinaka ena kedra maliwa na luve ni tamata; ka sa sega ni kitaka e dua na ka, ka vakavo ke sa na matata vinaka vei ira na luve ni tamata; ka sa sureti ira kecega me ra lako mai vua ka vakaivotavota ena nona vinaka; ka sa sega ni bureitaka vua e dua sa lako mai vua, na tamata loaloa kei na tamata vulavula, na bobula kei na galala, na tagane kei na yalewa; ka sa nanumi ira na tawa lotu; ka ra sa tautauvata na tamata kecega vua na Kalou, ko ira na Jiu kei ira na kai Matanitu Tani."
            },
            "27": {
                "1": "Ia, raica, ena veisiga mai muri, se ena nodra gauna na kai Veimatanitu Tani—io, raica na veivanua kece ni Veimatanitu Tani kei ira talega na Jiu, ko ira ka ra na lako mai ki na vanua oqo kei ira era tiko ena veivanua tale e so, io, ena veivanua kecega e vuravura, raica, era na mateni ena caka cala kei na veimataqali itovo vakasisila kecega—",
                "2": "Ia ni sa yaco na siga ko ya, ena qai sikovi ira na Turaga ni Lewevuqa, ena kurukuru kei na uneune, kei na rorogo levu, ena cava, kei na cagilaba, kei na yameyame ni buka sa kana voli.",
                "3": "Kei na veimatanitu kecega sa veivala kei Saioni, ka vakararawataki koya, era na vaka na tadra ni raivotu ena bogi; io, ena yaco vei ira me vaka sa tadra e dua sa viakana, ka raica ni sa kana ia sa yadra mai ka sa lala ga na yalona; se sa vaka ni sa tadra e dua sa viagunu, ka raica ni sa gunu ia sa yadra mai ka raica sa malumalumu, ka sa karamaca na yalona; io, ena vakakina ko ira na lewevuqa ni veimatanitu kecega era sa veivala kei na Ulunivanua ko Saioni.",
                "4": "Raica, koi kemudou kece sa caka cala, dou tu vakadua ka vakananuma, ni dou na tagi mai, ka tagi; io, dou na mateni ka sega ena waini, dou na tataivatia ka sega ena gunu kaukauwa.",
                "5": "Ia raica, ni sa sovaraka yani na Turaga vei kemudou na yalo ni dau mocelutu. Ia raica, dou sa tabonaka na matamudou, ka dou sa cati ira na parofita; ka sa ubi ira na nomudou iliuliu kei ira na nomudou daurairai ko koya ena vuku ni nomudou caka cala.",
                "6": "Ka na qai yaco ni na kauta mai vei kemudou na Turaga na Kalou na vosa ni dua na ivola, ka na nodra vosa ko ira era sa moce no.",
                "7": "Ka raica ena dregati tu na ivola; ka na tu ena ivola e dua na ivakatakila mai vua na Kalou, mai na ivakatekivu kei vuravura ki na kena ivakataotioti.",
                "8": "O koya gona, ena vuku ni veika sa dregati tu, era na sega kina ni soli yani na veika sa dregati tu ena gauna ni nodra caka ca kei na nodra itovo vakasisila na tamata. O koya ena sega kina ni soli vei ira na ivola.",
                "9": "Ia ena soli na ivola vua e dua na tamata, ka na solia ko koya na vosa ni ivola, ka sa nodra vosa ko ira era sa moce no ena kuvu-ni-soso, ka na qai solia ko koya na vosa oqo ki vua e dua tale;",
                "10": "Ia ena sega ni solia ko koya na vosa sa dregati tu, ka sega talega ni solia na ivola. Ni sa dregati tu na ivola ena kaukauwa ni Kalou, ka na maroroi ena loma ni ivola na ivakatakila ka a dregati tu me yacova na gauna sa lewa na Turaga, me ra na qai lako mai kina; ia raica, era sa vakatakila na veika kecega mai na tauyavutaki ni vuravura ka yacova na kena ivakataotioti.",
                "11": "Ka sa toro mai na siga ni na wiliki na vosa ni vola ka a dregati tu mai na dela ni veivale; ka ra na wiliki ena kaukauwa i Karisito; ka na qai vakatakilai vei ira na luve ni tamata na veika kecega ka a tu ena kedra maliwa na luve ni tamata, kei na veika kece ena yaco mai muri me yacova sara na ivakataotioti kei vuravura.",
                "12": "O koya, ena siga ko ya ni sa na soli kina na ivola kivua na tamata au sa tukuna oti, sa na vunitaki na ivola mai na matadra na kai vuravura, me kakua ni dua na mata e raica; ko iratou ga na ivakadinadina e lewe tolu, ena kaukauwa ni Kalou, kei koya ena soli vua na ivola; ka ratou na vakadinadinataka na dina ni ivola kei na veika sa tu kina.",
                "13": "Ka na sega tale e dua me raica, ko iratou ga na lewe vica me vaka na inaki ni Kalou, me ratou vakadinadinataka na nona vosa vei ira na luve ni tamata; ni sa kaya na Turaga na Kalou ni ra na vosa mai ko ira na yalodina me vaka mai vei ira era sa mate.",
                "14": "O koya, ena qai kauta kina mai na vosa ni ivola na Turaga na Kalou; ka na vakadeitaka na nona vosa ena gusu ni ivakadinadina e vuqa me vaka sa lewa ko koya; ka na ca vei koya sa beca na vosa ni Kalou!",
                "15": "Ia raica, ena qai yaco ni na kaya na Turaga na Kalou ki vua sa solia kina na ivola: Mo taura na vosa oqo sa sega ni dregati tu ka solia vua e dua tale, ka me vakaraitaka ko koya vua e dua sa kilaka, ka kaya: Mo wilika oqo, au masuti iko. Ena qai kaya ko koya sa kilaka: Mo kauta mai vei au na ivola au na qai wilika.",
                "16": "Ia oqo, ena vuku wale ga ni veivakalagilagi ni vuravura ka me rawa iyau kina era na kaya kina vakaoqo, ka segai ena vuku ni lagilagi ni Kalou.",
                "17": "Ka na kaya na tamata: Sa sega ni rawa me’u kauta mai na ivola ni sa dregati tu.",
                "18": "Ena qai kaya ko koya sa kila ka: Au na sega ni wilika rawa.",
                "19": "O koya ena qai yaco, ni na qai solia tale na Turaga na Kalou na ivola kei na kena vosa kivei koya sa sega ni kila ka; ia ena qai kaya ko koya sa sega ni kila ka: Au sega ni kila ka.",
                "20": "Ena qai kaya vua na Turaga na Kalou: Era na sega ni wilika ko ira sa kila ka, ni ra sa beca, ka sa rawa vei au me’u kitaka ga na noqu cakacaka; o koya ko na wilika rawa kina na vosa ka’u na solia vei iko.",
                "21": "Mo kakua ni tara na veika sa dregati tu, ni’u na qai kauta ga mai ena noqu gauna au sa lewa; ia au na vakaraitaka vei ira na luve ni tamata ni sa rawa vei au me’u kitaka ga na noqu cakacaka.",
                "22": "O koya, ni ko sa wilika oti na vosa au sa vakarota vei iko, ka rawata na ivakadinadina au sa yalataka vei iko, mo qai dregata tale kina na ivola, ka vunitaka vei au, me’u maroroya rawa na vosa ko se bera ni wilika, me yacova na gauna au sa nanuma kina me vaka na noqu yalomatua me vakatakilai na veika kece vei ira na luve ni tamata.",
                "23": "Ia raica, koi au na Kalou; ka’u sa Kalou ni cakacaka mana; au na vakaraitaka ki vuravura ni’u sai koyakoya tiko ga enanoa, edaidai, ka sega ni mudu; ka’u sega ni cakacaka ena kedra maliwa na luve ni tamata ia me vaka ga na nodra vakabauta.",
                "24": "Ia oqo tale, ena qai yaco ni na vosa tale na Turaga vei koya ka na wilika na vosa ka na soli vua:",
                "25": "Ia me vaka ni ra sa toro voleka vei au ena gusudra ko ira na tamata oqo, ka ra sa vakarokorokotaki au ena tebenigusudra, ia na yalodra era sa vakayawaka mai vei au, kei na nodra rerevaki au era sa vulica mai na nodra ivakaro ga na tamata—",
                "26": "O koya, au na qai kitaka kina e dua na cakacaka talei vei ira na tamata; io, e dua na cakacaka talei ka veivakurabuitaki; ia ena takali yani na yalomatua mai vei ira na nodra tamata yalomatua ka kila ka, ka na vunitaki na nodra kila ka na nodra tamata vuku.",
                "27": "Ia ena ca vei ira era segata me ra vunia matua na nodra inaki mai vua na Turaga! Ia na nodra cakacaka sa tu ena butobuto; ka ra sa kaya: Ko cei sa raici keimami, se ko cei sa kilai keimami? A ra sa kaya talega: E dina, na nomu vukica ka vakatoboicu ena vakatautauvatataki kei na nona qele na dautuli kuro. Ia raica, au na vakaraitaka vei ira, sa kaya na Turaga ni Lewevuqa, ni’u sa kila na nodra cakacaka kecega. Me na kaya li na ka sa tuli baleti koya sa tulia, sa sega ni tuli au ko koya? Se me na kaya li na ka sa buli baleti koya sa bulia, sa sega ni kila ka ko koya?",
                "28": "Ia raica, sa kaya na Turaga ni Lewevuqa: Au na vakaraitaka vei ira na luve ni tamata ni sa vo e lailai ga me qai vukici ko Lepanoni me were vuavuai vinaka; kei na were vuavuai vinaka ena okati me veikau loa.",
                "29": "Ia ena siga ko ya ena rogoca na vosa ni ivola na didivara, ka rai rawa mai na kabukabu kei na butobuto na matadra na mataboko.",
                "30": "Era na levu cake ko ira na yalomalua, ena tu vua na Turaga na nodra marau, era na rekitaki koya na Yalo Savasava ni Isireli ko ira na dravudravua vei ira na tamata.",
                "31": "Me vaka sa bula vakaidina na Turaga, era na raica ni sa vakawaletaki ko koya sa rerevaki sara, ka sa kama yavu na dauveivakalialiai, ka sa muduki tani ko ira kecega era dau yadra me ia na caka ca;",
                "32": "Kei ira era sa vakacala na tamata ena vuku ni nona vosa, ka biria na dai vei koya sa veivunauci ena matamata-ni-koro, ka vakatikitikitaka na tamata bula dodonu me ka wale.",
                "33": "O koya, sa kaya kina vakaoqo na Turaga, ko koya ka a vueti Eparaama, me baleta na mataqali i Jekope: E sa na sega mada ni madua ko Jekope, ka na sega ni rairai malumalumu na matana.",
                "34": "Ia ni sa qai raici ira na luvena, na cakacaka ni ligaqu, ena kena maliwa, era na qai vakarokorokotaka na yacaqu, ka vakarokorokotaki Koya na Yalo Savasava i Jekope, ka rerevaka na Kalou ni Isireli.",
                "35": "Ko ira talega ka daucala na yalodra era na qai kila vakavinaka, kei ira na dauvosakudrukudru era na qai vulica na ivakavuvuli."
            },
            "28": {
                "1": "Ia oqo, raica, oi kemudou na wekaqu, au sa vosa vei kemudou, me vaka sa uqeti au vakaukauwa kina na Yalo; o koya, au sa kila kina ni ra na yaco vakaidina.",
                "2": "Ia ena yaga vakalevu sara vei ira na luve ni tamata na veika sa volai mai na ivola, ka vakauasivi vei ira na noda kawa, ka ra sa ivovo ni mataqali i Isireli.",
                "3": "Ni na qai yaco ena siga ko ya, na veilotu ka ra sa vakaduri cake, ka sega ki vua na Turaga, ni na kaya e dua vua e dua tale: Raica, koi au, koi au oqo na nona na Turaga; era na kaya tale mai e so: Koi au, koi au na nona na Turaga; ia era na kaya vakaoqo ko ira kece era sa tara cake na vei lotu, ka sega ki vua na Turaga—",
                "4": "Era na veileti vakataki ira; ko ira na nodra bete era na veileti vakataki ira, ka ra na vunau me vaka na nodra kilaka ga, ka cakitaka na Yalo Tabu, o koya sa solia na ka me tukuni.",
                "5": "Ka ra na cakitaka na kaukauwa ni Kalou, na Yalo Savasava ni Isireli; ka ra na kaya vei ira na tamata: Dou vakarorogo vei keitou, ka rogoca na neitou ivunau; raica sa sega na Kalou ena siga oqo, ni sa vakayacora oti na nona cakacaka na Turaga na Dauveivueti, ka sa solia na nona kaukauwa vei ira na tamata;",
                "6": "Raica, dou vakarorogo ki na noqu ivunau; ka kevaka era na kaya ni sa vakayacori e dua na cakacaka mana mai na liga ni Turaga, dou kakua ni vakabauta; ni sa sega ni Kalou ni cakamana ena gauna oqo ko koya; sa vakayacora oti na nona cakacaka.",
                "7": "Io, e lewe vuqa e ra na kaya: Dou kana, ka gunu, ka ia na marau, ni da na mate ena mataka, ia ena vinaka ga vei keda.",
                "8": "Ia e vuqa talega era na kaya; Dou kana, ka gunu, ka ia na marau; ia mo rerevaka ga na Kalou—ena vakadonuya ko Koya ke vakalailai ga na ivalavala ca; io, dou lasu ga vakalailai, ka rawai e dua ena vuku ni nona vosa, kelia na ikeli me lutu kina na wekamu; e sega ni ca oqori; mo dou kitaka kece oqo, ni da na mate ena mataka; ia kevaka eda sa cala kina, ena vakanakuitataki keda vakalailai ga na Kalou, ka da na vakabulai mai muri ki na matanitu ni Kalou.",
                "9": "Io, era na lewe vuqa era na vakatavuvulitaka vakaoqo na ivakavuvuli vakailasu ka tawayaga ka sesewa, ka ra sa vakalevulevui e lomadra, ka segata matua me ra vunia na nodra inaki vua na Turaga; ia na nodra cakacaka sa tu ga ena butobuto.",
                "10": "Ia na nodra dra na yalododonu ena tagi mai na qele ka beitaki ira.",
                "11": "Io, era sa lako tani mai na sala ko ira kece oqo; a ra sa ca.",
                "12": "Ena vuku ni nodra dokadoka, kei ira na ivakavuvuli vakailasu, kei na ivunau lasu, sa ca kina na nodra lotu, ka sa laveti cake na nodra lotu; ena vuku ni dokadoka era sa vakalevulevui ira kina.",
                "13": "Era sa butakoci ira na dravudravua me baleta na nodra valenilotu totoka; era sa butakoci ira na dravudravua me baleta na nodra isulu totoka; ka ra sa vakacacani ira sa yalomalua kei ira sa yalomalumalumu, baleta era sa vakalevulevui ira ena nodra dokadoka.",
                "14": "Era sa domodomoqa ka viavialevu; io, ena vuku ni nodra dokadoka, kei na caka ca, kei na itovo vakasisila, kei na veibutakoci, era sa lako sese kecega kina ka vakavo e lewe vica wale, ko ira era sa dau muria na Karisito ena yalomalumalumu; ia, era sa tuberi, ka ra sa cala ena vuqa na gauna baleta ni ra sa vakavulici ena ivakavuvuli vakatamata.",
                "15": "Ko ira sa vuku, kei ira sa kila ka, kei ira sa vutuniyau, ka ra sa vakalevulevui ira ena dokadoka ni yalodra, kei ira kece era sa vunautaka na ivakavuvuli lasu, kei ira kece sa ia na veibutakoci, ka vakatanitaka na sala dodonu ni Turaga, ena ca, ena ca, ena ca vei ira oqo, sa kaya na Turaga na Kalou Kaukauwa, ni ra na biliraki sobu ki eli!",
                "16": "Ena ca ko ira sa vakatikitikitaka na bula dodonu me ka wale ga ka vosa vakacacataka na veika vinaka, ka kaya ni sa sega ni yaga! Ni na yaco na siga ka na sikovi ira kina vakusakusa na kai vuravura na Turaga na Kalou; ia ena siga ko ya ni ra sa na matua vinaka tu ena ivalavala ca era na mate.",
                "17": "Ia raica, kevaka era na veivutunitaka ko ira na kai vuravura na nodra caka ca kei na nodra itovo vakasisila era na sega ni vakarusai, sa kaya na Turaga ni Lewevuqa.",
                "18": "Ia raica, ena bale sobu ki na qele na lotu vakaitamera ka vakasisila ko ya, o koya na dautagane ni vuravura taucoko, ena ka levu na kena bale.",
                "19": "Ni na kuretaki vakaidina na matanitu ni tevoro, kei ira na lewena sa dodonu me ra vakayavalati me ra veivutuni, de na qai vesuki ira na tevoro ena nona sinucodo tawavakaiyalayala, ka ra na vakauqeti me ra cudru, ka rusa kina;",
                "20": "Ia raica, ena siga ko ya ena cakacaka vakaukauwa ko koya e lomadra na luve ni tamata, ka vakayavalati ira me ra cudruva na ka vinaka.",
                "21": "Ia ko ira tale eso ena vakacegui ira, ko koya, ka veidabuitaki ira ena sautu vakavuravura, ka ra na kaya kina: Sa vinaka tu ko Saioni; io, sa sautu ko Saioni, ka sa vinaka tu na ka kece—a sa vakaisina na yalodra vakaoqo ko koya na tevoro, ka tuberi ira sobu vakamaqosa ki eli.",
                "22": "Ia raica, ko ira tale eso sa cavilaki ira tani, ka tukuna vei ira ni sega ni dua na eli; ka sa kaya vei ira: Au sega ni tevoro, ni sa sega ni dua na tevoro—a sa vakasolokakana vakaoqo e daligadra, me yacova ni sa vesuki ira ena nona sinucodo rerevaki, ka ra na sega ni sereki rawa mai kina.",
                "23": "Io, sa vesuki ira ko mate, kei eli; ia ko mate, kei eli, kei na tevoro, kei ira kece sa vesuki tu kina, era na tu ena mata ni tikotiko vakaturaga ni Kalou, ka ra na lewai me vaka na nodra cakacaka, ia era na qai lako mai kina ki na vanua sa vakarautaki tu vei ira, ki na drano bukawaqa kei na sulifure, sai koya na yaluma tawacava.",
                "24": "O koya gona, ena ca vei koya sa wele tiko mai Saioni!",
                "25": "Ena ca vei koya sa kaya: Sa vinaka tu na ka kece!",
                "26": "Io, ena ca vei koya sa vakarorogo ki na nodra ivunau na tamata, ka cakitaka na kaukauwa ni Kalou, kei na isolisoli ni Yalo Tabu!",
                "27": "Io, ena ca vei koya sa kaya: Sa rauti keimami na ka sa tu vei keimami ka sega ni yaga me so tale!",
                "28": "Ka me vakalekalekataki ga, ena ca vei ira kece era sa sautaninini, ka cudru ena vuku ni dina ni Kalou! Ia raica, ko koya sa tara ena dela ni vatu ena ciqoma ena marau; ia o koya sa tara ena dela ni yavu nuku sa sautaninini de na bale.",
                "29": "Ena ca vei koya sa kaya: Sa tu vei keimami na vosa ni Kalou, ka sa sega ni yaga vei keimami me so tale na vosa ni Kalou, ni sa rauti keimami ga oqo!",
                "30": "Ia raica, sa kaya vakaoqo na Turaga na Kalou: Au na solia vei ira na luve ni tamata na vosa ena vosa, na ivunau ena ivunau, vakalailai eke ka vakalailai e kea; ia sa kalougata ko ira era sa vakarorogo ki na noqu ivunau, ka vakatudaliga ki na noqu ivakasala, ni ra na vulica na yalomatua; ia kivei koya sa ciqoma au na solia vakalevu cake vua; ia kivei ira sa kaya, Sa rauti keimami ga, ena kau tani mai vei ira na ka sa tu vei ira.",
                "31": "Ena cudruvi ko koya sa vakararavi ki na tamata, se goleva na liga vakatamata, se vakarorogo ki na ivakavuvuli ni tamata, ka vakavo kevaka sa soli mai na ivakavuvuli ena kaukauwa ni Yalo Tabu.",
                "32": "Ena ca vei ira na kai Matanitu Tani, sa kaya na Turaga na Kalou ni Lewevuqa! Ni dina ga au sa dodoka yani na ligaqu ena veisiga yadua kivei ira, era na cakitaki au ga; ia, au na yalololoma tiko ga vei ira, sa kaya na Turaga na Kalou, kevaka era na veivutuni ka lako mai vei au; ni sa dodo tu yani na ligaqu ena siga taucoko, sa kaya na Turaga na Kalou ni Lewevuqa."
            },
            "29": {
                "1": "Ia raica, ena lewe vuqa—ena siga ko ya ni’u na qai cakava kina e dua na cakacaka talei ena kedra maliwa, me’u na nanuma kina na noqu veiyalayalati ka’u a cakava vei ira na luve ni tamata, me’u na dodoka tale kina vakarua na ligaqu me’u tauri ira tale mai kina na noqu tamata, ko ira na mataqali i Isireli;",
                "2": "Ka me’u na nanuma talega kina na vei yalayala au a cakava vei iko, Nifai, kei tamamu talega, ni’u na nanumi ira na nomu kawa; ka ni na lako yani mai gusuqu na nodra vosa na nomu kawa vei ira na nomu kawa; ka na vakasiusiutaki yani na noqu vosa ki na iyalayala kei vuravura, me nodra drotini na noqu tamata o ira na mataqali i Isireli;",
                "3": "Ia ena vuku ni sa na vakasiusiutaki yani na noqu vosa—era na kaya e vuqa na kai Veimatanitu Tani: E dua na iVolatabu! E dua na iVolatabu! Sa dua tiko na neimami iVolatabu, ka sa sega ni rawa me na dua tale na iVolatabu.",
                "4": "Ia sa kaya vakaoqo na Turaga na Kalou: A tamata lialia, ena dua na nodra iVolatabu; ka na lako mai vei ira na Jiu, na noqu tamata makawa ni veiyalayalati. Era sa bau vakavinavinakataka li vei ira na Jiu na iVolatabu era sa taura mai vei ira? Io, na cava era sa nanuma na kai Veimatanitu Tani? Era sa bau nanuma li na nodra veivakararawataki, na nodra cakacaka, kei na nodra oca na Jiu, kei na nodra gumatua vei au, me ra kauta yani kina na veivakabulai vei ira na kai Veimatanitu Tani?",
                "5": "Oi kemudou na kai Veimatanitu Tani, dou sa nanumi ira li na Jiu, ko ira na noqu tamata makawa ni veiyalayalati? E segai; ia dou sa cudruvi ira ga, ka a cati ira, ka sega ni segata mo dou kauti ira lesu tale mai. Ia raica, au na vakalesuya tale na veika kece oqo ena ulumudou; ni’u se sega ni guilecavi ira na noqu tamata koi au na Turaga.",
                "6": "O iko na lialia, ko sa kaya: E dua na iVolatabu, sa tiko e dua na neimami iVolatabu, ka keimami sa sega ni gadreva e dua tale na iVolatabu. Dou a rawata li e dua na iVolatabu kevaka era a sega na Jiu?",
                "7": "Dou sa sega beka ni kila ni sa vuqa na matanitu ka sega ni dua wale ga? Dou sa sega beka ni kila ni koi au, na Turaga na nomudou Kalou, au sa buli ira na tamata kecega, ka’u sa nanumi ira era sa tiko ena veiyanuyanu ni wasawasa; ka’u sa lewa tiko mai na vei lomalagi e cake kei na vuravura e ra; ka’u sa kauta yani na noqu vosa vei ira na luve ni tamata, io, ki na veimatanitu kecega e vuravura?",
                "8": "Ia na cava dou sa vosakudrukudru kina, ni dou na ciqoma e so tale na noqu vosa? Dou sa sega beka ni kila ni sa ivakadinadina vei kemudou na nodrau itukutuku na matanitu e rua ni sai au na Kalou, ka’u sa nanumi ira vakatautauvata na veimatanitu? O koya au sa vosataka kina na vosa vata ga vua e dua na matanitu ki vua e dua tale. Ia ni rau sa mai tovata na matanitu e rua, sa na tovata talega na nodrau ivakadinadina.",
                "9": "Ka’u sa kitaka oqo me’u vakadinadinataka kina vei ira na lewe vuqa ni’u sai koyakoya tiko ga e nanoa, na siga edaidai, ka sega ni mudu; ka’u sa tukuna yani na noqu vosa me vaka au sa lewa. Ia, baleta ni’u sa vosataka oti e dua na vosa, dou kakua kina ni nanuma ni’u sa sega ni vosataka rawa tale e dua; ni se bera ni oti na noqu cakacaka; ka na sega talega ni oti me yacova na ivakataotioti ni tamata, ka sega talega mai na gauna ko ya me lako yani ka tawamudu.",
                "10": "O koya gona, me vaka sa tiko vei kemudou e dua na iVolatabu dou kakua ni nanuma ni sa tu kece kina na noqu vosa; dou kakua talega ni nanuma ni’u a sega ni vakavuna me volai e so tale.",
                "11": "Ni’u sa vakarota na tamata kecega, ko ira mai na tokalau kei ira mai na ra, mai na vualiku kei ira mai na ceva, kei ira mai na veiyanuyanu ni wasawasa, me ra vola na vosa au sa vosataka vei ira; ni’u na lewai vuravura mai na ivola era na volai, na tamata yadua me vaka na nodra ivalavala, me vaka na ka sa volai.",
                "12": "Ia raica, au na vosa vei ira na Jiu, ka ra na vola; ka’u na vosa talega vei ira na Nifaiti ka ra na vola; ka’u na vosa talega vei ira na veiyavusa tale e so ni mataqali i Isireli, ka’u a tuberi ira tani, ka ra na vola; ka’u na vosa talega vei ira na veimatanitu kece e vuravura ka ra na vola.",
                "13": "Ia ena qai yaco ni ra na taura na Jiu na nodra vosa na Nifaiti, ka ra na taura na Nifaiti na nodra vosa na Jiu; ia ko ira na Nifaiti kei ira na Jiu ena tu vei ira na nodra vosa na veiyavusa i Isireli era sa yali tu; ia ko ira na veiyavusa i Isireli era sa yali ena tu vei ira na nodra vosa na Nifaiti kei na Jiu.",
                "14": "Ka na qai yaco ni ra na vakasoqoni vata tale ko ira na noqu tamata, na mataqali i Isireli, ki na vanua sa nodra me ra taukena; ka na vakauturi vata na noqu vosa me duabau ga. Ka’u na vakaraitaka vei ira sa valuta na noqu vosa ka valuti ira na noqu tamata, na mataqali i Isireli, ni sai au na Kalou, ka’u a veiyalayalati kei Eparaama ni’u na nanumi ira na nona kawa me sega ni mudu."
            },
            "30": {
                "1": "Ia oqo raica, oi kemudou na wekaqu lomani, au na vosa mada vei kemudou; koi au, ko Nifai, au na sega ni laiva mo dou nanuma ni dou sa yalododonu cake vei ira na kai Matanitu tani. Ia raica, kevaka dou sa sega ni muria na ivakaro ni Kalou, dou na rusa vakatalega kina; ia dou kakua ni nanuma ni ra na vakarusai sara ko ira na kai Matanitu tani ena vuku ni vosa sa tukuni oti.",
                "2": "Ia raica, au sa kaya vei kemudou ni ra sa tamata ni veiyalayalati ni Turaga ko ira kece na kai Matanitu tani era sa veivutuni; kei ira kece na Jiu era na sega ni veivutuni era na muduki tani; ni sa sega ni veiyalayalati na Turaga vata kei na dua ka vakavo ko ira era sa veivutuni ka vakabauta na Luvena, ko Koya na Yalo Savasava ni Isireli.",
                "3": "Ia oqo, au na parofisaitaka e so tale na ka me baleti ira na Jiu kei ira na kai Matanitu tani. Ni sa lako oti mai na ivola ka’u a tukuna, ka na volai vei ira na kai Matanitu tani, ka qai maroroi tale vua na Turaga, era na lewe vuqa era sa vakabauta na vosa sa volai; ka ra na qai kauta yani vei ira na ivovo ni noda kawa.",
                "4": "Ia era na qai kila na ivovo ni noda kawa na veika e baleti keda, ni da a lako tani mai Jerusalemi, ka ni da sa kawa vaka-Jiu.",
                "5": "Ia ena vunautaki vei ira na kosipeli i Jisu Karisito; o koya era na qai kila kina na kedra itukutuku na nodra qase, kei na veika e baleti Jisu Karisito ka a tu vei ira na nodra qase.",
                "6": "Ia era na qai reki; ni ra na qai kila ni sa ka ni veivakalougatataki vei ira mai na liga ni Kalou; ena tekivu me takali tani na vari ni butobuto mai matadra; ia ena sega mada ni takali yani mai vei ira e vuqa na itabatamata, ni ra na yaco me ra tamata savasava ka taleitaki.",
                "7": "Ia ena qai yaco me ra vakabauta talega na Karisito ko ira na Jiu era sa veiseyaki tu; era na tekivu me soqoni vata ena dela ni vanua; ka ra na yaco talega me tamata taleitaki ko ira kecega sa vakabauta na Karisito.",
                "8": "Ia ena qai yaco ni na tekivuna na Turaga na Kalou na nona cakacaka ena kedra maliwa na veimatanitu, veimataqali, duivosavosa, kei ira na tamata, me vakayacori kina na nodra vakalesui tale na nona tamata ena delai vuravura.",
                "9": "Ia ena dodonu ga ena lewai ira na dravudravua na Turaga na Kalou, ka veivunauci vakatautauvata ena vukudra na yalomalua e vuravura. Ia ena yaviti vuravura ena ititoko ni gusuna; kei na icegu ni tebenigusuna ena vakamatei ira kina na daucaka ca.",
                "10": "Ni na yaco vakusakusa mai na gauna me na vakavuna kina na Turaga na Kalou e dua na tawase levu vei ira na tamata, ena vakarusai ira na daucaka ca; ia ena vakabulai ira na nona tamata, io, ke na mani vakarusai ira sara kina na ivalavala ca ena bukawaqa.",
                "11": "Ena ivau ni tolona na yalododonu, ka ivau ni domona na yalodina.",
                "12": "Ena qai tiko veimaliwai na wolifa kei na lami, ka na davo vata na leopate kei na luve ni me; kei na luve ni bulumakau kei na laione gone kei na manumanu uro era na tiko vata; ka na vakatawani ira e dua na gone lailai.",
                "13": "Ena kana vata na bulumakau yalewa kei na pera; ena davo sobu vata na luvedra; ia na laione ena kania na co madu me vaka na bulumakau.",
                "14": "Ena qito mai na qara ni gata na gone dramidrami, ia na gone sa qai kali ena tabaka ena ligana na qara ni gata bati gaga.",
                "15": "Era na sega ni ia na vakacaca se vakarusa ena noqu ulunivanua tabu kecega; ni na roboti ko vuravura ena veikilai ni Turaga, me vaka sa ubia na wasawasa na wai.",
                "16": "Ia, ena vakatakilai na ka ni veimatanitu kecega; io, ena vakatakilai na veika kece vei ira na luve ni tamata.",
                "17": "Sa sega na ka e vuni tu me sega ni vakatakilai mai; sa sega na cakacaka ni butobuto me sega ni vakavotui mai ena rarama; ka sa sega ni dua na ka sa dregati e vuravura me na sega ni sereki mai.",
                "18": "O koya, ena siga ko ya ena vakatakilai kina na veika kece sa vakatakilai oti vei ira na luve ni tamata; ia ena sega kina na kaukauwa i Setani me rawa na yalodra na luve ni tamata, me yacova e dua na gauna balavu. Ia oqo, oi kemudou na wekaqu lomani, au sa tinia mada eke na noqu vosa."
            },
            "31": {
                "1": "Ia oqo koi au, ko Nifai, au sa tinia na noqu parofisai vei kemudou, oi kemudou na wekaqu lomani. Au sega ni volavola rawa ia e vica wale ga na ka, ka’u kila ni na yaco vakaidina mai; au sega talega ni vola rawa ia e vica wale ga na vosa i Jekope na taciqu.",
                "2": "Ia, sa rauta na ka au sa vola, ka vakavo e vica walega na vosa me’u tukuna me baleta na ivakavuvuli i Karisito; ia au na vosa vakamatata sara vei kemudou, me vaka ni sa dau matata na noqu parofisai.",
                "3": "Ia ni dau rekitaka na yaloqu na ka e matata; ni sa dau cakacaka vakakina oqo na Turaga na Kalou ena kedra maliwa na luve ni tamata. Sa solia na Turaga na Kalou na rarama me ra kila; ka sa dauvosa vei ira na tamata ena nodra vosa, me ra kila.",
                "4": "O koya gona, au gadreva mo dou nanuma mada ni’u a vosataka vei kemudou me baleti koya na parofita ka vakaraitaka vei au na Turaga, ni na papitaisotaka na Lami ni Kalou, o koya ena kauta tani na ivalavala ca ni vuravura.",
                "5": "Ia oqo, kevaka sa kilikili me papitaisotaki ena wai ko koya na Lami ni Kalou, o koya sa savasava sara, me vakayacori kina na ivalavala dodonu kecega, sa qai vakacava li na kena sa kilikili me da papitaiso, koi keda sa tawa savasava, io, ena wai!",
                "6": "Ia oqo, me’u tarogi kemudou mada, na wekaqu lomani, sa mai vakayacora vakacava li na ivalavala dodonu kecega na lami ni Kalou ena nona papitaisotaki ena wai?",
                "7": "Dou sa sega beka ni kila ni a savasava ko Koya? E dina ga sa savasava ko Koya, ia sa vakaraitaka vei ira na luve ni tamata ni sa vakayalomalumalumutaki koya vua na Tamada ena bula vakayago oqo, ka vakadinadinataka vua na Tamada ni na talairawarawa vua ka muria na nona ivakaro.",
                "8": "Ia, ni sa papitaisotaki oti ena wai a sa lako sobu mai vua na Yalo Tabu me vaka na ruve.",
                "9": "Ia oqo tale, sa vakaraitaki kina vei ira na luve ni tamata na kena qiqo na sala, kei na kena rabailailai na matamata, me ra curu kina, ka sa kena ivakaraitaki vei ira ko Koya.",
                "10": "Ka sa kaya vei ira na luve ni tamata: Mo muri au. Ia, oi kemudou na wekaqu lomani, sa rawa li me da muri Jisu kevaka eda sega ni vinakata me da muria na nona ivakaro na Tamada?",
                "11": "Ka sa kaya na Tamada: Dou veivutuni, dou veivutuni, ka papitaiso ena yaca ni noqu Gone ni Toko.",
                "12": "Ia a sa rogo talega vei au na domo ni Luvena, ka kaya: O koya yadua sa papitaiso ena yacaqu, ena solia vua ko Tamada na Yalo Tabu, me vakataki au; o koya, mo dou muri au kina, ka kitaka na ka dou sa raica au sa kitaka.",
                "13": "O koya gona, oi kemudou na wekaqu lomani, au kila ni kevaka dou na muria na Luvena, ena lomamudou taucoko, ka sega ni ia na veivakaisini kei na veidabui ena mata ni Kalou, ia ena gagadre dina, ka veivutunitaka na nomudou ivalavala ca, ka vakadinadina vua na Tamada ni sa lomamudou mo dou taura na yacai Karisito, ena papitaiso—io, ni dou sa muria na nomudou Turaga ka nomudou iVakabula ki na wai, me vaka na nona vosa, raica, ena qai soli vei kemudou na Yalo Tabu; io, dou na qai papitaisotaki ena bukawaqa kei na Yalo Tabu; ia dou na qai vosa rawa me vaka na vosa ni agilosi, ka kailavaka na nomudou vakacaucautaki Koya na Yalo Savasava ni Isireli.",
                "14": "Ia, raica, oi kemudou na wekaqu lomani, a qai rogo vei au na domo ni Luvena, ka vaka: Ni dou sa veivutunitaka oti na nomudou ivalavala ca, ka vakadinadinataka vua na Tamada ni sa lomamudou mo dou muria na noqu ivakaro, ka papitaisotaki ena wai, ka qai papitaisotaki ena bukawaqa kei na Yalo Tabu, ka vosa rawa ena vosa vou, io, me vaka na vosa ni agilosi, ia ni oti na ka kece oqo kevaka dou qai cakitaki au, e vinaka cake vei kemudou mo dou a kakua ga ni kilai au.",
                "15": "Ka’u a rogoca e dua na domo mai vei Tamada, ni sa kaya: Io, sa mana ka dina na vosa i Koya na noqu Daulomani. Ko koya sa vosota me yacova na ivakataotioti, ena vakabulai.",
                "16": "Ia oqo, oi kemudou na wekaqu lomani, au kila mai na veika oqo ni kevaka ena sega ni vosota na tamata me yacova na ivakataotioti, ka muria na nona ivakarau na Luve ni Kalou Bula, ena sega ni vakabulai ko koya.",
                "17": "O koya, mo dou kitaka kina na veika au sa tukuna vei kemudou ni’u sa raica ni sa kitaka na nomudou Turaga ka nomudou Dauveivueti; raica, ni sa kena inaki oqo sa vakaraitaki kina vei au, mo dou kila na matamata mo dou curu kina. Ia na matamata mo dou curu kina sai koya na veivutuni kei na papitaiso ena wai; ia ena qai yaco mai me bokoci na nomudou ivalavala ca ena bukawaqa kei na Yalo Tabu.",
                "18": "Ia dou sa qai tu ena sala qiqo ka rabailailai sa basika ki na bula tawamudu; io, dou sa curu mai ena matamata; dou sa kitaka me vaka na ivakaro nei Tamada kei na Luvena; ka dou sa ciqoma na Yalo Tabu, ka sa dau vakadinadinataki Tamada kei na Luvena, ka me vakayacori kina na yalayala e a cakava ko koya, ni kevaka dou na curuma yani na kena sala dou na ciqoma vakaidina.",
                "19": "Ia oqo, oi kemudou na wekaqu lomani, ni dou sa tu ena sala qiqo ka rabailailai oqo, au na taroga mada se sa vakayacori na ka kece sara? Raica, au sa kaya vei kemudou, E segai; ni dou sa sega ni yaco rawa e keri kevaka me sega na vosa i Karisito kei na dei ni nomudou vakabauti Koya, ka vakararavi vakatabakidua sara ki na nona vinaka o Koya sa kaukauwa me veivakabulai.",
                "20": "Ia, sa kilikili mo dou toso ki liu ka tudei vei Karisito, ena taucoko ni nomudou vakanuinui, ka mo dou lomana na Kalou kei ira na tamata kecega. O koya, kevaka dou sa toso ki liu, ka kana magiti ena vosa i Karisito, ka vosota me yacova na ivakataotioti, raica, sa kaya vakaoqo na Tamada: Dou na rawata kina na bula tawamudu.",
                "21": "Ia oqo, raica, oi kemudou na wekaqu lomani, sai koya oqo na sala; ia sa sega sara e dua tale na sala se na yaca sa soli e rukui lomalagi me ra vakabulai kina na tamata ki na matanitu ni Kalou. Ia oqo, raica, sai koya oqo na ivakavuvuli i Karisito, ka sa ivakavuvuli dina duadua ga i Tamada, kei na Luvena, kei na Yalo Tabu, na Kalou e duabau ga, ka sega ni mudu. Emeni."
            },
            "32": {
                "1": "Ia oqo, raica, oi kemudou na wekaqu lomani, au nanuma ni dou sa vakananuma tiko e lomamudou na ka mo dou cakava ni dou sa curu rawa ena sala. Ia, raica, a cava dou sa vakananuma kina e lomamudou na veika oqo?",
                "2": "Dou sa sega beka ni nanuma ni’u a kaya vei kemudou ni dou sa ciqoma oti na Yalo Tabu dou na rawa ni vosa me vaka ena vosa ni agilosi? Ia oqo, sa rawa vakaevei mo dou vosa me vaka ena vosa ni agilosi kevaka sa sega na Yalo Tabu?",
                "3": "Era sa vosa na agilosi ena kaukauwa ni Yalo Tabu; o koya, e ra sa vosataka kina na vosa i Karisito. O koya, au sa kaya kina vei kemudou, mo dou kana magiti ena vosa i Karisito; ia raica, na vosa i Karisito sa tukuna vei kemudou na veika kece mo dou kitaka.",
                "4": "Ia, oqo ni’u sa tukuna oti na veivosa oqo, kevaka e sega ni macala vei kemudou, sa baleta ga ni dou sa sega ni kerekere, se tukituki; o koya, dou sa sega ni kau mai kina ki na rarama ia dou na rusa ga ena butobuto.",
                "5": "Ia raica, au sa kaya tale vei kemudou kevaka dou sa curu ena sala, ka ciqoma na Yalo Tabu, ena vakaraitaka vei kemudou na veika kece mo dou kitaka.",
                "6": "Raica, oqo na ivakavuvuli i Karisito, ia ena sega tale ni soli e dua na ivakavuvuli me yacova ni sa vakaraitaki Koya vakayago vei kemudou. Ia ni sa vakaraitaki Koya vakayago vei kemudou, mo dou muria sara ka kitaka na veika ena tukuna vei kemudou.",
                "7": "Ia oqo koi au, ko Nifai, sa sega ni rawa me’u vosa tiko ga; sa tarovi au na Yalo me’u kakua ni vosa, ka’u tu ka bikai ena rarawa ena vuku ni tawa vakabauta, kei na ivalavala ca, kei na yalobutobuto, kei na nodra domodomoqa na tamata; ni ra sa sega ni via vakasaqara na vuku, se kila na veika lelevu, ni sa tukuni vakamatata vei ira, ena vosa sa matata sara.",
                "8": "Ia oqo, oi kemudou na wekaqu lomani, au raica ni dou sa vakatataro tiko ga e lomamudou; ka sa ka ni rarawa vei au me’u vosa me baleta na ka oqo. Ia kevaka dou vakarorogo vua na Yalo o koya sa vakavulica vua na tamata me dau masu, dou na kila ni sa dodonu mo dou dau masu; ia na yalo ca, sa sega ni dau vakavulica na tamata me dau masu; sa vakavulica ga vua me kakua ni dau masu.",
                "9": "Ia raica, au sa kaya vei kemudou mo dou daumasu tiko ga, ka kakua ni ceguoca; mo dou kakua ni vakayacora vua na Turaga e dua na ka vakavo ga ni dou sa masulaka taumada vua na Tamada ena yacai Karisito, me qai vakatabuya ko koya vei kemudou na nomudou cakacaka, ia na cakacaka oqo me na vinaka kina na yalomudou."
            },
            "33": {
                "1": "Ia oqo, koi au, ko Nifai, au sa sega ni rawa ni vola taucoko na veika a vakatavulici vei ira na noqu tamata; au sega soti ni maqosa ena volavola, me vaka ena vosa; ka ni sa vosa e dua na tamata ena kaukauwa ni Yalo Tabu, na kaukauwa ni Yalo Tabu ena qai vakadewataka ki na lomadra na luve ni tamata.",
                "2": "Ia raica, e lewe vuqa era sa vakaukauwataka na lomadra vua na Yalo Tabu, ka sa sega kina na nona tikina e yalodra; o koya, era sa biuta tani kina e vuqa na ka sa volai ka ra okata me ka wale.",
                "3": "Ia koi au, ko Nifai, au sa vola na ka au sa vola, ka’u okata me yaga vakalevu sara, vakabibi vei ira na noqu tamata. Au sa daumasulaki ira tiko ga e veisiga, ka sa suasua na noqu ilokoloko ena wai ni mataqu e veibogi, ena vukudra; ia au sa tagi vua na noqu Kalou ena vakabauta, ka’u kila ni na rogoca ko Koya na noqu masu.",
                "4": "Ia au kila ni na vakatabuya na Turaga na Kalou na noqu masu mera na vinaka kina na noqu tamata. Ia na veivosa au sa vola ena malumalumu, ena vakaukauwataki vei ira; ni sa uqeti ira me ra kitaka na ka vinaka; sa vakatakila vei ira na ka e baleti ira na nodra qase; a sa tukuni Jisu, ka uqeti ira me ra vakabauti Koya, ka vosota me yacova na ivakataotioti, sai koya na bula tawamudu.",
                "5": "Ka sa vosataka vakaukauwa na ivalavala ca, me vaka na kena matata na dina; o koya gona, ena sega ni dua na tamata me cudruvaka na veika au sa vola, ko koya ga sa tiko vua na yalo ni tevoro.",
                "6": "Au sa dau rekitaka na ka e matata; au daurekitaka na dina; au dau rekitaki noqu Jisu, ni sa vueta na yaloqu mai eli.",
                "7": "Sa tu vei au na loloma uasivi ena vukudra na noqu tamata, kei na vakabauta cecere ena vukui Karisito ni’u na sotava e lewevuqa na yalo sa sega ni duka ena nona idabedabe ni veilewai.",
                "8": "Sa tu vei au na loloma uasivi ena vukudra na Jiu—au tukuna na Jiu, baleta ni’u vakaibalebaletaka vei ira au a vu mai kina.",
                "9": "Sa tu talega vei au na loloma uasivi ena vukudra na kai Matanitu tani. Ia raica, sa sega ni dua vei ira oqo au sa nuitaka rawa ka vakavo ke ra sa veivakaduavatataki kei Karisito, ka curu ki na matamata rabailailai, ka lako ena sala qiqo sa basika ki na bula, ka muria tiko ga na sala me yacova ni oti na siga ni vakatovolei.",
                "10": "Ia oqo, oi kemudou na wekaqu lomani, kei kemudou talega na Jiu, kei kemudou kece mai na iyalayala kei vuravura, dou vakarorogo ki na vosa oqo ka vakabauta na Karisito; ia kevaka dou sa sega ni vakabauta na vosa oqo dou vakabauta ga na Karisito. Ia kevaka dou sa vakabauta na Karisito dou na vakabauta na vosa oqo, ni ra sa vosa i Karisito, ka a solia vei au ko koya; ka sa vakavulici ira na tamata kecega me ra kitaka na ka vinaka.",
                "11": "Ia kevaka sa sega ni nona vosa na Karisito, dou qai lewa—ia ena vakaraitaka vei kemudou na Karisito, ena kaukauwa kei na lagilagi, ni ra sa nona vosa, ena veisiga mai muri; ia daru na tu ka veirai ena nona idabedabe ni veilewai; ko na qai kila ni’u sa vakaroti mai vua me’u vola na veika oqo, e dina ga ni tu na noqu malumalumu.",
                "12": "Ka’u sa masuta na Tamada ena yacai Karisito me levu vei keda, ke sega ni oi keda kece, me vakabulai ena nona matanitu ena siga levu mai muri ko ya.",
                "13": "Ia oqo, oi kemudou na wekaqu lomani, oi kemudou kece na mataqali i Isireli, kei kemudou kece mai na iyalayala kei vuravura au sa vosa vei kemudou me vaka na domona e dua sa tagi mai na kuvu-ni-soso: Sa moce, me yacova ni sa yaco mai na siga levu ko ya.",
                "14": "Ia oi kemudou sa sega ni via vakaivotavota ena nona vinaka na Kalou, ka sega ni doka na nodra vosa na Jiu, kei na noqu vosa talega, kei na vosa kecega ena lako mai na gusuna na Lami ni Kalou, raica, au sa vakamoce vei kemudou ena veitalatala tawavakaiyalayala, ni na qai beitaki kemudou na vosa oqo ena siga mai muri.",
                "15": "Ia na veika au sa dregata e vuravura, ena beitaki kemudou ena mata ni idabedabe ni veilewai; ia sa vakaroti au vakaoqo na Turaga, ka sa dodonu me’u talairawarawa kina. Emeni."
            }
        }
    },
    "jacob": {
        "meta": {
            "slug": "jacob",
            "name": "Ai Vola i Jekope",
            "chapterWord": "Wase"
        },
        "chapters": {
            "1": {
                "intro": "Na vosa ni nona vunau vei ira na wekana. Sa vakadrukai koya e dua na tamata ka a segata me vakacacana na ivakavuvuli i Karisito. E vica na malanivosa me baleta na kedra itukutuku na tamata i Nifai.",
                "1": "Ia raica, a sa yaco ni sa takali yani e limasagavulu kalima na yabaki mai na gauna ka a biuti Jerusalemi mai kina ko Liai; ia, a solia vei au ko Nifai, koi au ko Jekope, e dua na ivakaro me baleta na peleti lalai, ka ceuti tu kina na veika oqo.",
                "2": "Ka a solia vei au, koi au ko Jekope, e dua na ivakaro me’u vola ena peleti oqo e vica na ka au nanuma ni sa talei sara; me’u kakua ni tara sara yani, ia me vakalailai ga, me baleta na kedra itukutuku na tamata oqo, ka ra vakatokai na tamata i Nifai.",
                "3": "Ni sa kaya ko koya me ceuti na kedra itukutuku na nona tamata ena nona peleti kadua, ka me’u maroroi ira na peleti oqo ka vakadewataki ira sobu vei ira na noqu kawa, mai na itabatamata ki na itabatamata.",
                "4": "Ia kevaka e so na ivunau tabu, se ivakatakila sa cecere, se parofisai, me’u na ceuta na veika bibi kece ena veipeleti oqo, ka vakamacalataki ira ena kena levu duadua e rawa, ena vuku i Karisito, kei na vukudra na noda tamata.",
                "5": "Ni ena vuku ni vakabauta kei na nuiqawaqawa levu, sa vakatakilai vakaidina kina vei keirau na ka e baleti ira na neimami tamata, na veika ena yaco vei ira.",
                "6": "Ka a tu talega vei keimami e vuqa na ivakatakila, kei na yalo ni parofisai; o koya, keimami sa kila kina na veika me baleti Karisito kei na nona matanitu, ka na yaco mai.",
                "7": "O koya keimami sa cakacaka vagumatua kina ena kedra maliwa na neimami tamata, me keimami vakauqeti ira me ra lako mai vei Karisito, ka vakaivotavota ena nona vinaka na Kalou, me ra na curu ki na nona ivakavakacegu, de na bubului ko Koya ena nona cudru waqawaqa me ra kakua ni curu kina, me vaka ena veivakacudrui ena siga ni veivakatovolei ena gauna ka ra a tiko kina mai na lekutu na luvei Isireli.",
                "8": "O koya, keirau sa kerea kina na Kalou ke rawa me keirau vakauqeti ira na tamata kecega me ra kakua ni saqata na Kalou, ka vakacudrui Koya, ia me ra vakabauti Karisito na tamata kecega, ka nanuma na nona mate, ka colata na nona kauveilatai ka vosota na veivakamaduataki ni vuravura; o koya, au sa yalataka kina, koi au, ko Jekope, me’u na vakayacora na ivakaro i Nifai na tuakaqu.",
                "9": "Ia oqo a sa tekivu me sa qase mai ko Nifai, ka kila ni sa voleka me mate; o koya sa lumuta kina e dua na tamata me tui ka iliuliu vei ira na nona tamata ena gauna oqo, me vaka na ivakarau ni nodra veiliutaki na tui.",
                "10": "Era sa lomani Nifai vakalevu sara na tamata, ni a dua na dau ni veitaqomaki levu ena vukudra ko koya, ka dau dulaka na iseleiwau i Lepani ena nodra taqomaki, ka ni a dau cakacaka ena nona veisiga taucoko me baleta na nodra tiko vinaka—",
                "11": "O koya, era sa gadreva kina na tamata me ra dau vakananuma na yacana. Ia o koya me na sosomitaki koya me veiliutaki sa vakatokai mai vei ira na tamata me ko Nifai na ikarua, ko Nifai na ikatolu, ka lako yani, me vaka na nodra veiliutaki na tui; a ra sa vakatokai vakakina mai vei ira na tamata, e dina ni a tiko ga na yacadra dina.",
                "12": "Ka sa yaco ni sa mate ko Nifai.",
                "13": "Oqo ko ira na tamata era sa sega ni Leimanaiti, era sa Nifaiti; ia, era sa vakatokai me Nifaiti, Jekopaiti, Josefaiti, Soramaiti, Leimanaiti, Lemuelaiti, kei na Isimelaiti.",
                "14": "Ia koi au, ko Jekope, me vakatekivu oqo ka lako yani, au na sega ni vakaduiduitaki ira ena veiyaca oqo; ia au na vakatokai ira kece me ra Leimanaiti ko ira era sa segata me ra vakarusai ira na tamata i Nifai, kei ira era sa tokoni Nifai au na vakatoka me ra Nifaiti, se na tamata i Nifai, me vaka na nodra veiliutaki na tui.",
                "15": "Ia oqo, a sa yaco ni o ira na tamata i Nifai, ena gauna ni nona veiliutaki na ikarua ni tui, era sa tekivu vakaukauwataka na yalodra, ka ra sa vakaogai ira vakalalai ena ivakarau ca eso, me vakataki Tevita ena gauna makawa ni a gadreva me levu na watina dina kei na watina lalai, kei Solomoni talega na luvena.",
                "16": "Io, era sa tekivu talega me vakasaqara na koula kei na siliva, ka ra sa tekivu vakalevulevui ena qaciqacia.",
                "17": "O koya au sa solia kina vei ira na veivosa oqo, koi au, ko Jekope, ni’u vakavulici ira tiko ena valetabu, ni’u a taura taumada na noqu ilesilesi mai vua na Turaga.",
                "18": "Ni keirau sa vakatabui koi au ko Jekope, kei Josefa na taciqu, me keirau nodra bete ka ivakavuvuli na tamata oqo, mai na liga i Nifai.",
                "19": "Ka keirau sa vakalevulevuya na neirau itavi vua na Turaga, ni keirau sa ciqoma me neirau na itavi me na saumi e ului keirau na nodra ivalavala ca na tamata kevaka keirau sega ni vakatavuvulitaka vagumatua vei ira na vosa ni Kalou; o koya, keirau na cakacaka kina ena neirau igu taucoko me kakua ni tauva na neirau isulu na nodra dra; kevaka e sega ena tauva na neirau isulu na nodra dra, ka keirau na sega ni kunei ni keirau tawadukadukali kina ena siga mai muri."
            },
            "2": {
                "1": "Na vosa ka vosataka ko Jekope na taci Nifai, vei ira na tamata i Nifai ni sa mate oti ko Nifai:",
                "2": "Ia oqo, oi kemudou na wekaqu lomani, koi au, ko Jekope, me vaka na itavi sa lesia vei au na Kalou, me’u vakalevulevuya na noqu itavi ena ivalavala vakavuku, ka me’u na vakagalalataka kina na noqu isulu mai na nomudou ivalavala ca, au sa lako cake mai ki na valetabu edaidai me’u tukuna vei kemudou na vosa ni Kalou.",
                "3": "Ia dou sa kila koi kemudou ni’u sa dau gugumatua tiko mai ena itutu au sa lesi kina; ia au sa bikai vakalevu ena siga oqo ena gagadre kei na nuiqawaqawa levu cake me baleta na tiko vinaka ni yalomudou, mai na noqu a dau kauwaitaka tu ena vei gauna sa oti.",
                "4": "Ia raica, me yacova mai oqo, dou sa talairawarawa tiko ki na vosa ni Turaga, ka’u a solia vei kemudou.",
                "5": "Ia raica, dou vakarorogo vei au, ka mo dou kila ni ena veivuke i Koya na Dauniveibuli sa kaukauwa sara ni lomalagi kei vuravura, sa rawa kina me’u tukuna vei kemudou me baleta na nomudou vakanananu, ka ni dou sa tekivu cakava tiko kina na ivalavala ca, ia na ivalavala ca oqo sa rui vakasisila e mataqu, io, ka sa vakasisila talega ena mata ni Kalou.",
                "6": "Io, sa vakararawataka na yaloqu ka vakavuna me’u kino ena madua ena matai Koya ka buli au, ni sa dodonu me’u vakadinadinataka vei kemudou na ca ni lomamudou.",
                "7": "Sa vakararawataki au talega ni sa dodonu me’u na vosa sara vakadoudou ena vukumudou, e matadra na watimudou kei ira na luvemudou, ni vuqa vei ira era sa yalolokumi sara ka yalosavasava ka malumalumu ena mata ni Kalou, ka sa taleitaki vua na Kalou;",
                "8": "Ia au kila ni ra sa lako cake mai ki ke me ra mai rogoca na vosa talei ni Kalou, io, na vosa sa vakamamacataka na yalo sa mavoa.",
                "9": "O koya sa bikai kina na yaloqu ni’u sa vakauqeti vakaukauwa sara, me vaka na ivakaro matata ka’u sa ciqoma mai vua na Kalou, me’u vunauci kemudou me vaka na nomudou caka cala, me’u vakalevutaka na nodra mavoa o ira era sa mavoa tu, ka sega ni vakacegui ira se vakamamacataka na nodra mavoa; kei ira era se bera ni mavoa, era na sega ni kana magiti ena vosa talei ni Kalou ia ena biu tu na iselevai me laubasikata na yalodra ka vakamavoataka na nodra vakanananu malumalumu.",
                "10": "Ia, e dina ga ni sa itavi levu ka bibi sara, au na vakayacora ga me vaka na ivakaro matata ni Kalou, ka tukuna vei kemudou me baleta na nomudou caka ca kei na itovo vakasisila, e matadra sa savasava na lomadra, kei ira sa yalo raramusumusu, kei na rai ni mata sa dau raibasika ni Kalou Qaqa.",
                "11": "O koya sa dodonu kina me’u tukuna vei kemudou na ka dina me vaka na matata ni vosa ni Kalou. Ia raica, me vaka au a taroga vua na Turaga, sa vakaoqo na kena votu mai vei au na vosa, ka vaka: Jekope, mo lako cake ki na valetabu ena mataka, ka tukuna na vosa ka’u na solia vei iko vei ira na tamata oqo.",
                "12": "Ia raica oqo, oi kemudou na wekaqu, oqo na vosa au sa tukuna vei kemudou, ni vuqa vei kemudou dou sa tekivu me vakasaqara na koula, kei na siliva, kei na veimataqali oa talei kecega, sa sinai ka levu sara tu ena vanua oqo, na vanua sa yalataki vei kemudou kei ira na nomudou kawa.",
                "13": "Ia sa dredre vakayalovinaka vei kemudou na ligai koya sa dausolisoli, o koya dou sa rawata kina na iyau e vuqa; ia me vaka ni sa rawata vakalevu cake e so vei kemudou mai vei ira tale na wekamudou, dou sa laveti cake kina ena dokadoka ni lomamudou, ka dou sa domodomoqa ka viavialevu ena vuku ni nomudou isulu voli dredre, ka dou sa vakacacani ira na wekamudou ni dou sa nanuma dou sa vinaka cake vei ira.",
                "14": "Ia oqo, oi kemudou na wekaqu, dou nanuma li ni sa vakadonui kemudou na Kalou ena ka oqo? Raica, au sa kaya vei kemudou, E segai. Ia sa cudruvi kemudou, ka kevaka dou sa kitaka tiko ga na veika oqo, ena tau kusarawa vei kemudou na nona lewa.",
                "15": "Io me vakaraitaka mada ga vei kemudou ko koya ni sa rawa me curubasikati kemudou, ia ena dua ga na kivi ni matana sa rawa ni yaviti kemudou mo dou kuvu ni soso!",
                "16": "Io me vakagalalataki kemudou mada mai na caka cala kei na itovo vakasisila oqo. Ka mo dou vakarorogo mada ki na vosa ni nona ivakaro, ka kakua ni vakalaiva na viavialevu ni lomamudou oqo me vakarusa na yalomudou!",
                "17": "Dou nanumi ira na wekamudou me vaka dou sa nanumi kemudou, ka mo dou veimaliwai vinaka kei ira na tamata kecega ka wasea na nomudou iyau, me ra na vutuniyau talega me vakataki kemudou.",
                "18": "Ia ni bera ni dou vakasaqara na iyau, dou vakasaqara mada na matanitu ni Kalou.",
                "19": "Ia ni dou sa rawata oti na inuinui vei Karisito dou na qai rawata na iyau, kevaka dou sa vakasaqara; ia dou na vakasaqara ena inaki mo dou caka vinaka kina—mo dou vakasulumi ira sa luvawale, ka vakani ira sa viakana, ka sereki ira sa vesu tu, ka solia na veivakacegui vei ira sa tauvimate kei ira sa vakararawataki.",
                "20": "Ia oqo, oi kemudou na wekaqu, au a vosa vei kemudou me baleta na viavialevu; ia ko ira vei kemudou sa vakararawataka na wekana, ka vakacacani koya, baleta ni dou a viavialevu e lomamudou, ena vuku ni veika sa solia vei kemudou na Kalou, a cava dou na kaya kina?",
                "21": "Dou sa sega li ni kila ni sa ka vakasisila na veika oqo vei Koya sa bulia na yago kecega? Ka sa talei vakatautauvata e matana na tamata kecega. Ka sa mai na kuvu ni soso na yago kecega; ka sa dua ga na inaki sa buli ira kina ko koya, me ra muria na nona ivakaro ka vakalagilagi koya me sega ni mudu.",
                "22": "Ia oqo au sa tinia na noqu vosa tiko vei kemudou me baleta na viavialevu. Ka kevaka me a sega ni dodonu me’u vosa vei kemudou me baleta e dua na cala bibi cake, sa na reki vakalevu sara kina na yaloqu ena vukumudou.",
                "23": "Ia sa bikai au na vosa ni Kalou ena vuku ni nomudou cala bibi cake sara. Ia raica, sa kaya vakaoqo na Turaga: Era sa tekivu kaukauwa cake ena caka cala ko ira na tamata oqo; era sa sega ni kila na ivolanikalou, ni ra sa segata me ra vakadonui ira vakaira ena nodra veibutakoci, ena vuku ni veika sa volai tu me baleti Tevita, kei Solomoni na luvena.",
                "24": "Raica, sa vuqa vakaidina na watidrau kei na watidrau lalai ko Tevita kei Solomoni, na ka sa vakasisila e mataqu, sa kaya na Turaga.",
                "25": "O koya, sa kaya vakaoqo na Turaga, au a tuberi ira tani yani na tamata oqo mai na vanua ko Jerusalemi, ena kaukauwa ni ligaqu, me’u vakatubura kina vei au e dua na tabana ivalavala dodonu mai na vua ni toloi Josefa.",
                "26": "O koya au na sega kina ni laiva, koi au na Turaga na Kalou, me ra vakayacora na tamata oqo me vakataki ira ena gauna makawa.",
                "27": "O koya gona, oi kemudou na wekaqu, dou rogoci au, ka vakarorogo ki na vosa ni Turaga: Ni na sega ni dua na tagane ena kemudou maliwa me sivia na dua na watina; ka me kakua sara na watina lalai;",
                "28": "Ni’u sa dau rekitaka koi au na Turaga na Kalou, na nodra savasava na yalewa. Ka sa ka vakasisila e mataqu na yalewa dautagane; sa kaya vakaoqo na Turaga ni Lewevuqa.",
                "29": "O koya, me ra na muria kina na noqu ivakaro ko ira na tamata oqo, sa kaya na Turaga ni Lewevuqa, kevaka e sega, ena cudruvi na vanua ena vukudra.",
                "30": "Ni kevaka sa lomaqu, sa kaya na Turaga ni Lewevuqa, me’u vakatubu kawa vei au, au na vakaroti ira vakakina na noqu tamata; kevaka e sega, me ra na vakamuria ga na ivakaro oqo.",
                "31": "Ia raica, koi au, na Turaga, au sa raica na nodra rarawa, ka rogoca na nodra vutugu na luvedra yalewa na noqu tamata ena vanua ko Jerusalemi, io, ena nodra veivanua kece na noqu tamata, ena vuku ni nodra caka ca kei na nodra itovo vakasisila na watidra.",
                "32": "Ka’u na sega ni laiva, sa kaya na Turaga ni Lewevuqa, me lako cake mai vei au, na nodra tagi na luvedra yalewa totoka na tamata oqo, ka’u a tuberi ira tani mai na vanua ko Jerusalemi, ka beitaki ira na tagane ni noqu tamata, sa kaya na Turaga ni Lewevuqa.",
                "33": "Ni ra na sega ni kauti ira tani vakavesu na luvedra yalewa na noqu tamata ena vuku ni nodra sa rui malumalumu, kevaka sa vakakina au na sikovi ira ena dua na cudru ca sara, ka ra na vakarusai sara kina; me ra kakua ni ia na veibutakoci, me vakataki ira ena gauna makawa, sa kaya na Turaga ni Lewevuqa.",
                "34": "Ia oqo raica, oi kemudou na wekaqu, dou sa kila ni ra a soli na ivakaro oqo vua na tamadatou ko Liai; o koya dou sa kilai ira oti tu mai kina; ka dou sa cudruvi vakalevu kina ni dou sa kitaka na veika oqo ka a sega ni dodonu mo dou vakayacora.",
                "35": "Raica, dou sa cakava na caka cala levu cake mai vei ira na wekada na Leimanaiti. Dou sa voroka na lomadra na watimudou sa yalomalumalumu, ka vakacacana na nodra nuitaki kemudou ko ira na luvemudou, ena vuku ni nomudou ivakaraitaki ca e matadra; ka sa cabe cake vua na Kalou na tagi ni lomadra me beitaki kemudou. Ia ena vuku ni sa matata sara na vosa ni Kalou, ka sa tau oqo vei kemudou, sa mate kina e vuqa na yalo ni ra sa laubasikati ena mavoa e titobu."
            },
            "3": {
                "1": "Ia raica, koi au, ko Jekope, au na vosa vei kemuni sa savasava na lomamuni. Mo ni rai vua na Kalou ena vakasama dei, ka masu vua ena nomuni vakabauta levu sara, ka na vakacegui kemuni ko koya ena nomuni rarawa, ka na vakamamasu ena vukumuni, ka vakatauca na lewa dodonu e deladra o ira era sa segata na nomudou vakarusai.",
                "2": "Oi kemuni kece sa savasava na lomamuni, ni laveta cake na ulumuni ka ciqoma na vosa talei ni Kalou, ka tugana ki yalomuni na nona loloma; ni ko ni na rawata, kevaka sa dei na nomuni vakasama, me sega ni mudu.",
                "3": "Ia, ena ca, ena ca, vei kemuni sa sega ni savasava na lomamuni, ka sa dukadukali tu ena siga oqo ena mata ni Kalou; ni kevaka ko ni na sega ni veivutuni ena cudruvi na vanua ena vukumuni; ia ko ira na Leimanaiti, ka ra sega ni dukadukali me vakataki kemuni, ia era sa cudruvi ga ena dua na cudru ca sara, era na vakanakuitataki kemuni me yacova ni ko ni sa vakarusai.",
                "4": "Ka sa lako kusarawa mai na gauna, ni kevaka ko ni na sega ni veivutuni era na taukena na vanua sa nomudou ivotavota vakawa, ka na kauti ira tani na ivalavala dodonu mai na kemuni maliwa na Turaga na Kalou.",
                "5": "Raica, ko ira na Leimanaiti na wekamuni, ko ira ko ni sa cata ena vuku ni nodra dukadukali kei na cudru ka a tau ki na kuli ni yagodra, era sa ivalavala dodonu cake vei kemuni; ni ra sa sega ni guilecava na ivakaro ni Turaga, ka a soli vua na tamada—me ra na yadua ga na watidra, ka me kakua sara na watidra lalai, ka me kakua sara na veibutakoci e vakayacori ena kedra maliwa.",
                "6": "Ia oqo, era sa raica me ra muria na ivakaro oqo; o koya gona, ena vuku ni nodra talairawarawa, ni ra vakamuria tiko mai na ivakaro oqo, ena sega kina ni vakarusai ira na Turaga na Kalou, ia ena yalololoma ga vei ira; ka na yaco ena dua na siga me ra na tamata kalougata.",
                "7": "Raica, era sa lomani ira na watidra ko ira na tagane, ka ra lomani ira na watidra ko ira na yalewa; ka ra sa lomani ira na luvedra ko ira na veiwatini; kei na nodra tawavakabauta kei na nodra cati kemuni sa vu mai na nodra caka cala na nodra qase; o koya, dou sa vinaka cake vakaevei mai vei ira, ena matai koya na nomuni Dauniveibuli cecere?",
                "8": "Isa oi kemuni na wekaqu, au ririkotaka ni kevaka ko ni na sega ni veivutunitaka na nomuni ivalavala ca ena qai vulavula cake na kuli ni yagodra mai na kuli ni yagomuni, ena gauna ko ni na kau vata kina kei ira ki na itikotiko vakatui ni Kalou.",
                "9": "O koya, au sa solia kina e dua na ivakaro vei kemuni, sai koya na vosa ni Kalou, mo ni kakua tale ni vosa vakacacataki ira ena vuku ni loaloa ni kuli ni yagodra; se mo ni vosacataka na nodra dukadukali; ia mo ni nanuma ga na nomuni dukadukali; ka mo ni nanuma ni nodra dukadukali sa vu mai vei ira na nodra qase.",
                "10": "Ia, mo ni nanumi ira na luvemuni, ni ko ni sa vakararawataka na yalodra ena vuku ni ivakaraitaki ko ni sa biuta e matadra; ka mo ni nanuma talega ni sa rawa, mo ni vakavuna na nodra vakarusai na luvemuni ena vuku ni nomuni dukadukali, ka na bini e ulumuni na nodra ivalavala ca ena siga mai muri.",
                "11": "Io oi kemuni na wekaqu, mo ni vakarorogo ki na noqu vosa; mo ni vakayadrata na veitiki ni yalomuni; mo ni kuretaki kemuni mo ni yadra mai na moce ni mate; ka sereki kemuni vakai kemuni mai na rarawa kei eli me kakua kina ni yaco mo ni agilosi ni tevoro, mo ni biu kina ki na drano ni bukawaqa ko ya kei na sulifure sai koya na ikarua ni mate.",
                "12": "Ia oqo, koi au, ko Jekope, au a vosataka e vuqa tale na ka vei ira na tamata i Nifai, ka vakasalataki ira me ra kakua ni ia na veidauci kei na dau garogaro, kei na veimataqali ivalavala ca kecega, ka’u tukuna vei ira na icavacava vakarerevaki ni veika oqo.",
                "13": "Ka sa sega mada ga ni volai rawa ena peleti oqo na ikaduanadrau ni tiki ni veika baleti ira na tamata oqo, ka sa tekivu me ra lewe vuqa sara mai; ia sa vuqa sara na veika e baleti ira era sa volai tu ena peleti lelevu, kei na nodra ivalu, kei na nodra veileti, kei na gauna ni nodra lewa na nodra tui.",
                "14": "Era sa vakatokai na peleti oqo me peleti i Jekope, ka a buli ira ko Nifai. Ka’u sa tinia na noqu vosa."
            },
            "4": {
                "1": "Raica oqo, a sa yaco, koi au, ko Jekope, au sa vunau vakavuqa ena vosa vei ira na noqu tamata, (ka’u sa sega ni rawa ni vola kece, ia sa vakalailai ga na noqu vosa, ena vuku ni kena dredre ni ceuti na neimami vosa ena peleti) ka keimami sa kila ni na tudei tu na veika keimami vola ena peleti;",
                "2": "Ia na veika kece keimami sa vola ena dua ga na ka, ka sega ena peleti ena seyavu ga ka yali yani; ia sa rawa me keimami vola e vica na vosa ena peleti, ka na solia vei ira na luvei keimami kei ira talega na wekai keimami lomani, e dua na wase lailai ni kilaka me baleti keimami, se baleti ira na nodra qase—",
                "3": "Ia ena ka oqo keimami sa reki kina; ka keimami sa cakacaka vagumatua me keimami ceuta na vei vosa oqo ena peleti, ka nuitaka ni ra na ciqoma na wekai keimami lomani kei ira na luvei keimami ena yalo vakavinavinaka, ka me ra rai kina me ra vuli ena yalo marau ka segai ena yalo rarawa, se ena yalo veibeci, me baleti ira na nodra itubutubu taumada.",
                "4": "Ni, ena vei inaki oqo keimami sa vola kina na veika oqo, me ra kila kina ni keimami a kila na veika baleti Karisito, ka a tu vei keimami na inuinui ni nona lagilagi ena vica na drau na yabaki ni se bera na nona lako mai; ka sega walega ni tu vei keimami na inuinui ni nona lagilagi, ia ko ira kece talega na parofita tabu ka ra a bula e liu vei keimami.",
                "5": "Raica, era a vakabauta na Karisito ka vakarokorokotaka na Tamada ena yacana, kei keimami talega, keimami sa vakarokorokotaka na Tamada ena yacana. Ia ena vuku ni ka oqo keimami sa muria kina na lawa i Mosese, ni sa dusimaka na yaloi keimami ki vua; ena ka oqo sa vakatabui kina vei keimami ka okati me ivalavala dodonu, me vaka sa okati vei Eparaama mai na lekutu me talairawarawa ki na ivakaro ni Kalou ena nona vakacabori Aisake na luvena, ka sa ivakatakarakara ni Kalou kei na Luvena e Duabau ga.",
                "6": "O koya, keimami sa dauvakasaqarai ira kina na parofita; ka sa levu kina na neimami ivakatakila kei na yalo ni parofisai; ka ni sa tu vei keimami na ivakadinadina kece oqo, keimami sa rawata kina na inuinui, ka sa yaco me tawayavalati rawa na neimami vakabauta, ka sa rawa vakaidina kina me keimami vakarota ena yacai Jisu ka ra talairawarawa vei keimami na vei vunikau, se na ulunivanua, se na ua ni wasawasa.",
                "7": "Ia, sa vakaraitaka ga vei keimami na Turaga na Kalou na neimami malumalumu me keimami kila kina ni ena vuku ga ni nona loloma soli wale, kei na nona loloma levu vei ira na luve ni tamata, sa tu rawa kina vei keimami na kaukauwa me vakayacora na veika kece oqo.",
                "8": "Raica, sa ka levu ka talei na nona cakacaka na Turaga. Sa sega ni vakasaqarai rawa na titobu ni veika vuni e baleti koya; ka sa sega ni rawa me kunea na tamata na nona sala kecega. Ka sa sega na tamata sa kila rawa na nona sala ka vakavo kevaka sa vakatakilai vua; o koya gona, oi kemudou na wekaqu, dou kakua ni beca na ivakatakila ni Kalou.",
                "9": "Ia raica, ena kaukauwa ni nona vosa sa lako mai kina na tamata ena delai vuravura, na vuravura ka a buli ena kaukauwa ni nona vosa. Ia, kevaka sa rawa ni vosa na Kalou ka sa yaco me tu kina na vuravura, ka me vosa ka sa buli kina na tamata, a cava mada me sa sega kina ni rawa ni vakarota na vuravura, se na ibulibuli ni ligana sa tu kina, me vaka na lewa kei na nona gagadre?",
                "10": "O koya, oi kemudou na wekaqu, dou kakua kina ni segata mo dou vakasalataka na Turaga, ia mo dou taura ga na ivakasala mai na ligana. Ia raica, dou sa kila vakai kemudou ni sa veivakasalataki ko koya ena yalomatua, kei na lewa dodonu, kei na loloma cecere levu, ena nona ibulibuli kecega.",
                "11": "O koya gona, oi kemudou na wekaqu lomani, dou veivakaduavatataki mada kei koya ena vuku ni veisorovaki i Karisito, na Luvena e Duabau ga, dou na qai rawata kina na tucake tale mai na mate, me vaka na kaukauwa ni tucake tale mai na mate sa tu vei Karisito, ka mo dou na soli yani me vuana taumada na Karisito ki vua na Kalou, ni sa tu vei kemudou na vakabauta, ka dou sa rawata mai vua e dua na inuinui dei ni lagilagi, ni bera na nona vakaraitaki koya mai vakayago.",
                "12": "Ia oqo, oi kemudou sa daulomani, dou kua ni kurabui ni’u sa tukuna vei kemudou na veika oqo; a cava me da kakua kina ni vosa me baleta na veisorovaki i Karisito, ka rawata e dua na veikilai e taucoko vata kei Koya, ka rawata talega na kilaka ni tucake tale mai na mate kei na vuravura sa bera mai?",
                "13": "Raica, oi kemudou na wekaqu, o koya sa parofisai, me parofisai me ra kilaka kina na tamata; ni sa tukuna na ka dina na Yalo ka sega ni dau lasu. O koya, sa tukuna kina na veika me vaka na kena ituvaki dina, kei na ituvaki dina ni veika ena qai yaco mai; o koya sa vakatakilai vakamatata kina vei keda na veika kece oqo, me vakabulai kina na yaloda. Ia raica, eda sa sega ni ivakadinadina duadua ga ena veika oqo; ni a vosa talega kina na Kalou vei ira na parofita ni gauna makawa.",
                "14": "Ia Raica, era sa tamata domodomoqa ko ira na Jiu; ka ra a beca na veivosa matata, ka vakamatei ira na parofita, ka ra a vakasaqara na veika era na sega ni kila rawa. O koya, ena vuku ni nodra mataboko, na mataboko ka yaco ni ra sa raibaleta na maka, era na lutu dina kina; ni sa kauta tani mai vei ira na Kalou na nona veika matata, ka solia vei ira e vuqa na ka era na sega ni kila rawa, baleta ni ra sa gadreva vakakina. Ia me vaka ni ra sa gadreva sa vakayacora vakakina na Kalou, me ra na tarabe kina.",
                "15": "Ia oqo koi au, ko Jekope, sa tuberi au na Yalo me’u parofisai; ni’u sa kila mai na cakacaka ni Yalo sa tu vei au, ni ena vuku ni nodra tarabe na Jiu era na cata kina na vatu era rawa ni tara cake kina me dei na nodra yavu.",
                "16": "Ia raica, me vaka sa tukuni ena ivolanikalou, ena yaco na vatu oqo me ka levu, ka iotioti, ka yavu dei duadua ga, era rawa ni tara cake kina na Jiu.",
                "17": "Ia oqo, oi kemudou na noqu daulomani, e rawa li vakaevei vei ira oqo, ni oti nodra sega ni ciqoma na yavu dei, me ra na tara cake tale kina, me na yaco kina me ivakadei ni nodra tutu?",
                "18": "Raica, oi kemudou na wekaqu lomani, au na tevuka na ka vuni oqo vei kemudou; kevaka au na sega ni kureitaki mai na noqu dei tu ena Yalo, ka tarabe ena vuku ni noqu sa rui lomaleqataki kemudou vakalevu."
            },
            "5": {
                "1": "Raica, oi kemudou na wekaqu, dou sa sega li ni nanuma ni dou sa wilika oti na vosa nei Sinosi na parofita, ka a vosataka vei ira na mataqali i Isireli, ka kaya:",
                "2": "Dou vakatudaliga, oi kemudou na mataqali i Isireli, ka rogoca na noqu vosa, koi au e dua na parofita ni Turaga.",
                "3": "Ia raica, sa kaya vakaoqo na Turaga, au na vakatautauvatataki kemudou, oi kemudou na mataqali i Isireli, kei na vu ni olive vinaka, sa kauta e dua na tamata ka laki qarava ena nona were ni vaini; a sa tubu, ka qase mai, ka tekivu me vuca yani.",
                "4": "Ka sa yaco ni sa qai lako yani na itaukei ni were ni vaini, ka raica ni sa tekivu me vuca na nona vu ni olive; ka sa kaya: Au na coviraka, ka’u na cukita vakavolivolita, ka vakania vakavinaka, de na qai kadre mai kina na coke vou ka bulabula, me kakua kina ni mate.",
                "5": "Ka sa yaco ni sa coviraka ko koya, ka cukita vakavolivolita, ka vakania vakavinaka me vaka na nona vosa.",
                "6": "Ka sa yaco ni sa oti yani e vuqa na siga a sa tekivu me kadre mai e vica ga na coke vou lalai; ia raica, sa tekivu me malai mai na vusona mai cake.",
                "7": "Ka sa yaco ni sa raica ko koya na itaukei ni were ni vaini, ka sa kaya vua na nona tamata: Sa ka ni rarawa vei au ke sa na yali vei au na vunikau oqo; o koya, mo lako kina ka covia mai e so na taba ni dua na vu ni olive ni veikau, ka kauta mai vei au; ka daru na covia laivi na veitabana lelevu ka ra sa tekivu malai tiko yani, ka biuti ira yani ki na bukawaqa me ra kama kina.",
                "8": "Ka raica, sa kaya na Turaga ni were ni vaini, au na kauta tani e vuqa na coke vou ka bulabula oqo, ka’u na semati ira ki na vanua cava ga au sa lewa; ka veitalia kevaka ena mate kina na waka ni vunikau oqo, au na maroroya ga na vuana vei au; o koya, au na kauta kina na kena vei coke vou ka bulabula oqo, ka’u na semati ira ki na vanua cava ga au sa lewa.",
                "9": "Mo kauta na taba ni olive ni veikau, ka semati ira yani kina, me kedra isosomi; kei ira oqo ka’u sa covia laivi au na biuta ki na bukawaqa ka vakamai ira, me ra kakua kina ni vakaosota wale ga na loma ni noqu were ni vaini.",
                "10": "Ka sa yaco ni sa vakayacora na nona tamata na Turaga ni were ni vaini me vaka na nona vosa na Turaga ni were ni vaini, ka sa semati ira yani na taba ni olive ni veikau.",
                "11": "Ka sa vakarota na Turaga ni were ni vaini me cukiraki wavoki, ka coviraki, ka vakani vakavinaka, ka kaya vua na nona tamata: Sa ka ni rarawa vei au ke sa na yali vei au na vunikau oqo; o koya, de na rawa beka ni’u na maroroya na wakana mera kakua kina ni mate, me’u na maroroya kina vei au, au sa vakayacora kina na veika oqo.",
                "12": "O koya, mo lako yani; qarauna vinaka na vunikau ka vakania vakavinaka, me vaka na noqu vosa.",
                "13": "Kei ira oqo au na biuta ena veiyasana yawa duadua ni noqu were ni vaini, ena vanua cava ga au sa lewa, ena sega ni dua na ka kina vei iko; ka’u sa kitaka oqo me’u na maroroya kina vei au na tabana dina na vunikau; ka me rawa talega kina me’u kumuna vata vei au na vuana me yacova tale na kena gauna; ni sa ka ni rarawa dina vei au ke na yali vei au na vunikau oqo kei na vuana.",
                "14": "Ka sa yaco ni sa lako yani na Turaga ni were ni vaini, ka vunitaka na taba dina ni vu-ni-olive tei vinaka ena veiyasana yawa duadua ni were ni vaini, e so ki na dua na yasana ka so tale ki na yasana e dua tale me vaka na nona lewa kei na nona gagadre.",
                "15": "Ka sa yaco ni sa oti yani e dua na gauna balavu, ka sa kaya na Turaga ni were ni vaini vua na nona tamata: Lako mai, me daru mai lako sobu ki na were ni vaini, me daru cakacaka kina e na were ni vaini.",
                "16": "Ka sa yaco ni sa qai lako sobu na Turaga ni were ni vaini, kei na nona tamata talega, ki na were ni vaini me rau la’ki cakacaka. Ka sa yaco ni sa kaya na tamata vua na nona turaga: Raica, rai mai ki ke, ka raica na vunikau.",
                "17": "Ka sa yaco ni sa rai yani na Turaga ni were ni vaini ka sa raica na vunikau ka a semati kina na taba ni olive ni veikau; ni sa tubu cake ka tekivu vua tiko. Ka sa raica ko koya ni sa vinaka; ka sa vaka ga na vua ni olive dina na vuana.",
                "18": "A sa kaya ko koya vua na nona tamata: Raica, sa taura na wai mai na wakana na taba ni olive ni veikau, ka sa kaukauwa sara mai kina na wakana, ia ena vuku ni kaukauwa ni wakana ko ya sa vuataka kina na taba ni olive ni veikau na vua vinaka. Oqo, kevaka me daru a sega ni semata kina na veitabana oqo, ke a sa mate na vunikau. Ia oqo, raica, au na kumuna vata vakalevu na vuana, ka sa vuataka mai na vunikau; ka’u na kumuna vata vei au na vuana me yacova tale na kena gauna.",
                "19": "Ka sa yaco ni sa kaya na Turaga ni were ni vaini vua na nona tamata: Lako mai, me daru mai lako ki na veiyasana yawa duadua ni were ni vaini, ka raica de sa sega ni vua vakalevu talega na veitabana dina, me’u kumuna vata talega vei au na vuana me yacova tale na kena gauna.",
                "20": "Ka sa yaco ni rau sa qai lako yani ki na vanua e a vunitaka kina na turaga na vei taba ni kau dina, ka sa kaya ko koya vua na nona tamata: Raici ira oqo; ka sa raica na imatai ni sa vuataka e levu na vuana; ka sa raica talega ni sa vinaka. Ka sa kaya ko koya vua na nona tamata: Mo tauca kece na vuana ka kumuna vata me yacova tale na kena gauna, me’u na maroroya kina vei au; raica, sa kaya ko koya, sa dua na gauna balavu oqo ka’u sa dau vakabulabulataka tiko kina, ka sa vua vakalevu sara.",
                "21": "Ka sa yaco ni sa kaya na tamata vua na nona turaga: A cava beka ko ni a mai tea kina eke na vunikau oqo, se na taba ni kau oqo? Ni raica, sa tiki ni vanua matemate duadua ena veivanua kece ni nomuni were ni vaini.",
                "22": "A sa kaya vua na Turaga ni were ni vaini: Mo kakua ni vakasalataki au; au a sa kila tu ni sa tiki ni vanua matemate; o koya au a kaya kina vei iko, ni’u sa vakabulabulataka tiko mai ena gauna balavu oqo, ia ko sa raica ni sa vua vakalevu sara.",
                "23": "Ka sa yaco ni sa kaya na Turaga ni were ni vaini vua na nona tamata: Mo rai mada mai ki ke; raica au a tea talega e dua tale na taba ni vunikau; ia ko sa kila ni sa matemate cake na tiki ni vanua oqo mai na kena imatai. Ia, mo raica mada na vunikau. Au sa vakabulabulataka tiko mai ena gauna balavu oqo, ka sa vua vakalevu sara; o koya, mo kumuna vata, ka maroroya me yacova tale na kena gauna, me’u na maroroya kina vei au.",
                "24": "Ka sa yaco ni sa kaya tale na Turaga ni were ni vaini vua na nona tamata: Mo rai mada mai ki ke, ka raica e dua tale na tabana, o koya ka’u a tea; raica au a vakabulabulataka talega, ka sa vua mai.",
                "25": "Ka sa kaya ko koya vua na nona tamata: Mo rai mada mai ki ke ka raica na kena iotioti. Raica, na tabana oqo au a tea ena tiki ni vanua vinaka; ka’u sa vakabulabulataka tiko mai ena gauna balavu oqo, ka sa vuataka mai na vua vinaka e dua wale ga na yasa ni vunikau, ka sa vuataka na vua ni veikau na yasa kadua ni vunikau; raica, au a vakabulabulataka na vunikau oqo me vakataki ira na kena vo.",
                "26": "Ka sa yaco ni sa kaya na Turaga ni were ni vaini vua na nona tamata: Mo covia laivi na vei tabana era a sega ni vuataka na vua vinaka, ka biuti ira ki na bukawaqa.",
                "27": "Ia raica, sa kaya vua na nona tamata: Me daru coviraka mada, ka cukita vakavolivolita, ka vakabulabulataka vakalailai tale mada, de na qai vuataka mai vei kemuni na vua vinaka, mo ni na maroroya kina me yacova tale na kena gauna.",
                "28": "Ka sa yaco ni rau sa vakabulabulataka na vuanikau kecega ena were ni vaini na Turaga ni were ni vaini kei na nona tamata na Turaga ni were ni vaini.",
                "29": "Ka sa yaco ni sa oti e dua na gauna balavu, sa qai kaya na Turaga ni were ni vaini vua na nona tamata: Lako mai, me daru mai lako sobu ki na were ni vaini, me daru laki cakacaka tale mada ena were ni vaini. Ia raica, sa toro voleka mai na gauna, ka sa voleka na ivakataotioti; o koya, me’u na maroroya kina vei au na vuata me yacova tale na kena gauna.",
                "30": "Ka sa yaco ni rau sa lako sobu ki na were ni vaini na Turaga ni were ni vaini kei na nona tamata; ka rau sa lako yani ki na vunikau ka a musuki laivi na veitabana dina, ka semati kina na taba ni olive ni veikau; ka raica sa sobi sara na vunikau ena veimataqali vuanikau kecega.",
                "31": "Ka sa yaco ni a tovolea na vuanikau na Turaga ni were ni vaini na veimataqali kece me vaka na kedra iwiliwili. Ka sa kaya na Turaga ni were ni vaini: Raica, ena gauna balavu oqo daru a sa vakabulabulataka tiko kina na vunikau oqo, ka’u sa kumuna vata kina vei au e levu na vuana me yacova tale na kena gauna.",
                "32": "Ia raica, sa vua vakalevu sara ena gauna oqo, ka sa sega sara ni dua e vinaka. Ka raica, era sa tu na vei mataqali vuana ca kecega; ka sa sega ni dua na kena yaga vei au, e dina ga ni daru a cakacaka vakalevu kina; ia oqo sa vu ni rarawa dina vei au ni na yali vei au na vunikau oqo.",
                "33": "Ka sa kaya na Turaga ni were ni vaini vua na nona tamata: A cava me daru kitaka ki na vunikau, me rawa ni’u maroroya tale kina vei au na vuana vinaka?",
                "34": "Ka sa kaya na tamata vua na nona turaga: Raica, ni ko ni a semata kina na vei taba ni olive ni veikau, era sa vakabulabulataka na wakana, era sa bula tiko kina ka sega ni mate; o koya ko ni sa raica kina ni ra se vinaka tiko ga.",
                "35": "Ka sa yaco ni sa kaya na Turaga ni were ni vaini vua na nona tamata: Sa sega ni dua na kena yaga vei au na vunikau oqo, ka sa sega ni yaga vei au na wakana kevaka e vuataka tiko ga na vua ca.",
                "36": "Ia, au kila ni ra sa vinaka tu na wakana, ka’u sa maroroi ira me vaka na noqu inaki; ena vuku ni ra sa kaukauwa vinaka tu ga, era sa vuataka kina vakalevu, mai na vei taba ni olive ni veikau, na vua vinaka.",
                "37": "Ia raica, era sa tubu vakalevu na taba ni olive ni veikau ka ra sivita kina na wakana; ia me vaka ni ra sa vakamalumalumutaki ira na wakana na taba ni olive ni veikau sa vuataka kina e levu na vua ca; ia me vaka ni sa vuataka e levu sara na vua ca, ko sa raica kina ni sa tekivu me malai mai; ka sa voleka ni vakarau kina, me qai biu ki na bukawaqa, ka vakavo ga kevaka e daru na cakava rawa e dua na ka me maroroi kina.",
                "38": "Ka sa yaco ni sa kaya na Turaga ni were ni vaini vua na nona tamata: Me daru lako sobu mada ki na veiyasana yawa duadua ni were ni vaini, ka raica de ra sa vuataka talega na vua ca na vei tabana dina.",
                "39": "Ka sa yaco ni rau a lako sobu ki na veiyasana yawa duadua ni were ni vaini. Ka sa yaco ni rau a raica ni ra sa ca talega na vua ni vei tabana dina; io, na imatai kei na ikarua kei na kena iotioti; era sa ca kecega.",
                "40": "Ka sa vakamalumalumutaka na vua ca ni iotioti ni vunikau na tiki ni vunikau ko ya ka a vuataka tiko na vua vinaka, ka yaco sara me malai na tabana ko ya ka mate yani.",
                "41": "Ka sa yaco ni sa qai tagi na Turaga ni were ni vaini, ka kaya vua na nona tamata: A cava tale beka me’u a kitaka ki na noqu were ni vaini?",
                "42": "Raica, au a sa kila tu ni ra sa ca kecega na vua ni were ni vaini, ka vakavo ga ko ira oqo. Ia ko ira oqo ka ra a vuataka e liu na vua vinaka, era sa ca talega; ia oqo era sa qai sega ni yaga ena dua na ka na vunikau kece ena noqu were ni vaini, me ra tamusuki sobu ga ka biu ki na bukawaqa.",
                "43": "Ka raica na kena iotioti oqo, ka sa malai mai na tabana, au a tea ena dua na tiki ni vanua vinaka; io, na vanua vinaka duadua vei au mai vei ira na vei tiki ni vanua kecega ena noqu were ni vaini.",
                "44": "Ia ko a raica ni’u a taya laivi talega na kau ka a vakaosota tu na vanua oqo, me’u tea kina na vunikau oqo me kena isosomi.",
                "45": "Ia ko a raica ni a vuataka na vua vinaka e dua na tikina, ka dua na tikina e vuataka na vua ni veikau; ia ena vuku ni noqu a sega ni covia laivi na tabana oqori ka biuta ki na bukawaqa, raica, sa vakamalumalumutaka kina na tabana vinaka ka sa malai sara kina.",
                "46": "Ia oqo, raica, e dina ga ni daru a qarava vinaka sara na noqu were ni vaini, era sa ca ga na kena vei vunikau kece, ka ra sa sega ni vuataka kina na vua vinaka; ka’u a bau nuitaka me’u maroroi ira oqo me’u kumuna vata na vuadra me yaga vei au me yacova tale na kena gauna. Ia raica, era sa vaka na vu ni olive ni veikau ka sa sega ni dua na kedra yaga, me ra tamusuki sobu ga ka biu ki na bukawaqa; ka sa vu ni rarawa dina vei au ni ra sa na yali vei au.",
                "47": "Ia a cava tale beka me’u a kitaka ki na noqu were ni vaini? Au a vakasavuliga li ka’u a sega ni vakabulabulataka kina? E segai, au a vakabulabulataka, ka’u a cukita vakavolivolita, ka’u a coviraka, ka’u a biuta kina na de-ni-manumanu; ka’u sa dodoka tiko yani na ligaqu me voleka ni siga taucoko, ka sa roro mai na ivakataotioti. Ka sa vu ni rarawa dina vei au me’u na taya laivi na vunikau kece ena noqu were ni vaini, ka biuti ira ki na bukawaqa me ra vakamai. Ko cei beka sa vakacacana na noqu were ni vaini?",
                "48": "Ka sa yaco ni sa kaya na tamata vua na nona turaga: E sega li ni baleta na rewa icake ni nomuni were ni vaini—era sa sega li ni vakamalumalumutaka na wakana vinaka, na veitabana? Ia ena vuku ni ra sa vakamalumalumutaka na wakana na veitabana, raica era sa tubu totolo cake mai na kaukauwa ni wakadra, ka ra rawata ga vakataki ira na kaukauwa. Raica, au sa kaya, e sega li ni o koya oqo na vuna era sa ca kina na vunikau ni nomuni were ni vaini?",
                "49": "Ka sa yaco ni sa kaya na Turaga ni were ni vaini vua na nona tamata: Me daru lako yani ka taya laivi na vunikau kece ena were ni vaini, ka biuti ira ki na bukawaqa, me ra kakua ni vakaosota na qele ni noqu were ni vaini, ni’u sa vakayacora na ka kecega. A cava tale beka me’u a kitaka ki na noqu were ni vaini?",
                "50": "Ia, raica, sa kaya na tamata vua na Turaga ni were ni vaini: Mo ni laiva me dede tale mada vakalailai.",
                "51": "Ka sa kaya na Turaga: Io, au na laiva me dede tale mada vakalailai, ni sa ka ni rarawa dina vei au kevaka me ra na yali vei au na vei vunikau ni noqu were ni vaini.",
                "52": "O koya, me daru taura kina na veitabana mai vei ira oqo ka’u a tea ena veiyasana yawa duadua ni noqu were ni vaini, ka me daru semati ira tale ki na vunikau era a vu mai kina; ka me daru covia laivi mai na vunikau na veitabana sa vuataka na vua wiwi duadua, ka semata kina na veitabana dina me kena isosomi.",
                "53": "Ka’u na kitaka oqo me kakua kina ni mate na vunikau, de na rawa me’u maroroya kina vei au na wakana, me vaka na noqu inaki.",
                "54": "Ka raica, era se bula tiko na wakadra na veitabana dina na vunikau ka’u a tea ena veivanua cava ga au a lewa; o koya me’u maroroi ira kina me vaka na noqu inaki, au na kauti ira kina eso na taba ni vunikau oqo ka semati ira tale kina. Io, au na semata ki vei ira na veitaba ni vunikau era vu mai kina, me’u maroroya talega kina vei au na wakadra, de rawa ni ra na vuataka vei au na vua vinaka ena gauna era sa kaukauwa mai kina, ka na qai noqu na lagilagi me baleta na vua ni noqu were ni vaini.",
                "55": "Ka sa yaco ni rau sa taura mai na vunikau dina ka sa yaco me vunikau ni veikau, ka semata ki na veivunikau dina era sa yaco talega me ra vunikau ni veikau.",
                "56": "Era sa taura talega mai na vei vunikau dina era sa yaco me vunikau ni veikau, ka semati ira ki vua na tinadra.",
                "57": "A sa kaya na Turaga ni were ni vaini vua na nona tamata: Mo kakua ni covia laivi na veitabana ca mai na vunikau, ia ko ira ga sa wiwi sara; ka mo na qai semati ira tale me vaka au sa tukuna oti.",
                "58": "Ka daru na vakabulabulataki ira tale na veivunikau ni were ni vaini, ka samaka na tabadra; ka daru na covia laivi na veitabadra matua, ko ira era na mate yani, ka biuti ira ki na bukawaqa.",
                "59": "Au sa kitaka oqo de rawa ni ra vakaukauwataki mai kina na wakadra ena vuku ni ra sa vinaka tiko na tabadra; ia ni ra sa veisautaki na veitabadra, me ra vakamalumalumutaki na tabadra ca mai vei ira na tabadra vinaka.",
                "60": "Ia me baleta ni’u sa maroroya na veitabana dina kei na wakadra, ka’u sa semati ira tale na veitabana dina ki na veivunikau era vu mai kina, ka’u a sa maroroya na waka ni vunikau ni tinadra, de ra qai vuataka tale mai kina na vua vinaka na veivunikau ni noqu were ni vaini; ka me’u marau tale ena vuku ni vua ni noqu were ni vaini, ia de’u na reki vakalevu ni’u sa maroroya na wakadra kei na veitabadra na imatai ni vuata—",
                "61": "O koya, mo lako, ka kacivi ira mai kina na tamata dauveiqaravi, me da mai cakacaka vagumatua ena were ni vaini, me da caramaka kina na sala, me’u rawata tale mai kina na vuana dina, o koya sa vinaka ka talei duadua vei ira na vuanikau kecega.",
                "62": "Ia, me da lako yani ka cakacaka ena noda igu ena iotioti ni gauna oqo, ni sa roro mai na ivakataotioti; ka sai koya oqo na iotioti ni gauna me’u na coviraka kina na noqu were ni vaini.",
                "63": "Dou semati ira mai na veitabana; dou tekivu vei ira sa muri me ra na liu, ka me ra na muri ko ira sa liu, dou cuki vakavolivoliti ira na veivunikau, na vunikau qase kei na vunikau gone, na imatai kei na iotioti; kei na iotioti kei na imatai, me ra vakabulabulataki tale vakadua ena iotioti ni gauna.",
                "64": "O koya, dou cuki vakavolivoliti ira kina, ka coviraki ira, ka biuta vakadua tale mada kina na de-ni-manumanu, me kena iotioti ni gauna, ni sa roro mai na ivakataotioti. Ia kevaka sa na yaco me ra na tubu ko ira sa iotioti ni semati oqo, ka ra vuataka mai na vua dina, mo dou qai vakarautaka na sala vei ira me ra tubu rawa kina.",
                "65": "Ia ni sa tekivu me ra tubu, mo dou qai samaka laivi na veitabana sa vuataka na vua wiwi, me vakatau ena kedra kaukauwa kei na kedra lelevu na veitabana vinaka; ka mo dou kakua ni samaka laivi kece na veitabana ca ena dua ga na gauna, de na kaukauwa vakalevu cake sara na wakadra mai na veitabana sa semati kina ka vakavuna me ra mate, ka ra yali kina vei au na veivunikau ena noqu were ni vaini.",
                "66": "Ni sa ka ni rarawa dina vei au ke ra na yali vei au na veivunikau ena noqu were ni vaini; o koya mo dou qai samaka laivi na ca me vaka sa tubu cake na vinaka, me tautauvata tiko kina na kaukauwa ni wakana kei na vusona, me yacova ni sa toro cake na vinaka mai na ca, ka me qai tamusuki sobu na ca ka biu ki na bukawaqa, me kakua ni vakaosota na qele ni noqu were ni vaini; ka’u na taviraka laivi kina vakaoqo na veika ca mai na noqu were ni vaini.",
                "67": "Ka’u na semati ira tale na veitabana dina ki na vunikau dina;",
                "68": "Ka’u na semati ira na veitaba ni vunikau dina ki na veitabana dina ni vunikau; ka’u na kauti ira vata tale mai kina vakaoqo me ra vuataka mai kina na vua dina, me ra duabau ga.",
                "69": "Era na biu laivi na veitabana ca, io, mai na veivanua kece ni noqu were ni vaini; raica, ena gauna ga oqo au na coviraka vakadua kina na noqu were ni vaini.",
                "70": "Ka sa yaco ni sa tala na nona tamata na Turaga ni were ni vaini; ka sa lako na tamata ka vakayacora me vaka sa vakaroti koya kina na Turaga, ka sa kauta mai e so tale na tamata dauveiqaravi; ka ra sa lewe lailai ga.",
                "71": "Ka sa kaya vei ira na Turaga ni were ni vaini: Dou lako ka cakacaka vagumatua ena were ni vaini. Ia raica, oqo sa iotioti ni gauna me’u na vakabulabulataka kina na noqu were ni vaini; ni sa voleka na ivakataotioti, ka na yaco kusarawa na kena gauna; ia kevaka dou na cakacaka vagumatua vata kei au, dou na rekitaka talega na vuata au na kumuna vata me yaga vei au ena gauna sa roro tiko mai oqo.",
                "72": "Ka sa yaco ni ra sa lako na tamata dauveiqaravi ka cakacaka ena nodra igu; ka sa cakacaka vata talega kei ira na Turaga ni were ni vaini; ka ra sa talairawarawa ki na veivakaro ni Turaga ni were ni vaini ena ka kecega.",
                "73": "Ka sa tekivu me tiko tale na vua dina ena were ni vaini; ka sa tubu ka bulabula sara vakalevu na vei tabana dina; ka sa tekivu me ra covia laivi ka biu tani na veitabana ni veikau; era sa vakabulai vakatautauvata na wakana kei na vusona, me vaka na kedra kaukauwa.",
                "74": "Era sa cakacaka vakakina, ena gugumatua, me vaka na veivakaro ni Turaga ni were ni vaini, me yacova ni sa biu tani kece na veitabana ca mai na were ni vaini, ka sa maroroya kina na Turaga me nona ka ra sa vuataka tale kina na vua dina na veivunikau; ka ra sa yaco me vaka e duabau ga na vuna, ka sa tautauvata ga na vuadra; ka sa maroroya kina na Turaga ni were ni vaini na vua dina me nona, o koya sa talei duadua vua mai na ivakatekivu.",
                "75": "Ka sa yaco ni sa raica na Turaga ni were ni vaini ni sa vinaka na nona vuata, ka sa sega tale ni ca na nona were ni vaini, sa kacivi ira na nona tamata dauveiqaravi, ka kaya vei ira: Raica, ena iotioti ni gauna oqo eda vakabulabulataka kina na noqu were ni vaini; ia ko sa raica ni’u a sa vakayacora me vaka na noqu lewa; ka’u sa maroroya na vua dina, ka sa vinaka, me vaka ga mai na ivakatekivu. Ia sa kalougata ko iko; ni dou a cakacaka vagumatua vata kei au ena noqu were ni vaini, ka dou a muria tiko na noqu ivakaro, ka dou sa rawata tale mai vei au na vua dina, ka sa sega vakadua tale ni ca na noqu were ni vaini, ka sa biu tani na ka ca, raica dou na reki vata kei au ena vuku ni vua ni noqu were ni vaini.",
                "76": "Ia raica, au na maroroya na vua ni noqu were ni vaini me yaga vei au ena dua na gauna balavu me yacova tale na kena gauna, o koya ena yaco kusarawa mai; ka’u sa vakabulabulataka oqo na noqu were ni vaini ena iotioti ni gauna, ka coviraka, ka cukita vakavolivolita, ka biuta kina na de-ni-manumanu; o koya au na kumuna vata kina na vuana me yaga vei au, ena dua na gauna balavu, me vaka na ka au sa vosataka.",
                "77": "Ia ena gauna sa na lako tale mai kina na vua ca ena noqu were ni vaini, au na qai vakarota me kumuni vata na ka vinaka kei na ka ca; ka’u na maroroya ki vei au na ka vinaka, ka’u na biuta tani na ka ca ki na kena tikina. Ka na qai yaco na kena gauna kei na ivakataotioti; ka’u na qai vakarota me vakamai na noqu were ni vaini ena bukawaqa."
            },
            "6": {
                "1": "Ia oqo, raica, oi kemudou na wekaqu, me vaka au a kaya vei kemudou ni’u na parofisai, raica, oqo na noqu parofisai—ni na yaco vakaidina na veika e a kaya na parofita oqo ko Sinosi me baleti ira na mataqali i Isireli, ka a vakatautauvatataki ira kina kei na dua na vu ni olive dina.",
                "2": "Ia na siga ena dodoka tale kina vakarua na ligana me vakasoqoni ira na nona tamata, sa i koya na siga, io, na iotioti ni gauna, e ra na lako yani kina na tamata dauveiqaravi ni Turaga ena nona kaukauwa, me ra vakabulabulataka ka coviraka na nona were ni vaini; ia ni sa oti ko ya sa voleka sara mai na ivakataotioti.",
                "3": "Ka sa kalougata ko ira sa cakacaka vagumatua ena nona were ni vaini; ia ena ca ko ira sa biu tani ki na nodra tikina! Ka na vakamai ko vuravura ena bukawaqa.",
                "4": "Ia sa yalololoma dina vei keda na noda Kalou, ni sa nanuma na mataqali i Isireli, na wakana kei na veitabana; ka sa dodoka yani na ligana ki vei ira ena siga taucoko; ia era sa tamata domodomoqa ka vosa suruya na ka; ia ko ira kecega sa sega ni vakaukauwataka na lomadra era na vakabulai ena matanitu ni Kalou.",
                "5": "O koya oqo, oi kemudou na wekaqu lomani, au sa vakamasuti kemudou ena vosa mai yaloqu dina sara mo dou veivutuni, ka lako mai ena lomamudou taucoko, ka kabita na Kalou me vaka na nona kabiti kemudou. Ia ni sa dodoka tiko yani na liga ni nona loloma cecere vei kemudou ena rarama ni siga, dou kakua ni vakaukauwataka na lomamudou.",
                "6": "Io, ena siga oqo, kevaka dou na rogoca na domona, dou kakua ni vakaukauwataka na lomamudou; se cava mo dou mate kina?",
                "7": "Ia raica, ni oti na nomudou vakabulabulataki ena vosa vinaka ni Kalou ena siga taucoko, dou na vuataka li na vua ca, mo dou tamusuki sobu kina ka biu ki na bukawaqa?",
                "8": "Raica, dou na cata li na vei vosa oqo? Dou na cata li na nodra vosa na parofita; ka dou na cata li na vosa kece sa tukuni oti me baleti Karisito, ni ra sa vosa oti e lewe vuqa sara me baleti koya; ka cakitaka na vosa vinaka i Karisito, kei na kaukauwa ni Kalou, kei na isolisoli ni Yalo Tabu, ka bokoca na Yalo Tabu, ka vakalialia na ituvatuva cecere ni veivueti, ka sa vakotori oti tu ena vukumudou?",
                "9": "Dou sa sega beka ni kila ni kevaka dou na kitaka na veika oqo, ni na kauti kemudou mai na kaukauwa ni veivueti kei na tucake tale sa tu vei Karisito mo dou tu kina ena madua kei na kila nona cala rerevaki ena itikotiko ni veilewai ni Kalou?",
                "10": "Ia me vaka na kaukauwa ni lewa dodonu, ni na sega ni rawa ni cakitaki na lewa dodonu, dou na lako tani kina ki na drano bukawaqa kei na sulifure, sa sega ni bokoci rawa na kena iyameyame, ka sa kuvu cake tikoga ka sega ni mudu na kena kubou, ia na drano bukawaqa kei na sulifure sa i koya na rarawa tawacava.",
                "11": "O koya oqo, oi kemudou na wekaqu lomani, mo dou veivutuni, ka curu yani ena matamata qiqo, ka ia tiko ga ena sala sa rabailailai, me yacova ni dou sa rawata na bula tawamudu.",
                "12": "Mo dou yalomatua sara; a cava tale me’u kaya?",
                "13": "Ia me’u tinia, au sa vakamoce vei kemudou, me yacova ni’u na sotavi kemudou ena mata ni itikotiko talei ni veilewai ni Kalou; sa i koya na itikotiko ni veilewai era sa rerevaka ka domobulataka na tamata caka ca. Emeni."
            },
            "7": {
                "1": "Ka sa yaco ni sa oti yani e vica na yabaki, sa lako mai e dua na tamata ena kedra maliwa na tamata i Nifai, ka yacana ko Seremi.",
                "2": "Ka sa yaco ni sa tekivu me vunau voli ena kedra maliwa na tamata, ka tukuna vei ira ni na sega ni dua na Karisito. Ka sa vunautaka e vuqa na ka ni veivakamari vakailasu vei ira na tamata; ka sa kitaka oqo me vukica kina na ivakavuvuli i Karisito.",
                "3": "Ka sa cakacaka vagumatua sara me vagolea tani kina na yalodra na tamata, ka sa yaco ni sa vagolea tani kina e vuqa sara na yalo; ia me vaka sa kila tu ko koya ni’u sa vakabauta na Karisito ka na lako mai, koi au ko Jekope, au sa segata vakaukauwa sara me lako mai vei au.",
                "4": "A sa tamata kilaka, ka kila vakavinaka sara tu na nodra vosa na tamata; o koya sa rawa kina vua me vakayagataka e vuqa na vosa ni veivakamari vakailasu, kei na kaukauwa ni vosa veirawai me vaka na kaukauwa ni tevoro.",
                "5": "Ka a nuitaka ko koya me yavalati au mai na vakabauta, e dina ga ni sa vakatakilai vei au ka’u raica talega e vuqa na ka me baleta na veika oqo; ni’u a raici ira vakaidina na agilosi, ka ra a qaravi au. Ka’u sa rogoca talega na domo ni Turaga ni sa vosa vakaidina vei au, ena veigauna e so; o koya, sa sega kina ni rawa me’u yavalati.",
                "6": "Ka sa yaco ni a lako mai vei au ko koya, ka a vosa vakaoqo vei au ka kaya: I Jekope na taciqu, au a segata tiko vakaukauwa me’u vosa vei iko; ni’u sa rogoca ka kila talega na nomu dau veilakoyaki voli, ka vunautaka tiko na ka ko vakatoka me kosipeli, se ivakavuvuli i Karisito.",
                "7": "Ka ko sa vagolei ira tani kina e vuqa vei ira na tamata oqo, ka ra sa vakatanitaka kina na sala dodonu ni Kalou, ka sega ni muria na lawa i Mosese sa i koya na sala dodonu; ka vukica na lawa i Mosese ki na nona vakarokorokotaki e dua na tamata ko kaya tiko ni na lako mai ena vica na drau na yabaki mai oqo. Ia raica oqo, koi au, ko Seremi, au sa tukuna ki vei iko, ni oqo, e sa vosa vakacacataka na Kalou; ni sa sega e dua na tamata sa kila na veika vakaoqo; ni sa sega ni rawa vua me tukuna na veika ena qai yaco mai. A sa veileti vakaoqo kei au ko Seremi.",
                "8": "Ia raica, sa sovaraka ki yaloqu na Turaga na Kalou na Yalona, ka’u sa vakamaduataki koya kina ena nona vosa kecega.",
                "9": "Ka’u a kaya vua: Ko sa cakitaka li na Karisito o koya ka na lako mai? A sa kaya ko koya: Kevaka me na dua na Karisito, au na sega ni cakitaki koya; ia au kila ni sa sega ni dua na Karisito, ka a sega taumada, ka na sega vakadua ni dua.",
                "10": "Ka’u a kaya vua: Ko sa vakabauta li na ivolanikalou? A sa kaya ko koya, Io.",
                "11": "Ka’u a kaya vua: Ia ko sa sega ga ni kilai ira, ni ra sa tukuna vakaidina na Karisito. Raica, au sa kaya vei iko, ni sa sega sara ni dua vei ira na parofita sa volavola se parofisai, ka vakavo ga kevaka era sa tukuna tiko na Karisito oqo.",
                "12": "Ia e sega ni o koya wale ga oqo—e sa vakatakilai oti vei au, ni’u a sa rogoca ka raica; ka sa vakatakilai talega vei au ena kaukauwa ni Yalo Tabu; o koya, au sa kila kina ni kevaka me na sega ni vakayacori e dua na veisorovaki, ke ra na rusa na tamata kecega.",
                "13": "Ka sa yaco ni sa kaya vei au ko koya: Mo vakaraitaka vei au e dua na ivakatakilakila ena kaukauwa ni Yalo Tabu, o koya ko sa kila kina e vuqa na ka.",
                "14": "Ka’u sa kaya vua: A cava koi au me’u vakatovolea kina na Kalou me’u vakaraitaka kina vei iko e dua na ivakatakilakila ni veika ko sa kila tu ni dina? Ia ko na cakitaka ga, ni ko sa mai vua na tevoro. Ia, me kakua ni yaco na noqu lewa; ia kevaka ena yaviti iko na Kalou, me ivakatakilakila oqori vei iko ni sa tu vua na kaukauwa, mai lomalagi kei vuravura; ka ni na lako talega mai na Karisito. Ka me yaco ga na nomuni lewa, Oi Kemuni na Turaga, ka me kakua na noqu.",
                "15": "Ka sa yaco ni’u sa vosataka oti na vei vosa oqo koi au, ko Jekope, sa sobuti koya na kaukauwa ni Turaga, ka sa bale kina ki na qele. Ka sa yaco ni sa qaravi tiko ko koya me vuqa na siga.",
                "16": "Ka sa yaco ni sa kaya ko koya vei ira na tamata: Mo ni soqoni vata mai ena mataka ni’u sa na mate kina; o koya, au sa gadreva kina me’u vosa vei ira na tamata ni bera ni’u mate.",
                "17": "Ka sa yaco, ena mataka, ni ra sa soqoni vata yani na lewe vuqa; ka sa vosa vakamatata sara vei ira ko koya ka cakitaka na veika e a vakatavuvulitaka vei ira, ka vakatusa na Karisito, kei na kaukauwa ni Yalo Tabu, kei na nodra veiqaravi na agilosi.",
                "18": "Ka a vosa vakamatata vei ira, ni a vakaisini koya na kaukauwa ni tevoro. Ka a vosa me baleti eli, kei na gauna tawamudu, kei na itotogi tawamudu.",
                "19": "Ka a kaya: Au sa rere de’u a sa vakayacora na ivalavala ca e sega ni vosoti rawa, ni’u sa lasu vua na Kalou; ni’u a cakitaka na Karisito, ka kaya ni’u vakabauta na ivolanikalou; ka ra sa tukuni koya vakaidina. Ia ena vuku ni noqu lasu oqo vua na Kalou au sa rere vakalevu de na qai ca vei au; ia au sa vakatutusa vua na Kalou.",
                "20": "Ka sa yaco ni sa vosataka oti na vei vosa oqo sa sega tale ni vosa rawa, a sa ciba yani.",
                "21": "Ia ni ra sa vakadinadinataka na lewe vuqa ni a vosataka na veika oqo ena gauna sa voleka ni solia cake kina na yalona, era sa kurabui vakalevu sara; ka sa lako sobu mai kina vei ira na kaukauwa ni Kalou, ka ra a malumalumu kina ka bale sobu ki na qele.",
                "22": "A ka oqo sa ka rekitaki sara vei au, koi au ko Jekope, ni’u a kerea vua na Tamaqu sa tiko mai lomalagi; ni sa rogoca ko koya na noqu tagi ka sauma na noqu masu.",
                "23": "Ka sa yaco ni sa vakalesui tale na vakacegu kei na loloma ni Kalou ena kedra maliwa na tamata; ka ra sa vakasaqaqara ena ivolanikalou, ka sega tale ni vakarorogo ki na nona vosa na tamata ca oqo.",
                "24": "Ka sa yaco ni a vakaturi e vuqa na sala me ra rawati lesu ka vakalesui tale mai kina na Leimanaiti me ra kila na dina; ia sa sega kecega ni yaga, ni ra sa taleitaka na ivalu kei na vakadave dra, ka sa tawamudu na nodra cati keimami na wekadra. Ka ra sa segata tiko ga me ra vakarusai keimami ena kaukauwa ni nodra iyaragi.",
                "25": "O koya, era sa tataqomaki kina na tamata i Nifai mai vei ira ena nodra iyaragi, kei na nodra kaukauwa taucoko, ka vakararavi tiko vua na Kalou na uluvatu ni nodra vakabulai; o koya, era sa qaqa tiko ga kina vei ira na nodra meca.",
                "26": "Ka sa yaco ni sa tekivu me’u qase mai koi au, ko Jekope; ka sa maroroi tu na kedra itukutuku na tamata oqo ena peleti tale kadua i Nifai, o koya au sa tinia kina na itukutuku oqo ena noqu tukuna ni’u a sa volavola me vaka ga na noqu kilaka taudua, ena noqu kaya ni sa oti yani na neimami gauna, ka sa takali talega yani na neimami bula ka sa vaka vei keimami me dua ga na tadra, ni keimami sa dua na mata tamata tu galili ka yalobibi vakai keimami ga, ka veitokiyaki voli, ka vakasavi tani mai Jerusalemi, ka keimami sucu ena rarawa mai na dua na lekutu, ka cati mai vei ira na wekai keimami, ka a vakavuna na veivaluvaluti kei na veileti; o koya, keimami sa tiko vakaloloku kina ena neimami vei siga.",
                "27": "Ia koi au, ko Jekope, au raica ni sa voleka me’u lako sobu ki na noqu ibulubulu; o koya, au sa kaya kina vua na luvequ ko Inosi: Mo tauri ira na peleti oqo. Ka’u sa qai tukuna vua na ka e a vakarota vei au na tuakaqu ko Nifai, ka sa yalataka ko koya ni na talairawarawa ki na veivakaro. Ka’u sa tinia na noqu volavola ena vei peleti oqo, ka’u a volavola vakalailai ga; ia ki vei koya ena wilika au sa vakamoce vua, ka’u nuitaka ni na vuqa vei ira na wekaqu era na wilika na noqu vosa. Kemuni na wekaqu, ni sa moce."
            }
        }
    },
    "enos": {
        "meta": {
            "slug": "enos",
            "name": "Ai Vola i Inosi",
            "chapterWord": "Wase"
        },
        "chapters": {
            "1": {
                "1": "Raica, a sa yaco ni’u sa kila tu, koi au, ko Inosi, ni a tamata yalododonu ko tamaqu—ni a vakavulici au ena nona vosa, kei na veisusugi kei na veivunauci ni Turaga—ka me vakalougatataki ga na yaca ni noqu Kalou ena ka oqo—",
                "2": "Ka’u na tukuna vei kemuni me baleta na noqu sasaga vakaukauwa ena mata ni Kalou, ni bera ni’u ciqoma na vakabokoci ni noqu ivalavala ca.",
                "3": "Raica, au a la’ki vakasasa manumanu kila ki veikau; ka a lutu vakavinaka sara ki lomaqu na veivosa ka’u a dau rogoca vakawasoma ni dau vosataka ko tamaqu me baleta na bula tawamudu, kei na nodra reki na yalododonu.",
                "4": "Ka sa waloloi na yaloqu; ka’u tekiduru e matana na noqu Dauniveibuli, ka’u a tagi vua ena masu kaukauwa kei na yalo ni vakatakekere me baleta na yaloqu; ka’u tagi tikoga vua ena siga taucoko; io, ni sa bogi mai au sa tabalaka cake tiko ga na domoqu me yaco ki lomalagi.",
                "5": "Ka sa rogo mai vei au e dua na domo ka kaya: Inosi, sa vosoti na nomu ivalavala ca, ka ko na vakalougatataki.",
                "6": "Ia koi au, ko Inosi, au kila ni sega ni rawa ni lasu na Kalou; o koya, sa seyavu kina mai yaloqu na noqu kila na noqu cala.",
                "7": "Ka’u sa kaya: Turaga, sa caka rawa vakacava?",
                "8": "Ka sa kaya vei au ko koya: Ena vuku ni nomu vakabauti Karisito, o koya ko sa sega mada ni bau rogoca se raica. Ka na oti mada e vuqa na yabaki ena qai vakaraitaki Koya mai vakayago; o koya gona, mo lako yani, sa vakabulai iko na nomu vakabauta.",
                "9": "Ia oqo, a sa yaco ni’u sa rogoca na vosa oqo sa tekivu me’u gadreva na nodra tiko vinaka na wekaqu, ko ira na Nifaiti; o koya, au sa sovaraka kina na yaloqu taucoko vua na Kalou ena vukudra.",
                "10": "Ia ni’u sa sasaga tiko ena yaloqu, raica, sa rogo tale mai na domo ni Turaga ki na noqu vakasama ka kaya: Au na sikovi ira na wekamu, ia ena vakatau ena nodra na muria na noqu vunau. Au sa solia vei ira na vanua oqo, ka sa vanua tabu; ka’u na sega ni cudruva vakavo ga ke ra sa ivalavala ca; o koya, au na sikovi ira kina na wekamu me vaka au a tukuna; ia na nodra talaidredre au na tauca ki uludra, ena rarawa.",
                "11": "Ia ni’u sa rogoca oti na vosa oqo, koi au, ko Inosi, sa tekivu me dei sara na noqu vakabauti koya na Turaga, ka’u sa masu vagumatua sara vua ena vukudra na wekaqu, na Leimanaiti.",
                "12": "Ka sa qai yaco ni sa oti na noqu masu kei na cakacaka vagumatua, sa kaya vei au na Turaga: Au na vakayacora vei iko na ka ko sa gadreva, ena vuku ni nomu vakabauta.",
                "13": "Ia raica oqo, sai koya oqo na noqu gagadre ka’u a gadreva vua—ni kevaka ena yaco me ra na lutu ki na talaidredre ka yaco me ra vakarusai sara ko ira na noqu tamata na Nifaiti, ka ra sa sega ga ni vakarusai na Leimanaiti, ni na maroroya na Turaga na Kalou na kedra ivolatukutuku na noqu tamata na Nifaiti; ia kevaka sa yaco vakakina ena kaukauwa ni ligana tabu, ena qai vakalesui mai ena dua na siga mai muri kivei ira na Leimanaiti, de rawa ni ra vakabulai kina—",
                "14": "Ia ena gauna oqo sa tawayaga na neimami sasaga tiko me ra vakalesui tale ki na vakabauta dina. Ka ra sa bubului kina ena nodra cudru, ni kevaka ena rawa, era na vakarusai keimami kei na neimami ivolatukutuku, kei na nodra ivakarau kece na neimami qase.",
                "15": "O koya, me vaka au kila ni sa rawa vua na Turaga na Kalou me maroroya na neimami ivolatukutuku, au a tagi tiko ga kina ki vua, ni a kaya vei au ko koya: Na veika kece ko sa kerea ena vakabauta, ka vakabauta ni ko na ciqoma ena yaca i Karisito, ko na rawata vakaidina.",
                "16": "Ka sa tu vei au na vakabauta, ka’u sa tagica vua na Kalou me maroroya na ivolatukutuku; ka sa veiyalayalati kina kei au ko koya ni na kauta yani kivei ira na Leimanaiti ena nona gauna ga vaka i koya.",
                "17": "Ia koi au, ko Inosi, au kila ni na vaka ga na veiyalayalati sa kitaka ko koya; ka sa vakacegu kina na yaloqu.",
                "18": "Ka sa kaya vei au na Turaga: Ko ira na nomu qase era a gadreva talega vei au na ka oqo; ia ena vakayacori vei ira me vaka na nodra vakabauta; ni a vaka na nomu na nodra vakabauta.",
                "19": "Ia oqo a sa yaco ni koi au, ko Inosi, au sa veilakoyaki voli ena kedra maliwa na tamata i Nifai, ka parofisaitaka na veika ena yaco mai, ka vakadinadinataka na veika au sa rogoca ka raica.",
                "20": "Ka’u sa vakadinadinataka ni ko ira na tamata i Nifai era a segata vagumatua me ra vakalesui ira tale mai na Leimanaiti ki na vakabauta dina ni Kalou. Ia sa tawayaga na neimami sasaga; sa dei tu ga na nodra veicati, ka ra sa muria na gagadre ca ni yalodra ka sa yaco ni ra sa tamata kila, vakarerevaki, ka tamata dauvakadave dra, ka sinai ena dauqarava na kalou matakau kei na dukadukali; era sa kania na manumanu daukata; ka vakaitikotiko ena vale laca, ka ra dauveilakoyaki voli ena lekutu ka vau tu na tolodra ena ivau kuli ni manumanu ka toro na uludra; era sa matai ni vakayagataka na dakai titi, kei na isele takelo kei na imatau. Ia e vuqa vei ira sa dau kedra kakana ga na lewe ni manumanu droka; ka ra sa segata tiko ga me ra vakarusai keimami.",
                "21": "Ka sa qai yaco ni ra sa cukita na vanua ko ira na tamata i Nifai, ka tea e vuqa na veimataqali sila, kei na vuata, kei na qele ni manumanu, kei na qele ni bulumakau ena kena veimataqali, kei na me, kei na me kila, kei na vuqa talega na ose.",
                "22": "Ia era sa lewe vuqa sara na parofita ena keimami maliwa. Ka ra sa domodomoqa na tamata, ka dredre na nodra kila ka.",
                "23": "Ia sa sega tale ni dua na ka, na itovo kaukauwa ga, na vunautaki kei na parofisaitaki ni ivalu, na veicacati, kei na veivakarusai, kei na kena tukuni wasoma tiko ga vei ira na mate, kei na balavu ni gauna tawamudu, na lewa kei na kaukauwa ni Kalou, kei na ka kece oqo—sa vakayavalati ira tiko ga me ra na rerevaka na Turaga. Au kaya ni sa sega ni dua na ka, ka vakavo na veika oqo, kei na kena tukuni vakamatata sara vei ira, me ra taqomaki rawa kina mai na nodra lako sobu yani vakatotolo ki na rusa. Ia sa vakaoqo na veika au sa vola me baleti ira.",
                "24": "Ka’u sa raica na nodra ivalu na Nifaiti kei na Leimanaiti ena noqu veisiga.",
                "25": "Ka sa yaco ni’u sa qai qase sara mai, ka sa oti yani e dua na drau vitusagavulu kaciwa na yabaki mai na gauna ka biuti Jerusalemi mai kina na neimami qase ko Liai.",
                "26": "Ka’u sa raica ni sa voleka me’u na lako sobu ki na noqu ibulubulu, ka a vakauqeti au na kaukauwa ni Kalou me’u vunau ka parofisai vei ira na tamata oqo, ka tukuna vei ira na vosa me vaka na dina sa tu vei Karisito. Ka’u sa tukuna tiko ena noqu veisiga kecega, ka’u sa rekitaka vakalevu duadua mai na veika e vuravura.",
                "27": "Ka sa voleka me’u na lako yani ki na vanua ni noqu vakavakacegu, ki vua na noqu Dauveivueti; ni’u sa kila ni sa i koya ga au na vakacegu kina. Ka’u na rekitaka na siga ena tokara kina na yago tawa mate rawa na yago mate oqo, ka’u na tucake e matana; au na qai raica kina na matana ena yalo marau, ka na kaya mai vei au ko koya: Lako mai vei au, ko sa vakalougatataki, ka sa vakarautaki tu e dua na tikina me nomu ena vale nei Tamaqu. Emeni."
            }
        }
    },
    "jarom": {
        "meta": {
            "slug": "jarom",
            "name": "Ai Vola i Jeromi",
            "chapterWord": "Wase"
        },
        "chapters": {
            "1": {
                "1": "Raica oqo, koi au, ko Jeromi, au sa vola e vica na vosa me vaka na ivakaro i Inosi na tamaqu, me maroroi tiko kina na neimami itukutuku ni kawa.",
                "2": "Ia me vaka ni ra lalai ga na peleti oqo, ka me vaka ni ra sa volai na veika oqo ena inaki mera vinaka kina na weka i keimami ko ira na Leimanaiti, o koya, sa dodonu kina me’u volavola ia me vakalailai mada ga; ia au na sega ni vola na veika ni noqu parofisai, se na noqu vei ivakatakila. Se cava tale me’u na vola me vakuria na veika era sa vola oti tu na noqu qase? Era sa sega li ni vakatakila na ituvatuva ni veivakabulai? Au sa kaya vei kemudou, Io; sa rauti au oqo.",
                "3": "Raica, sa levu tu na ka e dodonu me vakayacori vei ira na tamata oqo, ena vuku ni kaukauwa ni lomadra, kei na didivara ni daligadra, kei na mataboko ni nodra vakasama, kei na nodra domodomoqa; ia, sa yalololoma vakalevu sara vei ira na Kalou, ka se sega kina ni taviraki ira laivi mai na dela ni vanua.",
                "4": "Ka ra sa lewe levu ena keimami maliwa sa tu vei ira na ivakatakila e vuqa, ni ra sa sega ni tamata domodomoqa kece. Ia ko ira kecega sa sega ni domodomoqa ka sa tu vei ira na vakabauta, era sa veitokani kei na Yalo Tabu, ka sa vakatakila vei ira na luve ni tamata me vaka na nodra vakabauta.",
                "5": "Ia oqo, raica, sa oti e rua na drau na yabaki, era sa tubu me ra kaukauwa vakalevu ena vanua oqo ko ira na tamata i Nifai. Era sa raica me ra muria na lawa i Mosese, ka vakatabuya na siga ni vakacecegu me nona na Turaga. Era sa sega ni dau vakacacana; ka ra sega talega ni vosa vakacacataka na Kalou. Ia a sa vaqaqacotaki sara na lawa ni vanua.",
                "6": "Ia era sa tawana yani e dua na iwase levu ni vanua, ka ra a sa vaka talega kina ko ira na Leimanaiti. Ia era sa lewe vuqa cake mai vei ira na Nifaiti; ia era sa taleitaka na laba ka ra dau gunuva na dra ni manumanu.",
                "7": "Ka sa yaco ni ra sa mai saqati keimami vakavuqa, na Nifaiti, ena ivalu. Ia ko ira na neimami tui kei na neimami iliuliu era sa tamata qaqa ena nodra vakabauta na Turaga; ka ra a vakavulici ira na tamata ena sala ni Turaga; o koya keimami sa vakadrukai ira kina na Leimanaiti ka vakasavi ira tani mai na neimami vanua, ka tekivu viribaita na neimami koro lelevu se na veivanua sa neimami ivotavota vakawa.",
                "8": "Ka keimami sa tubu me lewe vuqa sara, ka veiwaseyaki yani ena dela ni vanua, ka yaco me vutuniyau sara ena koula, kei na siliva, kei na iyau talei; kei na icakacaka maqosa ni kau, kei na tara vale, kei na iyaya vakamisini, kei na kaukamea talega kei na kopa, kei na parasa kei na sitila, ka bulia na veimataqali iyaya ni teitei me keimami cukita kina na qele, kei na iyaragi ni valu—io, na gasau ni dakai titi gagata, kei na kena taga, na gasau vidi lalai, kei na moto, kei na veika kecega ni valu.",
                "9": "Ia ni keimami sa vakarautaki keimami tu vakaoqo me sota kei ira na Leimanaiti, era sa sega sara ni rawai keimami. Ia sa vakadinadinataki kina na vosa ni Turaga, ka vosa kina vei ira na tamai keimami, ni a kaya: Kevaka dou na muria na noqu ivakaro, dou na tiko sautu ena vanua.",
                "10": "Ka sa yaco ni ra sa vunauci ira na tamata i Nifai ko ira na parofita ni Turaga, me vaka na vosa ni Kalou, ni kevaka era na sega ni muria na nona ivakaro, ka ra lutu sobu ki na talaidredre, era na vakarusai mai na dela ni vanua.",
                "11": "O koya, era sa cakacaka vagumatua kina ka dauvosota vakadede ko ira na parofita, kei ira na bete, kei ira na ivakavuvuli, me ra vakauqeti ira na tamata me ra gugumatua; era sa vakatavuvulitaka na lawa i Mosese, kei na kena inaki me vaka a soli mai kina; me vakauqeti ira me ra namaka na Mesaia, ka vakabauta ni na yaco mai me vaka ga e a sa yaco oti mai. A sa vakaoqo na ivakarau ni nodra vakavulici ira.",
                "12": "Ka sa yaco ena vuku ni nodra sa cakava vakaoqo era sa taqomaki ira kina mai na nodra vakarusai mai na dela ni vanua; ni ra sa tonoka na lomadra ena vosa ka vakayavalati ira tiko ga me ra veivutuni.",
                "13": "Ka sa yaco ni sa oti yani e rua na drau tolusagavulu kawalu na yabaki—ena ivakarau ni ivalu, na veicacati, kei na veileti, ena vuqa na gauna oqori.",
                "14": "Ia koi au, ko Jeromi, au sega ni volavola tale, ni sa lailai na peleti. Ia raica, oi kemudou na wekaqu, sa rawa mo dou lako ki na peleti tale ka dua i Nifai; ka raica, sa ceuti tu kina na itukutuku ni neimami ivalu, me vaka era sa vola tu na tui, se na veika era sa lewa me volai.",
                "15": "Ka’u sa solia na peleti oqo ki na liga i Omanai na luvequ, ka me ra maroroi me vaka na nodra ivakaro na noqu qase."
            }
        }
    },
    "omni": {
        "meta": {
            "slug": "omni",
            "name": "Ai Vola i Omanai",
            "chapterWord": "Wase"
        },
        "chapters": {
            "1": {
                "1": "Raica a sa yaco ni koi au, ko Omanai, me vaka sa vakaroti au na tamaqu, ko Jeromi, me’u volavola ena peleti oqo, me maroroi tiko ga kina na itukutuku ni neimami kawa—",
                "2": "O koya, ena noqu gauna, au vinakata mo ni kila ni’u a dauvala vakalevu ena iseleiwau me’u maroroi ira kina na noqu tamata ko ira na Nifaiti, mera kakua ni lutu ki ligadra na kedra meca, o ira na Leimanaiti. Ia raica, au sa tamata ivalavala ca, koi au, ka sega ni muria na lawa kei na ivakaro ni Turaga ka a dodonu me’u muria.",
                "3": "Ka sa yaco ni sa oti yani e rua na drau vitusagavulu ka ono na yabaki; a sa vuqa sara na gauna oqori keimami a tiko sautu kina; ka vuqa talega na gauna oqori a yaco kina na ivalu dredre kei na vakadave dra. Io, me vakalekalekataki ga, sa oti yani e rua na drau walusagavulu karua na yabaki, ka’u sa maroroya tiko kina na peleti oqo me vaka na nodra ivakaro na noqu qase; ia au sa solia vua na luvequ ko Amaroni. Ka’u sa cava e ke.",
                "4": "Ia oqo koi au, ko Amaroni, au sa vola na veika au sa vola, ka vica wale ga, ena ivola i tamaqu.",
                "5": "Raica, a sa yaco ni sa oti yani e tolu na drau ruasagavulu na yabaki, ka ra sa vakarusai yani ko ira era sa dau caka ca sara vei ira na Nifaiti.",
                "6": "Ni na sega ni laiva na Turaga, ni oti na nona kauti ira tani mai na vanua ko Jerusalemi ka maroroi ira ka taqomaki ira mai na ligadra na nodra meca, io, ena sega ni laiva me kakua ni yaco na vosa a tukuna vei ira na noda qase ka vaka: Kevaka dou na sega ni muria na noqu ivakaro, dou na sega ni tiko sautu ena vanua.",
                "7": "O koya, a sa talevi ira kina na Turaga ena veilewai levu; ia sa taqomaki ira na yalododonu me ra kakua ni rusa, ia sa vakabulai ira mai na ligadra na nodra meca.",
                "8": "Ka sa yaco ni’u a solia na peleti vua na taciqu ko Kemisi.",
                "9": "Ia oqo koi au, ko Kemisi, au sa vola e vica na ka au vola, ena ivola vata ga ka volavola kina ko tuakaqu; ia raica, au a raica na iotioti ni ka e vola, ni a vola sara ga e ligana; ka a vola ga ena siga ka solia kina vei au. Ia keimami sa maroroya vakaoqo na itukutuku, ni sa vakaoqo na nodra ivakaro na neimami qase. Ia au sa mai cava eke.",
                "10": "Raica, koi au, ko Apinatomi, au luvei Kemisi. Raica, a sa yaco ni’u a raica e levu na nodra veivaluvaluti kei na nodra veileti na noqu tamata, na Nifaiti, kei ira na Leimanaiti; ia koi au, ena noqu iseleiwau, au sa vakamatea e vuqa na Leimanaiti me’u taqomaki ira kina na wekaqu.",
                "11": "Ia raica, na kedra itukutuku na tamata oqo sa ceuti tu ena peleti ka tu vei ira na tui, me vaka ena veitabatamata; ia au sa sega ni kila e dua tale na ivakatakila ka vakavo ga ko ira era sa volai oti tu, se dua na parofisai; o koya gona sa rauta ga na veika sa volai tu. Ka’u sa cava eke.",
                "12": "Raica, koi au ko Amelekai, na luvei Apinatomi. Raica, au na tukuna vei kemuni e so na ka me baleti Mosaia, ka a buli me tui ni vanua ko Saraemala; ni raica, sa vakasalataki koya na Turaga me dro tani mai na vanua ko Nifai, kei ira kece era sa vakarorogo ki na domo ni Turaga, me ra biuta talega na vanua ka lako vata kei koya ki na lekutu—",
                "13": "Ka sa yaco ni sa vakayacora me vaka sa vakaroti koya kina na Turaga. Era sa biubiu mai na vanua ko ya ki na lekutu, ko ira kece era sa vakarorogo ki na domo ni Turaga; ka ra sa liutaki ena levu na ivakavuvuli kei na parofisai. Era sa vakasalataki tikoga ena vosa ni Kalou; ka ra tuberi ena lekutu ena kaukauwa ni ligana me yacova ni ra sa yaco yani ki na vanua ka vakatokai ko Saraemala.",
                "14": "Ka ra sa kunea kina e dua na mata tamata, ka ra vakatokai na tamata i Saraemala. Oqo, era sa marau vakalevu na tamata e Saraemala; a sa marau vakalevu talega ko Saraemala, baleta ni sa talai ira yani na tamata i Mosaia na Turaga kei na peleti parasa ka ceuti tu kina na kedra itukutuku na Jiu.",
                "15": "Raica, a sa yaco ni sa qai kila ko Mosaia ni ra a lako mai Jerusalemi na tamata mai Saraemala, ena gauna ka a kau vakavesu kina ki Papiloni ko Setekaia, na tui Juta.",
                "16": "Era a lako yani ki na lekutu, ka kauti ira takoso mai na liga ni Turaga ena wasawasa levu, ki na vanua ka mai kunei ira kina ko Mosaia; era a sa vakaitikotiko ga e kea mai na gauna koya ka lako yani.",
                "17": "Ia ena gauna ka kunei ira kina ko Mosaia, era sa lewe vuqa sara. Ia sa yaco oti e vuqa na nodra veivaluvaluti kei na veileti ca, ka ra sa mate e vuqa ena iseleiwau ena veigauna eso, a sa ca mai na nodra vosa; ka ra a sega ni kauta mai e dua na ivolatukutuku; ka ra sa cakitaki Koya ka a Buli ira; ka sa sega ni kila rawa ko Mosaia kei ira na nona tamata na nodra ivosavosa.",
                "18": "Ia a sa yaco ni sa vakarota ko Mosaia me ra vakatavulici ena nona vosa. Ka sa yaco ni ra sa vakavulici rawa ena vosa i Mosaia, sa qai tukuna ko Saraemala na kedra itukutuku ni kawa na nona qase, me vaka na ka e nanuma rawa; era sa volai na itukutuku oqori, ia e sega ena peleti oqo.",
                "19": "Ia sa yaco mera sa duavata na tamata i Saraemala kei ira na tamata i Mosaia; a sa digitaki ko Mosaia me nodra tui.",
                "20": "Ka sa yaco ena gauna i Mosaia, sa kau mai vua e dua na vatu levu ka ceuti tu; a sa vakadewataka ko koya na ka sa ceuti tu kina ena isolisoli kei na kaukauwa ni Kalou.",
                "21": "Sa tukuni tu kina na kena itukutuku e dua na Korianatuma, kei na nodra vakamatei na nona tamata. Ia era a kunei Korianatuma ko ira na tamata e Saraemala; ka a tiko vata kei ira ko koya me ciwa na vula.",
                "22": "Sa tukuni talega kina e vica na ka me baleti ira na nona qase. Era a lako tani mai na vale cecere na imatai ni tubuna, ena gauna ka vakasesea kina na Turaga na nodra vosa na tamata; a sa tau vei ira na itotogi ni Turaga me vaka na nona veilewai, ka sa dodonu; ka sa kabuwacara tu na suidra ena vanua ki na vualiku.",
                "23": "Raica, koi au, ko Amelekai, au a sucu ena gauna i Mosaia; ka’u a bula tiko me raica na nona mate; a sa tui ko Penijamini, na luvena, me kena isosomi.",
                "24": "Ia raica, au a raica, ena gauna i Penijamini na tui, e dua na ivalu rerevaki kei na vakadave dra levu ena kedra maliwa na Nifaiti kei na Leimanaiti. Ia raica, era sa gumatua cake na Nifaiti mai vei ira; io, ka sa vakasavi ira tani kina ko Penijamini na tui mai na vanua ko Saraemala.",
                "25": "Ka sa yaco ni’u sa mani qase sara mai; ka sega na noqu kawa, ia au kila ni sa tamata dodonu ena mata ni Turaga ko Penijamini na tui, o koya ka’u na solia kina vua na veipeleti oqo, ka’u sa vakamasuti ira na tamata kecega me ra lako mai vua na Kalou, na Yalo Savasava ni Isireli, ka vakabauta na parofisai, kei na ivakatakila, kei na veiqaravi ni agilosi, kei na isolisoli me vosataki kina na vosa tani e so, kei na isolisoli me dau vakadewataki kina na veivosa e so, kei na veika kecega sa vinaka; ni sa sega na ka vinaka vakavo ga ni sa vu mai vua na Turaga; ia na ka kecega sa ca sa mai vua na tevoro.",
                "26": "Ia oqo, oi kemudou na wekaqu lomani, au gadreva mo dou lako mai vua na Karisito, o koya na Yalo Savasava ni Isireli, mo dou vakaivotavota ena nona veivakabulai, kei na kaukauwa ni nona veivueti. Io, dou lako mai vua, ka cabora na yalomudou taucoko me ivakacacabo kivei koya, ka ia tiko ga na lolo kei na masumasu, ka vosota me yacova na ivakataotioti; ia me vaka ni sa bula na Turaga dou na vakabulai.",
                "27": "Ia oqo me’u tukuna mada e vica na ka me baleti ira era a lako cake ki na lekutu me ra lesu ki na vanua ko Nifai; raica e lewevuqa era sa gadreva me ra la’ki taura tale na vanua sa nodra ivotavota vakawa.",
                "28": "O koya, era sa lako cake kina ki na lekutu. Ia na nodra iliuliu, me vaka ni sa tamata kaukauwa ka qaqa, ka tamata domodomoqa talega, sa vakavuna kina me ra veivala vakataki ira; era sa vakamatei kece, ka vo ga e lewe limasagavulu, ena lekutu, ka ra sa lesu tale ki na vanua ko Saraemala.",
                "29": "Ka sa yaco ni ra sa la’ki kauta yani e vuqa tale na tamata, ka cavutu tale ki na lekutu.",
                "30": "Ia koi au, ko Amelekai, a lako vata talega kei ira e dua na taciqu; ka’u sega tale ni bau kila e dua na ka me baleti ira. Ia sa voleka me’u davo no ena noqu ibulubulu; ka sa sinai na peleti oqo. Ka’u sa vakacavara na noqu vosa."
            }
        }
    },
    "w-of-m": {
        "meta": {
            "slug": "w-of-m",
            "name": "Na Vosa i Momani",
            "chapterWord": "Wase"
        },
        "chapters": {
            "1": {
                "1": "Ia oqo koi au, ko Momani, ni’u sa vakarau solia na ivolatukutuku ka’u a cakava tiko ki na liga i Moronai na luvequ, raica au sa vakadinadinataka e voleka ni veivakarusai kece ka yaco vei ira na noqu tamata, ko ira na Nifaiti.",
                "2": "Ka sa oti e vica na drau na yabaki na nona lako mai na Karisito, au sa solia kina na ivolatukutuku oqo ki na ligai na luvequ; ka’u nanuma ni na raica ko koya na nodra vakarusai vakadua sara na noqu tamata. Ia me vakatara mada na Kalou me vakabulai ko koya, me rawa ni vola vakalailai na veika e baleti ira, ka vakalailai na veika e baleti Karisito, de na bau qai yaga vei ira ena dua na siga.",
                "3": "Ia oqo au na vosa mada me baleta na veika au sa vola; ni ena noqu sa vakalekalekataka oti na itukutuku mai na peleti i Nifai, me yacova na gauna ni lewa ni tui oqo ko Penijamini, o koya ka a vosa kina ko Amelekai, au sa qai vakasaqaqara tale ena ivolatukutuku era a soli vei au, ka’u a kunei ira kina na peleti oqo, ka tu kina na kedra itukutuku leleka na parofita, mai vei Jekope me yacova na gauna ni lewa ni tui oqo ko Penijamini, kei na vuqa talega na vosa i Nifai.",
                "4": "Ka sa marautaki sara vei au na veika era volai tu ena peleti oqo, baleta na vei parofisai ni nona lako mai na Karisito; ka ra kila ko ira na noqu qase ni ra sa vakayacori oti e vuqa; io, ka’u kila talega ni sa yaco oti e vuqa na ka era a sa parofisaitaki tu me baleti keimami me yacova mai na gauna oqo, kei ira ni oti na gauna oqo era na yaco dina kecega—",
                "5": "O koya, au sa digitaki ira kina na veika oqo, me’u vakaotia kina na noqu itukutuku, kei na vo ni noqu itukutuku au na taura mai na peleti i Nifai; ka’u na sega ni rawa mada ga ni vola na ikaduanadrau ni tikina ni veika me baleti ira na noqu tamata.",
                "6": "Ia raica, au na taura na peleti oqo, ka tu kina na vei parofisai kei na vei ivakatakila oqo, ka biuta vata kei na vo ni noqu itukutuku, ni ra sa taleitaki sara vei au; ka’u kila ni ra na ka taleitaki talega vei ira na wekaqu.",
                "7": "Ka’u sa kitaka oqo me baleta e dua na inaki vuku; ni sa vakasolokakanataka vei au me vaka na cakacaka ni Yalo ni Turaga sa tiko vei au. Ia oqo, au sa sega ni kila na veika kecega; ia sa kila na Turaga na veika kecega ena yaco mai; o koya, sa cakacaka yaco kina vei au me’u kitaka me vaka na nona lewa.",
                "8": "Ka sa baleti ira na wekaqu na noqu masu vua na Kalou, me yaco me ra kila tale mada na Kalou, io, na veisereki i Karisito; me ra na yaco tale me ra tamata taleitaki.",
                "9": "Ia oqo koi au, ko Momani, au sa tomana tale me’u vakaotia na noqu itukutuku ka’u taura mai na peleti i Nifai; ka’u sa cakava me vaka na kilaka kei na yalomatua sa solia vei au na Kalou.",
                "10": "O koya, a sa yaco kina, ni sa soli ira oti na peleti oqo ko Amelekai ki na ligai Penijamini na tui, sa tauri ira ko koya ka biuti ira vata kei na peleti tale e so, na peleti ka ra tu kina na itukutuku era a sa maroroya tu mai na tui, mai na itabatamata ki na itabatamata me yacova na gauna ni lewa i Penijamini na tui.",
                "11": "Ka ra a vakadewataki sobu mai vei Penijamini na tui, mai na itabatamata ki na itabatamata me yacova ni ra sa vakatauci e ligaqu. Ka’u sa masu kina vua na Kalou, koi au, ko Momani, me ra na maroroi mai na gauna oqo ka lako yani. Ia au sa kila ni ra na maroroi; ni sa volai tu kina na veika cecere, ka ra na lewai mai kina na noqu tamata kei ira na wekadra ena siga levu mai muri, me vaka na vosa ni Kalou sa volai.",
                "12": "Ia oqo, me baleti Penijamini na tui—e a yaco tiko vakawasoma na veileti ena kedra maliwa na nona tamata.",
                "13": "Ka sa yaco talega ni ra sa lako sobu mai na mataivalu ni Leimanaiti mai na vanua ko Nifai, me vala kei ira na nona tamata. Ia raica, a sa vakasoqoni ira vata na nona mataivalu ko Penijamini na tui, ka tu me saqati ira; ka sa vala ko koya ena kaukauwa ni ligana, ena iseleiwau i Lepani.",
                "14": "Ia ena kaukauwa ni Turaga era sa saqati ira kina na nodra meca, me yacova ni ra sa vakamatea kina e vuqa na udolu na Leimanaiti. Ka sa yaco ni ra sa saqati ira na Leimanaiti me yacova ni ra sa vakasavi ira tani mai na vanua kecega sa nodra ivotavota vakawa.",
                "15": "Ka sa yaco ni sa oti ko ya a sa tu na Karisito vakailasu, ka sa sogoti na gusudra, ka ra a totogitaki me vaka na nodra cala;",
                "16": "Ka ni sa oti ko ya a sa tu ko ira na parofita vakailasu, kei na dauvunau vakailasu kei na ivakavuvuli ena kedra maliwa na tamata, ka ra sa totogitaki kece ko ira oqo me vaka na nodra cala; ka ni sa yaco oti talega e vuqa na veileti ka ra se yani e lewe vuqa kivei ira na Leimanaiti, raica, a sa yaco ni ko Penijamini na tui, ena nodra veivuke na parofita tabu ka ra a maliwai ira tu na nona tamata—",
                "17": "Ia raica, sa tamata yalosavasava ko Penijamini na tui, ka a liutaki ira na nona tamata ena ivalavala dodonu; ka a lewe vuqa sara na tamata yalosavasava ena vanua, ka ra a vosataka na vosa ni Kalou ena kaukauwa kei na lewa; ka ra vakayagataka na vosa gatalaulau ena vuku ni nodra domodomoqa na tamata—",
                "18": "O koya gona, ena nodra veivuke ko ira oqo, kei na nona sa cakacaka ko Penijamini na tui ena nona igu taucoko kei na yalona taucoko, kei ira talega na parofita, sa vakataudeitaka tale kina na tiko sautu ena vanua."
            }
        }
    },
    "mosiah": {
        "meta": {
            "slug": "mosiah",
            "name": "Ai Vola i Mosaia",
            "chapterWord": "Wase"
        },
        "chapters": {
            "1": {
                "1": "Ia oqo a sa sega tale na veileti ena vanua taucoko ko Saraemala, ena kedra maliwa kece na nona tamata na tui ko Penijamini, ka sa yalo vakacegu tiko kina ko Penijamini na tui ena vo kece ni nona veisiga.",
                "2": "Ka sa yaco ni sa tolu na luvena tagane; a sa vakatoka na yacadratou ko Mosaia, kei Iloramu, kei Ilamani. Ka sa lewa me ratou vakavulici ena nodra vosa kece na nona qase, me yaco rawa kina me ratou tamata kila ka; ka me ratou kila kina na veika e baleta na vei parofisai ka a vosataki mai na gusudra na nodra qase, ka a soli vei ira mai na liga ni Turaga.",
                "3": "Ka sa vakavulici iratou talega ko koya me baleta na veitukutuku ka ra ceuti tu ena peleti parasa, ka kaya: Oi kemudou na luvequ, au gadreva mo dou dau nanuma tiko ni kevaka me ra a sega na peleti oqo, ka ra tu kina na veitukutuku kei na veivakaro oqo, ke da a lecaika tu ga, io ena gauna sara mada ga oqo, ka da sega ni kila na veika vuni ni Kalou.",
                "4": "Ni na sega ni rawa vua na tamada, ko Liai, me nanuma rawa tiko na veika kece oqo, ka vakavulici iratou kina na luvena, kevaka a sega na nodra veivuke na peleti oqo; ni ena vuku ni nona a vakavulici ena vosa vaka-Ijipita, sa wilika rawa kina na veika ceuti oqo, ka vakavulici iratou kina na luvena, ia me ratou qai vakavulici ira rawa kina na luvedratou, ka me vakayacori kina na ivakaro ni Kalou, me yacova mai na gauna oqo.",
                "5": "Au sa kaya vei kemudou, na luvequ, kevaka me ra a sega na veika oqo, ka ra sa maroroi ka taqomaki tu mai na liga ni Kalou, me da wilika ka kila kina na nona veika vuni, ka me tiko ga kina e matada na nona ivakaro, ke ra a sa malumalumu sobu ena tawa vakabauta ko ira sara mada ga na noda qase, ka eda na vakataki ira na wekada, ko ira na Leimanaiti, ka ra sega tu ni kila e dua na ka me baleta na veika oqo, ka ra na sega talega ni vakabauta kevaka era vakatavuvulitaki vei ira, ena vuku ni nodra ivakarau ni bula sega ni dodonu na nodra qase.",
                "6": "Oi kemudou na luvequ, au gadreva mo dou nanuma ni ra sa dina na vei vosa oqo, ka ra sa dina talega na veitukutuku oqo. Ia raica, sa vakatalega kina na peleti i Nifai, ka sa tu kina na itukutuku kei na nodra vosa na noda qase mai na gauna era a biuti Jerusalemi mai kina ka yacova mai oqo, ka ra sa dina; ka da kila ni ra sa dina ni ra sa tu sara ga oqo e matada.",
                "7": "Ia oqo, oi kemudou na luvequ, au gadreva mo dou dau nanuma tiko mo dou na dau vakasaqaqara vagumatua sara kina, mo dou na rawa ka mai kina; ka’u gadreva mo dou dau muria na ivakaro ni Kalou, mo dou na tiko sautu kina ena vanua me vaka na vosa ni yalayala ni Turaga vei ira na noda qase.",
                "8": "Ka sa vuqa tale na ka sa vakatavulica na tui ko Penijamini vei iratou na luvena, era sega ni volai ena ivola oqo.",
                "9": "Ka sa yaco ni sa tinia na nona vakavulici iratou na luvena ko Penijamini na tui, a sa qase sara mai, ka sa raica ni sa voleka me lako yani ena sala era na lako kina na kai vuravura kecega; o koya, sa nanuma kina ni sa dodonu me solia na lewa ni matanitu vua e dua vei iratou na luvena.",
                "10": "O koya oqo, sa vakarota kina me kau mai vua ko Mosaia; ka sa vakaoqo na vosa sa vosataka vua, ka kaya: Na luvequ, au gadreva mo kacivaka raraba yani ena vanua taucoko oqo ena kedra maliwa na tamata kece oqo, se ko ira na lewei Saraemala kei ira na tamata i Mosaia ka ra tiko ena vanua, me ra soqoni vata mada mai; ni’u na kacivaka yani ena mataka mai na gusuqu kivei ira oqo na noqu tamata, ni ko sa tui ka daunilewa talega vei ira na tamata oqo, ka a soli ira mai vei kedaru na Turaga na noda Kalou.",
                "11": "Ka dua tale, au na solia vei ira na tamata oqo e dua na yaca, me ra na kilai tani kina mai vei ira kecega na tamata ka a kauta tani mai na vanua ko Jerusalemi na Turaga na Kalou; ka’u sa kitaka oqo baleta ni ra sa tamata gugumatua ni muria na veivakaro ni Turaga.",
                "12": "Ka’u na solia vei ira e dua na yaca ka na sega vakadua ni bokoci laivi, ka vakavo ga ena vuku ni talaidredre.",
                "13": "Io, au sa kaya talega vei iko, ni kevaka era sa na lutu ki na talaidredre ko ira na nona tamata ni toko oqo na Turaga, ka yaco me ra tamata dau caka ca ka dauveibutakoci, ena qai soli ira yani na Turaga, ka na yaco me ra malumalumu me vakataki ira na wekadra; ka na sega tale ni maroroi ira ena nona kaukauwa e vakasakiti ka sega ni vakatautauvatataki rawa, ka a dau maroroi ira tiko mai kina na noda qase.",
                "14": "Ia au sa kaya vei iko, ni kevaka me a sega ni dodoka yani na ligana me maroroi ira na noda qase, ke ra a sa lutu ki na ligadra na Leimanaiti, ka tau vei ira na nodra cudru.",
                "15": "Ka sa yaco ni sa tinia ko Penijamini na tui na nona vosa vua na luvena, sa qai solia vua na lewa me baleta na veika kece ni matanitu vakatui.",
                "16": "Ka dua tale, sa solia talega vua na lewa me baleta na itukutuku ka ra ceuti tu ena peleti parasa; kei na peleti talega i Nifai; kei na iseleiwau talega i Lepani, kei na polo se idusidusi, ka a liutaki ira mai na noda qase ena loma ni lekutu, ka a vakarautaka na liga ni Turaga me ra liutaki mai kina, ko ira yadua me vaka na ivakarau ni vakarorogo kei na gugumatua era a vakayacora vua.",
                "17": "O koya, era sa sega kina ni sautu se toso ki liu ena nodra ilakolako ni ra sa sega ni yalodina, ia era sa biligi lesu ki muri, ka tau kina vei ira na cudru ni Kalou; o koya era sa yaviti kina ena dausiga kei na veika rarawa ca sara, me vakauqeti ira tale me ra nanuma na nodra itavi.",
                "18": "Ia oqo, a sa yaco ni sa lako ko Mosaia ka kitaka me vaka a vakarota vua ko tamana, ka kacivaka yani vei ira kecega na tamata ena vanua ko Saraemala me ra vakasoqoni vata yani, ka lako cake ki na valetabu me ra la’ki rogoca kina na vosa ka na vosataka vei ira ko tamana."
            },
            "2": {
                "1": "Ka sa yaco ni sa vakayacora oti ko Mosaia na ka sa vakarota vua ko tamana, ka kacivaka yani ena vanua taucoko, era sa vakasoqoni vata yani ko ira kece na tamata ena vanua taucoko, me ra lako cake yani ki na valetabu ka la’ki rogoca kina na vosa ena vosataka vei ira ko Penijamini na tui.",
                "2": "A ra sa lewe vuqa sara, io e vuqa sara ka sa sega kina ni wiliki na kedra lewe levu; ni ra sa tubu ka lewe levu sara ka sautu ena vanua.",
                "3": "Era sa taura talega na ulumatua ni nodra qele ni manumanu, me ra vakacabo isoro kei na isoro kama me vaka na lawa i Mosese;",
                "4": "Ka me ra vakavinavinaka talega kina vua na Turaga na nodra Kalou, o koya ka a kauti ira tani mai na vanua ko Jerusalemi, ka a sereki ira mai na ligadra na nodra meca, ka a lesi ira na tamata yalododonu me nodra ivakavuvuli, ka lesia talega e dua na tamata yalododonu me nodra tui, ka sa vakataudeitaka ko koya na tiko sautu ena vanua ko Saraemala, ka vakavulici ira me ra muria na veivakaro ni Kalou, me ra marau kina ka vakasinaiti ena loloma vua na Kalou kei na tamata kecega.",
                "5": "Ka sa yaco ni ra sa lako cake yani ki na valetabu, era sa birika wavoki na nodra valelaca, na tamata yadua ena nona vuvale, ka lewena na watina, kei ira na luvena tagane, kei na luvena yalewa, kei ira na luvedra tagane, kei na luvedra yalewa, mai vei koya ka ulumatua kivei koya ka gone duadua, era sa dui toka ga vakamatavuvale.",
                "6": "Ia era sa birika na nodra valelaca vakavolivolita na valetabu, a ra sa vaqara na katuba ni nodra valelaca ki na valetabu, me ra dui tiko ga kina ena nodra valelaca ka rogoca na vosa ena cavuta vei ira ko Penijamini na tui;",
                "7": "Ia ni ra sa rui lewe levu sara sa sega kina ni rawa vei Penijamini na tui me vakavulici ira kece ena loma ni valetabu, o koya, sa vakarota kina me tara e dua na vale cecere sara me ra rogoca rawa kina na nona tamata na veika ena vosataka vei ira.",
                "8": "Ka sa yaco ni sa tekivu me vosa vei ira na nona tamata mai na vale cecere; ka ra sa sega ni rogoca kece na nona vosa me vaka ni ra sa rui lewe levu sara; o koya sa vakarota kina ko koya me volai na nona vosa kece ka vakau yani vei ira era sa sega ni rogoca rawa na domona, me ra ciqoma talega kina na nona vosa.",
                "9": "A sa vakaoqo na vosa e a vosataka ka lewa me volai, ka kaya: Kemuni na wekaqu, oi kemuni kece ka soqoni vata mai, oi kemuni ka rogoca rawa na noqu vosa ka’u na vosataka vei kemuni edaidai; ni’u a sega ni vakarota mo ni lako mai mo ni qai vakawaletaka na veivosa au na vosataka, ia mo ni vakarorogo vei au, ka dolava sara na daligamuni mo ni rogoca, kei na lomamuni mo ni kila, kei na nomuni vakasama me tevuki kina mo ni raica na veika vuni ni Kalou.",
                "10": "Au a sega ni vakarota mo ni lako mai ki ke mo ni rerevaki au kina, se mo ni nanuma ni’u sa uasivi cake mai vua e dua tale na tamata.",
                "11": "Ia au sa vakataki kemuni ga, ka’u sa vakatovolei tu mai na veimataqali malumalumu kecega ni yago kei na vakasama; ia au sa digitaki mai vei ira na tamata oqo, ka sa vakatabui au ko tamaqu, ka sa vakatarai mai na liga ni Turaga, me’u daunilewa ka tui vei ira na tamata oqo; ka’u sa maroroi ka taqomaki tu mai ena nona kaukauwa e sega ni vakatautauvatataki rawa, me’u qaravi kemuni ena igu taucoko, kei na vakasama, kei na kaukauwa kecega sa solia vei au na Turaga.",
                "12": "Au sa kaya vei kemuni me vaka ni sa vakatarai me’u qaravi kemuni ena noqu veisiga kece, me yacova mai na gauna oqo, ka’u sega ni qara mai vei kemuni na koula se siliva se dua ga na mataqali iyau;",
                "13": "Au a sega talega ni laiva mo ni biu ki na qara ni veivesu, se mo ni veivakabobulataki, se mo ni laba, se taura vakasaurara, se butako, se veibutakoci; ka’u a sega talega ni laiva mo ni vakayacora na veika ca, ka’u a vakavulici kemuni mo ni muria na veivakaro ni Turaga, ena veika kece sa vakaroti kemuni kina ko koya—",
                "14": "Ka’u sa cakacaka sara tiko mada ga e ligaqu, koi au vakai au, me rawa niu qai veiqaravi vei kemuni, ka mo ni kakua ni vakacolati kina ena ivakacavacava, me kakua kina ni vakataqari vei kemuni e dua na icolacola ka na dredre me colati—ia na veika kece au sa vosataka tiko oqo, ko ni sa kedra ivakadinadina sara ga koi kemuni ena siga edaidai.",
                "15": "Ia, oi kemuni na wekaqu, au sa sega ni kitaka na veika oqo me’u dokadoka kina, au sa sega talega ni tukuna na veika oqo me’u beitaki kemuni kina; ia au sa tukuna ga vei kemuni mo ni kila kina ni sa rawa me’u saumi taro ena yalo galala ena mata ni Kalou ena siga oqo.",
                "16": "Raica, au sa kaya vei kemuni me vaka na noqu a kaya vei kemuni ni’u a sa qaravi kemuni ena noqu veisiga kece, au sega ni gadreva me’u dokadoka kina, ni’u a qarava tiko ga kina na Kalou.",
                "17": "Ia raica, au sa tukuna vei kemuni na veika oqo mo ni vulica kina mo ni yalomatua; mo ni vulica kina ni ko ni sa qarava tiko na nomuni Kalou ena gauna ko ni qaravi ira tiko kina na wekamuni.",
                "18": "Raica, ko ni sa vakatokai au me’u nomuni tui; ia kevaka au sa cakacaka tiko me’u qaravi kemuni, koi au ko ni sa vakatoka me nomuni tui, e sega li ni kilikili mo ni cakacaka vakakina mo ni veiqaravi vakai kemuni?",
                "19": "Ka raica talega, kevaka sa ganita mo ni vakavinavinaka vei au, koi au ko ni sa vakatoka me nomuni tui ka’u a qaravi kemuni ena noqu veisiga, ka’u a qarava talega kina na Kalou, sa kilikili sara kina mo ni vakavinavinaka tiko ga vua na nomuni Tui vakalomalagi!",
                "20": "Au sa kaya vei kemuni, na wekaqu, kevaka ko ni na tabalaka tiko na vakavinavinaka kei na vakacaucau ena kena kaukauwa taucoko ka taukena tu na yalomuni, ki vua na Kalou ko ya ka a buli kemuni, ka maroroi kemuni ka taqomaki kemuni tu mai, ka vakavuna mo ni marau, ka sa solia mo ni bula veisaututaki—",
                "21": "Au sa kaya vei kemuni ni kevaka ko ni sa qaravi Koya ka a buli kemuni mai na ivakatekivu, ka sa maroroi kemuni tiko ga e veisiga, ena nona solia vei kemuni na icegu, mo ni bula ka yavala ka cakava kina na ka sa lomamuni, ka sa dau tokoni kemuni mai na dua na tiki ni gauna ki na dua tale—au kaya, kevaka ko ni sa na qaravi Koya ena yalomuni taucoko kece sara, ko ni sa dauniveiqaravi tawayaga tiko ga.",
                "22": "Ia raica, na ka wale ga e gadreva vei kemuni sai koya mo ni muria na nona veivakaro; ka sa yalataka tu ko Koya ni kevaka ko ni na muria na nona veivakaro ko ni na tiko sautu ena vanua; ka sa sega ni dau gole tani mai na ka sa vosataka; o koya, kevaka ko ni sa muria na nona ivakaro ena vakalougatataki kemuni kina ka vakasaututaki kemuni.",
                "23": "Ia oqo, mai na kena imatai, e a buli kemuni ko Koya, ka solia vei kemuni na nomuni bula, o koya ko ni na dinau tu ga kina vua.",
                "24": "Ka kena ikarua, e vakarota ko koya mo ni vakayacora na veika sa vakaroti kemuni kina; ia kevaka ko ni sa kitaka vakakina, ena vakalougatataki kemuni kusarawa kina ko Koya; ka sa saumi kemuni kina. Ka ko ni sa dinau tu ga kina vua ena gauna oqo, ena gauna mai muri, ka sega ni mudu ka sega ni mudu; o koya gona, a cava mo ni na dokadokataka rawa?",
                "25": "Ia oqo me’u taroga mada, a cava e rawa mo ni kaya ena vukumuni? Au sauma vei kemuni, E segai! E sega mada ga ni rawa mo ni kaya ni ko ni sa vaka mada ga na kuvu-ni-soso; ia ko ni a buli mai na kuvu-ni-soso; ia raica, oqori talega sa nei koya ka a buli kemuni.",
                "26": "Ia koi au, koi au sara mada ga, ko ni sa vakatoka me nomuni tui, au sa sega ni uasivi cake mai vei kemuni; ni’u vu mai na kuvu-ni-soso talega. Ka ko ni sa raica ni’u sa qase mai, ka sa voleka me’u vakalesuya tale na waqawaqa vakayago oqo ki na tinana ko qele.",
                "27": "O koya gona, me vaka au sa kaya oti vei kemuni ni’u a sa qaravi kemuni, ka’u a lako tiko kina ena galala ni vakasama ena mata ni Kalou, ia au sa vakarota mo ni soqoni vata mai oqo, me rawa ni’u kunei ni sa sega na noqu cala, ka me kakua ni takavi au mai na nomuni dra, ena gauna au na tu kina me lewai mai vua na Kalou ena vuku ni veika a vakarota vei au ena vukumuni.",
                "28": "Au sa kaya vei kemuni ni’u a vakarota mo ni soqoni vata mai me’u vakasavasavataka rawa kina na noqu isulu mai na nomuni dra, ena gauna oqo ni sa voleka me’u lako sobu ki na noqu ibulubulu, me’u lako sobu kina ena vakacegu, ka me na curu na yaloqu tawa mate rawa ki na matasere mai cake, me seretaka na vakacaucau ni Kalou lewa dodonu.",
                "29": "Ka dua tale, au sa kaya vei kemuni ni’u a vakarota mo ni soqoni vata mai, me’u tukuna kina vei kemuni ni sa na sega ni rawa tale me’u nomuni ivakavuvuli, se me’u nomuni tui;",
                "30": "Ni, ena gauna mada ga oqo sa sautaninini vakalevu sara tiko na yagoqu taucoko ena noqu tovolea me’u vosa vei kemuni, ia sa tokoni au tiko na Turaga na Kalou, ka a vakatara me’u vosa vei kemuni; ka sa vakaroti au me’u tukuna vei kemuni edaidai, ni sa na nomuni tui ka nomuni daunilewa ko Mosaia na luvequ.",
                "31": "Ia oqo, oi kemuni na wekaqu, au gadreva mo ni vakayacora vua na veika ko ni sa dau vakayacora tiko mai. Me vaka na nomuni a dau muria tiko mai na noqu ivakaro, kei na ivakaro i tamaqu, ka tiko sautu kina, ka taqomaki mai na ligadra na nomuni meca, sa vakakina kevaka ko ni na muria na veivakaro i na luvequ, se na veivakaro ni Kalou ka na tukuna vei kemuni ko koya, ko ni na tiko sautu ena vanua, ka ra na sega ni rawai kemuni na nomuni meca.",
                "32": "Ia, Oi kemuni na noqu tamata, mo ni qarauna de na tubu na veiqati ena kemuni maliwa, ka ko ni digitaka mo ni talairawarawa ki na yalo ca, ka vosa kina ko Mosaia na tamaqu.",
                "33": "Ia raica, sa yalataki tu e dua na ca vua sa digitaka me talairawarawa ki na yalo ko ya; ni kevaka sa digitaka me talairawarawa vua, ka tu ga kina ka mate e na nona ivalavala ca, sa na gunuva ko koya na cudruvi ki yalona; ni sa taura ko koya me kena isau na itotogi tawavakaiyalayala, ni sa talaidredre ki na lawa ni Kalou ka sa saqata kina na ka sa kila.",
                "34": "Au sa kaya vei kemuni, ni sa sega ni dua vei kemuni, ka vakavo ga ko ira na luvemuni lalai ka se bera ni vakavulici ena veika oqo, ia ko ni kila ni ko ni sa dinau tawamudu tu ga vua na Tamamuni Vakalomalagi, mo ni solia vua na veika kece ko ni taukena ka vakakina koi kemuni; ia ko ni sa vakavulici talega me baleta na ivolatukutuku ka tu kina na veiparofisai era a vosataka na parofita tabu, me yacova sara na gauna ka biuti Jerusalemi mai kina na tamada ko Liai;",
                "35": "Ka vakatalega kina, na veika kece era a vosataka na noda qase me yacova mai oqo. Ia raica talega, era sa vosataka na veika sa vakarota vei ira na Turaga; o koya, era sa dodonu ka dina.",
                "36": "Ia oqo, au sa kaya vei kemuni, na wekaqu, ni ko ni sa kila ka sa vakavulici vei kemuni na veika oqo, kevaka ko ni qai talaidredre ka saqata na veika sa tukuni oti, ka ko ni sa vakasukai kemuni vakai kemuni kina mai na Yalo ni Turaga, ka me sega kina ni dua na nona tikina vei kemuni me tuberi kemuni kina ena sala ni vuku mo ni kalougata kina, sautu, ka maroroi vinaka tu—",
                "37": "Au sa kaya vei kemuni, ni ko koya sa kitaka na ka oqo, sai koya sa veisaqasaqa matavotu kei na Kalou; sa digitaka kina me talairawarawa ki na yalo ca, ka yaco me meca ni ivalavala dodonu kecega; o koya, sa sega kina ni dua na nona tikina na Turaga vua, ni sa sega ni dau tiko ena valetabu dukadukali ko Koya.",
                "38": "Ia kevaka sa sega ni veivutuni na tamata ko ya, ka meca tu ga ni Kalou, ka mate vata kaya, ena vakayadrata na yalona tawamate rawa na gagadre ni lewa dodonu vakalou me kila vinaka sara na nona cala, ka na vakavuna me kino kina mai na nona iserau na Turaga, ka vakasinaita na lomana na nona cala, kei na rarawa, kei na yaluma, ka sa vaka na bukawaqa tawaboko rawa, ka sa tubu cake tiko ga na kena yameyame ka sega ni mudu ka sega ni mudu.",
                "39": "Ia oqo au sa kaya vei kemuni, ni na sega ni rawa ni sereka na tamata ko ya na loloma cecere; a sa nona icavacava rerevaki me sotava na veivakararawataki e tawacava rawa.",
                "40": "Io, oi kemuni kece na qase, kei kemuni na cauravou, kei kemuni na gone lalai ka rawa mo ni kila na ibalebale ni noqu vosa, ni’u a vosa vakamacala sara vei kemuni mo ni kila, au sa masuta mo ni yadra ka nanuma na rerevaki ni kedra ituvaki ko ira era sa lutu ki na talaidredre.",
                "41": "Ka dua tale, au gadreva mo ni vakasamataka na ituvaki ni bula kalougata ka mamarau e nodra ko ira era sa muria na ivakaro ni Kalou. Ia raica, era sa vakalougatataki ena veika kece sara, na veika vakayago kei na veika vakayalo; ka kevaka era sa yalodina tiko me yacova na ivakataotioti era na curu ki lomalagi, me ra tiko marau kina vata kei na Kalou me tawamudu. Io, mo ni nanuma, mo ni nanuma, ni ra sa dina na veika oqo; ni sa kaya na Turaga na Kalou."
            },
            "3": {
                "1": "Ia oqo tale, oi kemuni na wekaqu, mo ni vakarorogo mada, ni sa tu tale na ka me’u vosataka vei kemuni; ni raica, sa tu na veika me’u tukuna vei kemuni me baleta na veika ena yaco mai.",
                "2": "Ia na veika au na tukuna vei kemuni sa vakatakila vei au e dua na agilosi ni Kalou. A sa kaya vei au ko koya: Mo yadra mada; ka’u sa yadra, ka raica sa tucake tu e mataqu ko koya.",
                "3": "A sa kaya vei au: Mo yadra, ka rogoca na vosa au na tukuna vei iko; raica, au sa lako mai me’u tukuna vei iko na itukutuku marautaki ni reki levu.",
                "4": "Ni sa rogoca na nomu masu na Turaga, ka sa dikeva rawa na nomu ivalavala dodonu; ka sa talai au mai me’u mai tukuna vei iko mo marau; ka mo na tukuna vei ira na nomu tamata, me ra vakasinaiti talega kina ena reki.",
                "5": "Ni raica, sa yaco mai na gauna, ka sa sega tale ni yawa, ni na lako sobu mai lomalagi ena kaukauwa ena kedra maliwa na luve ni tamata, na Turaga Kaukauwa o koya sa daulewa tiko, ka a tiko mai liu, ka na tiko mai na gauna tawamudu ki na gauna tawamudu, ka na mai tiko ena vale qele, ka na lako yani ena kedra maliwa na tamata, ka kitaka na veicakamana lelevu, me vaka na nodra vakabulai na tauvimate, na nodra vakaturi cake tale na mate, na nodra lako rawa tale na lokiloki, na nodra rai rawa tale na mataboko, kei na nodra rogo rawa tale na didivara, kei na nodra vakabulai mai na veimataqali mate kecega.",
                "6": "Ka na vakasavi ira tani na tevoro ko koya, se ko ira na yalo ca era tu e lomadra na luve ni tamata.",
                "7": "Ka raica, ena sotava ko Koya na veitemaki, kei na mosi ni yago, na via kana, na via gunu, kei na oca, ka levu cake mai na kena e vosota rawa na tamata, ka tarava ga kina na mate; ia raica, sa tuturu mai kina na dra mai na veiqara ni yagona, ni sa rui levu sara na nona yaluma ena vuku ni nodra caka ca kei na nodra itovo vakasisila na nona tamata.",
                "8": "Ia ena vakatokai na yacana ko Jisu Karisito, na Luve ni Kalou, na Tama ni lomalagi kei na vuravura, na Dauniveibuli ni veika kecega mai na ivakatekivu; ka na yacai tinana ko Meri.",
                "9": "Ka raica, ena lako mai ko koya kivei ira na kai nona, me na yaco kina na veivakabulai vei ira na luve ni tamata ena vakabauti ni yacana; ia ni sa oti na veika kece oqo, era na okati koya me tamata wale ga, ka kaya ni sa tiko vua e dua na tevoro; ka ra na vakanakuitataki koya, ka vakamatei koya ena kauveilatai.",
                "10": "Ka na tucake tale mai na mate ena ikatolu ni siga; ka raica, ena tu me lewai vuravura; ka raica, sa vakayacori na veika kece oqo me na tau kina na lewa dodonu vei ira na luve ni tamata.",
                "11": "Ia raica, na nona dra sa sorovaki talega kina na nodra ivalavala ca ko ira era a lutu ena vuku ni caka cala i Atama, ka ra mate ka sega ni kila na inaki ni Kalou me baleti ira, se ko ira era sa sega ni kila ni ra sa ivalavala ca.",
                "12": "Ia ena ca, ena ca vei koya sa kila tu ni sa saqata tiko na Kalou! Ni na sega ni yaco na veivakabulai vua e dua sa vakaoqo, ka vakavo ga ena veivutuni kei na vakabauta na Turaga ko Jisu Karisito.",
                "13": "Ka sa talai ira yani na nona parofita tabu na Turaga na Kalou ena kedra maliwa na luve ni tamata kecega, me ra tukuna yani na veika oqo kivei ira na veimataqali, veimatanitu, kei na duivosavosa, me bokoci rawa kina na nodra ivalavala ca ia ko ira yadua sa vakabauta ni na lako mai na Karisito, ka ra na reki ena marau levu, ka vaka ga me a sa lako oti mai ko koya ena kedra maliwa.",
                "14": "Ia sa raica na Turaga na Kalou ni ra sa tamata domodomoqa na nona tamata, ka lesia kina vei ira e dua na lawa, sai koya na lawa i Mosese.",
                "15": "A sa vakaraitaka vei ira e vuqa na ivakatakilakila, kei na veika veivakurabuitaki, na ivakaraitaki, kei na iyaloyalo, me baleta na nona lako mai; era sa vosa talega vei ira ko ira na parofita tabu me baleta na nona lako mai; ia era sa vakaukauwataka ga na lomadra, ka ra sega ni kila ni sega ni vakabetena na lawa i Mosese kevaka sa sega ni ia na veisorovaki ena nona dra.",
                "16": "Ia kevaka me a rawa mada ga me ra ivalavala ca na gone lalai, ke ra na sega ga ni rawa ni vakabulai; ia au sa kaya vei kemuni ni ra sa vakalougatataki; raica, ena vukui Atama, se me vaka na kena ivakarau, era sa lutu kina, ia na dra ga i Karisito sa sorovaka na nodra ivalavala ca.",
                "17": "Ka dua tale, au sa kaya vei kemuni, ni na sega ni soli e dua tale na yaca se na sala se ivakarau me ra na vakabulai rawa kina na luve ni tamata, ena yaca duadua ga i Karisito na Turaga Kaukauwa.",
                "18": "Ia raica sa lewa ko Koya, ka sa dodonu na nona lewa; ia ena sega ni rusa na gone lalai sa mate ni se gone lailai ga; ia era na gunuva vakaira ga na tamata na cudruvi ki yalodra, ka vakavo ga kevaka era sa vakayalomalumalumutaki ira ka yaco me vaka na gone lalai, ka vakabauta ni a rawa, ni rawa, ni na qai rawa duadua ga na veivakabulai ena dra kei na vuku ni dra ni veisorovaki i Karisito na Turaga Kaukauwa.",
                "19": "Ni sa meca ni Kalou na tamata vakavuravura, ka sa vaka tu mai kina me tekivu sara mai na lutu i Atama, ka na vaka tu kina me sega ni mudu ka sega ni mudu, ka vakavo ke sa talairawarawa ki na veivakayarayarataki ni Yalo Tabu, ka biuta tani na tamata vakavuravura ka yaco me yalododonu ena vuku ni veisorovaki i Karisito na Turaga, ka yaco me vaka na gone lailai, me talairawarawa, yalomalua, yalomalumalumu, dauvosota, sinai ena loloma, ka ciqoma na veika kece sa raica na Turaga ni dodonu me sotava, me vaka na gone sa talairawarawa vua na tamana.",
                "20": "Ka dua tale, au sa kaya vei kemuni, ni na yaco na gauna me na teteva yani kina na veimatanitu, veimataqali, duivosavosa kei ira na tamata kecega na kilaka me baleta na iVakabula.",
                "21": "Ka raica, ni sa na yaco mai na gauna ko ya, ena sega ni kune e dua me tawacala ena mata ni Kalou, ka vakavo ga ko ira na gone lalai; ena veivutuni duadua ga kei na vakabauti ni yaca ni Turaga na Kalou Kaukauwa.",
                "22": "Ia ena gauna mada ga oqo, ni ko sa na vakavulica vei ira na nomu tamata na veika sa vakarota vei iko na Turaga na nomu Kalou, ena sega kina ni kunei ni ra sa tawacala ena mata ni Kalou, me vaka ga na vosa au sa vosataka oti vei iko.",
                "23": "Ia oqo au sa vosataka oti na veika sa vakarota vei au na Turaga na Kalou.",
                "24": "Ka sa kaya vakaoqo na Turaga: Era na tu me ivakadinadina ramase me baleti ira na tamata oqo, ena siga ni lewa; o koya, era na lewai kina, na tamata yadua me vaka na nona cakacaka, se vinaka se ca.",
                "25": "Ia kevaka era sa ca ena vakatakilai matavotu vei ira na nodra cala kei na nodra veika vakasisila, ka na vakavuna me ra kino tani kina mai na iserau ni Turaga ki na dua na ituvaki ni yaluma kei na veivakararawataki tawacava, ka ra na sega ni lesu rawa mai kina; o koya era sa gunuva kina na cudruvi ki yalodra.",
                "26": "Era sa gunu kina mai na bilo ni cudru ni Kalou, ka sa sega tale ni rawa me vakuwai ira kina na lewa dodonu me vaka ga na kena a sega ni rawa me tarova na lutu i Atama ena vuku ni nona a kania na vuanikau vakatabui; o koya, sa na sega tale ni rawa ni kaya na loloma cecere ni ra nona ka sega ni mudu.",
                "27": "Ia na nodra yaluma sa vaka na drano bukawaqa kei na sulifure sa sega ni boko rawa na kena yameyame, ka sa tubu cake tiko ga na kena kubou ka sega ni mudu ka sega ni mudu. A sa vakaroti au kina vakaoqo na Turaga. Emeni."
            },
            "4": {
                "1": "Ia oqo, a sa yaco ni sa tinia ko Penijamini na tui na nona vosataka na vosa ka a solia vua na agilosi ni Turaga, a sa veiraiyaki vei ira na lewevuqa, ka raica era sa bale ki na qele, ni ra sa rerevaka na Turaga.",
                "2": "Ka ra sa raici ira vakaira ena kedra ituvaki vakayago, ni ra sa lailai sobu mai na kuvu-ni-soso. Era sa tagi vata vakadomoilevu ka kaya: Mo ni yalololoma ka vakayagataka na dra ni veisorovaki i Karisito me keimami vosoti kina ena neimami ivalavala ca, ka me vakasavasavataki kina na yaloi keimami; ni keimami sa vakabauti Jisu Karisito, na Luve ni Kalou, o koya ka a bulia na lomalagi kei na vuravura, kei na veika kecega; o koya ka na lako sobu mai ena kedra maliwa na luve ni tamata.",
                "3": "Ka sa yaco ni ra sa vosataka oti na vei vosa oqo, sa sobuti ira na Yalo ni Turaga, ka ra sa vakasinaiti ena marau, ka sa bokoci na nodra ivalavala ca, ka sa vakacegu na nodra vakasama, ena vuku ni vakabauta levu sa tu vei ira me baleti Jisu Karisito o koya ka na lako mai, me vaka na vosa sa vosataka vei ira ko Penijamini na tui.",
                "4": "A sa dolava tale na gusuna ko Penijamini na tui ka vosa tale vei ira, ka kaya: Oi kemuni na noqu itokani ka wekaqu, oi kemuni na kai noqu ka noqu tamata, au gadreva mo ni rogoci au tale mada, mo ni rogoca ka kila na vo ni noqu vosa ka’u na vosataka vei kemuni.",
                "5": "Ni raica, kevaka sa vakayadrati kemuni oqo na nomuni kila na vinaka ni Kalou mo ni vakila kina ni ko ni sa ka wale sara, kei na kemuni ituvaki tawayaga ka lutu tani tu—",
                "6": "Au sa kaya vei kemuni, kevaka ko ni sa kila na vinaka ni Kalou, kei na nona kaukauwa e sega ni vakatautauvatataki rawa, kei na nona yalomatua, kei na nona dauvosota, na nona dauvosoti ira vakadede na luve ni tamata; kei na veisorovaki talega ka a sa vakarautaki tu mai na tauyavutaki ni vuravura, me yaco kina na veivakabulai vei koya sa vakararavi vua na Turaga, ka gumatua me muria na nona veivakaro, ka lako tiko ga ena vakabauta me yacova ni sa oti na nona bula, ko ya na nona bula vakayago—",
                "7": "Au sa kaya, ni sai koya oqo na tamata ka na rawata na veivakabulai, ena vuku ni veisorovaki ka a sa vakarautaki tu mai na tauyavutaki ni vuravura me baleta na tamata kecega, ko ira kece mai na lutu i Atama, kei ira kece ena gauna oqo, kei ira kece ka na muri mai me yacova na ivakataotioti kei vuravura.",
                "8": "Ia sai koya oqo na sala sa yaco kina na veivakabulai. Ka sa sega ni dua tale na veivakabulai, o koya ga sa tukuni tiko oqo; ka sa sega ni dua tale na ka e gadrevi me ra vakabulai rawa kina na tamata, o koya ga au sa tukuna oti vei kemuni.",
                "9": "Mo ni vakabauta na Kalou; mo ni vakabauta ni sa tiko o koya, ka a bulia na ka kecega, mai lomalagi kei vuravura; mo ni vakabauta ni sa nona kece na yalomatua, kei na kaukauwa kece, mai lomalagi kei vuravura; mo ni vakabauta ni na sega ni kila taucoko na tamata na veika kece sa kila na Turaga.",
                "10": "Ka mo ni vakabauta talega ni sa dodonu mo ni veivutunitaka na nomuni ivalavala ca ka biuti ira tani sara, ka vakayalomalumalumutaki kemuni ena mata ni Kalou; ka kerea ena yalodina me vosoti kemuni; ia oqo, kevaka ko ni sa vakabauta na veika kece oqo, mo ni vakayacora sara vakakina.",
                "11": "Ia au sa kaya tale vei kemuni me vaka au sa kaya oti e liu, me vaka ko ni sa kila na lagilagi ni Kalou, se kevaka ko ni a sa kila na nona vinaka ka tovolea na nona loloma, ka sa rawata na vakabokoci ni nomuni ivalavala ca, ka sa marau vakalevu sara kina na yalomuni, au gadreva mo ni nanuma vakakina, ka mo ni dau vakananuma tiko ga na cecere ni Kalou, kei na nomuni sa ka wale sara, kei na nona vinaka kei na nona sa vosoti kemuni vakadede, oi kemuni na tamata tawayaga, ka mo ni vakayalomalumalumutaki kemuni ena yalomalumalumu sa titobu sara, ka dau kaciva na yaca ni Turaga e veisiga, ka mo ni tudei tu ena vakabauta na veika ena yaco mai, ka a cavuti mai na gusu ni agilosi.",
                "12": "Ka raica, au sa kaya vei kemuni kevaka ko ni na kitaka na veika oqo, ko ni na marau ena veigauna kecega, ka vakasinaiti ena loloma ni Kalou, ka na dau bokoci tiko ga na nomuni ivalavala ca; ia ena tubucake na nomuni kila na lagilagi i Koya ka a buli kemuni, se na nomuni kila na veika sa dina ka dodonu.",
                "13": "Ka na sega vei kemuni na nanuma mo ni veivakacacani, ia mo ni tiko veilomani, ka solia vua na tamata yadua me vaka na ka sa dodonu me nona.",
                "14": "Ka ko ni na sega ni laivi ira na luvemuni me ra viakana, se luvaiwale; ko ni na sega talega ni laivi ira me ra talaidredre ki na lawa ni Kalou, se me ra veileti ka veivala vakaira, ka qarava na tevoro, na kenadau ni ivalavala ca, se sai koya na yalo ca ka ra dau tukuna na noda qase, ni sa meca ni ivalavala dodonu kecega ko koya.",
                "15": "Ia ko ni na vakavulici ira me ra lako ena sala ni dina kei na yalodei; mo ni vakavulici ira me ra veilomani ka dau veivukei.",
                "16": "Ia oi kemuni talega mo ni vukei ira era sa gadreva na nomuni veivuke; mo ni wasea na nomuni iyau vei koya e vakaleqai; ka mo ni kakua ni laiva me tawayaga na nona kerekere vei kemuni ko koya sa dau kerekere, ka vagolei koya tani me mate kina.",
                "17": "Ko ni na kaya beka: Sa baleti koya ga na nona leqa; ka’u na sega kina ni dodoliga yani, ka’u na sega ni solia vua na qau kakana, se wasea vua na noqu iyau me’u vakacegui koya kina, ni sa dodonu na kena itotogi—",
                "18": "Ia au sa kaya vei kemuni, oi kemuni, na tamata yadua sa vakayacora oqo sa yaga sara me veivutuni; ia kevaka sa sega ni veivutunitaka na ka sa cakava ena rusa me sega ni mudu, ka sa sega na nona tikina ena matanitu ni Kalou.",
                "19": "Ni raica, eda sa sega li ni daukerekere kecega? Eda sa sega li ni vakararavi vata tiko ki vua e dua ga na Ka Bula, o koya na Kalou, ena vuku ni veika kece sa tu vei keda, na kakana kei na isulu, kei na koula, kei na siliva, kei na iyau kecega sa tu vei keda ena kena veimataqali?",
                "20": "Ka raica, ena gauna sara mada ga oqo ko ni sa masuta tiko na yacana, ka kerea tiko na vakabokoci ni nomuni ivalavala ca. Ia sa vakalaiva li ko koya me talelala na nomuni kerekere? E segai sara; sa sovaraka vei kemuni na Yalona, ka sa vakasinaita na yalomuni ena marau, a sa vakavuna me tarovi na gusumuni ka ko ni sa sega kina ni vosa rawa, ni sa rui vuabale dina sara na nomuni marau.",
                "21": "Ia oqo, kevaka sa solia vei kemuni na Kalou, o koya ka a buli kemuni, ka ko ni sa vakararavitaka tiko vua na nomuni bula kei na veika kece sa tu vei kemuni, na veika dodonu kece ko ni sa kerea, ena vakabauta, ka vakadinata sara ni ko ni na ciqoma, sa qai dodonu ka kilikili sara kina mo ni veiwaseitaka na nomuni iyau.",
                "22": "Ia kevaka ko ni sa vakalewai koya sa kerekere vei kemuni me kakua kina ni mate, ka ko ni cudruvi koya kina, ena dodonu vakalevu cake kina na nomuni cudruvi ena vuku ni nomuni sa bureitaka na nomuni iyau, ni sa sega ni nomuni ia sa nona ga na Kalou, ka sa nona talega na nomuni bula; ia ko ni sa sega mada ni vakamamasu, se veivutunitaka na ka ko ni sa vakayacora.",
                "23": "Au sa kaya vei kemuni, ena ca vua na tamata ko ya, ni na rusa vata kei koya na nona iyau; ia oqo, au sa vosataka na veika oqo vei ira sa vutuniyau ena veika ni vuravura oqo.",
                "24": "Ia oqo, au sa kaya vei ira sa dravudravua, oi kemuni sa sega vei kemuni ia sa rauti kemuni tiko na veika sa tu vei kemuni, ka ko ni sa bula tiko ga kina mai na dua na siga ki na dua tale na siga; vei kemuni kece sa sega ni vakacegui koya sa dau kerekere, ni sa sega ni tu vei kemuni; au gadreva mo ni kaya dina e lomamuni: Au sega ga ni solia ni sega ni tu vei au; ia kevaka e tu vei au ke’u na solia.",
                "25": "Ia oqo, kevaka ko ni sa kaya dina vakaoqo e lomamuni, ko ni na tawacala kina, kevaka e sega, ko ni na cudruvi; ka sa dodonu na nomuni cudruvi ni ko ni sa kocova na ka sa sega ni tu vei kemuni.",
                "26": "Ia oqo, ena vuku ni veika oqo ka’u sa vosa oti kina vei kemuni—ko ya, ena vuku ni kena dau vakabokoci tiko ga na nomuni ivalavala ca e veisiga yadua, mo ni lako tawacala rawa ena mata ni Kalou—au gadreva mo ni wasea na nomuni iyau vei ira na dravudravua, na tamata yadua me vaka na veika sa tu vua, mo ni vakani ira sa viakana, vakasulumi ira sa luvawale, sikovi ira na tauvimate ka qaravi ira me ra vakacegui, vakayago ka vakayalo talega, me vaka na veika e dui ganiti ira.",
                "27": "Ka mo ni raica me ra vakayacori vakayalomatua ena kena ivakarau dodonu na veika kece oqo, ni sa sega ni kilikili vua na tamata me cici vakatotolo cake mai na kaukauwa sa tu vua. Ia sa kilikili me gugumatua, me rawata kina na icocovi; o koya, sa dodonu kina me vakayacori na veika kecega ena kena ivakarau.",
                "28": "Ka’u sa gadreva mo ni nanuma tiko, ko koya yadua sa kerekere mai vua na wekana me vakasuka tale na ka sa kerea, me vaka sa yalataka, kevaka e sega sa ivalavala ca, ka na rawa tale beka ga ni vakavuna me ivalavala ca ko koya na wekana.",
                "29": "Me kena iotioti, sa sega ni rawa me’u tukuna vei kemuni na veika kece ko ni na rawa ni ivalavala ca kina; ni sa vuqa sara na kena ivakarau kei na kena sala, io sa rui levu ka’u sa sega ni wilika rawa.",
                "30": "Ia oqo ga na levu ni ka au na tukuna rawa vei kemuni, ni kevaka ko ni sa sega ni qarauni kemuni vinaka, kei na nomuni vakanananu, kei na nomuni vosa, kei na nomuni cakacaka, ka muria tiko na veivakaro ni Kalou, ka tiko ga ena vakabauta ni veika ko ni sa rogoca me baleta na nona lako mai na noda Turaga, me yacova sara na itinitini ni nomuni bula, ko ni na rusa vakaidina. Ia oqo, Oi kemuni na tamata, mo ni dau nanuma, mo ni kakua kina ni rusa."
            },
            "5": {
                "1": "Ia oqo, a sa yaco, ni sa vosa oti ko Penijamini na tui vei ira na nona tamata, sa qai talatala yani ena kedra maliwa me kila kina se era sa vakabauta na nona tamata na vosa eso a vosataka vei ira.",
                "2": "Ka ra sa qai kaci kece mai ena domo vata, ka kaya: Io, keimami sa vakabauta na vosa kece ko ni sa vosataka vei keimami; keimami sa kila talega ni ra sa ka vakaidina sara; ni sa vakayacora na Yalo ni Turaga Kaukauwa e dua na veisau levu vei keimami, se ki na lomai keimami, ka sa sega tale kina ni tiko vei keimami e dua na gagadre me kitaka na ka ca, ia me keimami kitaka tiko ga na veika vinaka.",
                "3": "Ia koi keimami talega vakai keimami, ena vuku ni nona vinaka tawayalani na Kalou, kei na veivakavotui ni Yalona, keimami sa raica rawa kina na veika lelevu era na qai yaco mai; ka kevaka me a kilikili, ke keimami sa parofisaitaka rawa na ka kecega.",
                "4": "Ka sai koya na neimami sa vakabauta na veika sa vosataka vei keimami na neimami tui sa kauta mai vei keimami na kila ka lelevu oqo, o koya keimami sa reki kina ena reki sa vuabale sara.",
                "5": "Ka sa lomai keimami me keimami veiyalayalati kei na neimami Kalou me vakayacora na nona lewa, ka talairawarawa ki na nona ivakaro ena ka kecega e vakaroti keimami kina, ena veisiga ni neimami bula sa vo, me kakua kina ni takavi keimami na rarawa tawamudu, me vaka sa tukuna na agilosi, me keimami kakua kina ni gunu mai na bilo ni nona cudru na Kalou.",
                "6": "Ia oqo, sai ira sara ga oqo na vosa sa via rogoca mai vei ira ko Penijamini na tui; a sa kaya kina vei ira: Ko ni sa tukuna mai na vosa ka’u sa gadreva, ia na veiyalayalati ko ni sa vakayacora sa veiyalayalati dodonu.",
                "7": "Ia oqo, ena vuku ni veiyalayalati ko ni sa vakayacora ko ni sa vakatokai kina mo ni luvei Karisito; na luvena tagane, ka luvena yalewa; ni raica, sa vakasucumi kemuni vakayalo ko koya ena siga oqo, ni ko ni sa kaya sa veisau na yalomuni ni ko ni sa vakabauta na yacana; o koya, sa vakasucumi kemuni kina mo ni luvena tagane ka luvena yalewa.",
                "8": "Ia ena yaca ga oqo dou sa sereki kina, ka sa sega tale na yaca dou na sereki rawa kina. Sa sega tale na yaca e soli me rawa kina na veivakabulai; o koya, au sa gadreva kina mo dou taura matua ga na yacai Karisito, koi kemudou kece sa veiyalayalati kei na Kalou mo dou talairawarawa me yacova na icavacava ni nomuni bula.",
                "9": "Ia ena qai yaco ni ko koya yadua sa vakayacora vakaoqo ena kunei mai na liga imatau ni Kalou, ni na kila ko koya na yaca sa kacivi kina, ni na kacivi ena yacai Karisito.",
                "10": "Ia oqo ena qai yaco, ko koya yadua sa sega ni taura na yacai Karisito ena kacivi ena dua na yaca tani, o koya, ena kunei kina ko koya ena liga imawi ni Kalou.",
                "11": "Ka’u gadreva mo ni nanuma talega, ni oqo na yaca au a tukuna ni’u na solia vei kemuni ka na sega ni rawa ni bokoci laivi, ena qai rawa ga ena vuku ni ivalavala ca; o koya, mo ni qarauni kemuni vinaka mo ni kakua ni talaidredre, me kakua kina ni bokoci laivi na yaca mai lomamuni.",
                "12": "Au sa kaya vei kemuni, au gadreva mo ni nanuma mo ni dau maroroya na yaca me volai tiko ga e lomamuni, mo ni kakua kina ni kunei e liga imawi ni Kalou; ia mo ni rogoca ka kila na domo sa kacivi kemuni, kei na yaca talega ko ni sa kacivi kina.",
                "13": "Me na kila vakaevei na tamata na turaga ka sega ni bau qarava, ka sega ni kilai koya, ka yawa sara mai na vakanananu kei na gagadre ni lomana?",
                "14": "E dua tale, sa kauta li e dua na tamata na asa ni wekana, ka maroroya? Au sa kaya vei kemuni, E segai sara; ena sega mada ga ni laiva me kana ena kedra maliwa na nona qele ni manumanu, ia ena vakasava tani, ka cemuria ki tautuba. Au sa kaya vei kemuni, ena yaco vakakina vei kemuni kevaka ko ni sa sega ni kila na yaca ko ni sa kacivi kina.",
                "15": "O koya, au gadreva kina mo ni tudei sara ka kakua ni yavalati rawa, mo ni ia tiko ga na cakacaka vinaka, me vauci kemuni kina ko Karisito na Turaga na Kalou Kaukauwa mo ni nona, mo ni na kau cake ki lomalagi, me nomuni kina na veivakabulai tawavakaiyalayala kei na bula tawamudu, ena vuku ni yalomatua, kei na kaukauwa, kei na lewa dodonu, kei na loloma cecere i Koya sa bulia na ka kecega, mai lomalagi kei vuravura, o koya na Kalou sa cecere duadua. Emeni."
            },
            "6": {
                "1": "Ia oqo, sa nanuma ko Penijamini na tui ni sa tinia na nona vosa vei ira na tamata, ni dodonu me vola na yacadra kece era sa veiyalayalati kei na Kalou me ra muria na nona ivakaro.",
                "2": "Ka sa yaco ni sega sara ni dua na tamata, ka vakavo ga ko ira na gonelalai, era sa curu kecega ki na veiyalayalati ka taura me nodra na yacai Karisito.",
                "3": "Ka sa yaco ni sa vakacavara ko Penijamini na tui na veika kece oqo, ka buli Mosaia na luvena me nodra iliuliu ka nodra tui na nona tamata, ka solia vua na lewa taucoko ni matanitu vakatui, ka lesi ira talega na bete me ra vakavulici ira na tamata, me ra rogoca ka kila kina na ivakaro ni Kalou, ka me vakayavalati ira me ra nanuma tiko ga na bubului era sa cakava, sa qai vakasukai ira na lewevuqa, ka ra sa qai lesu tale, na tamata yadua kei na nona vuvale, ki na nodra dui veivale.",
                "4": "A sa tekivu me veiliutaki ko Mosaia me isosomi kei tamana. Ka sa tekivu me veiliutaki ena ikatolusagavulu ni nona yabaki, ka rauta ni sa oti e va na drau vitusagavulu kaono na yabaki mai na gauna ka biuti Jerusalemi mai kina ko Liai.",
                "5": "Ka sa bula tiko ga me tolu na yabaki ko Penijamini na tui, sa qai mate.",
                "6": "Ka sa yaco ni sa lako voli ko Mosaia na tui ena sala ni Turaga, ka sa rokova na nona lewa kei na nona lawa, ka muria na nona ivakaro ena ka kecega sa vakarota vua.",
                "7": "Ka sa vakaroti ira na nona tamata ko Mosaia na tui me ra teivaka na qele. A sa teivaka talega na qele, ko koya, me kakua kina ni vakaogai ira na nona tamata, me vakayacora vakakina na veika a dau vakayacora ko tamana. A sa sega kina na veileti ena kedra maliwa na nona tamata ena loma ni tolu na yabaki."
            },
            "7": {
                "1": "Ia oqo, a sa yaco ni sa oti e tolu na yabaki ni sautu ni lewa i Mosaia na tui, sa gadreva ko koya me kila me baleti ira era a lako cake me ra la’ki tiko ena vanua ko Liai-Nifai, se ena koro ko Liai-Nifai; ni ra sa sega ni bau rogoca tale e dua na kedra itukutuku ka tekivu mai na gauna era a biuti Saraemala kina; o koya, sa oca mai kina ko koya ena nodra cikevi koya tiko na nona tamata.",
                "2": "Ka sa yaco ni sa vakadonuya ko Mosaia na tui me ra lako cake ki na vanua ko Liai-Nifai e lewe tinikaono na nodra tamata kaukauwa, ka vakasaqarai ira kina na wekadra.",
                "3": "Ka sa yaco ni ra sa cavutu ena mataka ena nodra ilakolako, ka a tiko vata kei ira e dua ko Amoni, a sa tamata kaukauwa sara ka qaqa, ka kawa i Saraemala; ka sa nodra iliuliu talega.",
                "4": "Ia oqo, era sa sega ni kila na sala me ra muria cake ki na vanua ko Liai-Nifai; o koya era sa lako voli ga kina ena lekutu ka vuqa na siga, ia sa vasagavulu na siga na nodra lako voli.",
                "5": "Ia ni sa oti e vasagavulu na siga na nodra lako voli era sa yaco ki na dua na delana, ena vualiku kei Sailomi, ka ra sa birika e keri na nodra vale laca.",
                "6": "A sa kauta ko Amoni e tolu na nona itokani, na yacadratou ko Amelekai, ko Ilemi kei Eme, ka ratou a lako sobu ki na vanua ko Nifai.",
                "7": "Ia raica, eratou sa sota kei na nodra tui na tamata ena vanua ko Nifai, kei na vanua ko Sailomi; eratou sa vakavolivoliti mai vei ira na sotia ni tui, ka ratou sa tauri, ka vesu, ka biu ki na vale ni veivesu.",
                "8": "Ka sa yaco ni sa oti e rua na siga na nodratou tiko ena vale ni veivesu eratou sa kau tale vua na tui, ka qai sereki na kedratou ivesu; a ratou sa tu e matana na tui, ka vakatarai, se vakaroti, me ratou sauma na taro kece e tarogi iratou kina ko koya.",
                "9": "A sa kaya vei iratou: Raica, koi au ko Limiai, na luvei Noa, ko koya na luvei Senifi, ka a lako mai na vanua ko Saraemala me taukena na vanua oqo, na nodra vanua na nodra qase, ka a sa buli me nodra tui ena nodra lewa na tamata.",
                "10": "Ia oqo, au via kila na vuna dou sa rui doudou kina mo dou lako volekata sara mai na bai ni koro, ni’u a tu, koi au, kei ira na noqu sotia ena taudaku ni matamata ni koro?",
                "11": "Ia oqo, sai koya oqo na vuna au vakarota kina mo dou maroroi tiko, mo dou mai tarogi, ke sega ke’u a sa vakaroti ira na noqu sotia me ra vakamatei kemudou. Dou sa vakatarai mo dou vosa.",
                "12": "Ia oqo, ni sa raica ko Amoni ni sa vakadonui me ratou vosa, sa lako yani ka cuva sobu e matana na tui; a sa tucake tale ka kaya: Oi kemuni na tui, au vakavinavinaka vakalevu sara vua na Kalou ena siga oqo ni’u se bula tiko ga, ka vakatarai me’u vosa; ia au na tovolea me’u vosa vakadoudou sara;",
                "13": "Au sa lomadei ni kevaka ko ni a kilai au ke ko ni a sega ni vakadonuya me’u vesu. Ni koi au ko Amoni, e dua na kawa i Saraemala, ka’u sa lako cake mai na vanua ko Saraemala me vakasaqarai ira kina na wekai keimami, ka a kauti ira tani mai na vanua ko ya ko Senifi.",
                "14": "Ia oqo, a sa yaco ni sa rogoca ko Limiai na vosa i Amoni, sa marau vakalevu ka kaya: Au sa qai kila oqo ni ra se bula tiko na wekai keimami mai na vanua ko Saraemala. Ia oqo, au sa marau dina kina, ka ni mataka au na tukuna vei ira na noqu tamata me ra na marau talega.",
                "15": "Ia raica, keimami sa bobula tiko vei ira na Leimanaiti, ka sa lavaki vei keimami e dua na ivakacavacava sa dredre sara me keimami sauma. Ia oqo, raica, era na mai vakabulai keimami ko ira na wekai keimami oqo mai na neimami tiko vakabobula, se mai na ligadra na Leimanaiti, ka keimami na qai nodra bobula; ni sa vinaka cake me keimami nodra bobula na Nifaiti, ia me keimami kakua ga ni soli ivakacavacava tiko vua na nodra tui na Leimanaiti.",
                "16": "Ia oqo, a sa vakaroti ira na nona sotia ko Limiai na tui me sereki ko Amoni kei iratou na nona itokani, ia sa vakatalai ira ki na delana ena vualiku kei Sailomi, ka kauti ira mai na nodratou itokani ki na koro, me ra mai kana, ka gunu, ka vakacegu mai na veika dredre ni nodra ilakolako; ni ra a sa vosota mai e vuqa na ka; era vosota na viakana, na viagunu, kei na wawale ni yago.",
                "17": "Ia oqo, a sa qai yaco ni sa talatala yani ena mataka ko Limiai na tui kivei ira kece na nona tamata, me ra soqoni vata yani ki na valetabu, me ra rogoca kina na veivosa ena tukuna vei ira.",
                "18": "Ka sa yaco ni ra sa soqoni vata kece mai, sa qai vosa vei ira vakaoqo, ka kaya: Oi kemuni na noqu tamata, mo ni laveta cake na ulumuni ka vakacegu; raica, sa yaco mai na gauna, ka sa sega tale ni yawa, me da sa na sega tale kina ni tiko vakabobula vei ira na noda meca, e dina ga ni a levu na noda sasaga e liu, e a tawayaga ga; ia au vakabauta ni se vo tiko e dua na sasaga ka na yaga me vakayacori.",
                "19": "O koya, mo ni laveta cake kina na ulumuni, ka ia na marau, ka vakararavi vua na Kalou, vua na Kalou ko ya ka a Kalou i Eparaama, kei Aisake, kei Jekope; ko koya talega na Kalou ka a kauti ira tani na luvei Isireli mai na vanua ko Ijipita, ka vakavuna me ra kosova na Wasa Damudamu ena qele mamaca, ka vakani ira ena mana me ra kakua kina ni rusa ena loma ni lekutu; a sa kitaka e vuqa tale na ka ena vukudra.",
                "20": "E dua tale; na Kalou vata ga oqo a kauti ira tani na noda qase mai na vanua ko Jerusalemi, ka taqomaki ira ka maroroi ira voli na nona tamata me yacova mai oqo; ia raica, sa kauti keda mai ko koya ki na veivakabobulataki ena vuku ni noda caka ca kei na itovo vakasisila.",
                "21": "Ia ko ni sa kena ivakadinadina edaidai, ni ko Senifi, ko koya ka buli me nodra tui na tamata oqo, ni sa gadreva vakalevu me taura tale na nodra vanua na nona qase, sa rawai kina ena ilawaki kei na ivadi qaseqase nei Leimani na tui, ka a curu ki na dua na veidinadinati kei Senifi na tui, me solia ki ligana me taukena e dua na iwase ni vanua, se na koro ko Liai-Nifai, kei na koro ko Sailomi; kei na vanua vakavolivolita—",
                "22": "Ia sa kitaka na ka kece oqo ko koya, me vakamalumalumutaki ira ka vakabobulataki ira kina na tamata oqo. Ia raica, eda sa soli ivakacavacava tiko oqo vua na nodra tui na Leimanaiti, na kena levu me veimama ni noda sila, kei na noda bali, kei na noda veimataqali sila kecega, kei na veimama ni kena tubu na noda qele ni manumanu lalai kei na qele ni manumanu lelevu; ia sa taura vei keda na tui ni Leimanaiti na veimama ni ka kece eda rawata se taukena, se na noda bula.",
                "23": "Ia oqo, e sega li ni rui dredre oqo me colati? E sega li ni rui sivia na noda vakararawataki? Ia raica, sai koya oqo na vu ni noda rarawa tiko.",
                "24": "Io, au sa kaya vei kemuni, sa levu dina na vuna eda sa rarawa kina; ni raica, era lewe vica li na wekada era sa vakamatei, ka sa tawayaga na dave ni nodra dra, ka vu kece oqo mai na caka cala.",
                "25": "Kevaka me ra a sega ni lutu ki na talaidredre ko ira na tamata oqo ke sa sega ni laiva na Turaga me yaco vei ira na ca levu oqo. Ia raica, era sa sega ni via vakarorogo ki na nona vosa; a sa tubu na veileti ena kedra maliwa, ka sa yaco kina na nodra vakadave dra vakaira.",
                "26": "Ia era sa vakamatea e dua na parofita ni Turaga; io, na tamata digitaki ni Kalou, ka a tukuna vei ira na nodra caka ca kei na nodra itovo vakasisila, ka a parofisaitaka e vuqa na ka ena yaco mai, io, na nona lako mai na Karisito.",
                "27": "Ena vuku ni a kaya vei ira ni sai Karisito na Kalou, ka Tama ni ka kecega, ka kaya ni na vaka na tamata ka ucui koya na tamata ka a buli mai na ivakatekivu, se ena dua tale na kena vosa, e kaya o koya ni sa buli na tamata me ucuya na Kalou, ia ena lako sobu mai na Kalou vei ira na luve ni tamata, ka taurivaka na yago vaka lewe kei na dra, ka lako voli e delai vuravura—",
                "28": "Ia oqo, ni sa tukuna na veika oqori, era sa vakamatei koya; ka ra sa kitaka e vuqa tale na ka sa tau kina vei ira na cudru ni Kalou. O koya gona, o cei me kurabui ni ra tiko vakabobula, ka ra yaviti ena rarawa levu e vuqa?",
                "29": "Ia raica, a sa kaya na Turaga: Au na sega ni vukei ira na noqu tamata ena siga ni nodra talaidredre; ia au na latia na nodra sala me ra kakua kina ni sautu; ia na veika era sa kitaka ena itatarabe e matadra.",
                "30": "Sa kaya talega: Kevaka era sa kaburaka na dukadukali na noqu tamata, era na tamusuka na qana ena covulaca; ka na gaga sara vei ira.",
                "31": "A sa kaya talega: Kevaka era sa kaburaka na dukadukali na noqu tamata era na tamusuka ena cava ni tokalau, ka na kauta vata mai na veivakarusai totolo sara.",
                "32": "Ia oqo, raica, sa yaco dina na vosa ni yalayala ni Turaga, ka ko ni sa yaviti ka vakararawataki.",
                "33": "Ia kevaka ko ni na vuki vua na Turaga ena lomamuni taucoko, ka vakararavi Vua, ka qaravi Koya ena nomuni vakasama taucoko, kevaka ko ni sa kitaka oqo, ena sereki kemuni ko Koya mai na veivakabobulataki me vaka na nona lewa kei na nona gagadre."
            },
            "8": {
                "1": "Ka sa yaco ni sa tinia na nona vosa vei ira na nona tamata ko Limiai na tui, ni a vosataka ko koya e vuqa na ka vei ira ka’u sa vola e vica wale ga ena ivola oqo, sa tukuna vei ira na nona tamata na veika kece sara me baleti ira na wekadra ka ra tiko ena vanua ko Saraemala.",
                "2": "Sa qai vakarota me tucake ko Amoni e matadra na lewevuqa, ka talanoataka na veika kece e yacovi ira na wekadra mai na gauna ka biuta mai kina na vanua ko Senifi me yacova na gauna sa biubiu mai kina ko koya.",
                "3": "A sa talanoataka talega na iotioti ni vosa ka a vakavulica vei ira ko Penijamini na tui, ka vakamacalataka vei ira na tamata i Limiai na tui, me ra kila kina vakavinaka na ibalebale ni vosa kece e a vosataka.",
                "4": "Ka sa yaco ni sa vakayacora oti na veika kece oqo, sa qai vakasukai ira na lewevuqa ko Limiai na tui, ka vakarota me ra lesu tale na tamata yadua ki na nodra veivale.",
                "5": "Ka sa yaco ni sa vakarota me kau mai vei Amoni na peleti ka tu kina na kedra itukutuku na nona tamata mai na gauna era a biuta mai kina na vanua ko Saraemala, me wilika.",
                "6": "Ia, ni sa wilika oti ga ko Amoni na itukutuku, sa tarogi koya sara na tui se rawa me vakadewataka na vosa tani e so, ka a tukuna vua ko Amoni ni sega ni rawa vua.",
                "7": "A sa kaya vua na tui: Ena noqu a rui rarawataka na nodra vakararawataki tiko na noqu tamata, au a vakarota kina me ra lako yani ki na lekutu e lewe vasagavulu katolu na noqu tamata, de na rawa ni ra na kunea kina na vanua ko Saraemala, ka me keimami kerei ira kina na wekai keimami me ra mai sereki keimami mai na veivakabobulataki.",
                "8": "Ka ra a lako sese voli ena lekutu ka vuqa na siga, ia era a sasaga vagumatua tiko ga, ka sega ga ni kunea na vanua ko Saraemala ia era a lesu tale mai ki na vanua oqo, ka ra a taleva mai e dua na vanua ni wai levu, ka a kunea e dua na vanua ka sinai tu ena sui ni tamata, kei na sui ni manumanu, ka sinai tale tu ga ena icaca ni veivale ena kena veimataqali, a ra sa kunea e dua na vanua era a tawana tu e dua na mata tamata ka ra a lewe vuqa sara me vaka na kedra lewevuqa na Isireli.",
                "9": "Ia me ivakadinadina ni nodra itukutuku era a kauta mai e ruasagavulu kava na peleti ka ra sa sinai tu ena iceuceu, ka ra caka ena koula dina.",
                "10": "Ka raica, era a kauta talega mai e so na peleti-ni-sere, ka ra sa kalevu, ka ra caka ena parasa kei na kopa, ka ra se vinaka sara tu ga.",
                "11": "Era a kauta talega mai e so na iseleiwau, ka ca tu na diadra, ka veveka tu na yamedra; ka sa sega ni dua ena vanua me vakadewataka rawa na vosa se na ceuceu era tu ena peleti. O koya au sa kaya kina vei iko: E rawa li mo vakadewataka?",
                "12": "Ka’u sa kaya tale vei iko: Ko kila li e dua ka rawa ni vakadewataka? Ni’u sa gadreva me vakadewataki na itukutuku oqo ki na neimami vosa; de na tukuna rawa vei keda me baleta e dua na ivovo ni mata tamata oqo ka ra sa vakarusai, ka sa vu mai vei ira na peleti oqo; se, ena tukuna beka vei keda me baleti ira sara mada ga ko ira na tamata oqo ka ra sa vakarusai; ka’u sa gadreva sara me’u kila na vu ni nodra vakarusai.",
                "13": "Ia oqo sa kaya vua ko Amoni: Au sa rawa ni tukuna vakaidina sara vei kemuni, Oi kemuni na tui, ni tiko e dua na tamata ka rawa ni vakadewataka na itukutuku oqo; ni sa tiko vua e dua na ka me rai kina ka vakadewataka na itukutuku makawa kecega; ka sa isolisoli mai vua na Kalou. Ka ra sa vakatokai na ka oqori me ra ivakavakadewa, ia sa sega ni rai rawa kina e dua na tamata ka vakavo ke sa vakaroti vua, de na raica na ka sa sega ni dodonu me raica ka mate kina. Ia ko koya sa vakatarai me rai kina, sa vakatokai me daurairai.",
                "14": "Ka raica, na nodra tui na lewei Saraemala, sai koya sa vakaroti me kitaka na veika oqo, ka sa tiko vua na isolisoli cecere oqo mai vua na Kalou.",
                "15": "A sa kaya na tui ni sa uasivi cake na daurairai mai vua na parofita.",
                "16": "A sa kaya ko Amoni ni sa dauvakatakila ka parofita talega ko koya na daurairai; ka sa sega ni tiko rawa vua na tamata e dua na isolisoli me cecere cake, ka vakavo ke sa tu vua na kaukauwa ni Kalou, ka na sega ni rawata e dua na tamata; e dina ga ni rawa ni tu vua na tamata na kaukauwa levu ka solia vua na Kalou.",
                "17": "Ia sa rawa ni kila na daurairai na veika sa yaco oti, kei na veika talega ena qai yaco mai, ka na vakatakilai na veika kece mai vei ira, se, ena vakaraitaki kina na veika vuni, ka vakavotui kina na veika sa vunitaki tu, era na vakatakila talega mai na veika e sega tu ni kilai, ka ra na vakatakila talega na veika era a sega tu ni kilai rawa.",
                "18": "Sa vakarautaka tu gona kina na Kalou na sala me vakayacora kina na tamata na vei cakacaka mana lelevu, ena vakabauta ga; me qai yaga vakalevu kina ko koya vei ira na wekana.",
                "19": "Ia oqo, ni sa tinia na nona vosa ko Amoni sa marau vakalevu sara na tui, ka vakavinavinaka vua na Kalou, ka kaya: Sa sega sara ni vakatitiqataki ni dua dina na itukutuku kurabuitaki e tiko ena peleti oqo, ka sa vakarautaki vakaidina tu na ivakavakadewa oqo ena inaki me tevukivotu kina na veika vuni vakaoqo vei ira na luve ni tamata.",
                "20": "Sa ka talei dina sara na cakacaka ni Turaga, ka sa vosoti ira vakadede na nona tamata; io, sa mataboko ka sega ni vakararamataki rawa na mata ni yalodra na luve ni tamata; ni ra sa sega ni via vakasaqara na yalomatua, ka ra sa sega ni gadreva me liutaki ira ko koya!",
                "21": "Io, era sa vaka na qele ni manumanu kila sa dro tani mai vua na ivakatawa, era veiseyaki, ka vakasavi, ka ra kani ira ko ira na manumanu kila ni veikau."
            },
            "9": {
                "intro": "Na iTukutuku kei Senifi—E dua na kedra itukutuku na nona tamata, mai na gauna era a biuta mai kina na vanua ko Saraemala me yacova na gauna era sa sereki kina mai na ligadra na Leimanaiti.",
                "1": "Koi au, ko Senifi, au a vakavulici ena vosa kece vaka Nifaiti, ka’u sa kila tu na vanua ko Nifai, se na vanua ka nodra ivotavota vakawa taumada na neimami qase, ka’u a talai me’u dua na yamata vuni ena kedra maliwa na Leimanaiti me’u raica mai na nodra mataivalu, me ra na qai kabai ira yani na neimami mataivalu ka vakarusai ira—ia ni’u sa raica na veika vinaka sa tu vei ira au sa gadreva me ra kakua ni vakarusai.",
                "2": "O koya, au sa cikevi ira kina na wekaqu ena lekutu, ni’u gadreva me cakava e dua na veidinadinati kei ira ko koya na neimami iliuliu; ia me vaka ni sa tamata yalo kaukauwa ka dau taleitaka na vakadave dra ko koya, sa vakarota kina me’u vakamatei; ia a qai vakabulai au ga ena vakadave dra levu, ni ra sa veivala na tama kei na tama, kei ira na veitacini, ka ra mate kina ena lekutu na iwase levu cake ni neimami mataivalu; ka keimami a lesu tale, koi keimami ka sega ni mate, ki na vanua ko Saraemala, me la’ki tukuna na itukutuku vei ira na watidra kei na luvedra.",
                "3": "Ia, me vaka ni’u sa gadreva vakalevu sara me’u taukena na nodra vanua na neimami qase, au sa vakasokumuni ira vata kina ko ira kece era vinakata me keimami lako cake vata ka la’ki taukena na vanua, ka keimami sa tekivutaka tale na neimami ilakolako ena lekutu me lako cake ki na vanua; ia keimami a yaviti ena dausiga kei na veivakararawataki ca sara; ni keimami a berabera ni nanuma na Turaga na neimami Kalou.",
                "4": "Ia, ni sa oti e vuqa na siga na neimami veilakoyaki voli ena lekutu keimami sa qai birika na neimami valelaca ena vanua ka ra a bale mate kina na wekai keimami, ka volekata sara na nodra vanua na neimami qase.",
                "5": "Ka sa yaco ni’u a lako tale kei na lewe va na noqu tamata ki na koro, ki vua na tui, me’u kila kina na lomana, ka me’u kila talega kina se rawa me’u lako yani kei ira na noqu tamata me keimami taukena na vanua ena yalo ni veisaututaki.",
                "6": "Ka’u a lako vua na tui, ka keirau veiyalayalatitaka me’u taukena na vanua ko Liai-Nifai, kei na vanua ko Sailomi.",
                "7": "A sa vakaroti ira talega na nona tamata me ra toki tani mai na vanua, ka’u sa lako yani kei ira na noqu tamata me keimami taukena.",
                "8": "Sa tekivu me keimami tara vale, ka vakavinakataka na bai ni koro, io, na bai ni koro ko Liai-Nifai, kei na koro ko Sailomi.",
                "9": "Ka keimami sa tekivu me teivaka na qele, io, ena veimataqali sore ni kau kecega, na sore ni sila, kei na witi, kei na bali, kei na niasi, kei na seumi, kei na sore ni veimataqali vuanikau kecega; ka keimami sa tekivu me tubu ka lewe levu ka tiko sautu ena vanua.",
                "10": "Ia sa ilawaki ka ivadi qaseqase i Leimani na tui, me kauti ira kina na noqu tamata ki na tiko vakabobula, ka a solia kina na vanua me keimami taukena.",
                "11": "O koya sa yaco kina ni keimami a tawana tiko na vanua ena loma ni tinikarua na yabaki sa tekivu me nuiqawaqawa mai ko Leimani na tui, de ra na tubu me ra kaukauwa vakalevu sara na noqu tamata ena vanua, ka ra na sega ni vakamalumalumutaki ira rawa ka vakabobulataki ira.",
                "12": "Ia, era a sa tamata vucesa ka dau qaravi kalou matakau; o koya era sa vinakata kina me ra vakabobulataki keimami, me ra na kana tiko kina mai na cakacaka ni ligai keimami; io, me ra kana magiti mai na qele ni manumanu ni neimami lomanibai.",
                "13": "O koya sa yaco kina ni sa tekivu me vakayavalati ira na nona tamata ko Leimani na tui me ra veileti kei ira na noqu tamata; a sa tekivu kina na ivalu kei na veicacati e loma ni vanua.",
                "14": "Ia, ena ikatini katolu ni yabaki ni noqu veiliutaki ena vanua ko Nifai, ni ra sa vagunu ka vakana manumanu ka teitei tiko ko ira na noqu tamata mai na ceva ni vanua ko Sailomi, era a lako yani kina e lewevuqa na Leimanaiti ka tekivu me vakamatei ira, ka ra kauta na nodra manumanu, kei na sila mai na nodra veiwere.",
                "15": "Io, ka sa yaco ni ra a dro, ko ira kece era a sega ni toboki, ki na koro ko Nifai, ka ra mai kerei au me’u taqomaki ira.",
                "16": "Ka sa yaco ni’u a vakaiyaragitaki ira ena dakai titi, kei na gasau, kei na iseleiwau, kei na isele takelo, kei na i wau, kei na irabo, kei na veimataqali yaragi kecega keimami bulia rawa, ka keimami a lako yani, koi au kei ira na noqu tamata, me keimami vala kei ira na Leimanaiti.",
                "17": "Io, keimami sa lako yani ena kaukauwa ni Turaga me veivala kei ira na Leimanaiti; ni keimami a tagi vagumatua vua na Turaga, koi au kei ira na noqu tamata, me sereki keimami mai na ligadra na neimami meca, ni keimami sa qai vakayadrati me keimami nanuma na nodra a veisereki na neimami qase.",
                "18": "A sa rogoca na neimami tagi na Kalou ka sauma na neimami masu; ka keimami sa lako yani ena nona kaukauwa; io, keimami sa lako yani vei ira na Leimanaiti, ia ena dua na siga ka dua na bogi keimami vakamatea kina e tolu na udolu ka vasagavulu katolu; keimami sa vakamatei ira sara me yacova ni keimami sa vakasavi ira tani mai na neimami vanua.",
                "19": "Ia koi au, au a veivuke ena ligaqu ena nodra buluti na nodra mate. Ka raica, keimami sa rarawataka ka tagicaka vakalevu na nodra mate e lewe rua na drau vitusagavulu ka ciwa na wekai keimami."
            },
            "10": {
                "1": "Ka sa yaco ni keimami sa tekivuna tale na matanitu ka tekivu taukena tale na vanua ena vakacegu. Ka’u sa vakarota me buli na veimataqali yaragi kecega ni valu, me ra na taurivaka na noqu tamata ena gauna era na mai valuti keimami tale kina ko ira na Leimanaiti.",
                "2": "Ka’u sa lesi ira na yadra me ra vakavolivolita na vanua, me ra kakua kina ni kaba vakidacala mai ka vakarusai keimami ko ira na Leimanaiti; au sa taqomaki ira kina na noqu tamata kei na noqu qele ni manumanu, ka maroroya me ra kakua ni lutu ki na ligadra na neimami meca.",
                "3": "Ka sa yaco ni keimami sa taukena na nodra vanua na neimami qase me vuqa sara na yabaki, io, ena loma ni ruasagavulu ka rua na yabaki.",
                "4": "Ka’u sa vakarota me ra teivaka na qele ko ira na tagane, ka tea na veimataqali sore ni itei kei na veimataqali vuanikau kecega.",
                "5": "Ka’u sa vakavuna me ra dautalitali ko ira na marama, ka me ra gugumatua, ka daucakacaka, ka talia na veimataqali isulu lineni matailalai, io, kei na veimataqali isulu kecega, me keimami vakaisulu kina; ka keimami sa tubu ka sautu ena vanua—keimami sa tiko vakacegu kina ena vanua ena loma ni ruasagavulu karua na yabaki.",
                "6": "Ka sa yaco ni sa mate ko Leimani na tui, ka tekivu me veiliutaki me kena isosomi ko luvena. Ka sa tekivu me vakayavalati ira na nona tamata me ra veisaqasaqa kei ira na noqu tamata; o koya era sa vakavakarau kina ki na ivalu, me ra lako mai ka veivala kei ira na noqu tamata.",
                "7": "Ia au a sa talai ira yani na noqu yamata vakavolivolita na vanua ko Semiloni, me’u kila kina na nodra vakavakarau, me’u yadra kina, me ra kakua ni kaba mai ka vakarusai ira na noqu tamata.",
                "8": "Ka sa yaco ni ra a lako mai kei na nodra lewevuqa ki na vualiku kei Sailomi, era sa vakaiyaragi ena dakaititi, kei na kena gasau, kei na iseleiwau, kei na isele takelo, kei na vatu, kei na irabo; ka sa toro na uludra me ra ulu cou; ka sa vau na tolodra ena ivau kuli ni manumanu.",
                "9": "Ka sa yaco ni’u sa vakarota me ra vunitaki e loma ni lekutu ko ira na yalewa kei na gonelalai ni noqu tamata; ka’u sa vakaroti ira kece talega na tagane qase ka rawa me ra tauri iyaragi kei ira kece na cauravou ka rawa me ra tauri iyaragi, me ra soqoni vata mai me ra veivala kei ira na Leimanaiti; ka’u sa tuvai ira ki na nodra itutu me vaka na nodra dui yabaki.",
                "10": "Ka sa yaco ni keimami a lako cake me vala kei ira na Leimanaiti; ia e dina ga ni’u sa qase, koi au, au sa lako talega me’u vala kei ira na Leimanaiti. Ka sa yaco ni keimami a lako cake ki vala ena kaukauwa ni Turaga.",
                "11": "Oqo, era sa sega ni kila ko ira na Leimanaiti e dua na ka me baleta na Turaga, se na kaukauwa ni Turaga, o koya era sa nuitaka ga kina na nodra kaukauwa. Ia era sa tamata kaukauwa dina, ena kaukauwa ga vakatamata.",
                "12": "Era sa tamata kila, ka vakarerevaki, ka dau taleitaka na vakadave dra, ka ra vakabauta na nodra itovo na nodra qase, ka sa vakaoqo—Era sa vakabauta ni ra a vakasavi tani mai na vanua ko Jerusalemi ena vuku ni nodra caka cala na nodra qase, ka ni ra a vakacalai ena lekutu mai vei ira na wekadra, ka ra a vakacalai talega ena nodra a kosova tiko na wasawasa;",
                "13": "E dua tale, ni ra a vakacalai talega ena vanua ka a nodra ivotavota vakawa taumada, ni ra sa kosova oti mai na wasawasa, ia na veika kece oqo ena vuku ni nona a yalodina vakalevu cake ko Nifai ena nona muria tiko na ivakaro ni Turaga—o koya a sa totaki koya kina na Turaga, ni a rogoca na nona masu na Turaga ka sauma, ka a liutaka ko koya na nodra ilakolako ena lekutu.",
                "14": "Ka rau sa cudruvi koya na tuakana ni rau sa sega ni kila na ivakarau ni Turaga; erau a cudruvi koya talega e wasawasa ni rau a vakaukauwataka na lomadrau vua na Turaga.",
                "15": "Ka rau a cudruvi koya tale ni ra sa yaco yani ki na vanua yalataki, ni rau sa kaya sa kovea mai ligadrau na itutu ni veiliutaki vei ira na tamata; ka rau a segata me rau vakamatei koya.",
                "16": "Ka rau a cudruvi koya tale ni sa lako ki na lekutu me vaka e a vakarota vua na Turaga, ka kauta yani na itukutuku ka ceuti tu ena peleti parasa, ka rau kaya ni a butakoca.",
                "17": "O koya era sa vakavulici ira kina na luvedra me ra cati ira, ka me ra labati ira, ka me ra butakoci ira ka kovea vakaukauwa mai vei ira, ka kitaka na ka kece e rawa me vakarusai ira; o koya era sa cati ira tawamudu kina na kawa i Nifai.",
                "18": "Ena inaki oqo, sa vakaisini au kina ko Leimani na tui, ena nona ilawaki qaseqase, kei na lasu, kei na yalayala e veicavilaki, ka’u sa kauti ira mai kina na noqu tamata ki na vanua oqo, me ra na mai vakarusai ira kina; io, ka keimami sa sotava na ka rarawa ena vanua ena veiyabaki e vuqa oqo.",
                "19": "Ia oqo koi au, ko Senifi, ni’u sa tukuna oti na veika kece oqo me baleti ira na Leimanaiti kivei ira na noqu tamata, au sa vakauqeti ira kina me ra la’ki vala ena nodra igu taucoko, ka vakararavi tiko vua na Turaga; o koya, keimami sa valuti ira kina, ka veirai mata.",
                "20": "Ka sa yaco ni keimami a vakasavi ira tani tale mai na neimami vanua; ka keimami a yaviti ira ena veivakamatei levu, era sa rui lewe levu sara keimami a sega kina ni wiliki ira.",
                "21": "Ka sa yaco ni keimami a lesu tale ki na neimami vanua, ka ra sa tekivu qarava tale na nodra qele ni manumanu ko ira na noqu tamata, ka teivaka na nodra qele.",
                "22": "Ia oqo, ni’u sa qase sara, au sa solia kina na matanitu ki vua e dua na luvequ; o koya, au sega kina ni vosa tale. Ka me vakalougatataki ira na noqu tamata na Turaga. Emeni."
            },
            "11": {
                "1": "Ia oqo ka sa yaco ni sa solia ko Senifi na matanitu vei Noa, e dua na luvena; ka sa tekivu me veiliutaki ko Noa me kena isosomi; ia sa sega ni lako ena sala i tamana.",
                "2": "Ia raica, a sa sega ni muria na ivakaro ni Kalou, sa muria ga na ka sa gadreva na lomana. A sa vuqa na watina, kei na watina lalai. Sa vakavuna ko koya me ra ivalavala ca na nona tamata, ka kitaka na ka sa vakasisila ena mata ni Turaga. Io era sa ia na veibutakoci ka kitaka na veimataqali caka ca kecega.",
                "3": "Sa lavaka ko koya na ivakacavacava ni dua na ikalima ni ka kece era taukena, e dua na ikalima ni nodra koula, kei na siliva, e dua na ikalima ni nodra sifi, kei na nodra kopa, na nodra parasa kei na nodra kaukamea; kei na dua na ikalima ni nodra manumanu urouro; kei na dua talega na ikalima ni nodra sila.",
                "4": "Ia sa taura ko koya na veika kece oqo me yaga vua, kei ira na watina kei na watina lalai; me yaga talega vei ira na nona bete, kei ira na watidra kei ira na watidra lalai; a sa veisautaka ko koya na ivakarau ni matanitu.",
                "5": "A sa vakasivoi ira kece na bete ka a lesi ira ko tamana, ka lesia vou e so tale me kedra isosomi, ko ira era sa vakalevulevui ena viavialevu ni lomadra.",
                "6": "Io, era sa tokoni kina ena nodra vucesa, kei na nodra qaravi kalou matakau, kei na nodra veibutakoci, ena ivakacavacava ka lavaka ko Noa na tui vei ira na nona tamata; era sa cakacaka vakaukauwa sara kina na tamata me ra vukea kina na caka cala.",
                "7": "Io, era sa yaco me dauqaravi kalou matakau talega, ni ra a vakacalai ena vosa wale ka veicavilaki ni tui kei ira na nona bete; ni ra a vosataka vei ira na vosa veicavilaki.",
                "8": "Ka sa yaco ni sa tara ko Noa na tui e vuqa na vale lelevu ka totoka; a sa ukutaki ira ena kau sa caka vakamatai sara kei na veiukuuku talei, na koula kei na siliva, na kaukamea kei na parasa, na sifi kei na kopa;",
                "9": "Ia a sa tara talega e dua na nona vale vakaitamera, ka biuta e loma na idabedabe vakatui ka caka ena kau talei, ka ukutaka ena koula kei na siliva kei na veika talei kecega.",
                "10": "A sa vakaroti ira talega na nona tamata me ra ukutaka na loma ni valetabu ena kau talei, kei na kopa kei na parasa.",
                "11": "Ka sa ukutaka na idabedabe sa lokuci me nodra na bete levu, ka rewaicake mai na vei idabedabe kece tale, ena koula dina; a sa vakarota me tara na kena bai me ra dau taqa ka ravi kina ni ra sa vosataka na vosa wale ka vosa lasu vei ira na nona tamata.",
                "12": "Ka sa yaco ni sa tara o koya e dua na vale cecere sara volekata na valetabu; sa vale cecere sara ka rawa me tu kina e delana ka raica na vanua taucoko ko Sailomi kei na vanua talega ko Semiloni, ka ra a taukena na Leimanaiti; ka rawa sara mada ga me raica na vanua kece e vakavolivolita.",
                "13": "Ka sa yaco ni sa vakarota me tara e vuqa na vale ena vanua ko Sailomi; ka vakarota me tara e dua na vale cecere ena delana ki na vualiku kei Sailomi, na vanua era a mai vakacegu kina na kawa i Nifai ni ra sa dro tani ena vanua oqo; ia sa kitaka na ka kece oqo mai na iyau ka rawa mai na nodra ivakacavacava na nona tamata.",
                "14": "Ka sa yaco ni sa vakararavi ga ki na nona iyau, ka sa vakayalia na nona gauna ena bula vaka marau ca kei ira na watina kei na watina lalai; era sa vakayalia talega na nodra gauna ko ira na nona bete vei ira na yalewa dautagane.",
                "15": "Ka sa yaco ni sa tea na nona veiwere ni vaini e loma ni vanua; ka tara na vei iqaqi-ni-waini ka sa rawata vakalevu na waini; a sa yaco kina ko koya me dau gunu waini, kei ira talega na nona tamata.",
                "16": "Ka sa yaco ni ra sa dau basika tiko mai na Leimanaiti ka yaviti ira tiko vakalalai na nona tamata ena nodra veiwere, kei na gauna era vakania tiko kina na nodra qele ni manumanu.",
                "17": "A sa talai ira yani na nona sotia ko Noa na tui me ra vakavolivolita na vanua ka vakasavi ira tani; ia era sa lewe lailai ga ka ra a kabai ira mai na Leimanaiti ka vakamatei ira, ka vakasava tani e vuqa na nodra qele ni manumanu; sa vakatekivu kina me ra vakarusai ira tiko vakaoqo ko ira na Leimanaiti me ra vakaraitaka kina na nodra cati ira.",
                "18": "Ka sa yaco ni a qai tala na nona mataivalu ko Noa na tui me valuti ira, ka ra vakasavi ira lesu; era sa lesu tale kina ka marautaka na nodra itoki ni valu.",
                "19": "Ia oqo, era sa vakalevulevui ira ena qaciqacia ni lomadra ena vuku ni qaqa levu oqo; era sa sakitaka na nodra kaukauwa ka kaya ni rawa me ra vala na nodra lewe limasagavulu kei na nodra lewe udolu na Leimanaiti; era sa dokadokai ira kina ka taleitaka na dra, kei na vakadavei ni nodra dra na wekadra; ka sa vu oqo mai na nona caka ca na nodra tui kei ira na nona bete.",
                "20": "Ka sa yaco ni a tiko ena kedra maliwa e dua na tamata ka yacana ko Apinatai; ka sa lako yani ko koya ena kedra maliwa ka tekivu me parofisai, ka kaya: Raica, sa kaya vakaoqo na Turaga, ka sa vakarota vakaoqo vei au ka kaya, Mo lako yani, ka kaya vei ira na tamata oqo, ni sa kaya vakaoqo na Turaga—Ena ca vei ira na tamata oqo, ni’u sa raica na nodra itovo vakasisila, kei na nodra caka ca, kei na nodra veibutakoci; ia kevaka era na sega ni veivutuni, au na sikovi ira ena noqu cudru.",
                "21": "Ia kevaka era sega ni veivutuni ka lesu tale vua na Turaga na nodra Kalou, raica, au na soli ira ki na ligadra na nodra meca; io, era na qai vakabobulataki ka vakararawataki e ligadra na nodra meca.",
                "22": "Ia ena qai yaco mera na kila ni sai au na Turaga na nodra Kalou, ka’u sa Kalou vuvu, ka sikova tiko na nodra caka ca na noqu tamata.",
                "23": "Ia ena qai yaco kevaka era sa sega ni veivutuni na tamata oqo ka lesu tale vua na Turaga na nodra Kalou, era na vakabobulataki; ena sega ni dua me na sereki ira, ia na Turaga na Kalou Qaqa duadua ga.",
                "24": "Io, ena qai yaco ni ra sa tagi mai vei au ka na berabera ni’u rogoca na nodra tagi; io, ka’u na laiva me ra yaviti ira ko ira na nodra meca.",
                "25": "Ia kevaka era sega ni veivutuni ena isulu taga kei na dravusa, ka tagi vagumatua vua na Turaga na nodra Kalou, au na sega ni rogoca na nodra masu, ka’u na sega talega ni sereki ira mai na nodra vakararawataki; a sa kaya vakaoqo na vosa ni Turaga, ka sa vakaroti au kina.",
                "26": "Ka sa yaco ni sa tukuna oti vei ira na veivosa oqo ko Apinatai, era sa cudruvi koya, ka segata me ra vakamatea; ia sa vakabulai koya na Turaga mai na ligadra.",
                "27": "Ia ni sa rogoca ko Noa na tui na vosa sa vosataka ko Apinatai vei ira na tamata, sa cudru talega ka kaya: Ko cei ko Apinatai me mai lewai au kei ira na noqu tamata, se ko cei talega na Turaga me mai vakayacora na ka rarawa oqo vei ira na noqu tamata?",
                "28": "Au sa vakaroti kemudou mo dou kauti Apinatai mai ki ke, me’u vakamatei koya, ni sa tukuna na veika oqo me ra vakayavalati kina na noqu tamata me ra veicudruvi vakataki ira, ka me tubu na veileti ena kedra maliwa; a ka oqo au na vakamatei koya kina.",
                "29": "Sa vakamatabokotaki na matadra na tamata; era sa vakaukauwataka na lomadra ka sega ni via rogoca na vosa i Apinatai, ka ra segata mai na gauna koya me ra vesuki koya. Ia sa vakaukauwataka talega na lomana ko Noa na tui ka sega ni via rogoca na vosa ni Turaga, ka sega talega ni veivutunitaka na veika ca sa vakayacora."
            },
            "12": {
                "1": "Ka sa yaco ni sa oti e rua na yabaki, sa vakalecaleca yani ena kedra maliwa ko Apinatai, ka ra sa sega kina ni kilai koya, a sa parofisai vei ira, ka kaya: Sa vakaroti au vakaoqo na Turaga, ka kaya—I Apinatai, mo la’ki parofisai vei ira na noqu tamata oqo, ni ra sa vakaukauwataka na lomadra ka sega ni via rogoca na noqu vosa, era sa sega talega ni veivutunitaka na nodra caka ca; o koya, au na sikovi ira kina ena noqu cudru, io, ena noqu cudru waqawaqa au na sikovi ira kina ena vuku ni nodra caka ca kei na itovo vakasisila.",
                "2": "Io, ena ca vei ira na itabatamata oqo! Ka sa kaya vei au na Turaga: Mo dodoka yani na ligamu ka parofisai ka kaya: Sa kaya vakaoqo na Turaga, ena qai yaco ni ena vuku ni nodra caka cala na itabatamata oqo, era na vakabobulataki kina ka sabici na baludra; io, era na vakasaurarataki mai vei ira na tamata, ka yaviti, era na kania na lewedra ko ira na vulituri, kei na koli, kei na manumanu kila.",
                "3": "Ka na qai yaco ni na vaka na isulu ena lovo bukawaqa katakata na bula nei Noa na tui; ni na qai kila ko koya ni sai au na Turaga.",
                "4": "Ka na qai yaco ni’u na yaviti ira na noqu tamata oqo ena veivakararawataki ca, io, ena dausiga kei na mate dauveitauvi; ia au na vakayacora mera na tagiyaso ena siga taucoko.",
                "5": "Io, au na vakavuna me vesu e dakudra na icolacola bibi; ka ra na vakasaurarataki me vaka na asa sa galu.",
                "6": "Ka na qai yaco ni’u na tala yani na uca cevata me yaviti ira; ena yaviti ira talega na cagi ni tokalau; ka ra na vakacaca ena nodra vanua na manumanu lalai ka kania talega na nodra sila.",
                "7": "Ka ra na yaviti ena mate dauveitauvi lelevu—ka’u na kitaka na veika kece oqo ena vuku ni nodra caka cala kei na itovo vakasisila.",
                "8": "Ka na qai yaco ni kevaka era na sega ni veivutuni, au na vakarusai ira sara vakadua mai na delai vuravura; ia era na biuta tu mai e dua na itukutuku, ka’u na maroroya me yaga vei ira na veimatanitu era na taukena na vanua oqo; io au na kitaka na veika oqo meu vakatakila kina na nodra itovo vakasisila na tamata oqo ki na veimatanitu tale e so. Ka a parofisaitaka tale ko Apinatai e vuqa na ka ca me baleti ira na tamata oqo.",
                "9": "Ka sa yaco ni ra sa cudruvi koya; ka ra sa tauri koya ka vesuki koya, ka kauti koya vua na tui ka kaya: Raica, keimami sa kauta mai vei kemuni na tamata oqo ni sa parofisaitaka na ca vei ira na nomuni tamata, ka kaya ni na vakarusai ira na Kalou.",
                "10": "Ia sa parofisaitaka talega na ca me baleta na nomuni bula, ka kaya ni na vaka wale ga na isulu ena loma ni lovo ni bukawaqa na nomuni bula.",
                "11": "Ka sa kaya talega ko koya ni na vaka na tolo ni kau, ia na tolo ni kau madu e loma ni were na nomuni bula; ka ra na cici baleta na manumanu kila ka buturaki sobu.",
                "12": "Ia sa kaya talega ni ko ni sa vaka na se ni soni sa madu, kevaka sa liwa mai na cagi, ena cagina yani e dela ni vanua. E kaya vakalecaleca toka, ni oqori na vosa ni Turaga. Sa kaya ni na yaco vakaidina vei kemuni na veika oqo kevaka ko ni sega ni veivutuni, ia, oqo ena vuku ni nomuni ivalavala ca.",
                "13": "Ia oqo, oi kemuni na tui, na cala levu cava ko ni sa vakayacora, se na ivalavala ca levu cava soti era sa kitaka na nomuni tamata ka me cudruvi keda kina na Kalou, se mai lewai keda kina na tamata oqo?",
                "14": "Ia oqo, oi kemuni na tui, raica, keimami sa tawacala, koi kemuni talega na tui ko ni sa sega ni caka cala; ka sa sega kina ni dina na vosa ni tamata oqo me baleti kemuni, ka tawayaga na nona parofisai.",
                "15": "Ia raica, eda sa kaukauwa, eda na sega ni vakabobulataki, se mera na kauti keda vakavesu na noda meca; io ko ni sa tiko sautu ena vanua oqo ka ko ni na sautu tiko ga.",
                "16": "Raica, keimami sa solia ki na ligamuni na tamata oqo; mo ni qai vakayacora vua na ka ko ni sa lewa.",
                "17": "Ka sa yaco ni sa lewa ko Noa na tui me biu ki na vale ni veivesu ko Apinatai; sa qai vakaroti ira na bete me ra mai bosea vata na ka me cakava vua.",
                "18": "Ka sa yaco mera sa kaya vua na tui: Me kau mai, me keimami mai vakatarogi koya; a sa vakarota na tui me kau mai e matadra.",
                "19": "Era sa qai tekivu vakataroga, me rawa ni ra vakacalai koya, ka beitaka kina; ia era sa kurabui ni a sauma vakadoudou na nodra taro; a sa sauma kece na nodra taro ka vakalasuya na nodra vosa kecega.",
                "20": "Ka sa yaco ni sa kaya vua e dua vei ira: A cava na ibalebale ni vosa sa volai tu, ka ra dau vakavuvulitaka na neimami qase ka vaka:",
                "21": "Sa vakaevei na kena lagilagi ena ulunivanua na yava ikoya sa kauta mai na itukutuku vinaka; sa vakarogoya mai na veisaututaki; sa kauta mai na itukutuku vinaka ni ka vinaka; ka vakarogoya mai na veivakabulai; ka sa tukuna ki Saioni, Sa veiliutaki na noda Kalou;",
                "22": "Ko ira na nomu vakatawa era na tabalaka na domodra, ka lagasere vata na domodra, ni ra na raica ena matana votu ni sa vakalesui Saioni mai na Turaga;",
                "23": "Dou ia vata mai na marau; dou lagasere vata mai na vanua lala tu e Jerusalemi ni sa vakacegui ira na nona tamata na Turaga, ka sa vakabulai Jerusalemi;",
                "24": "Sa vakaraitaka mai na Turaga na ligana tabu e matadra na veimatanitu kecega, ka ra na raica na veivakabulai ni noda Kalou, mai na iyalayala kece kei vuravura?",
                "25": "Ia oqo sa qai kaya vei ira ko Apinatai: Oi kemudou li na bete; dou sa vakalecalecava na vakavulici ira na tamata oqo mera kila na yalo ni parofisai; ka dou sa taroga vei au na ibalebale ni vosa oqo?",
                "26": "Au sa kaya vei kemudou, Ena ca vei kemudou ni dou sa vakatanitaka na sala ni Turaga! Kevaka dou sa kila tiko na ibalebale ni vosa oqo, ia dou a sega ga ni vakavuvulitaka; o koya oqo, dou sa vakatanitaka kina na sala ni Turaga.",
                "27": "Dou sa sega ni vakasaqara sara kina mo dou kila; o koya dou sa sega kina ni yalomatua. Ia a cava dou sa vakavulica tiko vei ira na tamata oqo?",
                "28": "Era sa kaya: Keimami vakavuvulitaka na lawa i Mosese.",
                "29": "Ia sa kaya tale vei ira ko koya: Kevaka dou sa vakavuvulitaka na lawa i Mosese, a cava dou sa sega kina ni muria? A cava dou sa domona kina na iyau? A cava dou sa ia kina na veibutakoci ka vakamaumautaka na nomudou kaukauwa vei ira na yalewa dautagane, io, ka vakavuna me ra ivalavala ca na tamata oqo; oqo sa talai au mai kina na Turaga me’u mai parofisaitaka ni na yaco na ca vei ira na tamata oqo; io na ca levu sara?",
                "30": "Dou sa sega beka ni kila ni’u sa tukuna tiko na ka dina? Io, dou sa kila ni’u sa tukuna na ka dina; ka sa dodonu kina mo dou rere ena mata ni Kalou.",
                "31": "Ia ena qai yaco mo dou na yaviti ena vuku ni nomudou ivalavala ca, ni dou sa kaya dou sa vakatavuvulitaka na lawa i Mosese. Ia a cava dou sa bau kila me baleta na lawa i Mosese? Sa yaco li na veivakabulai ena lawa i Mosese? A cava dou kaya?",
                "32": "Era sa sauma ka kaya ni sa yaco na veivakabulai ena lawa i Mosese.",
                "33": "Ia oqo a sa kaya vei ira ko Apinatai: Au kila kevaka dou sa muria na ivakaro ni Kalou dou na bula; io, kevaka dou sa muria na ivakaro ka solia na Turaga vei Mosese mai na ulunivanua ko Saineai, ka vaka:",
                "34": "Koi au na Turaga na nomu Kalou, ko koya ka kauti iko tani mai na vanua ko Ijipita, mai na vale ni veivakabobulataki.",
                "35": "Me kakua vei iko na Kalou tani, koi au duadua ga.",
                "36": "Mo kakua ni cakava vei iko e dua na matakau ceuceu, se dua na ivakatakarakara ni ka mai lomalagi e cake, se dua na ka ena vuravura e ra.",
                "37": "Sa qai kaya vei ira ko Apinatai, Dou sa muria tiko li na ka kece oqo? Au sa kaya vei kemudou, E segai, dou sa sega ni muria. Dou sa vakavulici ira tiko li na tamata me ra muria na ka kece oqo? Au sa kaya vei kemudou, E segai, dou sa sega ni kitaka vakakina."
            },
            "13": {
                "1": "Ia oqo ni sa rogoca na tui na veivosa oqo, sa kaya vei ira na nona bete: Dou kauta tani na tamata oqo ka vakamatei koya; se cava meda cakava vua ni sa lialia ko koya.",
                "2": "Era sa tucake yani ka tovolea me ra tauri koya, ia sa vorati ira ko koya ka kaya vei ira:",
                "3": "Dou kakua ni tarai au, ni na yaviti kemudou na Kalou kevaka dou na tarai au, ni’u se bera tiko ni talaucaka vakaoti na itukutuku a talai au mai kina na Turaga me’u mai tukuna; ka se bera talega ni’u tukuna vei kemudou na ka dou a kerea me’u tukuna; o koya, ena sega kina ni laiva na Kalou me’u vakarusai ena gauna oqo.",
                "4": "Ia au na vakayacora mada na veivakaro ka a vakarota vei au na Kalou; ia me vaka ni’u a tukuna vei kemudou na ka dina dou sa cudruvi au kina. Ka dua tale, me vaka ni’u a vosataka na vosa ni Kalou, dou sa kaya ni’u sa lialia.",
                "5": "Ia oqo a sa yaco ni sa tinia na nona vosa ko Apinatai era sa rere ni tarai koya na tamata i Noa na tui, ni sa tu vei koya na Yalo ni Turaga; ka sa serau sara na matana, me vaka na iserau ni matai Mosese ena ulunivanua ko Saineai, ni sa veivosaki tiko kei na Turaga.",
                "6": "Ka sa vosa ena kaukauwa kei na lewa sa mai vua na Kalou; ka sa tomana na nona vosa, ka kaya:",
                "7": "Dou sa raica sa sega vei kemudou na kaukauwa mo dou vakamatei au kina, o koya au na vakaotia mada kina na noqu itukutuku. Io, au kila ni sa laubasikati na yalomudou ni’u sa tukuna vei kemudou na ka dina me baleta na nomudou caka cala.",
                "8": "Io, sa vakasinaiti kemudou na noqu vosa ena rere kei na kurabui, kei na cudru.",
                "9": "Ia au sa na vakaotia mada ga na noqu itukutuku; ka qai veitalia na vanua au lako kina, ka me’u vakabulai ga.",
                "10": "Ia oqo ga na levu ni ka au na tukuna vei kemudou, na veika dou na kitaka vei au, ni sa oti oqo, ena ivakaraitaki ka ivakatakarakara ni veika ena qai yaco mai.",
                "11": "Ia oqo au na wilika yani vei kemudou na vo ni nona ivakaro na Kalou, ka ni’u kila ni ra sega ni volai tu e lomamudou; au kila ni dou a vulica ka vakatavuvulitaka na caka cala ena iwase levu cake ni nomudou bula.",
                "12": "Ia oqo, mo dou na nanuma tiko ni’u a kaya vei kemudou: Mo kakua ni cakava vei iko e dua na matakau ceuceu, se dua na ivakatakarakara ni veika mai lomalagi e cake, se ena vuravura e ra, se ena loma ni wasawasa ena rukui vuravura.",
                "13": "Ia e dua tale: Mo kakua ni cuva vei ira se qaravi ira; ni’u sa Kalou vuvu koi au na Turaga na nomu Kalou, au sa sauma na nodra caka ca na qase vei ira na luvedra, ka yacova na ikatolu ni tabatamata kei na ikava, vei ira sa cati au;",
                "14": "Ia ka’u sa vakatakila na loloma cecere vei ira na udolu era sa lomani au ka muria na noqu ivakaro.",
                "15": "Mo kakua ni cavuta wale ga na yaca ni Turaga na nomu Kalou; ni na sega ni vakatoka na Turaga me tawacala, o koya sa cavuta wale na yacana.",
                "16": "Mo nanuma na siga ni vakacecegu, mo vakatabuya.",
                "17": "E ono na siga mo daucakacaka kina, ka kitaka kina na nomu cakacaka kecega;",
                "18": "Ia na ikavitu ni siga, sa siga ni vakacecegu ni Turaga na nomu Kalou, mo kakua ni kitaka kina e dua na cakacaka, ko iko, se na luvemu tagane, se na luvemu yalewa, na nomu tagane dauveiqaravi, se na nomu yalewa dauveiqaravi, se na nomu bulumakau, se na nomu vulagi sa tiko ena nomu lomanibai;",
                "19": "Ena siga e ono sa buli lomalagi kei vuravura, kei na waitui, kei na ka kecega sa tu mai kina na Turaga; o koya sa vakalougatataka kina na Turaga na siga ni vakacecegu, ka vakatabuya.",
                "20": "Mo vakarokorokotaki rau na tamamu kei na tinamu, me dede kina na nomu bula ena vanua sa solia vei iko na Turaga na nomu Kalou.",
                "21": "Mo kakua ni laba.",
                "22": "Mo kakua ni ia na veibutakoci. Mo kakua ni butako.",
                "23": "Mo kakua ni beitaka vakailasu na kai nomu.",
                "24": "Mo kakua ni kocova na nona vale na kai nomu, mo kakua ni domona na watina na kai nomu, se kocova na nona tagane dauveiqaravi, se nona yalewa dauveiqaravi, se nona bulumakau, se nona asa, se dua na ka sa nona na kai nomu.",
                "25": "Ka sa yaco ni sa wilika oti ko Apinatai sa qai kaya vei ira: Dou sa vakavulici ira li na tamata me ra kila ka muria na ivakaro kece oqo?",
                "26": "Au sa kaya vei kemudou, E segai; kevaka dou a kitaka, ke a sega ni talai au mai na Turaga me’u mai parofisaitaka ni na yaco na ca vei ira na tamata oqo.",
                "27": "Ia oqo dou sa kaya ni sa yaco na veivakabulai ena lawa i Mosese. Au sa kaya vei kemudou ni sa yaga mo dou muria tiko na lawa i Mosese ena gauna oqo; ia au sa kaya talega vei kemudou, ni na yaco mai na gauna ena sega kina ni yaga mo dou muria na lawa i Mosese.",
                "28": "Ia e dua tale, au sa kaya vei kemudou, ni sa sega ni rawa na veivakabulai ena lawa duadua ga; e dina ga ni sa tu na lawa i Mosese, ia kevaka me sega na veisorovaki ka na vakayacora vakai Koya ga na Kalou ena vuku ni nodra ivalavala ca kei na nodra caka ca na nona tamata, era na rusa vakaidina.",
                "29": "Ia oqo au sa kaya vei kemudou ni sa yaga me soli e dua na lawa vei ira na luvei Isireli, io, me lawa kaukauwa sara; ni ra sa tamata domodomoqa, ka ra sa kusarawa me rekitaka na ca, ka berabera ni nanuma na Turaga na nodra Kalou;",
                "30": "O koya sa soli kina vei ira na lawa, io, na lawa e baleta na itovo kei na cakacaka vakalotu na lawa me ra muria vakadodonu e veisiga, me ra nanuma tiko kina na Kalou kei na nodra itavi vua.",
                "31": "Ia raica, au sa kaya vei kemudou, na veika kece oqo sa ivakaraitaki ni veika ena yaco mai.",
                "32": "Ia oqo, era sa kila li na lawa? Au sa kaya vei kemudou, E segai, era sa sega ni kila taucoko na lawa; ia oqo ena vuku ni nodra vakaukauwataka na lomadra; era sa sega ni kila ni na sega ni bula na tamata ka vakavo ga ena veisereki ni Kalou.",
                "33": "Ia raica, a sega li ni parofisaitaka vei ira ko Mosese ni na lako mai na Mesaia, me sereki ira na nona tamata na Kalou? Io, era a sega li ni parofisaitaka ko ira kece na parofita mai na ivakatekivu kei vuravura—era a sega li ni vosataka vakaidina me baleta na veika oqo?",
                "34": "Era sa sega li ni kaya ni na lako sobu mai na Kalou vakaikoya vei ira na luve ni tamata? Me mai bula vakatamata ka lako voli ena kaukauwa levu e delai vuravura?",
                "35": "Io, era a sega li ni kaya ni na yaco na tucake tale mai na mate ena vukuna, Ia ko koya, vakaikoya, ena vakasaurarataki ka vakararawataki?"
            },
            "14": {
                "1": "Io e sega li ni kaya ko Aisea: Ko cei sa vakabauta na neitou itukutuku, Ia sa vakatakilai vei cei na liga ni Turaga?",
                "2": "Ia ena tubu cake ko koya me vaka na coke e matana, ka vaka na waka ni kau mai na qele mamaca; sa sega ni vinaka na matana ka sa sega ni vatukai vinaka na yagona; ia ni da raici koya, sa sega ni mata vinaka ko koya me da gadrevi koya kina.",
                "3": "Sa beci koya ka cati koya ko ira na tamata; sa tamata e daurarawa na lomana, ka sa dau kila ka rarawa; ka eda sa tabonaka na matada mai vei koya; sa beci, ka da a sega ni dokai koya.",
                "4": "E dina sa colata ko koya na noda rarawa, ka sa kauta voli na rarawa ni lomada; ia eda a vakalewai koya ni sa yaviti ka cudruvi mai vua na Kalou, ka vakararawataki.",
                "5": "Ia sa vakamavoataki ko koya ena vuku ni noda talaidredre, ka sa drakusi ena vuku ni noda caka cala; sa tau vua na cudru ni noda vakacegu tale; ia ena we ni kena kuita eda sa vakabulai kina.",
                "6": "Koi keda kece, eda sa sese ga me vaka na sipi; eda sa dui lesu ki na noda sala koi keda yadua; ia na Turaga sa vakatauca vei koya na noda caka cala kecega.",
                "7": "A sa vakasaurarataki, ka vakararawataki ko koya, ia sa sega ga ni vosa; sa tuberi me vaka na lami sa vakarau me vakamatei, ka vaka na sipi sa galu ena matai koya sa kotiva, sa galu vakakina ko koya.",
                "8": "Sa kau tani mai vale ni veivesu kei na vanua ni veilewai; ia ko cei me vosa ena vukudra na nona tabatamata? Ia sa muduki tani ko koya mai na vanua ni bula; ka sa yaviti ena vuku ni nodra talaidredre na noqu tamata.",
                "9": "A ra sa buluti koya vata kei ira na tamata ca, kei ira na vutuniyau ni sa mate; baleta ni sa sega ni ivalavala ca ko koya, ka sa sega ni veivakaisini na gusuna.",
                "10": "Ia sa vinaka vua na Turaga me vakamavoataki koya; ka sa vakararawataki koya; ni sa cakava ko koya na yalona me isoro ena vuku ni ivalavala ca, ena qai kunea na nona kawa, ena vakabalavutaka na nona gauna, ia na ka e marautaka na Turaga ena vakayacori ga e ligana.",
                "11": "Ena raica ko koya na vakararawataki ni yalona ka na vakacegu kina; ena nona kila ka ena vakadonui ira e lewe levu na noqu dauveiqaravi yalododonu; ni na colata ko koya na nodra caka cala.",
                "12": "O koya oqo ka’u na votai koya kina kei ira na qaqa, ia ena votai koya vata kei ira na kaukauwa; ka ni sa sovaraka oti na yalona ki na mate; ka sa wili vata kei ira sa dau talaidredre; ka sa colata ko koya na nodra ivalavala ca na lewevuqa, ia ena vukudra na dau talaidredre sa ia kina na vakamamasu."
            },
            "15": {
                "1": "Ia oqo sa kaya vei ira ko Apinatai: Au vinakata mo ni kila ni na lako sobu mai na Kalou vei ira na luve ni tamata, ka na mai sereki ira na nona tamata.",
                "2": "Ia me vaka ni sa mai bula vakatamata sa vakatokai kina me Luve ni Kalou, ia ni sa solia yani na yago ki na lewa nei Tamada, sa vakatokai kina me Tamana kei na Luvena—",
                "3": "Sa Tamada, ni sa kunekunetaki ena kaukauwa ni Kalou, ka Luvena, baleta na yago vakatamata; sa yaco kina me Tamada kei na Luvena—",
                "4": "Ia sai rau na Kalou duabau ga, io, na Tama Tawamudu kei lomalagi kei vuravura.",
                "5": "Ia sa vakarorogo na yago ki na Yalo, se na Luvena vei Tamana, ni rau sa Kalou duabau, sa sota kaya na veitemaki, ia e sega ni rawai koya na veitemaki, sa soli koya me vakalialiai, ka vakanakuitataki, sa cemuri koya, ka sega ni via kilai koya ko ira na nona tamata.",
                "6": "Ia ni sa kitaka oti oqo, ni sa oti na nona vakayacora na veicakacaka mana lelevu vei ira na luve ni tamata, ena qai kau yani, io, me vaka sa kaya ko Aisea, me vaka na sipi sa galu ena matai koya sa kotiva, sa galu vakakina ko koya.",
                "7": "Io, ena kau yani ko Koya, me vakoti ki na kauveilatai, ka vakamatei, ia sa yaco ni sa solia na yago me mate, ni sa duavata ga na lomai Tamana kei na Luvena.",
                "8": "O koya oqo sa gutuva kina na ivau ni mate na Kalou, ni sa qaqa ko Koya vei mate; a sa solia vua na Luvena na kaukauwa me vakamamasu ena vukudra na luve ni tamata—",
                "9": "A sa lako cake ki lomalagi, ka vakasinaiti na lomana ena loloma cecere ena nona yalololoma kivei ira na luve ni tamata; a sa tu ena kedra maliwa kei na lewa dodonu; ni a sa gutuva na ivau ni mate, ka colata vakai Koya na nodra caka cala kei na nodra talaidredre, ni a sa sereki ira oti, ka sa vakaceguya na gagadre ni lewa dodonu.",
                "10": "Ia au sa kaya vei kemudou, ko cei me vosa ena vukudra na nona tabatamata? Raica, au sa kaya vei kemudou, ni sa cabora oti na yalona kei na yagona me isoro ena vuku ni ivalavala ca, ena qai raica na nona kawa. Ia oqo na cava ko ni na kaya? Ko cei ena nona kawa?",
                "11": "Raica au sa kaya vei kemudou, o koya yadua sa rogoca na nodra vosa na parofita, io, ko ira kece na parofita tabu ka ra parofisaitaka na nona lako mai na Turaga—au sa kaya vei kemudou, ko ira kece sa vakarorogo ki na nodra vosa, ka vakabauta ni na mai sereki ira na nona tamata na Turaga, ka vakanamata ki na siga ko ya me bokoci kina na nodra ivalavala ca, au sa kaya vei kemudou, ni sai ira oqo na nona kawa, se, sai ira oqo era na taukena na matanitu ni Kalou.",
                "12": "Sai ira oqo sa mai colata na nodra ivalavala ca ko Koya; sai ira oqo a mate ena vukudra ko Koya, me sereki ira mai na nodra talaidredre. Ia oqo, era sa sega li ni nona kawa?",
                "13": "Io, era sa sega li ni parofita, ko ira yadua ka a dolava na gusuna me parofisai, ka sega ni lutu ki na talaidredre, au nanumi ira eke o ira kece na parofita tabu mai na ivakatekivu kei vuravura? Au sa kaya vei kemudou, sai ira oqo na nona kawa.",
                "14": "Ia sai ira oqo era sa vakarogoya mai na sautu, ka ra kauta mai na itukutuku vinaka ni ka vinaka, ko ira ka vakarogoya mai na veivakabulai; ka sa tukuna mai ki Saioni: Sa veiliutaki na nomu Kalou!",
                "15": "Sa vakaevei na kena lagilagi ena ulunivanua na yavadra!",
                "16": "Ia oqo, sa vakaevei na kena lagilagi ena ulunivanua na yavadra ko ira era sa vakarogoya tiko na sautu!",
                "17": "Ia oqo, sa vakaevei na kena lagilagi ena ulunivanua na yavadra ko ira era na vakarogoya tiko yani na sautu, io, mai na gauna oqo, me lako yani ka sega ni mudu!",
                "18": "Ia raica, au sa kaya vei kemudou, e sega ni o koya wale ga oqori. Ni sa vakaevei na kena rairai totoka ena ulunivanua na yavai koya sa kauta mai na itukutuku vinaka, o koya na vu ni sautu, io, sai koya na Turaga, sa mai sereki ira na nona tamata; io, sai koya sa veivakabulai vei ira na nona tamata;",
                "19": "Ni kevaka me a sega na veisereki sa mai vakayacora me baleti ira na nona tamata, ka vakarautaki mai na tauyavutaki ni vuravura, au sa kaya vei kemudou, kevaka me a sega oqo, era na rusa vakaidina na tamata kecega.",
                "20": "Ia raica, ena gutuvi na ivau ni mate, ena veiliutaki na Luvena, ka na lewai ira na mate; ia sa rawata ko koya na tucake tale mai na mate.",
                "21": "Ka ena yaco e dua na tucake tale mai na mate, io na imatai ni tucake tale mai na mate; io, era na tucake tale mai na mate ko ira na a bula e liu, ko ira na bula tiko oqo, kei ira era na qai bula e muri, ia me yacova ni tucake tale mai na mate ko Karisito—sai koya na yaca ena vakatokai kina ko koya.",
                "22": "Ia oqo, na nodra tucake tale na parofita, kei ira kece era a vakabauta na nodra vosa, se o ira era a muria na ivunau ni Kalou, era na tucake tale mai ena imatai ni tucake tale mai na mate; o koya, era sa imatai kina ni tucake tale mai na mate.",
                "23": "Era sa vakaturi cake tale me ra tiko vata kei na Kalou ka a sereki ira; ia era sa rawata na bula tawamudu ena vukui Karisito, o koya sa gutuva na ivau ni mate.",
                "24": "Ia ko ira oqo era sa okati ena imatai ni tucake tale mai na mate; sai ira oqo era a mate ena nodra lecaika ni bera ni lako mai na Karisito, ni sega ni a vunautaki vei ira na veivakabulai. O koya oqo sa vakabulai ira mai kina na Turaga; era sa okati kina ena imatai ni tucake tale mai na mate, se sa nodra na bula tawamudu, ni sa sereki ira na Turaga.",
                "25": "Ia sa nodra talega na gonelalai na bula tawamudu.",
                "26": "Ia raica, ka rere, ka sautaninini ena mata ni Kalou, ni sa dodonu mo dou sautaninini; ni sa sega ni sereka na Turaga na tamata sa veisaqasaqa kaya ka mate ena nodra ivalavala ca; io, sa vakakina ko ira sa mate ena nodra ivalavala ca mai na ivakatekivu kei vuravura, ka ra nakita me ra veisaqasaqa vua na Kalou, ni ra sa kila tu na ivakaro ni Kalou, ka ra qai sega ni muria; sai ira oqo era sa sega ni okati ena imatai ni tucake tale mai na mate.",
                "27": "Ia oqo e sega li ni dodonu mo dou sautaninini? Ni ra sa sega ni vakabulai ko ira oqo; ni sa sega ni sereka na Turaga e dua sa vakaoqo; io, sa sega ni rawa vua na Turaga me sereka na ka vakaoqo, ni sa sega ni rawa me vakalasui koya vakaikoya; ni sa sega ni rawa vua me cakitaka na lewa dodonu ni sa kaya ni nona.",
                "28": "Ia au sa kaya vei kemudou ena yaco mai na gauna ena kacivaki kina na veivakabulai ni Turaga ki na veimatanitu, veimataqali, duivosavosa, kei ira na tamata.",
                "29": "Io, Turaga, ko ira na nomuni vakatawa era sa tabalaka cake na domodra; ka lagasere vata; ka ni ra na raica ena matana votu, ni sa vakalesui Saioni mai na Turaga.",
                "30": "Dou ia vata mai na marau, dou lagasere vata mai, na vanua lala tu e Jerusalemi; ni sa vakacegui ira na nona tamata na Turaga, ka sa sereki Jerusalemi.",
                "31": "Sa vakaraitaka na Turaga na ligana tabu e matadra na veimatanitu kecega; ka ra na raica na veivakabulai ni noda Kalou na iyalayala kecega kei vuravura."
            },
            "16": {
                "1": "Ia oqo, sa qai yaco ni sa cavuta oti na vosa oqo ko Apinatai, sa qai dodoka yani na ligana ka kaya: Ena yaco mai na gauna era na raica kina na tamata kecega na veivakabulai ni Turaga; ni ra na raica kina ena matana votu ka ra na vakatusa ena mata ni Kalou o ira na veimatanitu, veimataqali, duivosavosa kei na tamata, ni sa dodonu na nona lewa.",
                "2": "Ia ko ira na tamata ca era na biu tani, era na tagiyaso, ka tagi, ka qoqolou, ka vakasequruqurubati; oqori e baleta ni ra sa sega ni rogoca na domo ni Turaga; o koya sa sega kina ni sereki ira na Turaga.",
                "3": "Ni ra sa dau gadreva na itovo vakayago ka vakatevoro, ka sa lewai ira na tevoro; io, sai koya na gata makawa ko ya ka vakacalai rau na noda itubutubu taumada, ka vakavuna na nodrau lutu; ka sa yaco kina me dau gadreva na itovo vakayago na tamata, na daugarogaro, na yalo vakatevoro, na kila na ka ca mai na ka vinaka, na vakarorogo vei koya na tevoro.",
                "4": "A ka oqo era sa lakosese kina na tamata kecega; ka raica, era na lakosese vakadua ko ira oqo kevaka me a sega ni sereki ira na Kalou mai na itutu era sa lakosese ka lutu tu kina.",
                "5": "Ia mo dou nanuma, ko koya sa gadreva matua na itovo vakayago ka ia tiko ga na ivalavala ca ka veisaqasaqa vua na Kalou, sa na tu ga ena itutu a lutu tu kina ka na lewai koya na tevoro. Ia, o koya ena vaka ni se sega ni yaco vua e dua na veisereki, ni sa meca ni Kalou ko koya; ka ni sa meca talega ni Kalou ko koya na tevoro.",
                "6": "Ia kevaka me a sega ni lako mai ki vuravura na Karisito, ka mai tukuna na veika e sa bera ni yaco me vaka ga e sa yaco oti, ke a sega ni yaco rawa na veisereki.",
                "7": "Ia kevaka me a sega ni tucake tale mai na mate na Karisito, ka gutuva na ivau ni mate me sega kina na kaukauwa ni ibulubulu, kei na bati gaga nei mate, ke na sega ni rawa na tucake tale mai na mate.",
                "8": "Ia ena yaco na tucake tale mai na mate, o koya sa sega kina na kaukauwa ni ibulubulu, ka sa tiloma ko Karisito na bati gaga nei mate.",
                "9": "Sai koya na rarama kei na bula kei vuravura; io, na rarama sa tawacava, ka sega ni vakabutobutotaki rawa; io, kei na bula talega sa tawacava, ni sa sega tale na mate.",
                "10": "Ia ena vakaisulu na yago mate oqo me tawamate rawa, kei na veika vuca oqo me tawavuca, ia era na kau ki na mataveilewai ni Kalou, me ra lewai vei koya me vaka na nodra cakacaka, se vinaka se ca—",
                "11": "Ia kevaka era sa vinaka, ki na tucake tale mai na mate ki na bula tawacava kei na marau; ia kevaka era sa ca, ki na tucake tale mai na mate kina cudruvi tawacava, ni sa taurivaki ira ka lewai ira tu na tevoro, me ra cudruvi—",
                "12": "Raica era sa muria ga na nodra itovo kei na gagadre vakayago; ka ra sega ni kaci vua na Turaga ni sa dodoka tu vei ira na liga ni nona loloma cecere; ia ni sa dodoka tu na liga ni nona loloma cecere kivei ira, era sa sega ga ni vinakata; era sa vakasalataki ena nodra caka cala era sega ga ni lako tani mai kina; era vakaroti me ra veivutuni, ia era sega ga ni veivutuni.",
                "13": "Ia oqo, e sega li ni kilikili mo dou sautaninini ka veivutunitaka na nomudou ivalavala ca, ka kila ni ena vukui Karisito duadua ga dou na rawa ni vakabulai kina?",
                "14": "O koya, ni kevaka dou sa vakatavuvulitaka na lawa i Mosese, mo dou vakatavuvulitaka talega ni oqori sa vakatakarakarataki ga kina na veika ena yaco mai—",
                "15": "Dou vakavulica vei ira ni sa rawa wale ga na veisereki ena vukui Karisito na Turaga, ka sai koya na Tama Tawamudu. Emeni."
            },
            "17": {
                "1": "Ia oqo a sa yaco ni sa cavuta oti na vosa oqo ko Apinatai, sa qai vakarota na tui vei ira na bete me ra kauti koya ka vakamatea.",
                "2": "Ia sa dua vei ira na yacana ko Alama, sa kawa talega i Nifai. Sa cauravou ga ko koya, ia sa vakabauta na vosa i Apinatai, ka vakadinadinataka na nodra caka cala ka mai vakadinadinataka vei ira ko Apinatai; o koya sa vakamamasu kina vua na tui me kakua ni cudruvi Apinatai, ia me laivi koya ga me lako yani ena vakacegu.",
                "3": "Ia sa cudru sara vakalevu na tui ka vakarota me vakatalai tani mai vei ira ko Alama, sa qai talai ira na nona tamata me ra muri koya ka vakamatea.",
                "4": "Ia sa dro tani mai vei ira ka vunitaki koya, ka ra sega kina ni kunei koya. Ia ena nona vuni voli ka vuqa na siga, sa vola kina na vosa kece ka a vosataka ko Apinatai.",
                "5": "Ka sa yaco ni sa vakarota na tui vei ira na nona sotia me ra vakawavoliti Apinatai ka taura; era sa vesuka ka biuti koya ki vale ni veivesu.",
                "6": "Ia ni a oti e tolu na siga, na nona a bose tiko kei ira na nona bete, a qai vakarota me kau tale mai vua.",
                "7": "A sa kaya vua: I Apinatai, keitou sa kunea e dua na ka mo beitaki kina, ia sa kilikili ga mo mate.",
                "8": "Ni ko a kaya ni na lako sobu mai na Kalou vei ira na luve ni tamata; ia oqo, na ka oqo ko sa na vakamatei kina ka vakavo ga ke ko na vakalasuya na vosa kece ko a vosa vakacacataki au kina kei ira na noqu tamata.",
                "9": "A sa kaya vua ko Apinatai: Au sa kaya vakaidina vei iko, au na sega sara ni vakalasuya na vosa au a tukuna vei iko me baleti ira na tamata oqo, ni’u sa tukuna na ka dina; ia me kena ivakadinadina au sa soli au kina ki na ligamu.",
                "10": "Io, au na vakayacora me yacova na noqu mate, au na sega ga ni vakasuka na noqu vosa, ia era na tu me ivakadinadina me saqati iko. Ia kevaka ko na vakamatei au ko sa na vakadavea na dra tawacala, na ka talega oqo ena tu me ivakadinadina me saqati iko ena siga mai muri.",
                "11": "Ia oqo sa vo e lailai sara me sereki koya ko Noa na tui, ka ni sa rerevaka na nona vosa; a sa rerevaka de na tau vua na lewa ni Kalou.",
                "12": "Ia era a qai tabalaka cake na domodra ko ira na bete ka vakatekivu me ra beitaki koya ka kaya: Sa vosa vakacacataka na tui ko koya oqo. O koya sa vakayavalati kina na tui me cudruvi koya vakalevu, ka soli koya yani me rawa ni vakamatei.",
                "13": "Ka sa yaco ni ra sa qai tauri koya ka vesuka, era a kanakuitataka na yagona ena bukawaqa, io, me yacova ni sa mate.",
                "14": "Ia oqo ni sa vakatekivu me kani koya na yameyame ni buka, sa vosa vakadomoilevu vei ira, ka vaka:",
                "15": "Raica, me vaka dou sa kitaka oqo vei au, ena yaco vakakina me ra na sotava o ira na nomudou kawa na mosi au sa sotava, se na mosi ni mate ena bukawaqa; ia oqo baleta, ena nodra sa vakabauta na veivakabulai ni Turaga na nodra Kalou.",
                "16": "Ia ena qai yaco mo dou na vakararawataki ena veimataqali mate kecega, ena vuku ni nomudou caka ca.",
                "17": "Io, dou na yaviti ena veiyasana kecega, dou na vakasavi tani ka veiseyaki vaka ka vaka me vaka na qele ni manumanu kila era sa vakasava tani ko ira na manumanu kila vakadomobula.",
                "18": "Ia ena siga ko ya dou na vakasasataki, ka dou na tauri mai ligadra na nomudou meca, ka dou na qai vakila, me vaka au sa vakila, na momosi ni mate ena bukawaqa.",
                "19": "Ia na Kalou sa vakatauca na nona cudru vei ira ka vakarusai ira na nona tamata. Oi kemuni na Kalou, ni ciqoma na yaloqu.",
                "20": "Ia oqo, ni sa cavuta oti na vosa oqo ko Apinatai, sa qai lutu, ni sa mate ena bukawaqa; io, sa vakamatei ni a sega ni cakitaka na ivakaro ni Kalou, ka dregata na dina ni nona vosa ena nona mate."
            },
            "18": {
                "1": "Ia oqo, a sa yaco ni sa dro tani mai vei ira na tamata i Noa na tui, ko Alama, ka sa veivutunitaka na nona ivalavala ca kei na nona caka ca, ka sa lako duadua voli yani ena kedra maliwa na tamata, ka tekivu me vunautaka na vosa i Apinatai—",
                "2": "Io, me vaka na veika sa na vakarau yaco, ka vakatalega kina na veika sa baleta na nodra tucake tale na mate, kei na nodra vakabulai na tamata, ka sa qai yaco mai ena vuku ni kaukauwa, na vakararawataki, kei na mate i Karisito, kei na nona tucake tale ka lako cake ki lomalagi.",
                "3": "Ia ko ira kecega sa via rogoca na nona vosa, sa vakavulica vei ira ko koya. Ka sa vakavulici ira vakavunivuni voli ga, me kakua ni kila ko koya na tui. Ka sa lewevuqa era sa vakabauta na nona vosa.",
                "4": "Ka sa yaco ni sa lewe levu sara sa vakabauti koya, era sa lako yani ki na vanua sa vakatokai ko Momani, sa vakatokayacataki mai vua na tui, sa koto ena iyalayala ni vanua era sa dau tiko kina vakalevu e veigauna, se ena veitiki ni yabaki, na manumanu kila.",
                "5": "Oqo, sa tiko mai Momani e dua na mata ni wai makare sara, ka sa dau tiko voli e ke ya ko Alama, sa tubu volekata na wai na veikau lalai ka ra veidrigidrigiti sara, ka sa dau vunitaki koya voli kina ena veisiga mai na nona vakasaqaqara na tui.",
                "6": "Ka sa yaco ni sa lewe levu sara sa vakabauti koya era sa dau lako ki ke ya me rogoca na nona vosa.",
                "7": "Ka sa yaco ni sa oti e vica na siga, sa dua na iwiliwili vinaka era sa soqoni vata yani ki na vanua ko Momani, me ra rogoca na vosa i Alama. Io, ko ira kece sa soqoni vata yani era sa vakabauta na nona vosa, me ra rogoci koya. Ka sa vakavulici ira ko koya, ka vunautaka vei ira na veivutuni, kei na veisereki, kei na vakabauta na Turaga.",
                "8": "Ka sa yaco ni sa qai kaya vei ira: Raica, sa tu oqo na wai ko Momani (me vaka sa vakatokai kina) ia oqo, me vaka ni dou sa gadreva mo dou curu ki na lomanibai ni Kalou, ka vakatokai me nona tamata, ka dou sa lomasoli mo dou colata vata na nomudou icolacola, me mamada kina;",
                "9": "Io, ka dou sa lomasoli mo dou rarawa vata kei ira sa rarawa; io, ka vakacegui ira era sa gadreva na veivakacegui, ka mo dou tu ka vakadinadinataka na Kalou ena veigauna kecega, kei na veika kecega, kei na veivanua kecega dou sa tiko kina, ka me yacova na mate, io me rawa ni sereki kemudou na Kalou, ka mo dou okati vata kei ira ena imatai ni tucake tale, mo dou rawata kina na bula tawamudu—",
                "10": "Oqo au sa kaya vei kemudou, ke sa vakaoqo na gagadre ni lomamudou, ia na cava sa tarovi kemudou mo dou papitaisotaki ena yaca ni Turaga, mo dou nona ivakadinadina ni dou sa ia oqo na veiyalayalati kei koya, mo dou na qaravi Koya ka muria na nona ivunau, me na qai sovaraka mai kina vakalevu sara vei kemudou na Yalona?",
                "11": "Ia oqo ni ra sa rogoca na vosa oqo ko ira na tamata, era sa vakasausau ena marau, ka ra kailavaka: Sa vakaoqo na gagadre ni lomai keimami.",
                "12": "Ia oqo ka sa qai yaco ni sa kauti Ilami ko Alama, ka sa dua vei ira ko koya na kena imatai, ka sa lako yani ka laki tu e loma ni wai, ka tabalaka cake na domona, ka kaya: Oi kemuni na Turaga, mo ni sovaraka na Yalomuni vua na nomuni dauveiqaravi, me vakayacora kina na cakacaka oqo ena savasava ni yalona.",
                "13": "Ia ni sa cavuta oti na veivosa oqo, sa curumi koya na Yalo ni Turaga, ka sa kaya: Ilami, ena kaukauwa sa lesia vei au na Kalou Qaqa, au papitaisotaki iko, me ivakadinadina ni ko sa curu ki na dua na veiyalayalati mo na qaravi koya me yacova sara ni ko sa mate yani vakayago; ka me sovaraki mada vei iko na Yalo ni Turaga; ka me solia vei iko ko koya na bula tawamudu, ena vuku ni veisereki i Karisito, ko koya ka sa vakarautaka tu mai na tauyavutaki ni vuravura.",
                "14": "Ia ni sa cavuta oti na vosa oqo ko Alama, erau sa qai dromuci vata ko Alama kei Ilami ena wai; ka rau sa duri cake ka cabe yani mai wai ena marau, ni rau sa vakasinaiti ena Yalo.",
                "15": "Ia a sa kauta ko Alama e dua tale, ka lako yani ena ikarua ni gauna ki loma ni wai, ka papitaisotaki koya me vaka a vakayacora vua na imatai, ia sa sega ga ni dromuci tale ko koya ena wai.",
                "16": "Ka sa vakaoqo na nona papitaisotaki ira kecega sa lako yani ki na vanua ko Momani; ka sa kedra iwiliwili e rua na drau ka va na tamata; io, era sa papitaisotaki ena wai ko Momani, ka ra sa vakasinaiti ena loloma soli wale ni Kalou.",
                "17": "Era sa vakatokai me lotu ni Kalou, se na lotu i Karisito, me tekivu mai na gauna ko ya ka lako yani. Ka sa yaco ni ko koya yadua sa papitaisotaki ena kaukauwa kei na lewa ni Kalou, sa wili me lewe ni nona lotu.",
                "18": "Ka sa yaco ni sa tabaki ira na bete ko Alama ena kaukauwa sa mai vua na Kalou; a sa tabaki ira na bete me dua na bete ki na veiyalimasagavulu, me ra vunau vei ira ka vakavulici ira ena veika ni matanitu ni Kalou.",
                "19": "A sa vakaroti ira me ra kakua ni vakavuvulitaka e dua tale na ka tani, ia na veika ga e sa vakavulica vei ira ko koya, kei na veika era cavuta mai gusudra na parofita tabu.",
                "20": "Io, sa vakaroti ira me ra kakua ni vunautaka e dua tale na ka, na veivutuni ga kei na vakabauta na Turaga, o koya sa sereki ira na nona tamata.",
                "21": "Sa vakaroti ira talega me ra kakua ni veileti vakaira, ia me ra vakanamata ki liu ena mata e duabau, ka me duabau ga na vakabauta ka duabau ga na papitaiso, me semati na lomadra ena duavata kei na veilomani vakataki ira.",
                "22": "A sa vakaroti ira ko koya me ra vunau. Ia ena ka oqo era sa yaco kina me luve ni Kalou.",
                "23": "Sa vakaroti ira ko koya me ra nanuma na siga ni vakacecegu, ka vakatabuya, ia me ra dau vakavinavinaka talega ena veisiga vua na Turaga na nodra Kalou.",
                "24": "Ia sa vakaroti ira talega na bete a tabaka ko koya me ra liga kaukauwa, me ra qaravi ira ga vakataki ira.",
                "25": "A sa lokuci e dua na siga ena veimacawa me ra dausoqoni vata kina ka vakavulici ira na tamata, ka qarava na Turaga na nodra Kalou, ia me ra dausoqoni vata vakawasoma, kevaka e rawa.",
                "26": "Ia me ra kakua ni vakararavi ko ira na bete vei ira na tamata ena ka me ra bula kina; ia me ra vakararavitaka na nodra cakacaka ki na loloma soli wale ni Kalou, ka me ra vakaukauwataki ena Yalo, me ra kila na Kalou, ka me ra veivakavulici ena kaukauwa kei na lewa sa mai vua na Kalou.",
                "27": "Ka sa vakarota tale ko Alama me ra wasea na nodra iyau na lewe ni lotu, me vaka na ka sa dui tu vei ira; o koya sa tu vua e levu na ka me levu talega na ka e wasea; ia vei koya sa tu vakalailai ga vua, me lailai talega na ka e wasea; ia ko koya sa sega na ka e tu vua me na qai soli vua.",
                "28": "Ia me ra wasea na nodra iyau ena yalo galala kei na loma vinaka vua na Kalou, ki vei ira talega na bete era leqa tu, io, kei ira kecega na tamata sa dravudravua ka luvawale.",
                "29": "Ia sa tukuna vei ira na veika oqo ni sa vakaroti koya na Kalou; ia era sa lako vakadodonu ena mata ni Kalou, era sa veivukei ena veika vakayago kei na veika vakayalo, me vaka na nodra dui gagadre kei na ka era sa dui vinakata.",
                "30": "Ia oqo ka sa qai yaco ni sa vakayacori na ka kece oqo mai Momani, io, ena bati ni wai ko Momani kei na veikau volekata na wai ko Momani; io sa ka totoka dina na vanua ko Momani, na wai ko Momani kei na veikau mai Momani kivei ira era sa mai veikilai kina kei na nodra Dauveivueti; io, era sa kalougata ni ra na lagasere ni vakavinavinaka ki vua me sega ni mudu.",
                "31": "Ia sa vakayacori tiko na veika oqo ena iyalayala ni vanua, me kakua kina ni kila na tui.",
                "32": "Ia raica, sa yaco me raica na tui ni sa tiko e dua na nodra isoqosoqo vuni na tamata, ka sa talai ira yani na nona dauniveiqaravi me ra vakaraici ira tiko. Ia ena siga era soqoni tale kina me ra rogoca na vosa ni Turaga, me tukuni sara vua na tui.",
                "33": "A sa kaya na tui ni sa vakayavalati ira na tamata ko Alama me ra vorati koya; o koya sa talai ira kina na nona mataivalu me vakarusai ira.",
                "34": "Ka sa yaco ni sa vakatakilai vei Alama kei ira na tamata ni Turaga ni ra sa lako tiko mai na mataivalu ni tui; o koya era sa tokia sara na nodra vale laca kei na nodra vuvale ka dro ki na lekutu.",
                "35": "Ia na kedra iwiliwili sa va na drau ka limasagavulu na tamata."
            },
            "19": {
                "1": "Ka sa yaco ni ra sa lesu wale mai na mataivalu ni tui, ni sa tawayaga na nodra vakasaqarai ira na tamata ni Turaga.",
                "2": "Ia raica oqo, era sa lewelailai sara na mataivalu ni tui, ni ra sa vakalailaitaki, ka sa tekivu me ra veisei na vo ni tamata.",
                "3": "Ia e vica vei ira era sa vosa vakacacataka na tui, ka sa tubu kina na veileti levu ena kedra maliwa.",
                "4": "A sa dua vei ira na yacana ko Kitioni, a turaga kaukauwa ka sa veimecaki kei na tui; a sa ucuna ko koya na nona iseleiwau ka bubului ena nona cudru ni na vakamatea na tui.",
                "5": "Ka sa yaco ni sa vala kei koya na tui; ia ni sa raica na tui ni sa voleka me rawai koya, sa dro ka la’ki toka ki na vale cecere ka tu volekata na valetabu.",
                "6": "A sa cemuri koya ko Kitioni ka sa vakarau me cabeta sara na vale cecere me vakamatea na tui, ia sa veiraiyaki na tui ka rai vaka ki na vanua ko Semiloni, ka raica, e ra sa curuma mai na iyalayala ni vanua ko ira na mataivalu ni Leimanaiti.",
                "7": "A sa vakamamasu ena yaluma ni yalona, na tui, ka kaya: Mo vakabulai au Kitioni, raica era sa kabai keda mai ko ira na Leimanaiti, ka ra na vakarusai keda; io, era na vakarusai ira na noqu tamata.",
                "8": "Ia oqo sa sega ni kauwaitaki ira dina na nona tamata na tui, sa kauwaitaka vakalevu ga na nona bula; ia sa vakabulai koya ko Kitioni.",
                "9": "A sa vakarota na tui me ra drotaki ira na Leimanaiti, ka sa liutaki ira ko koya, ka ra sa dro ki na lekutu, na nodra yalewa kei na luvedra.",
                "10": "Ka sa yaco ni ra sa cici muri ira ko ira na Leimanaiti, era sa toboki ira, ka tekivu me vakamatei ira.",
                "11": "Ka sa yaco ni sa qai vakarota na tui vei ira na tagane me ra biuta tu mai na watidra kei na luvedra ka drotaki ira na Leimanaiti.",
                "12": "Sa lewe levu era sega ni via biuti ira tu mai, sa vinaka cake vei ira me ra mate vata ga. Ia ko ira na kena vo era sa biuta tu mai na watidra kei na luvedra ka ra dro yani.",
                "13": "Ka sa yaco ni ko ira ka a tiko vata mai kei ira na watidra kei na luvedra, era sa talai ira yani na luvedra yalewa totoka me ra vakamasuti ira na Leimanaiti me ra kakua ni vakamatei ira.",
                "14": "Ka sa yaco mera lomani ira ko ira na Leimanaiti, ni ra sa domona na kedra totoka na nodra goneyalewa.",
                "15": "A ra sa vakabulai ira kina ko ira na Leimanaiti, ka kauti ira lesu vakavesu ki na vanua ko Nifai, ka vakadonuya me ra taukena tale na vanua, ia me ra na qai soli Noa na tui vei ira na Leimanaiti, ka me ra dausolia na nodra iyau, io na veimama ni ka era taukena, na veimama ni nodra koula, kei na nodra siliva, kei na nodra iyau talei kecega; ia me ra dausauma na ivakacavacava oqo vua na nodra tui na Leimanaiti e na veiyabaki.",
                "16": "Ia oqo a sa tiko maliwai ira na vesu e dua vei ira na luvena tagane na tui ka yacana ko Limiai.",
                "17": "Ia oqo sa gadreva ko Limiai me kakua ni vakarusai ko tamana; e dina ga ni kila ko Limiai na caka ca nei tamana, ka ni sa tamata dodonu ko koya.",
                "18": "Ka sa yaco ni sa tala lo yani e so na tamata ko Kitioni ki na lekutu, me ra vakasaqara na tui kei ira ka lako vata kaya. Ka sa yaco ni ra sa sota ena lekutu, ko ira kece ka vakavo ga na tui kei ira na nona bete.",
                "19": "Ko ira oqo era sa bubului e lomadra me ra lesu tale ki na vanua ko Nifai; ia kevaka era sa vakamatei na watidra kei na luvedra kei ira kece ka tu laivi mai, era na segata me ra na sauma lesu ka mate talega vata kei ira.",
                "20": "Ia sa vakarota na tui me ra kua ni lesu tale; era sa cudruva na tui ka vakararawataki koya, me yacova sara ni sa vakamatei ena bukawaqa.",
                "21": "Ia era sa via vesuki ira talega na bete me ra vakamatei ira, ia era qai dro tani yani.",
                "22": "Ka sa yaco ni ra sa vakarau lesu tale ki na vanua ko Nifai, era sa sota kei ira na tamata i Kitioni. Era sa qai tukuna na tamata i Kitioni na ka sa yacovi ira na watidra kei na luvedra, kei na nodra sa solia na Leimanaiti me ra taukena tale na vanua; ia me ra dau solia e dua na ivakacavacava vei ira Leimanaiti oya na veimama ni ka era taukena.",
                "23": "Era sa qai tukuna vei ira na tamata i Kitioni ni ra sa vakamatea na tui; ia ko ira na nona bete era sa dro vakayawa yani mai vei ira ki na loma ni lekutu.",
                "24": "Ka sa yaco ni ra sa tinia na nodra soqo ni veitukutukuni, era sa lesu tale ena marau ki na vanua ko Nifai ni ra sa sega ni vakamatei na watidra kei na luvedra; a ra sa tukuna vei Kitioni na ka era sa kitaka vua na tui.",
                "25": "Ka sa yaco ni sa bubului na nodra tui na Leimanaiti ni ra na sega ni vakamatei ira ko ira na nona tamata.",
                "26": "Ia ko Limiai talega, me vaka ni luvena na tui, ka ra sa solia vua na tamata na matanitu vakatui, a sa bubuluitaka vua na nodra tui na Leimani ni ra na dausolia vua na nodra ivakacavacava me veimama ni ka era taukena.",
                "27": "A sa yaco ni sa vakadeitaka tale ko Limiai na matanitu vakatui kei na nodra bula sautu na nona tamata.",
                "28": "Ia sa talai ira na nona sotia na nodra tui na Leimanaiti me ra yadrava vakavolivolita na vanua, ka me ra tiko ga na tamata i Limiai ka kakua ni lesu ki na lekutu; a sa saumi ira na nona sotia e na ivakacavacava ka a taura mai vei ira na Nifaiti.",
                "29": "A sa tiko vakacegu ko Limiai na tui ena nona matanitu vakatui me rua na yabaki; era sa sega ni vakacacani ira se segata me ra vakarusai ira ko ira na Leimanaiti."
            },
            "20": {
                "1": "Ia sa dua na vanua mai Semiloni era sa dau sota kina na luvedra goneyalewa na Leimanaiti me ra lagasere ka meke ka ia na marau.",
                "2": "Ka sa yaco ena dua na siga era a sota wale ga kina e lewe vica me ra lagasere ka meke.",
                "3": "Ia oqo era sa madua ni lesu tale ki na koro ko Nifai ko ira na bete i Noa na tui, ka ra rerevaka talega de ra na vakamatei ira ko ira na tamata; a ra sa sega kina ni lesu vei ira na watidra kei na luvedra.",
                "4": "Ia era sa tiko voli ga ena lekutu, ka kunei ira kina na luvedra goneyalewa na Leimanaiti, a ra sa mani mai toka ka wawa ka vakasaravi ira;",
                "5": "Ia ni ra a sota wale ga yani e lewe vica me ra meke, era sa basika vakasauri mai ka vesuki ira ka drotaki ira ki na lekutu; io, era sa drotaka yani e lewe ruasagavulu kava na luvedra goneyalewa na Leimanaiti ki na lekutu.",
                "6": "Ka sa yaco ni ra sa kila na Leimanaiti ni sa drotaki na luvedra goneyalewa, era sa cudruvi ira na tamata i Limiai ni ra nanuma ni sai ira na tamata i Limiai.",
                "7": "O koya a sa talai kina na nodra mataivalu; io, ka a liutaki ira sara ga na nona tamata ko koya na tui, ia me ra lako cake ki na vanua ko Nifai me ra vakarusai ira na tamata i Limiai.",
                "8": "Ia oqo sa raici ira tu mai ena vale cecere ko Limiai, io a raica tiko na nodra sa vakavakarau tiko mai ki na ivalu; o koya sa soqoni ira vata kina na nona tamata me ra tavaki ira ena veiwere kei na veikau.",
                "9": "Ka sa yaco ni ra sa basika mai na Leimanaiti, era a tucake yani na tamata i Limiai mai na nodra ivunivuni ka mokuti ira.",
                "10": "Ka sa yaco ni sa tubu me kaukauwa sara na nodra vala, ni ra sa vala me vaka na laione sa valataka na kena.",
                "11": "Ka sa yaco ni ra sa tekivu vakasavi ira lesu na Leimanaiti ko ira na tamata i Limiai; e dina ga ni ra sega ni veimamataka na kedra iwiliwili na Leimanaiti. Ia era sa vala ena vuku ni nodra bula kei na watidra kei na luvedra; o koya era sa solia kina na nodra igu taucoko me vaka era vala na drekoni.",
                "12": "Ka sa yaco ni ra sa kunea na nodra tui na Leimanaiti ena kedra maliwa na nodra mate; ia sa sega ni mate, ia sa mavoa ga ka biu tu mai, ni ra sa veidrovaki vakatotolo na nona tamata.",
                "13": "Era sa tauri koya ka vauca na tikina sa mavoa, ka kauta kivei Limiai, ka kaya: Raica, oqo na nodra tui na Leimanaiti; era sa drotaki koya ni sa mavoa ka davo vata koto kei ira na sa mate, ia raica, keimami sa kauti koya mai vei kemuni; ia oqo me da vakamatei koya.",
                "14": "Ia sa qai kaya vei ira ko Limiai: Dou kakua ni vakamatei koya, ia dou kauti koya mai meu raici koya. Era sa kauti koya mai. A qai kaya vua ko Limiai: A cava ko ni sa mai valuti ira kina na noqu tamata? Raica, era sa sega ni voroka na bubului au a cakava vei kemuni ko ira na noqu tamata; ia, a cava ko ni sa voroka kina na bubului ko ni a cakava vei ira na noqu tamata?",
                "15": "Ia oqo sa kaya na tui: Au sa voroka na bubului ni ra sa drotaki ira na luvedra goneyalewa na noqu tamata ko ira na nomuni tamata; ia ena noqu cudru au sa vakaroti ira kina na noqu tamata me ra mai valuti ira na nomuni tamata.",
                "16": "Ia oqo ko Limiai e sega ni bau rogoca e dua na ka me baleta na ka oqo; ia sa kaya: Au na vakatarogi ira mada na noqu tamata; ia ko koya sa kitaka na ka oqo ena vakamatei. A sa vakarota me ra vaqaqai na nona tamata.",
                "17": "Ia ni sa rogoca na ka oqo ko Kitioni, me vaka ni o koya na nona turaganivalu na tui, sa lako cake yani ka kaya vua na tui: Au masuta mo ni kakua ni vaqaqai ira na tamata se beitaka vei ira na ka oqo.",
                "18": "Ia ko ni sa guilecavi ira li na bete i tamamuni ka ra a segata na tamata oqo me ra vakamatei ira? Era sega li ni tiko voli oqo ena lekutu? E sega li ni sai ira oqo era sa drotaki ira na luvedra goneyalewa na Leimanaiti?",
                "19": "Ia oqo, raica, mo ni tukuna na veika oqo vua na tui me qai tukuna vei ira na nona tamata me ra yalovinaka kina vei keda; raica era sa vakavakarau tale tiko me ra mai valuti keda; ia ko ni sa kila vinaka tu ni da sa lewe lailai wale ga.",
                "20": "Ia raica ena lako mai na nodra mataivalu levu; ia kevaka ena sega ni vakayalovinakataki ira ena vukuda ko koya na tui, eda na mate vakaidina.",
                "21": "Ia sa sega li ni vakayacori e ke na vosa i Apinatai, ka parofisaitaka me baleti keda—sa yaco beka na veika oqo ni da sa sega ni vakarorogo ki na vosa ni Turaga, ka saumaki tani mai na noda caka ca?",
                "22": "Ia me da vakayalovinakataka mada na tui, ka vakadeitaka na bubului eda a cakava vua; ni sa vinaka cake me da vakabobulataki ka ca ni da mate; io me da tarova sara na levu ni vakadave dra.",
                "23": "Ia oqo a qai tukuna ko Limiai vua na tui na veika kece e baleti tamana, kei ira na nona bete era sa dro yani ki na lekutu, ka beitaka vei ira na nodra drotaki na luvedra goneyalewa.",
                "24": "Ka sa yaco ni sa vakayalovinakataki na tui vei ira na nona tamata; a sa kaya: Tou lako yani me tou sota kei ira na noqu tamata, ia me kua na vakaiyaragi; ia au sa bubuluitaka oqo vei kemuni ni ra na sega ni yaviti ira na nomuni tamata ko ira na noqu tamata.",
                "25": "Ka sa yaco ni ra sa biuta tu mai na nodra iyaragi ka muria yani na tui me ra la’ki sota kei ira na Leimanaiti. Ka sa yaco ni ra sa sota kei ira na Leimanaiti, sa cuva sobu vei ira na nodra tui na Leimanaiti ka vakamamasu ena vukudra na tamata i Limiai.",
                "26": "Ia ni ra sa raica ko ira na Leimanaiti ni ra sega ni vakaiyaragi na tamata i Limiai, era sa yalovinaka ka lomani ira, ka ra lesu vata kei na nodra tui ki na nodra vanua ena yalo vakacegu."
            },
            "21": {
                "1": "Ia sa yaco ni ra sa lesu tale ki na koro ko Nifai ko Limiai kei ira na nona tamata, ka yaco me ra tiko sautu tale ena vanua ko ya.",
                "2": "Ia sa yaco ni sa oti mada e vuqa na siga sa qai tekivu me ra vakayavalati cake tale na Leimani me ra cudruvi ira na Nifaiti; a ra sa tekivu curuma mai na iyalayala ka vakavolivolita na vanua.",
                "3": "Ia era sa sega ni yaviti ira ena vuku ni bubului ka a cakava na nodra tui vei Limiai; ia era sa dau sabica ga na baludra, ka taurivaka vei ira na lewa kaukauwa; era sa vakataqara e dakudra na icolacola bibi, ka vakasaurarataki ira me vaka na asa sa galu—",
                "4": "Io, sa yaco na ka kece oqo me vakayacori kina na vosa ni Turaga.",
                "5": "Ia oqo sa ka levu na nodra vakararawataki na Nifaiti, ka sa sega ni tiko e dua na sala me ra sereki ira mai kina, ni ra sa vakavolivoliti ira ena yasana kecega ko ira na Leimanaiti.",
                "6": "Ka sa yaco mera vosakudrukudrutaka tiko vua na tui na nodra rarawa; kei na nodra gadreva me ra la’ki valuti ira. Era a vakasosataka na tui ena nodra kudru ka vakadonuya kina ko koya me ra kitaka na ka era sa gadreva.",
                "7": "Era sa soqoni vata tale, ka tokara na nodra iyaragi, ka lako yani me ra vakasavi ira tani na Leimanaiti mai na nodra vanua.",
                "8": "Ka sa yaco mera mokuti ira mai ko ira na Leimanaiti, ka vakasavi ira lesu, ka vakamatea e vuqa vei ira.",
                "9": "Ia oqo sa yaco na qoqolou kei na somate levu vei ira na tamata i Limiai; sa tagicaki watina ko koya na yada, na luvedra tagane kei na yalewa era sa tagicaki ira na tamadra kei ira na tagane me baleti ira na tacidra.",
                "10": "Ia era sa lewe levu na yada ena vanua, ka ra sa dautagi vakalevu e veisiga ni ra sa rui rerevaki ira vakalevu na Leimanaiti.",
                "11": "Ia sa yaco na nodra dautagi tiko me vakayavalati ira na vo ni tamata i Limiai me ra cudruvaki ira na Leimanaiti; era sa la’ki vala tale, ia era a vakasavi lesu mai ka vuqa tale e mate kina.",
                "12": "Io, era a baci lesu tale ena ikatolu ni gauna; ka ra vakararawataki ga mai me vaka e liu; ia ko ira era bula mai era sa lesu tale ki na koro ko Nifai.",
                "13": "Era sa vakayalomalumalumutaki ira sara me vaka na kuvu ni soso; era sa vosota na ivua ni vakabobulataki, ka laiva me ra yaviti, me ra veikauyaki vaka ka vaka ka vakacolati ena icolacola bibi me vaka na nodra gagadre na nodra meca.",
                "14": "Ia era sa vakayalomalumalumutaki ira io ena yalomalumalumu titobu sara; ka tagi vagumatua sara vua na Kalou; io, era sa tagi vua na nodra Kalou ena siga taucoko me sereki ira mai na nodra vakararawataki.",
                "15": "A sa berabera ni rogoca na Turaga na nodra tagi ena vuku ni nodra caka ca; ia sa qai rogoca na Turaga na nodra tagi ka vakamalumalumutaka na lomadra na Leimanaiti, ka sa tekivu me ra vakamamadataka na nodra icolacola; ia e sega ga ni vakadonuya na Turaga me sa tei vueti ira mada mai na nodra vakabobulataki.",
                "16": "Ka sa yaco ni sa tekivu me ra sautu tale tiko mai vakamalua ena vanua; a sa levu cake na nodra sila kei na nodra qele ni manumanu lalai kei na qele ni manumanu lelevu, ka ra sega ni leqa ena kakana.",
                "17": "Ia era sa lewelevu cake na yalewa mai vei ira na tagane; a sa vakarota kina ko Limiai na tui kivei ira na tagane me ra dau vukei ira na yada kei ira na luvedra me kakua ni dua e mate ena viakana; era sa kitaka oqo ni sa lewelevu na tagane era sa vakamatei.",
                "18": "Oqo era sa dautiko vata voli ga na tamata i Limiai ka vakatawa na nodra sila kei na nodra qele ni manumanu;",
                "19": "Ia sa sega talega ni doudou na tui me lako ki na taudaku ni koro kevaka e sega ni lako vata kei ira na nona sotia, ni sa rerevaka de dua na ka e yaco, ka ra qai vesuki koya na Leimanaiti.",
                "20": "A sa vakaroti ira na nona tamata me ra vakaraica wavoki tiko na vanua, de rawa ni ra vesuki ira na bete era a dro ki na lekutu, ka ra a drotaki ira na luvedra goneyalewa na Leimanaiti, o koya sa yaco kina vei ira na veivakarusai levu oqo.",
                "21": "Era sa gadreva sara me ra vesuki ira me rawa ni ra mai totogitaki; ka ni ra sa daulako mai ena bogi ki na vanua ko Nifai ka butakoca na kedra sila kei na vuqa na nodra iyau talei; a ka oqo era sa dauwaraki ira toka kina.",
                "22": "Ka sa yaco ni sa mudu na tiko yavavala ena kedra maliwa na Leimanaiti kei na tamata i Limiai, me yacova sara ni sa tadu yani kina vanua ko Amoni kei ira na nona itokani.",
                "23": "Ia ni baci tiko voli na tui kei ira na nona sotia ena taudaku ni koro, a kunei Amoni kina kei ira na nona itokani; a nanuma ni ra bete i Noa ka lewa me ra vesu mai ka biu ki na vale ni veivesu. Ia ke ra a bete dina i Noa, ke sa vakamatei ira.",
                "24": "Ia ni sa qai kila ni sega, ka sai ira na wekana era lako mai na vanua ko Saraemala, sa vuabale na nona marau.",
                "25": "Ia ko Limiai na tui a sa tala oti, ni bera ni tadu yani ko Amoni, e so na tamata me ra vakasaqara na vanua ko Saraemala; ia era a lako sese voli ena lekutu ka sega ni kunea.",
                "26": "Ia era a kunea ga e dua na vanua ka ra sa tawana oti e dua na mata tamata; io, a vanua sa sinai tu kina na sui mamaca; io, a vanua ka sa tawani oti ka sa vakarusai; ia ni ra sa nanuma ni vanua ko Saraemala, era sa lesu tale mai ki na vanua ko Nifai; era a yaco mai kina ni vo ga e vica na siga me tadu yani ko Amoni.",
                "27": "Ia era a kauta mai na ivolatukutuku, io na kedra itukutuku na tamata era a kunea na suidra; ka ceuti ena peleti ka buli mai na oa.",
                "28": "Ia a sa vuabale na marau i Limiai ni sa tukuna ko Amoni ni tu vei Mosaia na tui e dua na isolisoli ni Kalou, ka rawa kina me vakadewataka na iceuceu vakaoqo; io, a sa marau talega ko Amoni.",
                "29": "Ia sa rarawa vakalevu ko Amoni kei iratou na nona itokani ni ra sa vakamatei e vuqa na wekadra;",
                "30": "Ia ko Noa talega na tui kei ira na nona bete era a vakavuna me ra vakayacora e vuqa na ivalavala ca kei na caka ca ko ira na tamata vua na Kalou; era rarawataka talega na mate i Apinatai, kei na nona toki tani ko Alama kei ira ka lako vata kaya ka’ra a vakaduria na lotu ni Kalou ena igu kei na kaukauwa ni Kalou kei na nodra a vakabauta na vosa ka a vosataka ko Apinatai.",
                "31": "Io era rarawataka na nodra lako ni ra sega ni kila na vanua era dro kina. Oqo era na marau vakaidina me ra la’ki duavata, ka ni ko ira oqo era sa veiyalayalati kei na Kalou me ra qaravi Koya ka muria na nona ivakaro.",
                "32": "Ia mai na gauna ka lako mai kina ko Amoni, sa veiyalayalati talega kei na Kalou na tui ko Limiai, kei na vuqa talega na nona tamata me ra qarava ka muria na nona ivakaro.",
                "33": "Ka sa yaco ni sa gadreva sara ko Limiai na tui kei na vuqa na nona tamata me ra papitaiso; ia sa sega e dua mai kea sa tu vua na kaukauwa mai vua na Kalou me veipapitaisotaki. E sega ni via vakayacora na cakacaka oqo ko Amoni, ni sa kila tu ni sega ni kilikili kaya.",
                "34": "O koya era a sega kina ni vakaduria ena gauna ko ya e dua na lotu, era sa waraka ga na Yalo ni Turaga. Oqo era sa gadreva sara me ra vakataki Alama kei ira na wekana ka ra sa dro ki na lekutu.",
                "35": "Era sa gadreva me ra papitaiso me ivakadinadina ka ivakatakilakila ni sa lomadra me ra qarava na Kalou ena yalodra taucoko; ia era sa yaraka ga na kena gauna; ia ena qai tukuni na itukutuku ni nodra papitaiso ena dua na gauna mai muri.",
                "36": "Ia oqo a sa vakasamataka ko Amoni kei ira na nona tamata, vata kei Limiai na tui kei ira na nona tamata, na ka me ra kitaka me ra sereki kina mai na ligadra na Leimanaiti kei na veivakabobulataki."
            },
            "22": {
                "1": "Ka sa yaco ni rau sa bose ko Amoni kei Limiai na tui vata kei ira na tamata ena ka me ra kitaka me ra sereki kina mai na nodra vakabobulataki; erau sa kacivi ira na tamata me ra soqoni vata kece mai; ia erau sa vakayacora oqo me rogoci na domodra na tamata ena ka oqo.",
                "2": "Ka sa yaco ni ra sa sega ni kila na sala me ra sereki kina mai na veivakabobulataki, sa vo ga me ra sa kauti ira ga yani na yalewa kei na gone, na nodra qele ni manumanu lalai kei na qele ni manumanu lelevu kei na nodra vale laca ka cavutu ki na lekutu; ni ra sa rui lewelevu na Leimanaiti ka sega ni rawa kina vei ira na tamata i Limiai me veiqati kei ira kevaka era nanuma me ra sereki ira mai na nodra tiko vakabobula ena iseleiwau.",
                "3": "Ka sa yaco ni sa lako ko Kitioni vua na tui ka kaya: Oqo oi kemuni na tui, ko ni a sa muria vakavuqa na noqu vosa ni da a veiqati tiko kei ira na wekada na Leimanaiti.",
                "4": "Ia oqo oi kemuni na tui, kevaka ko ni sa kila na kequ yaga, se mo ni na vakarorogo vakalailai ki na noqu ivakasala, ia me bau yaga vei kemuni, io au gadreva mo ni vakarorogo ki na noqu vosa ena gauna oqo, ia au na nomuni dauniveiqaravi ka vueti ira na tamata oqo mai na veivakabobulataki.",
                "5": "A sa vakatara na tui me vosa. Sa qai kaya vua ko Kitioni:",
                "6": "Raica na icurucuru, ki na lalaga mai muri, ena taudaku ni koro. Ko ira na Leimanaiti, se na nodra yadra na Leimanaiti, era dau mateni ena bogi; me tou tukuna yani vei ira na tamata me ra soqona vata na nodra qele ni manumanu lalai kei na qele ni manumanu lelevu, ka kauti ira ki na lekutu ena bogi.",
                "7": "Ia au na lako me vaka na nomuni vakaro me’u kauta na iotioti ni noda ivakacavacava ni waini vei ira na Leimanaiti, me ra mateni kina; ia me da qai muria na sala ka koto vuni e yasa imawi ni nodra keba ni ra sa mateni ka moce lutu koto.",
                "8": "Ia eda na qai cavutu vata yani kei ira na yalewa kei na gone, na noda qele ni manumanu lalai kei na qele ni manumanu lelevu ki na lekutu; ia eda na lako wavokita na vanua ko Sailomi.",
                "9": "Ka sa yaco ni sa muria na tui na vosa i Kitioni.",
                "10": "Ia sa qai vakarota ko Limiai na tui me ra soqona vata na nodra qele ni manumanu ko ira na nona tamata; ka sa vakauta na nodra ivakacavacava ni waini vei ira na Leimanaiti; ka vakauta talega e so na waini me nona iloloma vei ira; era sa gunuva vakayauyau na waini ka vakauta yani vei ira ko Limiai na tui.",
                "11": "Ia sa qai yaco ni ra qai cavutu ena bogi ki na lekutu ko ira na tamata i Limiai na tui kei na nodra qele ni manumanu lalai kei na qele ni manumanu lelevu, era sa lako wavokiti Sailomi, ka gole sara na ilakolako ki na vanua ko Saraemala, a sa liutaki ira yani ko Amoni kei ira na nona itokani.",
                "12": "Ia era sa kauta kece yani na nodra koula kei na siliva, kei na nodra iyau talei kece ka rawa me ra dreketa, era kauta talega ki na lekutu na kakana ka tomana na nodra ilakolako.",
                "13": "Ia ni sa oti e vuqa na siga na nodra lako tiko ena lekutu, era sa qai yaco ki na vanua ko Saraemala, era sa la’ki duavata kei ira na tamata i Mosaia ka okati me ra nona tamata.",
                "14": "Ka sa yaco ni sa ciqomi ira ena marau ko Mosaia; sa ciqoma talega na nodra ivolatukutuku kei na ivolatukutuku era a kunea mai na tamata i Limiai.",
                "15": "Ia oqo sa qai yaco ni ra sa qai kila na Leimanaiti ni ra a cavutu ena bogi ko ira na tamata i Limiai, era a tala yani e dua na mataivalu ki na lekutu me cemuri ira;",
                "16": "Ia ni sa oti e rua na siga na nodra cemuri ira tiko, era sa sega tale ni muria rawa na mawedra; era sa mani sese tu ena lekutu."
            },
            "23": {
                "intro": "Na itukutuku kei Alama kei ira na tamata ni Turaga era a cemuri ki na lekutu, mai vei ira na tamata i Noa na tui.",
                "1": "Oqo me vaka ni sa vakasalataki Alama na Turaga ni na mai valuti ira na mataivalu i Noa na tui; a sa tukuna na ka oqo vei ira na nona tamata, o koya era sa soqona kina na nodra qele ni manumanu kei na kedra sila, ka cavutu ki na lekutu ni ra sa bera mai na mataivalu i Noa na tui.",
                "2": "Ia sa vakaukauwataki ira na Turaga, ka ra sega kina ni toboki ira ko ira na tamata i Noa na tui me ra vakamatei ira.",
                "3": "Ka ra sa dro tiko ena lekutu me siga walu.",
                "4": "Ka ra sa qai yaco ki na dua na vanua, io, na vanua totoka ka bulabula sa tu kina na wai makare sara.",
                "5": "Era sa birika kina na nodra vale laca; ka tekivu me teivaka na qele ka tara vale; io era sa gumatua ka daucakacaka sara vakalevu.",
                "6": "Era sa gadreva na tamata me nodra tui ko Alama, ni ra sa taleitaki koya ko ira na nona tamata.",
                "7": "Ia sa kaya vei ira ko koya: Raica, sa sega ni ganita me dua na noda tui; ni sa kaya vakaoqo na Turaga: Dou kakua ni nanuma ni sa uasivi cake e dua mai vua tale e dua, se me dua na tamata e nanuma ni sa uasivi cake ko koya mai vua e dua tale na tamata; o koya oqo au sa kaya kina vei kemudou ni sa sega ni ganita me dua na nomudou tui.",
                "8": "Ia, kevaka e rawa me ra na tui tiko ga ko ira na tamata yalododonu, sa qai ganita me dua na nomudou tui.",
                "9": "Ia dou nanuma mada na caka ca i Noa na tui kei ira na nona bete; ia au a coko talega ena dai ko ya, ka kitaka e vuqa na ka sa vakasisila ena mata ni Turaga, ia au sa rarawa kina vakalevu ena noqu veivutuni;",
                "10": "Ia ena levu ni veivakararawataki, sa rogoca na noqu tagi na Turaga, ka sauma na noqu masu, a sa lesi au me’u iyaya ni cakacaka e ligana ka me’u kauti kemuni mai mo ni kila na nona dina.",
                "11": "Ia au sa sega ni dokai au ena ka oqo, ni sa sega ni kilikili me’u dokai au kina.",
                "12": "Ia oqo au sa kaya vei kemudou, ni a vakasaurarataki kemudou ko Noa na tui, ka dou sa bobula vua kei ira na nona bete, ka sa vakavuna mo dou caka ca; o koya dou sa vesuki kina ki na ivesu ni caka ca.",
                "13": "Ia oqo ni ko ni sa vakabulai mai na ivesu oqo ena kaukauwa ni Kalou; io, mai na ligai Noa na tui kei ira na nona tamata, kei na ivau ni caka ca, ia oqo au sa gadreva mo dou tudei ena bula galala dou sa vakagalalataki kina, ka kakua ni vakararavi vua e dua na tamata me nomudou tui.",
                "14": "Mo dou kakua talega ni vakararavi vua e dua me nomudou ivakavuvuli se nomudou italatala, ka vakavo ko koya ga sa tamata ni Kalou ka sa lako ena nona sala ka muria tiko na nona ivakaro.",
                "15": "Ia sa vakavulici ira na nona tamata ko Alama me ra lomani ira na wekadra me vaka era sa lomani ira, ka me kakua na veileti ena kedra maliwa.",
                "16": "Ia oqo, sa nodra bete levu ko Alama, o koya ka tauyavutaka na nodra lotu.",
                "17": "Ia sa yaco me sega e dua e tu vua na dodonu ni veiliutaki me vunau se veivakavulici vakavo ga kevaka sa lesi ena kaukauwa ni Kalou. Ia sai koya ga sa lesi ira kece na nodra bete kei na nodra ivakavuvuli; ia sa sega ni lesi e dua vakavo ga ke tamata dodonu.",
                "18": "O koya era sa qaravi ira kina na nodra tamata, ka vakani ira ena veika ni buladodonu.",
                "19": "Ka sa yaco mera sautu vakalevu sara ena vanua; era sa vakatoka me yaca ni vanua ko ya ko Ilami.",
                "20": "Ka sa yaco mera tubu ka sautu vakalevu sara ena vanua ko Ilami; era a tara e dua na koro, ka vakatoka me koro o Ilami.",
                "21": "Ia sa raica na Turaga ni sa dodonu me totogitaki ira na nona tamata; io, a vakatovolea na nodra dauvosota kei na nodra vakabauta.",
                "22": "Ia ko koya yadua sa vakararavi vua, ena laveti cake ena siga mai muri. Io, sa yaco vakakina vei ira na tamata oqo.",
                "23": "Ia raica, au na vakaraitaka vei kemuni ni ra a vakabobulataki tu; ia ena sega ni dua me na sereki ira rawa, na Turaga na nodra Kalou duadua ga; io, na Kalou i Eparaama, kei Aisake, kei na Kalou i Jekope.",
                "24": "Ia sa yaco ni sa sereki ira ka vakaraitaka vei ira na nona kaukauwa levu, ka ra sa marau vakalevu sara.",
                "25": "Ia raica, sa yaco ni ra a tiko mai na vanua ko Ilami, io, ena koro ko Ilami, ka teitei tiko ena vanua vakavolivolita, raica a tiko mai na iyalayala ni vanua e dua na nodra mataivalu na Leimanaiti.",
                "26": "Oqo sa yaco mera dro mai na nodra veiwere ko ira na tamata i Alama, ka soqoni vata ki na koro ko Ilami; ka ra sa rere vakalevu ena nodra basika na Leimanaiti.",
                "27": "Ia sa lako ko Alama ka laki tu ena kedra maliwa, ka kaya me ra kakua ni rere, ia me ra nanuma ga na Turaga na nodra Kalou, ka na qai vueti ira ko Koya.",
                "28": "Ia era sa vosota na nodra rere ka tagi vua na Turaga me vakamalumalumutaka na lomadra na Leimanaiti, me ra kakua ni kitaka e dua na ka vei ira, kei ira na watidra kei na luvedra.",
                "29": "Ia sa yaco ni sa vakamalumalumutaka na Turaga na lomadra na Leimanaiti. A qai lako ko Alama kei ira na nona tamata me ra soli ira yani ki na ligadra; a ra sa taura na Leimanaiti me nodra na vanua ko Ilami.",
                "30": "Ia na nodra mataivalu na Leimanaiti, ka muri ira na tamata i Limiai na tui, era a sese voli ena lekutu ka vuqa na siga.",
                "31": "Ia raica, era a kunei ira na bete i Noa na tui; ena vanua ka ra vakatoka ko Emuloni; era sa taukena na vanua ko Emuloni ka teitei tiko ena vanua.",
                "32": "A yaca ni nodra iliuliu na bete ko ya ko Emuloni.",
                "33": "Ia sa yaco me vakamasuti ira na Leimanaiti ko Emuloni; a sa talai ira talega yani na watidra, ko ira na luvedra goneyalewa na Leimanaiti, me ra la’ki vakamasuti ira na wekadra me ra kakua ni vakamatei ira na watidra.",
                "34": "Ia era sa lomani Emuloni kei ira na nona itokani ko ira na Leimanaiti, ka sega ni vakarusai ira ena vukudra na watidra.",
                "35": "Ia sa tovata kei ira na Leimanaiti ko Emuloni kei ira na nona itokani, ka ra sa lako tiko ena lekutu ka vakasaqara na vanua ko Nifai ena gauna era kunea kina na vanua ko Ilami, ka a taukena tiko ko Alama kei ira na wekana.",
                "36": "Ka sa yaco me ra yalataka na Leimanaiti vei Alama kei ira na nona itokani, ni kevaka me ra na vakaraitaka na sala kina vanua o Nifai, era na vakabulai ira ka solia talega vei ira na bula galala.",
                "37": "Ia ni sa vakatakila oti ko Alama na sala ki na vanua ko Nifai, era sa sega ni vakayacora na nodra yalayala ko ira na Leimanaiti; a ra sa lesia e so na sotia me ra yadrava wavolita na vanua ko Ilami vata kei Alama kei ira na wekana.",
                "38": "Ia era sa lako na kena vo ki na vanua ko Nifai; era qai lesu tale mai ki na vanua ko Ilami e so vei ira, ka ra kauti ira mai na watidra kei na luvedra na sotia era a lesi me ra yadrava tiko na vanua ko ya.",
                "39": "Ia na nodra tui na Leimanaiti sa lesi Emuloni me tui ka lewai ira na nona tamata ka ra tiko ena vanua ko Ilami; ia me kakua sara ni vakayacora e dua na lewa ka sega ni tautauvata kei na nona lewa na nodra tui na Leimanaiti."
            },
            "24": {
                "1": "Ka sa yaco ni sa kune loloma ko Emuloni mai vua na nodra tui na Leimanaiti; o koya sa vakadonuya kina na tui me lesi ko koya kei ira na nona itokani me ra ivakavuvuli vei ira na nona tamata, io, vei ira talega era tiko ena vanua ko Semiloni, kei na vanua ko Sailomi kei na vanua ko Emuloni.",
                "2": "Ni ra sa taukena tu na vanua kece oqori ko ira na Leimanaiti; o koya sa lesia kina na tui me ra lewa na veivanua oqori, na nodra tui na Leimanaiti.",
                "3": "Ia oqo a yacana na nodra tui na Leimanaiti ko Leimani, ka vakayacani vei tamana; a sa kacivi kina me ko Leimani na tui. A sa tui vei ira e vuqa sara na tamata.",
                "4": "Ka sa lesi ira kina na itokani i Emuloni me ra ivakavuvuli ena vanua kece era sa taukena tu na nona tamata; a sa tekivu me vakavulici kina na vosa vaka-Nifai vei ira kece na Leimanaiti.",
                "5": "Ia era sa tamata dauveilomani vakaira; ia era sega ni kila na Kalou; era sega talega ni bau vakavulica vei ira e dua na ka me baleta na Turaga na nodra Kalou ko ira na itokani i Emuloni, se na lawa i Mosese; era sega talega ni vakavulica vei ira na vosa i Apinatai;",
                "6": "Ia era sa vakavulici ira ga me ra vola na kedra itukutuku ka veivolavolai vakaira.",
                "7": "Ia sa yaco kina me ra vutuniyau na Leimanaiti, ka tekivu me ra veivoli vakaira ka tubu vakalevu sara; a sa yaco ni ra sa qaseqase ka yalomatua ena veika ni vuravura, io, era sa qaseqase sara ka taleitaka na veimataqali caka ca kecega kei na kove iyau, ka ra sega ga ni kitaka vei ira na wekadra dina.",
                "8": "Ia oqo sa yaco ni sa tekivu vakayacora ko Emuloni na nona lewa vei Alama kei ira na wekana; sa vakararawataki koya ka vakauqeti ira na luvena me ra vakararawataki ira na luvena.",
                "9": "Ia sa kila ko Emuloni ni dua vei ira na bete ni tui ko Alama, ia sai koya ka vakabauta na vosa i Apinatai ka qai vakasavi koya tani na tui; a ka oqo sa cudruvi koya vakalevu kina; e dina ga sa vakarorogo ko koya ki na lewa i Leimani na tui, ia sa vakayacora ga na nona lewa vei ira ka vakacakacakataki ira; a sa lesia e so me ivakatawa ni nodra cakacaka.",
                "10": "Ka sa yaco ni sa levu sara na nodra vakararawataki ka ra sa tekivu tagi kina vagumatua sara vua na Kalou.",
                "11": "Ia sa vakarota ko Emuloni me ra muduka na nodra tagi; a sa lesia e so na sotia me ra vakaraici ira tiko; o koya e kunei ni masu vua na Kalou me vakamatei.",
                "12": "Ia sa sega ni tabalaka cake na domona ko Alama kei ira na nona tamata vua na Turaga na nodra Kalou; ia sa tagi vakaidina vua na yalodra ka sa kila ko Koya na gagadre ni lomadra.",
                "13": "Ia sa yaco ni sa rogo mai vei ira na domo ni Turaga ni ra sa rarawa tiko ka kaya: Dou laveta cake na ulumudou ka vakacegu, ni’u sa kila tu na veiyalayalati dou a cakava vei au; ia au na veiyalayalati kei ira na noqu tamata, ka vueti ira mai na nodra vakabobulataki.",
                "14": "Ia au na vakamamadataka na icolacola dou sa vakacolati kina, mo dou kakua ni vakila e dakumudou, ena nomudou tiko vakabobula; ia au na kitaka oqo mo dou kena ivakadinadina ka lako yani mo dou kila, ni koi Au na Turaga na Kalou, au sa dau sikovi ira na noqu tamata ena nodra vakararawataki.",
                "15": "Ia sa yaco me vakamamadataki na icolacola kece sa vakataqari vei Alama kei ira na wekana; io, a sa vakaukauwataki ira na Turaga me rawarawa vei ira na nodra icolacola, ka ra soli ira ena yalomarau kei na yalovosota ki na nona inaki na Turaga.",
                "16": "Ia sa yaco ena levu ni nodra vakabauta kei na vosota, sa rogo tale kina vei ira na domo ni Turaga ka kaya: Dou vakacegu; ni ena mataka au na vueti kemudou kina mai na nomudou vakabobulataki.",
                "17": "A sa kaya vei Alama: Mo liu vei ira na tamata oqo, au na salavata kei iko ka vueti ira na tamata oqo mai na nodra vakabobulataki.",
                "18": "Ia sa yaco ni ena bogi a vakasoqona vata kina ko Alama kei ira na wekana na nodra qele ni manumanu lalai kei na kedra sila, ka ra sa vakasoqona tiko na nodra qele ni manumanu lalai ena bogi taucoko.",
                "19": "Ia ena mataka sa vakayacora na Turaga me biti ira na Leimanaiti e dua na moce lutu levu, io, era sa moce lutu kece na nodra ivakatawa.",
                "20": "Sa qai cavutu ki na lekutu ko Alama kei ira na nona tamata; ni ra sa lako tiko ena siga taucoko e ra sa qai birika na nodra vale laca ena dua na buca; era sa vakatoka na buca ko ya ko Alama, baleta ni sa liutaki ira ko koya ena loma ni lekutu.",
                "21": "Io, era sa sovaraka ena buca ko Alama na nodra vakavinavinaka vua na Kalou ni sa yalo loloma vei ira, ka vakamamadataka na nodra icolacola, ka vueti ira mai na nodra vakabobulataki; ni ra a vakabobulataki tiko ka sega e dua me vueti ira rawa, na Turaga na nodra Kalou duadua ga.",
                "22": "Ia era sa ia na vakavinavinaka vua na Kalou, io, ko ira kece na nodra tagane kei na nodra yalewa kei na nodra gone ka rawa ni vosa era sa tabalaka cake na domodra ena veivakacaucautaki vua na nodra Kalou.",
                "23": "Ia oqo sa kaya vei Alama na Turaga: Mo kusarawa ko iko kei ira na tamata ka lako tani ena vanua oqo, ni ra sa yadra na Leimanaiti ka cemuri kemuni mai; ia mo ni lako tani rawa e ke, ka’u na qai tarovi ira na Leimanaiti ena buca oqo me ra kakua tale ni cemuri ira yani na tamata oqo.",
                "24": "Ia sa yaco mera sa biuta sara na buca ka lako yani ki na lekutu.",
                "25": "Ia ni sa oti e tinikarua na siga na nodra lako tiko ena lekutu, era sa qai yaco ki na vanua ko Saraemala; a sa kidavaki ira ena marau ko Mosaia na tui."
            },
            "25": {
                "1": "Ia oqo sa vakarota ko Mosaia na tui me ra soqoni vata kece mai na tamata.",
                "2": "Ia era sa sega ni lewe levu na luvei Nifai, se ko ira na kawa i Nifai, me vakataki ira na tamata i Saraemala, ka ra kawa i Muleki, kei ira era a lako vata mai kei koya ena lekutu.",
                "3": "Ia era sa sega ni lewelevu ko ira na tamata i Nifai kei na tamata i Saraemala, me vakataki ira na Leimanaiti; io, e sega mada ga ni yacova na kedra veimama.",
                "4": "Ia era sa soqoni vata na tamata i Nifai kei ira kece talega na tamata i Saraemala; ia era sa soqoni vata mai ki na rua na iwasewase.",
                "5": "Ia sa yaco me wilika mada ko Mosaia, ka vakavuna me wiliki na itukutuku kei Senifi vei ira na nona tamata; io, sa wilika na kedra itukutuku na tamata i Senifi, tekivu ena nodra biuti Saraemala me yacova na nodra lesu tale mai.",
                "6": "Ka sa wilika talega na itukutuku kei Alama kei ira na wekana, kei na nodra vakararawataki, tekivu ena nodra biuti Saraemala me yacova na nodra lesu tale mai.",
                "7": "Ia oqo ni sa wilika oti na itukutuku oqo ko Mosaia, era sa kurabui vakalevu na nona tamata ka ra a tiko ga mai.",
                "8": "Ni ra sa sega ni vakasamataka rawa e dua na ka; ia ni ra sa raici ira era sa sereki mai na veivakabobulataki, sa vuabale na nodra marau.",
                "9": "Ia ni ra vakananumi ira tale na wekadra era sa vakamatea ko ira na Leimanaiti, era sa rarawa ka tagi vakalevu.",
                "10": "Ia ni ra sa vakananuma tale na taudonu ni nona vinaka na Kalou, kei na nona kaukauwa ena nona sereki Alama kei ira na wekana mai na liga ni nodra veivakabobulataki na Leimanaiti, era sa qai tabalaka cake na domodra ka vakavinavinaka vua na Kalou.",
                "11": "Ia ni ra sa la’ki vakananumi ira tale mai na Leimanaiti, ko ira era sa wekadra ena ca kei na dukadukali ni nodra itutu ni bula era sa vakasinaiti ena rarawa kei na yaluma, ena vuku ni tiko vinaka ni yalodra.",
                "12": "Ia sa yaco ni ko ira era a luvei Emuloni kei ira na nona itokani, ko ira era a kauta me watidra na luvedra goneyalewa na Leimanaiti, era sega ni marautaka na nodra ivakarau na tamadra, era sa sega ni vinakata me ra kacivi tale ena yacadra na tamadra, o koya era sa taura kina me yacadra na yacai Nifai, ka ra vakatokai me ra luvei Nifai ka okati vata kei ira na Nifaiti.",
                "13": "Ia oqo era sa okati vata kei ira na Nifaiti ko ira kece na tamata i Saraemala, oqori e baleta ni matanitu vakatui e sega ni soli vua e duatale, ia kivei ira ga na kawa i Nifai.",
                "14": "Ia oqo sa yaco ni sa tinia ko Mosaia na nona vosa kei na nona wiliwili vei ira na tamata, sa qai kerea me vosa talega ko Alama vei ira na tamata.",
                "15": "Sa qai vosa ko Alama vei ira, ni ra sa soqoni vata vakaiwasewase lelevu; sa qai lako mai na dua nai wasewase kina dua tale, ka vunautaka vei ira na tamata me ra veivutuni ka vakabauta na Turaga.",
                "16": "Ia sa vakadreta vei ira na tamata i Limiai kei ira na wekana, ko ira kece ka sereki mai na veivakabobulataki, me ra nanuma tiko ni sai koya na Turaga ka a sereki ira.",
                "17": "Ka sa yaco ni sa vakatavuvulitaka oti ko Alama e vuqa na ka vei ira na tamata, ka sa tinia na nona vosa vei ira, sa gadreva ko Limiai na tui me papitaiso; era sa gadreva kece talega na nona tamata me ra papitaiso.",
                "18": "O koya sa lako kina ki loma ni wai ko Alama ka papitaisotaki ira; io, a sa papitaisotaki ira me vaka ga na kena ivakarau e a vakayacora vei ira na wekana ena wai ko Momani; io, era sa wili me ra lewe ni lotu ni Kalou ko ira kecega era sa papitaisotaki; ni ra sa vakabauta na vosa i Alama.",
                "19": "Ka sa yaco ni sa vakadonuya vei Alama ko Mosaia na tui me tauyavutaka na isoqosoqo lewe ni lotu ena vanua taucoko ko Saraemala; a sa solia vei koya na kaukauwa me tabaki ira na bete kei ira na ivakavuvuli ena veisoqosoqo ni lotu yadua.",
                "20": "A sa vakayacori vakaoqo ni ra sa rui lewelevu na tamata ka sega ni rawa me lewai ira ga e dua na ivakavuvuli; ia sa sega talega ni rawa me ra rogoca taucoko na vosa ni Kalou kevaka era soqoni vata ga vakadua;",
                "21": "O koya era sa dui soqoni kina vakaiwasewase, ka vakatokai me iwasewase ni lotu ka’ra sa tiko na bete kei na ivakavuvuli ena veiwasewase ni lotu yadua; ia era sa vunautaka ga ko ira na bete na vosa me vaka e talaucaki mai na gusu i Alama.",
                "22": "E dina ga ni levu na iwasewase ni lotu, ia sa duabau ga na lotu, io, sai koya na lotu ni Kalou; ni sa sega ni dua tale na ka sa vunautaki ena veiwasewase ni lotu, na veivutuni ga kei na vakabauta na Kalou.",
                "23": "Ia oqo sa vitu na iwasewase ni lotu ena vanua ko Saraemala. Ka sa yaco ni o koya yadua sa gadreva me taura na yacai Karisito, se na yaca ni Kalou, era sa lewena na lotu ni Kalou;",
                "24": "Era sa vakatokai me ra tamata ni Kalou. A sa sovaraka vei ira na Turaga na Yalona, ka ra sa kalougata ka tiko sautu ena vanua."
            },
            "26": {
                "1": "Ia a sa yaco ni sa lewevuqa vei ira ena itabatamata ka qai tubu tiko mai era sega ni kila na vosa i Penijamini na tui, ni ra a se gone lalai sara ena gauna a vosa kina ko koya vei ira na nona tamata; ka’ra sega kina ni vakabauta na nodra ivakarau na nodra qase.",
                "2": "Era sega ni vakabauta na veika sa tukuni me baleta na nodra tucake tale mai na mate ko ira na mate, era sega talega ni vakabauta na nona lako mai na Karisito.",
                "3": "Ia oqo ena vuku ni nodra tawavakabauta, era sa sega ni kila rawa kina na vosa ni Kalou; ka sa vakaukauwataki kina na lomadra.",
                "4": "Ka ra sa sega ni vinakata me ra papitaiso; se me ra curu ki na lotu. Era sa tamata tawasei me baleta na nodra vakabauta, ka ra sa vaka tu ga koya, ena ituvaki ni bula vakatamata ka sinai ena ivalavala ca era tu kina; ni ra sa sega ni via masuta na Turaga na nodra Kalou.",
                "5": "Ia oqo ena gauna ni veiliutaki vakatui nei Mosaia era a sega ni veimamataka na kedra iwiliwili na tamata ni Kalou; ia ena vuku ni nodra veisei na veitokani sa yaco kina me ra lewelevu sara.",
                "6": "A sa yaco ni ra vakacalai ira e lewe vuqa vei ira ena loma ni lotu ena nodra vosa veicavilaki, ka vakavuna me ra vakayacora e vuqa na ivalavala ca; a sa kilikili sara kina me ra vunauci mai na lotu o ira na lewe ni lotu era sa ivalavala ca.",
                "7": "Ka sa yaco ni ra a dau kau yani vei ira na bete, e ra kauti ira kivei ira na bete ko ira na ivakavuvuli; era sa qai kauti ira ko ira na bete vei Alama, o koya na bete levu.",
                "8": "Ia sa solia oti ko Mosaia na tui vei Alama na kaukauwa ni veiliutaki ena lotu.",
                "9": "Ka sa yaco ni sa sega ni kila ko Alama na veika me baleti ira oqo; ia era sa lewevuqa na ivakadinadina era beitaki ira; io, era sa tucake na tamata ka vakadinadinataka na levu ni nodra caka ca.",
                "10": "Oqo e sa sega mada ni bau yaco e dua na ka vakaoqo ena lotu; o koya sa rarawa kina na yaloi Alama, ka vakavuna me ra kau sara vua na tui.",
                "11": "A sa kaya ko koya vua na tui: Raica, era sa lewevuqa keimami sa kauti ira mai vei kemuni, ni ra sa beitaki ira ko ira na wekadra; io, ni ra sa kitaka e vuqa na caka ca. Ia era sa sega ni veivutunitaka na nodra caka ca; o koya keimami sa kauti ira mai kina vei kemuni mo ni lewai ira, ena nodra cala.",
                "12": "Ia ko Mosaia na tui sa kaya vei Alama: Raica, au na sega ni lewai ira oqo; ia au sa soli ira vei iko me ra na qai lewai.",
                "13": "Ia oqo sa rarawa tale na yaloi Alama; sa lako ka taroga vua na Turaga na ka me kitaka ena ka oqo, ni sa rere de kitaka na ka sa sega ni dodonu ena mata ni Kalou.",
                "14": "Ia sa yaco ni sa oti na nona sovaraka na yalona kece vua na Kalou, sa rogo vua na domo ni Turaga, ka kaya:",
                "15": "Ko sa kalougata, Alama, era sa kalougata talega ko ira ka papitaisotaki ena wai ko Momani. Ko sa kalougata ena vuku ni nomu sa vakabauta vakaidina sara na nona vosa ga na noqu tamata ko Apinatai.",
                "16": "Ia era sa kalougata ko ira ni ra sa vakabauta vakaidina sara na vosa wale ga ko a tukuna vei ira.",
                "17": "O sa kalougata ni ko sa vakaduria na lotu vei ira na tamata oqo; ia era na vakadeitaki, ka ra na noqu tamata.",
                "18": "Io, era sa kalougata ko ira na tamata oqo ni sa lomadra me ra taura na yacaqu; ia era na kacivi ena yacaqu; ka ra sa noqu.",
                "19": "Ia me baleta ni ko sa taroga vei au na veika me baleti ira era sa dau talaidredre, ko sa kalougata.",
                "20": "O iko na noqu dauveiqaravi; au sa veiyalayalati vata kei iko ni ko na rawata na bula tawamudu; ia ko na qaravi au ka lako yani ena yacaqu, ka vakasoqoni ira vata na noqu sipi.",
                "21": "Ia ko koya sa rogoca na domoqu ena noqu sipi; ia ko koya oqori ko na ciqoma ki na lotu, ka’u na ciqomi koya talega.",
                "22": "Ia raica, oqo na noqu lotu; ia ko koya yadua sa papitaiso me papitaiso ki na veivutuni. Ia ko koya yadua ko sa ciqoma, me vakabauta na yacaqu; ia sai koya au na vosota vakarawarawa.",
                "23": "Ni sai au ka’u sa colata na ivalavala ca ni vuravura; ni sai au ga ka a buli ira; ka sai au sa solia vei koya sa vakabauta me yacova na ivakataotioti e dua na tikina ena ligaqu imatau.",
                "24": "Ia raica, era sa kacivi kina ena yacaqu; ia kevaka era kilai au era na lako mai, ka ra na taukena na tikina ena ligaqu imatau me tawamudu.",
                "25": "Ia ena qai yaco ni sa uvuci na ikarua ni biukila, era na tucake mai ko ira era a sega ni kilai au ka mai tu e mataqu.",
                "26": "Ia era na qai kila ni sai au na Turaga na nodra Kalou, ka sai au na nodra Dauveivueti; ia era na sega ni sereki.",
                "27": "Ia au na qai vakatusa vei ira ni’u sa sega sara ni kilai ira; era na lako tani ki na bukawaqa tawavakaiyalayala rawa sa vakarautaki tu me nona na tevoro kei ira na nona agilosi.",
                "28": "O koya au sa kaya kina vei iko, ko koya sa sega ni via rogoca na domoqu, mo kakua ni ciqomi koya ki na noqu lotu, ia au na sega talega ni ciqomi koya ena siga mai muri.",
                "29": "O koya au sa kaya kina vei iko, Mo lako; ia ko koya yadua sa talaidredre vei au, mo lewai koya ena cala sa kitaka; ia kevaka sa vakatusa na nona ivalavala ca vei iko vata kei au, ka veivutunitaka vakaidina sara e lomana, mo qai vosoti koya, ka’u na vosoti koya talega.",
                "30": "Io, ena veigauna kece era veivutuni kina na noqu tamata au na vosota kina na nodra lako sese vei au.",
                "31": "Ia ni veivosoti vakai kemuni ena nomuni lako sese; ni’u sa kaya vakaidina vei kemudou, o koya sa sega ni vosota na lako sese ni wekana ni sa kaya ni sa veivutuni, ena cudruvi kina.",
                "32": "Oqo au sa kaya tale vei iko: Mo lako; ia ko koya yadua sa sega ni veivutunitaka na nona ivalavala ca ena sega ni wili vata kei ira na noqu tamata; ia oqo ena yaco vakakina ena gauna oqo ka lako yani.",
                "33": "Ka sa yaco ni ena gauna sa rogoca kina ko Alama na veivosa oqo sa volai ira sara me tu vua, ia me na lewai ira kina na lewe ni lotu me vaka na ivakaro ni Kalou.",
                "34": "Ka sa yaco ni sa lako yani ko Alama ka lewai ira era sa caka cala, me vaka na vosa ni Turaga.",
                "35": "Ia ko ira kece sa veivutunitaka ka vakatusa na nodra ivalavala ca, sa wiliki ira vata kei ira na lewe ni lotu ko koya;",
                "36": "Ia ko ira sa sega ni vakatusa na nodra ivalavala ca ka veivutunitaka na nodra caka cala, era sa sega ni wiliki vata kei ira na lewe ni lotu, ka sa bokoci laivi na yacadra.",
                "37": "Ka sa yaco ni sa vakataulewa ko Alama ena cakacaka kece ni lotu; ka sa tekivu tale me ra tiko veisaututaki ka sautu vakalevu sara ena veika ni lotu, ka ra sa lako vakadodonu ena mata ni Kalou, ka ra sa ciqoma e lewevuqa, ka papitaisotaka e lewevuqa.",
                "38": "Ia oqo eratou sa kitaka na veika kece oqo ko Alama kei iratou na nona itokani vakacakacaka ka ratou a liutaka tiko na lotu, eratou sa lako ena yalodina taucoko ka vunautaka na vosa ni Kalou ena veika kecega, eratou sa vosota na veimataqali veivakararawataki kecega, ni ra sa vakacacani ira ko ira kece era sa sega ni lewe ni lotu ni Kalou.",
                "39": "Ia era sa vunauci ira na wekadra; era sa vunauci talega, ko ira na tamata kecega ena vosa ni Kalou, me vaka na nodra ivalavala ca, se na veika ca era sa kitaka, sa vakaroti ira kina na Kalou me ra daumasu tiko ga me kakua ni mudu, ka me ra vakavinavinakataka na ka kecega."
            },
            "27": {
                "1": "Ka sa yaco ni sa levu cake sara na nodra vakacacani ira na lewe ni lotu ko ira na tawavakabauta ka ra sa vosa kudrukudru kina na lewe ni lotu, ka tukuna na ka oqo vei ira na nodra iliuliu; era sa qai tukuna cake vei Alama. A sa kauta cake na ka oqo ko Alama vei Mosaia na tui. A sa veivosakitaka ko Mosaia kei ira na nona bete.",
                "2": "Ka sa yaco ni sa vakarota ko Mosaia na tui me tukuni yani ena vanua taucoko me kakua ni dua vei ira na tawavakabauta me vakacacani ira na lewenilotu ni Kalou.",
                "3": "Ka sa dua na ivakaro bibi sara vei ira kece na iwasewase ni lotu me ra kakua ni veivakacacani, ka me ra vakatautauvatataki na tamata taucoko;",
                "4": "Me kakua na itovo dokadoka ka viavialevu me vakacacana na nodra tiko sautu; ia me lomana na wekana na tamata yadua me vaka sa lomani koya, me ra cakacaka ena ligadra me ra bula kina.",
                "5": "Io, ko ira na bete kei ira na ivakavuvuli me ra liga kaukauwa talega me ra qaravi ira ga vakaira ena veika kece, ka qai vakavo ga kevaka era sa tauvimate, se dua na nodra leqa bibi; ni ra sa kitaka na veika oqo, sa qai ologi ira vakalevu na loloma soli wale ni Kalou.",
                "6": "Ia sa kune vakalevu na vakacegu ena vanua; era sa tubu me lewelevu sara, ka veilakoyaki yani ena delai vuravura, io, ki na vualiku kei na ceva, ki na tokalau kei na ra, era sa tara na veikoro lelevu kei na veikoro lalai ena veiyasana kecega.",
                "7": "Ia sa sikovi ira tiko na Turaga ka vakasaututaki ira, era sa tubu me lewevuqa sara ka ra tamata vutuniyau.",
                "8": "Ia ko ira na luvei Mosaia era sa wili vata kei ira na tawavakabauta; sa wili vata talega kei ira e dua na luvei Alama, na yacana ko Alama ka veiyacani kei tamana; ia, sa yaco me tamata ca ko koya ka dau qarava na kalou matakau. A tamata dauvosa ka dau dabui ira vakalevu na tamata; sa vakacalai ira kina e vuqa na tamata me ra muria na nona daucaka ca.",
                "9": "A sa vakadredretaka vakalevu na tubu cake ni lotu ni Kalou; sa butakoca tani na yalodra na tamata; ka vakavuna me ra veisei vakalevu; sa solia kina e dua na gauna vua na meca ni Kalou me lewai ira.",
                "10": "Ka sa yaco ni sa veilakoyaki voli me vakacacana na lotu ni Kalou, ni sa daulako lo voli vata kei ira na luvei Mosaia ka tovolea me ra vakarusa na lotu, ka vakacalai ira na tamata ni Turaga, me saqati kina na ivakaro ni Kalou, se na tui—",
                "11": "Ia me vaka au sa kaya vei iko, ni ra sa veilakoyaki ka veisaqasaqa tiko vua na Kalou, raica, sa rairai vei ira e dua na agilosi ni Turaga; a sa lako sobu mai me vaka na o; a sa vosa ko koya me vaka na domo ni kurukuru, ka sa yavalata na vanua era tu kina;",
                "12": "Ia ena levu ni nodratou taqaya, era sa bale sobu kina ki na qele, ka ra sa sega kina ni kila na veivosa e tukuna vei ira.",
                "13": "Ia sa vosa tale ka vaka: I Alama, mo tucake mai, ena vuku ni cava ko sa vakacacana kina na lotu ni Kalou? Ni sa kaya na Turaga: Oqo na noqu lotu, ka’u na vakadeitaka; ena sega na ka me vakamalumalumutaka, ia na nodra talaidredre ga na noqu tamata.",
                "14": "Ia sa kaya tale na agilosi: Raica, sa rogoca na Turaga na nodra masu na nona tamata, kei na masu talega ni nona dauveiqaravi, ko Alama, na tamamu; ni sa masulaki iko vagumatua ko koya ena vakabauta me vakatakilai vei iko na ka dina; o koya, ena inaki oqo, au sa talai mai kina me’u vakatakila vei iko na kaukauwa kei na lewa ni Kalou, me saumi kina na nodra masu na nona dauveiqaravi me vaka na nodra vakabauta.",
                "15": "Ia oqo raica, ko na veibataka rawa li na kaukauwa ni Kalou? Ia raica, e sega li ni yavalata na vanua na rorogo ni domoqu? Ia ko sega li ni raici au tu oqo? Ia sa talai au mai na Kalou.",
                "16": "Oqo au sa kaya vei iko: Mo lako, ka vakananuma na nodra vesuki na nomu qase ena vanua ko Ilami, kei na vanua ko Nifai; ia mo nanuma talega na ka lelevu sa kitaka vei ira ko Koya; ni ra a vakabobulataki, ka sa vueti ira mai. Ia oqo au sa kaya kina vei iko, Alama, mo lako ga ena nomu sala ka kakua ni segata mo vakacacana tale na lotu, me isau ni nodra masu, kevaka e sega ko na vakarusai.",
                "17": "Ka sa qai yaco ni sa cavuta oti vei Alama na vosa oqo na agilosi, sa qai takali yani.",
                "18": "Ia oqo ko Alama kei ira ka tu vata kaya era sa bale sobu tale ki na qele, ni ra sa kurabui vakalevu; io eratou sa raica vakaidina e matadratou e dua na agilosi ni Turaga; sa vaka na kurukuru na domona ka sa yavalata na vanua; era sa kila ni kaukauwa wale ga ni Kalou e rawa me yavalata na vanua me sakure me vaka e vakarau tawase rua.",
                "19": "Ia oqo ena levu ni kurabui nei Alama sa yaco kina me galu, ka sega ni dalaga rawa; io, sa malumalumu mai, ka sega ni yavalata rawa na ligana; era sa laveti koya ko ira na tiko vata kaya, ka kauta cibaciba yani, me yaco sara ki vei tamana.",
                "20": "Ia era sa vakamacalataka vei tamana na veika kece sa yaco vei ira; a sa marau kina ko tamana, ni sa kila sai koya oqori na kaukauwa ni Kalou.",
                "21": "Ia sa vakarota ko koya me ra soqoni vata mai na tamata me ra vakadinadinataka na ka levu sa kitaka na Turaga vua na luvena, kei ira na tiko vata kaya.",
                "22": "Ia sa vakarota me ra soqoni vata mai na bete; ia era sa ia na lolo, kei na masumasu vua na Turaga na nodra Kalou me dalaga rawa ko Alama, me rawa ni vosa, ka me vakaukauwataki talega na yavana kei na ligana—me tadolavi kina na matadra na tamata me ra raica ka kila kina na vinaka kei na lagilagi ni Kalou.",
                "23": "Ka sa yaco ni sa oti e rua na siga ka rua na bogi na nodra lolo ka masumasu tiko, sa qai kaukauwa tale mai na yava kei na ligai Alama, a sa tucake sara ka vosa vei ira, ka kaya me ra vakacegu:",
                "24": "Ni’u sa veivutunitaka na noqu ivalavala ca, sa kaya ko koya, ka sa sereki au na Turaga; raica au sa sucu vou ena Yalo.",
                "25": "A sa kaya vei au na Turaga: Kakua ni kurabui ni sa dodonu me sucu tale na tamata kecega; io, na tagane kei na yalewa, na veimatanitu kece, veimataqali, duivosavosa kei na tamata kecega; io, me ra sucu va-Kalou, ka saumaki mai na nodra ivalavala vakayago kei na nodra lutu, me ra ivalavala dodonu, ni sa sereki ira na Kalou, ka sa yaco ni ra sa luvena tagane ka luvena yalewa;",
                "26": "O koya sa yaco kina me ra tamata vou; ia kevaka era sa sega ni kitaka oqo, era na sega ni taukena na matanitu ni Kalou.",
                "27": "Au sa kaya vei kemudou, kevaka era sa sega ni kitaka oqo, era na muduki tani; ia au sa kila na ka oqo, ni a sa voleka sara me’u muduki tani.",
                "28": "Ia oqo, ni sa oti na noqu vuto voli ena veivakararawataki e vuqa, ka qai veivutuni ni sa voleka sara na mate, sa raica na Turaga ena nona loloma cecere, ni sa dodonu me kauti au tani mai na dua na kama tawavakaiyalayala, ka’u sa sucu kina va-Kalou.",
                "29": "Sa sereki na yaloqu mai na ka gaga sara kei na ivesu ni caka cala. Au sa tu ena qara butobuto sara; ia oqo au sa raica na rarama totoka ni Kalou. Sa rarawa na yaloqu ena yaluma tawamudu; ia au sa tomiki mai, ka sa oti na rarawa ni yaloqu.",
                "30": "Au a cata na noqu Dauveivueti, ka cakitaka na ka era a tukuna na noda qase; ia oqo me ra na raica rawa ni na lako mai ko Koya, ka na nanuma rawa na ka a bulia, ka na vakaraitaki Koya kivei ira.",
                "31": "Io, ena tekiduru na duru kecega, ka na vakatutusa vua na yame kecega. Io, ena siga mai muri, ni ra sa tu na tamata kecega me lewai ira ko Koya, era na qai vakatusa ni sa Kalou ko Koya; era na qai vakatusa ko ira era a sega ni bula vata kei na Kalou e vuravura, ni sa dodonu me tau vei ira na itotogi ni cudruvi tawavakaiyalayala; era na sakure ka sautaninini, ka kino tani mai na iserau ni matana ka sega na ka e vunitaki rawa mai kina.",
                "32": "Ia oqo sa yaco me vakavulici ira na tamata ko Alama mai na gauna koya ka lako yani, kei ira talega ka a tiko vata kei Alama ena gauna e rairai kina vei ira na agilosi; era sa lako yani ki na vanua taucoko, ka tukuna vei ira na tamata na veika era a rogoca ka raica, era sa vunautaka na vosa ni Kalou ena loma ni veivakararawataki, ka ra sa vakacacani kina mai vei ira na tawavakabauta, ka ra a yaviti mai vei ira.",
                "33": "Ia e dina ga sa yaco vei ira na ka kece oqo, ia era sa vakaceguya na lotu ka vakadeitaka na nodra vakabauta, era sa veivakadreti ka cakacaka vagumatua ena dau vosota vakadede vei ira na tamata me ra muria na ivakaro ni Kalou.",
                "34": "Ia e lewe va vei ira era luvei Mosaia; na yacadra ko Amoni, kei Eroni, kei Omana, kei Iminai; oqo na yacadra na luvei Mosaia.",
                "35": "Era sa lako yani ena vanua taucoko ko Saraemala, kivei ira kece na tamata ka tu ena ruku ni veiliutaki i Mosaia na tui, eratou sa segata vagumatua sara me ratou vakavinakataka na veileqa kece era sa vakayacora ki na lotu, era sa tusanaka na nodra ivalavala ca, ka tukuna na veika era sa raica, ka vakamacalataka na parofisai kei na ivolanikalou kivei ira kece sa via rogoca.",
                "36": "Ia sa yaco me ra iyaya ni cakacaka ena liga ni Kalou, me ra tuberi ira na lewevuqa me ra kila na ivakavuvuli dina, io, me ra kila na nodra Dauveivueti.",
                "37": "Ia era sa kalougata dina! ni ra sa vakarogoya mai na sautu; era sa vakarogoya mai na itukutuku vinaka ni ka vinaka; ka tukuna vei ira na tamata, ni sa veiliutaki tiko vakatui na Turaga."
            },
            "28": {
                "1": "Oqo ka sa yaco ni ra sa vakayacora oti na luvei Mosaia na veika oqo, era sa qai kauta e lewe vica ka lesu vata yani vei tamadra, na tui, era sa kerea vua me vakadonuya me ra, lako vata kei ira era sa digitaka oqo, ki na vanua ko Nifai, ka vunautaka na veika era sa rogoca, ka me ra tukuna na vosa ni Kalou vei ira na wekadra, ko ira na Leimanaiti—",
                "2": "Ke rawa me ra kauti ira mai me ra kila na Turaga na nodra Kalou, me rawa talega ni ra kila kina na nodra caka ca ko ira na nodra qase; de na qai rawa ni oti kina na nodra dau sevaki ira tiko na Nifaiti, ia me rawa ni ra rekitaka kina na Turaga na nodra Kalou, ka me ra veiyaloni, me mudu kina na veicacati ena vanua taucoko sa solia vei ira na Turaga na nodra Kalou.",
                "3": "Ia era sa gadreva me tukuni yani na veivakabulai vei ira na tamata kecega, ka ni ra sega ni vinakata me rusa e dua na yalo ni tamata; io, na nodra vakasamataka wale ga na nona totogitaki e dua na yalo ni tamata ena rarawa tawacava, e vakavuna na nodra sakure ka sautaninini.",
                "4": "Ia sa vakaoqo na cakacaka ni Yalo ni Turaga vei ira, ka ni ra sa tamata ivalavala ca sara. A sa raica na Turaga ena nona loloma cecere tawayalani ni ganita me vakabulai ira; ia sa yaluma vakalevu sara na yalodra ena nodra ivalavala ca, ka ra sa taqaya ka rere vakalevu de ra na muduki tani me sega ni mudu.",
                "5": "Ka sa yaco ni sa siga vuqa na nodra vakamasuti tamadra tiko me ra lako cake ki na vanua ko Nifai.",
                "6": "Ka sa lako ko Mosaia na tui ka taroga vua na Turaga, se sa dodonu me laivi ira na luvena me ra lako cake vei ira na Leimanaiti ka vunautaka na vosa.",
                "7": "Ia sa kaya vei Mosaia na Turaga: Laiva me ra lako cake, ni na lewevuqa era na vakabauta na nodra vosa, ka ra na rawata kina na bula tawamudu; ia au na vueti ira na luvemu mai na ligadra na Leimanaiti.",
                "8": "Ka sa yaco ni sa qai vakadonuya ko Mosaia me ra lako ka kitaka na ka era sa gadreva.",
                "9": "Ia era sa gole yani ki na lekutu ka lako cake me vunautaka na vosa vei ira na Leimanaiti; ia au na qai tukuna malua na kedra itukutuku.",
                "10": "Oqo sa sega e dua me solia vua ko Mosaia na tui na lewa ni matanitu, ni sa sega ni dua vei ira na luvena e vinakata me taura na matanitu.",
                "11": "O koya sa taura kina na ivolatukutuku ka ceuti tu ena peleti parasa kei na peleti i Nifai, kei na veika kece a taqomaka ka maroroya tu me vaka na ivakaro ni Kalou, ni sa vakadewataka oti ka vakarota me volai na itukutuku mai na peleti koula era a kunea mai na tamata i Limiai, ka qai mai solia vua ko Limiai;",
                "12": "Ka sa vakadewataka oqori ena nodra sa nanamaki vakalevu na nona tamata; ena nodra sa rui gadreva me ra kila na kedra itukutuku na tamata era sa vakarusai.",
                "13": "Ia oqo sa vakayagataka ena nona vakavakadewa e rua na vatu ka rau qasoti ena mua e rua ni dua na vucu.",
                "14": "Ia na ka oqo sa vakarautaki tu mai na ivakatekivu, qai vakadewataki sobu mai ena dua na itabatamata ki na itabatamata, me dau vakadewataki tiko kina na vosa;",
                "15": "Ka sa maroroi ka taqomaki tu mai na liga ni Turaga, me vakaraitaka kina vei ira era na taukena na vanua oqo na nodra caka ca kei na itovo vakasisila na nona tamata;",
                "16": "Ia ko koya yadua sa taukena na ka oqo sa vakatokai me daurairai, me vaka na kena ivakarau ena gauna makawa.",
                "17": "Oqo ni sa vakadewataka oti ko Mosaia na itukutuku oqo, raica, sa tukuni kina e dua na kedra itukutuku na mata tamata era sa vakarusai; mai na gauna era vakarusai kina ka kauta lesu ki na gauna e a tara kina na vale cecere, ena gauna ka vakasesea kina na Turaga na nodra vosa na tamata, ka ra qai veiseyaki kina e delai vuravura, io, mai na gauna koya ka kauta lesu sara ki na gauna a buli kina ko Atama.",
                "18": "Ia na itukutuku oqo e vakavuna na nodra tagi vakalevu na tamata i Mosaia; io era sa vakasinaiti ena rarawa; ia era kila rawa kina e vuqa na ka, o koya era sa marau kina vakalevu.",
                "19": "Ia na itukutuku oqo ena qai tukuni malua yani, ia raica, sa kilikili me ra kila na tamata kecega na veika kece sa volai tu ena itukutuku oqo.",
                "20": "Ia oqo, me vaka au sa kaya vei kemudou, ni sa vakayacora oti ko Mosaia na tui na veika oqo, sa qai kauta na peleti parasa, kei na veika kece a maroroya tu, ka la’ki solia vei Alama, na luvei Alama; io, na ivolatukutuku kece, kei na ivakavakadewa, ka sa soli vua, ka sa qai vakarota vua me qarauna ka maroroya vinaka, ka me vola tale tikoga kina na kedra itukutuku na tamata, me qai vakadewai sobu mai na dua na itabatamata ki na dua tale, me vaka ga na kena sa vakadewai sobu tiko mai, mai na gauna ka biuti Jerusalemi mai kina ko Liai."
            },
            "29": {
                "1": "Oqo ni sa vakayacora oti ko Mosaia na veika oqo, sa qai talatala yani vei ira na tamata kecega ena vanua taucoko, me kila kina se ko cei era sa nanuma me nodra tui.",
                "2": "Ka sa yaco ni sa rogo na domodra na lewenivanua, ka ra kaya: Keimami vinakati Eroni na luvemuni me neimami tui ka neimami iliuliu.",
                "3": "Ia sa lako tu ki na vanua ko Nifai ko Eroni, a sa sega kina ni rawa vua na tui me solia vua na lewa ni matanitu; e sega talega ni vinakata ko Eroni me taura na matanitu; sa sega ni dua talega vei iratou na luvei Mosaia e vinakata me lewa na matanitu.",
                "4": "O koya a vakauta tale kina ko Mosaia na tui e dua na itukutuku; io, e dua na itukutuku tabaki vei ira na tamata kecega. Sa vakaoqo na vosa sa volai kina:",
                "5": "Raica, oi kemuni na noqu tamata, se koi kemuni na wekaqu, au okati kemuni mo ni wekaqu, au gadreva mo ni vakasamataka tale mada na ka ko ni sa nanuma—a ya mo ni vakatui tiko ga.",
                "6": "Oqo au sa kaya vei kemuni, sa sega ni via taura na itutu oqo o koya ka dodonu me nona na lewa ni matanitu.",
                "7": "Ia oqo kevaka sa dua tale e digitaki me kena isosomi, raica au sa ririkotaka de na tubu kina na veileti ena kemuni maliwa. Ia ko cei e kila de na qai veisau e muri na yaloi na luvequ, o koya ka dodonu me lewa na matanitu, me sa cudru ka kalia tani e so vei ira na tamata oqo me ra muri koya, sa na tubu kina na ivalu kei na veicacati ena kemuni maliwa, ena yaco na vakadave dra ka vakatanitaki na sala ni Turaga, io, era na rusa e vuqa na yalo ni tamata.",
                "8": "Oqo au sa kaya vei kemuni mo ni yalomatua mada ka vakasamataka na ka oqo, e sega ni tu vei keda na dodonu me da vakarusai na luvequ, se me tu vei keda na dodonu me da vakarusai koya ena lesi me kena isosomi.",
                "9": "Ia kevaka e mani lesu tale na luvequ ki na nona itovo qaciqacia kei na ivakarau tawayaga, me vakasuka na nona vosa ka taura lesu na nona dodonu me lewa na matanitu vakatui, sa na ivalavala ca vakalevu kina ko koya kei ira na tamata oqo.",
                "10": "Ia oqo me da yalomatua mada ka rai ki liu ena veika oqo, ka kitaka na ka me ra tiko sautu kina na tamata.",
                "11": "O koya au na nomuni tui tiko kina ena vo ni noqu bula; ia, me da lesia mada e so na turaganilewa, me ra lewai ira na tamata oqo me vaka na noda lawa; ia me da tuvanaka vou na veika e baleti ira na tamata oqo, ni da na lesi ira sa yalomatua me ra turaganilewa, ka me ra lewai ira na tamata me vaka na ivakaro ni Kalou.",
                "12": "Oqo sa vinaka cake vua na tamata me lewai koya na Kalou mai na tamata, ni sa dau dodonu tu ga na lewa ni Kalou, ia na lewa ni tamata sa sega ni dau dodonu ena so na gauna.",
                "13": "O koya, kevaka sa rawa me ra nomuni tui ko ira na tamata yalododonu, ko ira e ra na vakadeitaka na lawa ni Kalou ka lewai ira na tamata me vaka na nona ivakaro, io, kevaka e rawa me ra nomuni tui na tamata ka rawa me ra vakayacora na veika a vakayacora ko Penijamini na tamaqu vei ira na tamata oqo—au sa kaya vei kemuni kevaka e rawa me na dau vaka tikoga kina, sa na qai ganita me ra liutaki kemuni tiko ga ko ira na tui.",
                "14": "Ka ni koi au mada ga au sa dau cakacaka ena noqu kaukauwa taucoko, me’u vakavulica vei kemuni na ivakaro ni Kalou, ka vakadeitaka na tiko sautu ena vanua taucoko, me kakua kina na veivala se na veileti, na butako, na veivakacacani, na veilabalabati se na veicaka ca tale e so;",
                "15": "Ia o koya yadua sa caka ca, au sa totogitaki koya, me vaka na caka cala a kitaka, me vaka na lawa era sa virikotora tu na noda qase.",
                "16": "Oqo au sa kaya vei kemuni, me vaka ni sa sega ni dodonu na tamata kecega, sa sega kina ni ganita me dua na nomuni tui se me ra lewai kemuni ko ira na tui.",
                "17": "Ia raica, ena vakacava na levu ni caka ca ena vakavuna e dua na tui ca, ka na yaco kina na rusa!",
                "18": "Io, mo ni nanumi Noa na tui; na nona ivakarau ca ka itovo vakasisila, kei na nodra ivakarau ca ka itovo vakasisila na nona tamata. Raica sa yacovi ira kina na veivakarusai levu; ia ena vuku ni nodra caka ca era sa vakabobulataki kina.",
                "19": "Ia kevaka me a sega ni vukei ira na nodra Dauniveibuli vuku, ia oqo, ena vuku ni nodra veivutuni vakaidina, ke ra a sa vakabobulataki tiko ga me yacova mai oqo.",
                "20": "Ia raica, e sa vueti ira ni ra sa vakayalomalumalumutaki ira vua; me baleta ni ra sa tagi vagumatua vua sa vueti ira kina mai na nodra vakabobulataki; ia sa daucakacaka na Turaga ena nona kaukauwa ena veigauna kece vei ira na luve ni tamata, ka sa dodoka tu na liga ni nona loloma cecere vei ira sa vakanuinui vua.",
                "21": "Ka raica, au sa kaya vei kemuni, sa sega ni rawa mo dou vakasivoya e dua na tui daucaka ca, sa rawa wale ga me yaco ena veileti kei na vakadave dra.",
                "22": "Ia raica, ena liutaki ira na nona itokani ki na caka ca, ka na maroroi ira na nona yadra ko koya; sa basuraka na lawa era a veiliutaki vakadodonu kina ko ira era a liu vua; ka buturaka sobu e yavana na ivakaro ni Kalou;",
                "23": "Ia sa virikotora na lawa, ka vakadewataka yani vei ira na nona tamata, io, na lawa ka salavata kei na nona caka ca; ia ko koya sa talaidredre kina, sa lewa me vakarusai; ia ko ira sa via saqati koya, sa tala yani na nona mataivalu me valuti ira, ka vakarusai ira sara kevaka e rawata; ia ko koya na tui tawadodonu sa vukica vakatani na ivalavala dodonu kecega.",
                "24": "Ia oqo au sa kaya vei kemuni, ni sa sega ni kilikili me yaco vei kemuni na itovo vakasisila vakaoqo.",
                "25": "O koya, mo ni digitaki ira mada mai na domodra na tamata, me ra turaganilewa, ka me ra lewai kemuni me vaka na lawa era sa virikotora tu vei kemuni na noda qase, ka sa dodonu sara, ni sa soli vei ira mai na liga ni Turaga.",
                "26": "Ia e sega ni dau yaco wasoma me dau lomavata na domodra na lewe ni vanua ena veika e veisaqasaqa kei na ka dodonu; ia sa vakawasoma ga ni ra dau digitaka na ka e sega ni dodonu ko ira e lewe vica wale; o koya mo ni raica oqo ka cakava me nomuni lawa—me dau rogoci na domodra na lewenivanua ena veika kece.",
                "27": "Ia kevaka ena yaco na gauna me ra lomavata kina na domodra na lewenivanua ena cakacaka ca, oqori na gauna ena tau kina vei kemuni na lewa ni Kalou; io, ena siga ko ya ena sikovi kemuni kina ko Koya ena veivakarusai levu me vaka sa sikovi oti kina na vanua oqo.",
                "28": "Ia kevaka era sa tu na nomuni turaganilewa, ka ra qai sega ni lewai kemuni me vaka na lawa sa virikotori tu, sa rawa mo ni beitaki ira vua e dua na turaganilewa torocake.",
                "29": "Ia kevaka e sega ni tauca na lewa dodonu na turaganilewa torocake, sa rawa mo ni kacivi ira e so na nomuni turaganilewa lalai me ra soqoni vata, me ra lewai ira na turaganilewa lelevu, me vaka na domodra na lewenivanua.",
                "30": "Ia au sa vakarota mo ni vakayacora na ka oqo ena nomuni rerevaka na Turaga; ia au vakaroti kemuni mo ni kitaka na ka oqo, ka ni sega na nomuni tui; ia kevaka era sa ivalavala ca ka caka ca na tamata oqo, ena saumi dina e uludra.",
                "31": "Ia raica au sa kaya vei kemuni, ni levu na tamata e vu na nodra ivalavala ca mai na nodra caka ca na tui; ia na nodra caka ca ena saumi e uludra na nodra tui.",
                "32": "Ia oqo au gadreva me kakua sara na veivakaduiduitaki ena vanua oqo, vakabibi vei ira na noqu tamata oqo; ia au sa gadreva me vanua tiko ga ni bula galala na vanua oqo, ka me ra marautaka vakatautauvata na tamata na nodra dodonu kei na nodra galala, ena gauna kece sa nanuma na Turaga ni ganita me da tawana ka taukena tiko kina na vanua oqo, io, ena gauna kece era bula tiko kina e dela ni vanua oqo na noda kawa.",
                "33": "Ia sa vola e vuqa tale na ka ko Mosaia na tui, ka tukuna kina vei ira na veika rarawa kei na oca era dau sota kaya na tui buladodonu, io, na nodra rarawa vakayalo na nona tamata, ka vakakina na nodra vosakudrukudru kece na tamata vua na tui; ia sa vakamacalataka kece ko koya vei ira.",
                "34": "Ia sa kaya vei ira ni sega ni dodonu me yaco vakaoqo; ia me ra vakaicolacola na tamata kecega, ka qarava na nona itavi na tamata yadua.",
                "35": "A sa vakamacalataka talega vei ira na veika ca era na sota kaya kevaka sa lewai ira e dua na tui tawadodonu;",
                "36": "Io, na nona caka ca kece kei na nona itovo vakasisila, kei na ivalu kece, kei na veileti, kei na vakadave dra, kei na butako, kei na veivakacacani, kei na veibutakoci, kei na veicaka ca kecega e sega ni wili rawa—a sa kaya vei ira ni sega ni dodonu me yaco na veika oqo, ni sa veicalati sara kei na ivakaro ni Kalou.",
                "37": "Ka sa qai yaco, ni sa tukutuku oti ko Mosaia na tui vei ira na tamata, era sa vakadinata sara na dina ni nona vosa.",
                "38": "O koya era sa vakasuka kina na nodra gagadre me dua na nodra tui, era sa gadreva vakaidina sara me ra vakatautauvatataki na tamata kecega ena vanua taucoko; io, sa lomadra na tamata kecega me dui saumi ga vei ira na nodra ivalavala ca.",
                "39": "O koya, sa qai yaco ni ra sa soqoni vata kina vakaiwasewase ena vanua taucoko, me ra domovata kina me baleta na nodra turaganilewa, me ra na lewai ira me vaka na lawa sa virikotori tu; era sa rekitaka vakalevu sara na galala sa soli oqo vei ira.",
                "40": "A sa levu cake sara na nodra lomani Mosaia; io, era sa nanuma ni sa uasivi cake ko koya vei ira na tamata kecega; ka ni ra sega ni raici koya me vaka e dua na iliuliu dauveivakasaurarataki ka nona inaki me vutuniyau, io, se na lomana na ilavo sa dauvakacacana na yalo ni tamata; e sega ni dau taura na nodra iyau, ka sega talega ni taleitaka na vakadavei ni dra; ia sa vakadeitaka na tiko sautu ena vanua, sa vueti ira na nona tamata mai na veivakabobulataki kecega; o koya era sa nanuma kina ni sa uasivi duadua ko koya.",
                "41": "Ka sa yaco ni ra sa lesi ira na turaganilewa me ra veiliutaki, se me ra lewai ira me vaka na lawa; era sa kitaka vakaoqo ena vanua taucoko.",
                "42": "Ka sa yaco ni sa lesi ko Alama me isevu ni turaganilewa levu, a sa bete levu talega ko koya, ni sa lesi koya oti ki na itavi oqori ko tamana ka solia vua me lewa na cakacaka kece ni lotu.",
                "43": "Ia oqo sa yaco ni sa lako ko Alama ena sala ni Turaga, ka vakamuria na nona ivakaro, ka sa tauca na lewa dodonu; a sa yaco tiko ga na sautu ena vanua taucoko.",
                "44": "Ia sa itekivu oqo ni nodra gauna ni lewa na turaganilewa ena vanua taucoko ko Saraemala, vei ira sa vakatokai na Nifai; ia sa isevu ni kena turaganilewa levu ko Alama.",
                "45": "Ka sa qai yaco ni sa mate ko tamana, ni sa yabaki walusagavulu karua, a sa bula ka vakayacora na ivakaro ni Kalou.",
                "46": "Ka sa yaco ni sa mate talega ko Mosaia, ena ikatolusagavulu katolu ni yabaki ni nona gauna ni veiliutaki vakatui, ni sa yabaki onosagavulu katolu ko koya; ia sa oti kina e lima na drau kaciwa na yabaki mai na gauna a biuti Jerusalemi mai kina ko Liai.",
                "47": "Ia sa mai cava na veiliutaki vakatui vei ira na tamata i Nifai; sa dromu kina na matanisiga i Alama, o koya ka vakaduria na nodra lotu."
            }
        }
    },
    "alma": {
        "meta": {
            "slug": "alma",
            "name": "Ai Vola i Alama",
            "chapterWord": "Wase"
        },
        "chapters": {
            "1": {
                "intro": "Na itukutuku i Alama, o koya na luvei Alama, na imatai ka turaganilewa levu vei ira na tamata i Nifai, ka bete levu tale ga ni Lotu. E dua na itukutuku ni nodra gauna ni veiliutaki na turaganilewa, kei na veileti kei na ivalu ena kedra maliwa na tamata. Kei na dua tale ga na itukutuku ni dua na ivalu vei ira na Nifaiti kei na Leimanaiti, me vaka na itukutuku i Alama, na imatai ka turaganilewa levu tale ga.",
                "1": "Oqo a sa yaco ni ena imatai ni yabaki ni nodra veiliutaki na turaganilewa vei ira na tamata i Nifai, mai na gauna oqo ka lako yani, a sa lako yani ko Mosaia na tui ena sala ena muria kece ko vuravura, a sa valu oti ena ivalu vinaka, ka lako vakadodonu tiko ena mata ni Kalou, ka sa sega ni laiva me dua e veiliutaki me kena isosomi; ia a sa virikotora tu na lawa, ka ra sa lomadonu kina na tamata; o koya era sa vakasaurarataki kina me ra muria na lawa ka bulia tu ko koya.",
                "2": "Ka sa yaco ni ena imatai ni yabaki ni veiliutaki i Alama ena itikotiko ni veilewai, a sa kau mai ki vua e dua na tamata me mai lewai, sa tamata levu ka kilai ena nona kaukauwa.",
                "3": "Ka sa veilakoyaki voli ko koya ena kedra maliwa na tamata, ka vunautaka vei ira na ka sa vakatoka ko koya me vosa ni Kalou, a sa vosabeca sara na lotu; ka tukuna tiko vei ira na tamata ni sa kilikili vei ira yadua na ivakavuvuli kei na bete me ra tamata dokai; ka sega ni dodonu me ra na cakacaka e ligadra, ia sa dodonu ga me ra qaravi mai vei ira na tamata.",
                "4": "Ka sa vakadinadinataka talega vei ira na tamata ni ra na vakabulai na tamata kecega ena siga mai muri, ia me ra kakua ni rere se sautaninini, ia me ra laveta cake na uludra ka marau; ni sa bulia na tamata kecega na Turaga, ka sa sereki ira talega na tamata kecega; ia, mai muri, era na rawata na bula tawamudu na tamata kecega.",
                "5": "Ka sa yaco ni sa vakatavuvulitaka wasoma na veika oqo ka vuqa era sa vakabauta na nona vosa, a sa lewevuqa sara ka sa tekivu me ra qaravi koya ka soli ilavo vua.",
                "6": "Ka sa tekivu me vakalevulevui koya ena dokadoka ni lomana, ka daramaka na isulu voli dredre, io, ka sa tauyavutaka sara e dua na lotu me vaka na ivalavala ni nona vunau.",
                "7": "Ka sa yaco ni sa lako voli yani, me vunau vei ira era vakabauta na nona vosa, a sa sota kei na dua na tamata sa lewe ni lotu ni Kalou, io, e dua vei ira na nodra ivakavuvuli; ka sa tekivu me veileti vakaukauwa sara kei koya, me vakayarayarataki ira tani kina na lewe ni lotu; ia sa tudei ga na tamata ko ya, ka vunauci koya ena vosa ni Kalou.",
                "8": "Ia na yaca ni tamata ko ya ko Kitioni; ka sai koya e dua ka a iyaya ni cakacaka ena liga ni Kalou me sereki ira na tamata i Limiai mai na nodra vakabobulataki.",
                "9": "Oqo, ni sa saqati koya ko Kitioni ena vosa ni Kalou sa cudru vakalevu kina ko koya vei Kitioni, ka sa ucuna na nona iseleiwau ka tekivu me yaviti koya. Ia me vaka ni sa vuqa sara na yabaki i Kitioni, sa sega kina ni rawa me vorata na nona imoku, sa vakamatei kina ko koya ena iseleiwau.",
                "10": "Ka ra sa vesuka na tamata a vakamatei koya ko ira na lewe ni lotu, ka sa kau yani vei Alama, me lewai me vaka na cala sa vakayacora.",
                "11": "Ka sa yaco ni sa tu ena matai Alama ka vakamamasu vakadoudou sara ena vukuna.",
                "12": "A sa kaya vua ko Alama: Raica, oqo na imatai ni gauna me tekivutaki kina ena kedra maliwa na tamata oqo na bete vakailasu. Ia raica, ko sa sega walega ni cala ni ko sa bete vakailasu, ia ko sa segata sara mo vakasaurarataka ena iseleiwau; ka kevaka sa vakasaurarataki na bete vakailasu ena kedra maliwa na tamata oqo ena qai vakadeitaka na nodra vakarusai vakadua sara.",
                "13": "Ia ko sa vakadavea na nona dra e dua na tamata yalododonu, io, e dua na tamata ka sa cakava e vuqa na ka vinaka ena kedra maliwa na tamata oqo; ka kevaka me keimami na vakagalalataki iko, ena tau vei keimami na isau ni nona dra.",
                "14": "O koya ko sa lewai kina mo na mate, me vaka na lawa a solia vei keda ko Mosaia, na iotioti ni noda tui; ka ra sa vakadonuya ko ira na tamata oqo; ka sa dodonu kina vei ira na tamata oqo me ra muria na lawa.",
                "15": "Ka sa yaco ni ra sa tauri koya; ka yacana ko Neori; ka ra colati koya ki na dela ni ulunivanua ko Manitai, ka sa vakadinata mai kea ko koya, ena maliwa kei lomalagi kei vuravura, ni sa veisaqasaqa kei na vosa ni Kalou na veika a vakatavuvulitaka vei ira na tamata; ka sa mate mai kea ko koya ena imatemate beci sara.",
                "16": "Ia, sa sega ga ni tarova na ka oqo na vakatetei ni bete vakailasu ena loma ni vanua; ni ra sa lewevuqa era sa domona na veika wale ga ni vuravura, ka ra sa lako yani ka vunautaka na ivakavuvuli lasu; ka ra sa kitaka oqo me ra vutuniyau ka dokai kina.",
                "17": "Ia, era sa sega ga ni via lasu, de na kilai, ni ra rerevaka na lawa, ni ra na totogitaki na dau lasulasu; o koya era sa vakayacora kina me vaka na kena irairai ni ra vunautaka tiko na veika era vakabauta; ka sa sega na kaukauwa ni lawa vua e dua na tamata ena vuku ni nona vakabauta.",
                "18": "Ka ra sa sega ni via butako, ni ra sa rerevaka na lawa, ni ra na totogitaki ko ira sa vakaoqo; era sa sega talega ni butako, se laba, ni sa itotogi mate ko koya sa laba.",
                "19": "Ia a sa yaco ni ko ira kecega sa sega ni lewe ni lotu ni Kalou era sa tekivu me vakasewasewani ira na lewe ni lotu ni Kalou, ka ra sa taura oti na yacai Karisito.",
                "20": "Io, era sa vakasewasewani ira, ka vakararawataki ira ena veimataqali vosa kecega, ka yaco oqo ena vuku ni nodra yalomalumalumu; ni ra sa sega ni dokadokai ira ga, ka ra sa wasea na vosa ni Kalou, ena kedra maliwa, ka sega ena ilavo ka sega na kena isau.",
                "21": "A sa dua na lawa vakabibitaki sara ena kedra maliwa na lewe ni lotu, me kakua sara ni dua na tamata, lewe ni lotu, me tu ka vakasewasewani ira era sega ni lewe ni lotu, ka me kua tale ga na veivakacacani ena kedra maliwa.",
                "22": "Ia, a sa lewevuqa ga ena kedra maliwa era sa tekivu me dokadoka mai, ka tekivu me ra veileti vakatakata sara kei ira na nodra meca, ka yaco sara ki na veimoku; io, era sa veivacu.",
                "23": "A sa yaco oqo ena ikarua ni yabaki ni veiliutaki i Alama, ka sa vu ni veivakararawataki levu ki na lotu; io, sa vu ni veivakatovolei levu ena lotu.",
                "24": "Ni sa vakaukauwataki na lomadra e lewevuqa, ka sa bokoci laivi na yacadra, ka ra sa sega tale ni vakananumi ena kedra maliwa na tamata ni Kalou. Ka sa lewevuqa tale ga era sa vakasukai ira tani vakai ira mai na kedra maliwa.",
                "25": "A sa dua oqo na veivakatovolei levu vei ira era sa tudei tu ena vakabauta; ia, era sa tudei ka sega ni yavalati rawa ni ra muria tiko ga na ivunau ni Kalou, ka ra sa sotava ena vosota na veivakacacani sa bini yani vei ira.",
                "26": "Ia ni ra sa biuta na bete na nodra cakacaka me ra laki wasea na vosa ni Kalou kivei ira na tamata, era sa biuta talega na nodra cakacaka ko ira na tamata me ra rogoca na vosa ni Kalou. Ia ni ra sa wasea oti vei ira na vosa ni Kalou ko ira na bete era sa lesu tale vakusakusa ki na nodra cakacaka; ka sa sega ni vakalevulevui koya na bete mai vei ira sa vakarorogo vua, ni sa sega ni vinaka cake ko koya sa vunau mai vei koya sa vakarorogo, ka sa sega ni vinaka cake na ivakavuvuli mai vua sa vuli; era sa tautauvata kecega kina, ka ra sa cakacaka kecega, na tamata yadua me vaka na nona kaukauwa.",
                "27": "Ka ra sa wasea na nodra iyau, na tamata yadua me vaka na ka sa tu vua, vei ira na dravudravua, kei ira na malumalumu, kei na tauvimate, kei ira sa vakaleqai tu; ka ra sa sega ni daramaka na isulu voli dredre, ia era sa maqosa ga ka rairai vinaka.",
                "28": "Ka sa vakaoqo na nodra vakadeitaka na cakacaka ni lotu; ka sa tekivu me ra tiko sautu tale, ka dina ga ni vuqa na nodra vakacacani.",
                "29": "Ia oqo, ena vuku ni tudei tu ni lotu sa tekivu me ra sa vutuniyau vakalevu sara, ka sa levu na veika kecega era gadreva—sa levu na qele ni manumanu lalai kei na qele ni manumanu lelevu, kei na manumanu uro ena kena mataqali kecega, ka sa levu talega na sila, kei na koula, kei na siliva, kei na veika talei, ka sa levu na silika kei na lineni tali vakamatailalai, kei na veimataqali isulu totoka kecega.",
                "30": "Ka sa yaco kina, ena nodra gauna ni sautu, era sa sega ni vakatalai ira tani sa luvaiwale, se ko ira sa viakana, se ko ira sa viagunu, se ko koya sa tauvimate, se ko ira sa sega ni vakani; ka ra sa sega ni vagolea na lomadra ki na iyau; o koya era sa lomasoli kina vei ira na tamata kecega, vei ira na qase kei ira na gone, vei ira na bobula kei ira na galala, vei ira na tagane kei ira na yalewa, se mai na taudaku ni lotu se loma ni lotu, era sa sega ni yalana na tamata vei ira era gadreva na veivuke.",
                "31": "Sa vakaoqo na nodra sa sautu ka vutuniyau vakalevu cake sara kina mai vei ira era sega ni lewe ni nodra lotu.",
                "32": "Ni ko ira era sega ni lewe ni nodra lotu era sa vakaogai ira ena caka isausau, kei na qaravi kalou matakau se vakasavuliga, kei na vosa wale, kei na veivuvutaki kei na veicati; era sa daramaka na isulu voli dredre; ka ra sa vakalevulevui ira ena dokadoka ni matadra; era sa dauveivakacacani, daulasu, ka daubutako, daukovekove, era sa ia na veibutakoci, kei na laba, kei na veimataqali caka ca kecega; ia, sa vakaukauwataki ga na lawa vei ira era talaidredre, ena kena kaukauwa duadua e rawa.",
                "33": "Ka sa yaco ni sa vakayacori vakaoqo vei ira na lawa, na tamata yadua me vaka na ka e vakayacora, era sa yalomalumalumu cake ka sega ni vakayacora e dua na caka ca kevaka e kilai; a sa levu cake kina na veisaututaki ena kedra maliwa na tamata i Nifai me yacova na ikalima ni yabaki ni nodra gauna ni veiliutaki na turaganilewa."
            },
            "2": {
                "1": "Ka sa yaco ena itekivu ni kalima ni yabaki ni nodra gauna ni lewa sa tekivu e dua na veileti ena kedra maliwa na tamata; ena vukuna e dua na tamata, ka yacana ko Emelesai, sa tamata ilawaki qaseqase sara, io, sa tamata vuku me vaka na yalomatua ni vuravura, sa vaka na kena ivakarau vua na tamata ka a vakamatei Kitioni ena iseleiwau, ko koya ka qai vakamatei me vaka na lawa—",
                "2": "Ia ko Emelesai oqo, ena nona ilawaki qaseqase, sa vakayarayarataki ira tani e vuqa na tamata me ra muri koya; a ra sa rui lewevuqa ka sa tekivu me ra kaukauwa sara mai; ka sa tekivu me ra sasagataka me ra vakadeitaki Emelesai me tui vei ira na tamata.",
                "3": "A sa vakavure taqaya na ka oqo vei ira na lewe ni lotu, kei ira kece tale ga ka sega ni vakayarayarataki tani ena veicikevi nei Emelesai; ni ra kila ni dodonu me vakadeitaki na veika vakaoqo ena domodra na lewenivanua, me vaka na nodra lawa.",
                "4": "O koya gona, kevaka e rawa me a rawata ko Emelesai na domodra na tamata, me vaka ni sa tamata ca ko koya, ke sa na vakuai ira mai na nodra dodonu kei na galala ni lotu; ni a nona inaki me vakarusa na lotu ni Kalou.",
                "5": "Ka sa yaco ni ra sa soqoni vata na tamata ena vanua taucoko, na tamata yadua me vaka na nona nanuma, se ra tovata se saqati Emelesai, ena duidui soqosoqo, ka sa levu na nodra veileti kei na veiqati vakai ira.",
                "6": "Ka sa vaka ko ya na nodra soqoni vata me ra domovata me baleta na ka ko ya; ka ra sa qai biu e matadra na turaganilewa.",
                "7": "Ka sa yaco ni sa saqati Emelesai na domodra na tamata, ka sa sega kina ni buli ko koya me nodra tui na tamata.",
                "8": "A ka oqo sa vakavuna na marau levu e lomadra era saqati koya; ia sa vakayavalati ira na nona ito ko Emelesai me ra cudruvi ira era sega ni tovaki koya.",
                "9": "Ka sa yaco ni ra sa soqoni vata na nona ito, ka ra vakatabui Emelesai me nodra tui.",
                "10": "Ia ni sa buli oti ko Emelesai me nodra tui sa vakaroti ira me ra cola iyaragi ki vei ira na wekadra; ka sa kitaka oqo me lewai ira kece kina.",
                "11": "Ia oqo era sa kilai tani na tamata i Emelesai ena yacai Emelesai, a ra sa vakatokai me ra Emelesaiti; ka ra vakatokai na kena vo me ra Nifaiti, se na tamata ni Kalou.",
                "12": "O koya era sa kila kina na Nifaiti na nodra inaki na Emelesaiti, ka ra sa vakavakarau kina me ra sotavi ira; io, era sa vakaiyaragitaki ira ena iseleiwau, kei na isele takelo, kei na dakai titi, kei na gasau, kei na vatu, kei na irabo, kei na ivalavala ni yaragi kecega ni ivalu, ena kedra veimataqali kecega.",
                "13": "Ka sa vakaoqo na nodra vakarautaki me ra sotavi ira na Emelesaiti ena gauna era na lako mai kina. Ka ra sa lesi na turaganivalu, na turaganivalu levu kei na turaganivalu liu, me vaka na kedra iwiliwili.",
                "14": "Ka sa yaco ni a vakaiyaragitaki ira na nona tamata ko Emelesai ena ivalavala kecega ni yaragi ni ivalu ena kedra veimataqali kecega; ka sa lesi ira tale ga na dauvakatulewa kei ira na iliuliu vei ira na nona tamata, me ra liutaki ira, me ra valuti na wekadra.",
                "15": "Ka sa yaco ni ra sa yaco na Emelesaiti ki na delana ko Aminiu, ka koto ena tokalau ni uciwai ko Saitoni, ka cici tikiva na vanua ko Saraemala, ka sa tekivu me ra vakacibi ivalu kei ira na Nifaiti mai ke ya.",
                "16": "Ia ko Alama, ni sa turaganilewa levu ka nodra kovana tale ga na tamata i Nifai, o koya sa lako cake kina kei ira na nona tamata, io, vata kei ira na nona turaganivalu, kei ira na turaganivalu liu, io, ena muailiu ni nona mataivalu, me valuti ira na Emelesaiti.",
                "17": "Ka sa tekivu me ra yaviti ira na Emelesaiti mai na delana ena tokalau kei Saitoni. Ia ko ira na Emelesaiti era sa vala ena nodra igu kaukauwa vata kei ira na Nifaiti, ka vakavuna na nodra bale e vuqa na Nifaiti e matadra na Emelesaiti.",
                "18": "Ia sa vakaukauwataka na Turaga na ligadra na Nifaiti, a ra sa ravuti ira vakaukauwa sara na Emelesaiti, ka sa tekivu kina me ra dro.",
                "19": "Ka sa yaco ni ra a cicimuri ira tiko na Emelesaiti ena siga taucoko ko ya ko ira na Nifaiti, ka ra yaviti ira vakaukauwa sara, a ra sa bale mate kina vei ira na Emelesaiti e tinikarua na udolu lima na drau tolusagavulu karua na tamata; ia sa mate vei ira na Nifaiti e ono na udolu lima na drau onosagavulu karua na tamata.",
                "20": "Ka sa yaco ni sa sega ni rawa me cici muri ira tale na Emelesaiti ko Alama sa vakarota me ra birika na nodra vale laca ena buca ko Kitioni, sa vakayacani na buca oqo kivei Kitioni ka vakamatea ena iseleiwau ko Neori; era sa birika na nodra vale laca ena buca oqo ko ira na Nifaiti ena bogi ko ya.",
                "21": "Ka sa tala e so na yamata ko Alama me ra muri ira na ivovo ni Emelesaiti, me kila kina na nodra inaki kei na nodra ivadi, ka vakarautaki koya kina me saqati ira, me maroroi ira kina na nona tamata me ra kakua ni vakarusai.",
                "22": "Oqo ko ira era sa talai yani me ra laki vakaraica na nodra itikotiko na Emelesaiti, ko Serami, kei Aminori, kei Manitai, kei Limia; sai ira oqo era sa lako yani kei ira na nodra tamata me vakaraica na nodra keba na Emelesaiti.",
                "23": "Ka sa yaco ni ra sa lesu vakusakusa ena mataka cake ki na nodra keba na Nifaiti, era sa taqaya vakalevu, ka ra curumi ena rere, ka ra kaya:",
                "24": "Raica, keitou a vakamuria na nodra keba na Emelesaiti, ka keitou kurabui vakalevu ni keitou raica ena vanua ko Minoni, na vanua sa koto ki cake mai na vanua ko Saraemala, ena sala ki na vanua ko Nifai, e dua na ivavakoso lewevuqa sara ni Leimanaiti; ka raica era sa laki tovata kei ira ko ira na Emelesaiti;",
                "25": "Era sa kabai ira na wekada ena vanua ko ya; ka ra sa dro mai vei ira ka kauta vata kei ira na nodra qele ni manumanu, kei na watidra, kei na luvedra, ki na noda koro; ka kevaka eda na sega ni kusarawa oqo era na taura na noda koro ka vakamatei ira na noda qase, kei ira na watida kei ira na luveda.",
                "26": "Ka sa yaco ni ra sa taura na nodra vale laca ko ira na tamata i Nifai, ka biuta sara na buca ko Kitioni ka lako vaka ki na nodra koro, ko ya na koro levu ko Saraemala.",
                "27": "Ka raica, ni ra sa kosova tiko na uciwai ko Saitoni, era sa kabai mai vei ira na Leimanaiti kei na Emelesaiti, ni sa vaka na nuku ni matasawa na kedra iwiliwili.",
                "28": "Ia, ko ira na Nifaiti ni sa vakaukauwataki ira na liga ni Turaga, ena nodra sa masu vagumatua vua me vakabulai ira mai na ligadra na nodra meca, a sa rogoca na nodra tagi na Turaga, ka vakaukauwataki ira, ka ra sa bale e matadra ko ira na Leimanaiti kei na Emelesaiti.",
                "29": "Ka sa yaco ni rau sa qai veirai mata; ka vala vakaukauwa ena iseleiwau, ko Alama kei Emelesai.",
                "30": "Ka sa yaco ko Alama, ni sa tamata ni Kalou, a masuta na Turaga ena vakabauta ka kaya: Oi kemuni na Turaga, mo ni yalololoma ka maroroya na noqu bula, me’u iyaya ni cakacaka e ligamuni me’u vakabulai ira ka maroroi ira na tamata oqo.",
                "31": "Ia ni sa tinia na nona vosa ko Alama, erau sa vala tale kei Emelesai; ia sa vakaukauwataki, ka vakamatei Emelesai kina ena iseleiwau.",
                "32": "Ia erau a vala tale ga kei na nodra tui na Leimanaiti; ka sa qai dro tani mai vei Alama na tui ni Leimanaiti, ka talai ira mai na nona yadra me ra vala kei Alama.",
                "33": "Ia ko Alama, kei ira na nona yadra, era sa vala kei ira na nona yadra na nodra tui na Leimanaiti me yacova ni ra sa vakamatei ira ka vakasavi ira lesu.",
                "34": "Ka sa vakaoqo na nona samaka ko koya na qele, se na bati ni wai ena ra ni uciwai ko Saitoni, a sa kolotaka ki na wai ko Saitoni na nodra mate na Leimanaiti, me rawa ni ra takoso kina na nona tamata me ra laki vala kei ira na Leimanaiti kei na Emelesaiti ena tai e ra ni uciwai ko Saitoni.",
                "35": "Ka sa yaco ni ra sa takosova taucoko yani na uciwai ko Saitoni era sa veidroyaki e matadra ko ira na Leimanaiti kei na Emelesaiti, e dina ga ni ra rui lewe levu ka sega kina ni ra wiliki rawa.",
                "36": "Ia era sa dro mai vei ira na Nifaiti ki na loma ni lekutu ki na ra kei na vualiku, ka sa sivia na iyalayala ni vanua; era sa cici muri ira yani vakaukauwa ko ira na Nifaiti ka yaviti ira.",
                "37": "Io, era sa yaviti ira ena veiyasana kecega, era sa yaviti ira ka vakasavi ira, me yacova ni ra sa veiseyaki ena ra, kei na vualiku, ka yaco sara ki na lekutu, ka vakatokai ko Eremoni; ia ena tiki ni lekutu oqo era dautiko kina na manumanu kila ka daukata.",
                "38": "Ka sa yaco ni sa lewelevu era sa mate mai na nodra mavoa ena loma ni lekutu, a ra sa kania na yagodra na manumanu kila kei na vulituri ni macawa; ia sa qai kunei ga na suidra, ena vanua ko ya ka sa bini tu e dela ni qele."
            },
            "3": {
                "1": "Ka sa yaco ko ira na Nifaiti era a sega ni vakamatei ena iyaragi ni valu, ni ra sa buluti ira oti na sa vakamatei—ia na kedra levu sa sega ni wili rawa ni ra sa rui lewelevu—ni sa oti na nodra buluti ira na nodra mate era sa qai lesu ki na nodra vanua, ia ki na nodra dui vale, ki vei ira na watidra, kei na luvedra.",
                "2": "Ia era sa vakamatei ena iseleiwau e vuqa na yalewa kei na gone, sa vakamatei tale ga e vuqa na nodra qele ni manumanu lalai kei na qele ni manumanu lelevu; ka sa vakacacani talega e levu na nodra loga ni sila, ni ra a buturaka na lewe vuqa.",
                "3": "Ia oqo me vaka ni ra sa kolotaki ki na uciwai ko Saitoni na nodra mate na Leimanaiti kei na Emelesaiti, ka ra a moku mate ena bati ni uciwai ko Saitoni; raica sa laki bini tu na suidra ena loma ni wasaliwa titobu.",
                "4": "Ia era sa vakatakilai na Emelesaiti mai vei ira na Nifaiti ni sa boro damudamu na yadredra me vaka na kena ivalavala vei ira na Leimanaiti; ia era sa sega ga ni toroya na uludra me vakataki ira na Leimanaiti.",
                "5": "Ia sa tasi na uludra na Leimanaiti, ka ra sa luvaiwale, ka vakaisulu wale ga ena kuli ni manumanu sa vauci e tolodra, kei na nodra iyaragi, a sa vesu e tolodra, ia na nodra dakai titi, na kena gasau, na vatu kei na kena irabo, kei na veika tale e so.",
                "6": "Era sa yago loaloa na Leimanaiti, me vaka na ivakatakilakila ka soli vei ira na nodra qase, ena nodra cudruvi me baleta na nodra talaidredre ka vakaduiduile vei ira na wekadra, oqori ko Nifai, Jekope, Josefa kei Semi, raica era sa tamata dodonu ka yalosavasava ko ira oqo.",
                "7": "Ia erau sa segata me vakarusai ira, o koya erau sa cudruvi kina; ia na Turaga na Kalou sa vakatakilakilataki rau, io, ko irau ko Leimani kei Lemueli, ka sa vaka tale ga kina ko ira na luvei Isimeli tagane kei ira na yalewa vaka-Isimeli.",
                "8": "Ka sa vakayacori na ka oqo me ra kilai tani kina na nodrau kawa mai vei ira na kawa i tacidrau, o koya me na maroroi ira kina na nona tamata na Turaga na Kalou, me ra kakua kina ni veicurumaki ka vakabauta na ivakarau sega ni dodonu ka na vakavuna na nodra vakarusai.",
                "9": "Ka sa yaco ni ko koya yadua sa veicurumakitaka na nona kawa kei na nodra kawa na Leimanaiti, sa kauta talega mai na cudruvi oqo vei ira na nona kawa.",
                "10": "Ia, ko ira kece sa muri ira na Leimanaiti era sa vakatokai ena yaca ko ya, raica sa biu tale ga vei ira na ivakatakilakila.",
                "11": "Ka sa yaco ni ko ira era sega ni vakabauta na nodra ivakarau ni bula na Leimanaiti, ka vakabauta ga na itukutuku sa kau mai na vanua ko Jerusalemi, kei na nodra ivakavuvuli dodonu na nodra qase, io ko ira era sa vakabauta ka muria na ivakaro ni Kalou, era sa vakatokai me ra Nifaiti se tamata i Nifai mai na gauna koya ka lako yani—",
                "12": "Ia sai ira oqo era sa maroroya na itukutuku dina ni nodra kawa, kei na nodra kawa na Leimanaiti.",
                "13": "Me da lesuvi ira tale mada na Emelesaiti, sa dua tale ga na kedra ivakatakilakila; io, era biuta na kedra ivakatakilakila, io, me boro damudamu na yadredra.",
                "14": "Ia sa vakayacori kina na vosa ni Kalou, ni sa kaya vakaoqo vei Nifai: Raica, au sa cudruvi ira na Leimanaiti, ia au na vakatakilakilataki ira me ra kilai tani kina ko ira kei ira na nodra kawa mai vei iko kei ira na nomu kawa, mai na gauna oqo me lako yani ka sega ni mudu, ka qai vakavo ga kevaka era sa veivutunitaka na nodra ivalavala ca ka saumaki mai vei au me’u lomani ira.",
                "15": "Ka vakatalega kina: Ni’u na vakatakilakilataki ira era sa veicurumakitaka na nodra kawa kei ira na nodra kawa na tuakamu, era na cudruvi talega.",
                "16": "Ka vakatalega kina: ni’u na vakatakilakilataki koya sa veivala kei iko kei ira na nomu kawa.",
                "17": "Ka vakatalega kina, ni’u sa kaya ko koya sa vuki tani mai vei iko, ena sega tale ni vakatokai me nomu kawa; ia au na vakalougatataki iko kei ira na nomu kawa, oqo me lako yani ka sega ni mudu; raica sa yalayala vakaoqo na Turaga vei Nifai kei ira na nona kawa.",
                "18": "Oqo era sa sega ni kila na Emelesaiti ni ra sa vakayacora tiko na vosa ni Kalou ena nodra vakatakilakilataki ena yadredra; ia era sa talaidredre vua na Kalou, o koya sa kilikili kina me tau na cudru vei ira.",
                "19": "Oqo au sa gadreva kina mo ni kila ni ra sa vakavuna ga na nodra cudruvi; io ko koya yadua sa cudruvi, sa baleti koya ga na nona vakacacani.",
                "20": "Ka sa yaco ni sa qai oti ga ena vica na siga na ivalu ena vanua ko Saraemala, mai vei ira na Leimanaiti kei na Emelesaiti, era sa kabai ira tale mai na tamata i Nifai e dua na nodra mataivalu na Leimanaiti, era a kaba ena vanua vata ga era a kaba mada mai kina na Emelesaiti.",
                "21": "Ka sa yaco ni sa talai yani e dua na mataivalu me vakasavi ira tani mai na nodra vanua.",
                "22": "Ia e sa mavoa tiko ko Alama, ka sega ni laki vala kina kei ira na Leimanaiti ena gauna oqo;",
                "23": "Ia sa tala cake ga e dua na mataivalu levu me valuti ira; era sa lako yani ka mokuta mate e vuqa na Leimanaiti, ka ra vakasavi ira tani na kena vo mai na iyalayala ni nodra vanua.",
                "24": "Ia era sa lesu tale mai ka mai tiko sautu ena nodra vanua, era sa sega ni mai vakasosataki ira tale ko ira na nodra meca.",
                "25": "A sa caka na veika kece oqo, io, na ivalu kei na veileti kece oqo era a tekivu ka oti ena ikalima ni yabaki ni nodra veiliutaki na turaganilewa.",
                "26": "Ia era sa mate ena dua ga na yabaki e udolu ka udolu vakatini na tamata era sa lako yani ki na vuravura tawamudu, me ra tauca na kena isau me vaka na nodra cakacaka, se vinaka se ca, me ra rawata na marau tawamudu se na rarawa tawamudu, me vaka na yalo era a digitaka me ra talairawarawa kina, se yalovinaka se na yaloca.",
                "27": "Ia, ni na saumi na tamata yadua mai vua ka digia me talairawarawa kina, ka me vaka na vosa ni yalo ni parofisai; ia ena vakayacori me vaka na dina. Sa mai cava eke na ikalima ni yabaki ni nodra veiliutaki na turaganilewa."
            },
            "4": {
                "1": "Sa qai yaco ena ikaono ni yabaki ni nodra veiliutaki na turaganilewa vei ira na tamata i Nifai, sa sega sara na veileti se na ivalu ena vanua ko Saraemala;",
                "2": "Ia era sa rarawa na tamata, io, era sa rarawataka vakalevu na nodra yali na wekadra, ka vakatalega kina na yali ni nodra qele ni manumanu lalai kei na qele ni manumanu lelevu, kei na nodra loga ni sila ka ra a buturaka sobu e yavadra ko ira na Leimanaiti ka vakarusa.",
                "3": "Ka sa ka levu na nodra rarawa ka vakavuna me vutugu na yalodra yadua; ia era vakabauta ni sa tau vei ira na lewa ni Kalou me baleta na nodra ivakarau ca kei na itovo vakasisila; o koya era sa vakayadrati kina me ra nanuma na nodra itavi.",
                "4": "Ka sa tekivu me ra tauyavutaka vakavinaka cake sara na lotu; io, ka sa lewelevu era papitaiso ena wai ko Saitoni ka ra sa vakacurumi ki na lotu ni Kalou; io, era sa papitaisotaki ena ligai Alama, o koya sa vakatabui mai na ligai Alama na tamana, me bete levu vei ira na lewe ni lotu.",
                "5": "Ka sa yaco ena ikavitu ni yabaki ni nodra veiliutaki na turaganilewa e rauta ni lewe tolu na udolu lima na drau na tamata era sa duavata mai ka papitaisotaki ki na lotu ni Kalou. Ka sa vakaoqo ni mai cava na ikavitu ni yabaki ni nodra veiliutaki na turaganilewa vei ira na tamata i Nifai; ka ra sa tiko sautu ena gauna kece ko ya.",
                "6": "Ka sa yaco ena ikawalu ni yabaki ni nodra veiliutaki na turaganilewa, era sa tekivu dokadoka cake mai na tamata ena lotu, ena vuku ni nodra sa vutuniyau vakalevu, kei na nodra isulu silika rairai vinaka, kei na nodra lineni tali vakamatailalai, ka sa levu talega na nodra qele ni manumanu lalai kei na qele ni manumanu lelevu, kei na nodra koula kei na nodra siliva, kei na veimataqali iyau talei kecega, era sa rawata ena nodra cakacaka vakaukauwa; ia na veika kece oqo sa laveti ira cake ena viavialevu ni matadra, ni ra sa tekivu daramaka na isulu voli dredre.",
                "7": "A ka oqo sa rarawa vakalevu kina ko Alama, io, kei ira talega na lewe levu sa vakatabui ira ko Alama me ra ivakavuvuli, ka bete, ka italatala qase ni lotu; io, era sa rarawataka vakalevu na ca era raica ni sa tekivu tiko ena kedra maliwa na nodra tamata.",
                "8": "Ni ratou sa rai ka raica ena rarawa levu ni sa tekivu me ra laveti cake ena viavialevu ni matadra na lewe ni lotu, ka ra vakagolea na lomadra ki na iyau kei na veika wale ni vuravura, era sa tekivu veiqati vakai ira, ka ra sa tekivu vakasewasewani ira era sa sega ni vakabauta me vaka na lomadra kei na nodra gagadre.",
                "9": "O koya gona, ena ikawalu ni yabaki ni nodra veiliutaki na turaganilewa, sa tekivu me levu kina na veileti ena kedra maliwa na lewe ni lotu; io, era sa veilomacataki, ka veiba, ka veikaseti, ka veivakacacani, ka dokadoka, me sivia na nodra dokadoka ko ira era sega ni lewe ni lotu ni Kalou.",
                "10": "Ka sa mai cava kina na ikawalu ni yabaki ni nodra veiliutaki na turaganilewa; sa ka ni veivakatarabetaki levu vei ira na sega ni lewenilotu na caka ca ena loma ni lotu; ka sa tekivu me lutusobu na toso ni lotu.",
                "11": "Ka sa yaco ena itekivu ni kaciwa ni yabaki, sa raica ko Alama na caka ca ena lotu, ka sa raica talega ko koya na ivakaraitaki ca ni lotu e sa liutaki ira na tawavakabauta mai na dua nai vakarau ca ki na dua tale, o koya ka kauta mai na veivakarusai vei ira na tamata.",
                "12": "Io, sa raica talega na veivakaduiduitaki levu ena kedra maliwa na tamata, e so era sa vakalevulevui ira ena nodra dokadoka, era sa vosabeci ira na tani, ka ra sa vakanadakui ira na dravudravua kei na luvaiwale kei ira na viakana, kei ira na viagunu, kei ira na tauvimate ka vakararawataki.",
                "13": "Oqo sa dua na vu ni rarawa levu ena kedra maliwa na tamata, ni so vei ira era sa vakayalomalumalumutaki ira, ka vukei ira era gadreva tu na veivuke, me vaka nodra wasea na nodra iyau vei ira na dravudravua kei ira na vakaloloma, ra vakani ira sa viakana, ka ra sotava kina na veimataqali ka rarawa kecega, ena vukui Karisito, o koya ena lako mai me vaka na yalo ni parofisai;",
                "14": "Era sa nanamaki tu ki na siga ko ya, oqori ni na bokoci kina na nodra ivalavala ca; era sa vakasinaiti ena marau levu me baleta ni ra na tucake tale mai na mate, me vaka na gagadre kei na kaukauwa kei na veisereki i Jisu Karisito mai na ivau ni mate.",
                "15": "Ia oqo a sa yaco ni sa raica ko Alama na nodra rarawa ko ira sa daumuria na Kalou ena yalomalumalumu, kei na veivakacacani sa vakayacori vei ira mai vei ira na vo ni nona tamata, ka raica kece na nodra veivakaduiduitaki, sa tekivu me yalorarawa sara vakalevu; ia sa sega ga ni biuti koya na Yalo ni Turaga.",
                "16": "Ka sa digitaka ko koya e dua na tamata yalomatua sara mai na kedra maliwa na italatala qase ni lotu, ka solia vua na kaukauwa me vaka na domodra na tamata, me rawa ni tu vua na kaukauwa me virikotora na lawa me vaka na lawa sa soli oti mai, ka me vakaukauwataka me vaka na nodra caka ca kei na nodra basulawa na tamata.",
                "17": "Na yaca ni tamata oqo ko Nifaia, ka sa lesi me turaganilewa levu; ka sa dabe ena itikotiko ni veilewai me lewai ira ka liutaki ira na tamata.",
                "18": "Ia sa sega ni solia vua ko Alama na itutu ni bete levu ena lotu, ia sa taura tiko ga na itutu ni betelevu; ia sa solia ga yani ko koya na itikotiko ni veilewai vei Nifaia.",
                "19": "Ka sa vakayacora oqo ko koya me rawa kina vua ni lako yani ena kedra maliwa na nona tamata, se na kedra maliwa na tamata i Nifai, me vunautaka vei ira na vosa ni Kalou, me vakayavalati ira me ra nanuma na nodra itavi, ka me rawa vua me kauta laivi, ena vosa ni Kalou, na nodra viavialevu kece kei na nodra ilawaki ca kecega kei na veileti kece sa tu ena kedra maliwa na nona tamata, ni sa raica ko koya ni na sega ni rawa me tauri ira ka vakavo me vosataka vei ira na ivakadinadina dodonu me saqati ira.",
                "20": "Ka sa vakaoqo ena itekivu ni ikaciwa ni yabaki ni nodra veiliutaki na turaganilewa vei ira na tamata i Nifai, sa solia yani ko Alama na itikotiko ni veilewai vei Nifaia, ka sa goleva vakatabakidua ga ko koya na itutu ni matabete levu ena ivakarau tabu ni Kalou, me ivakadinadina ni vosa, me vaka na yalo ni vakatakila kei na parofisai."
            },
            "5": {
                "intro": "Na vosa ka tukuna ko Alama, na Bete Levu ena ivakarau tabu ni Kalou, vei ira na tamata ena nodra vei koro lelevu kei na koro lalai ena vanua taucoko.",
                "1": "Sa qai yaco me tukuna ko Alama na vosa ni Kalou vei ira na tamata, e liu ena vanua ko Saraemala ka qai lako yani ki na veivanua kecega.",
                "2": "Ia sa vakaoqo na vosa sa tukuna vei ira na tamata ena lotu ka tauyavutaki ena koro levu ko Saraemala, me vaka na nona itukutuku, sa kaya:",
                "3": "Koi au, ko Alama, ni’u sa vakatabui mai vei tamaqu, ko Alama, meu bete levu ena lotu ni Kalou, ko koya sa tu vua na kaukauwa kei na lewa mai vua na Kalou me vakayacora na veika oqo, raica, au kaya vei kemuni ni sa tekivu me tauyavutaka na lotu ena vanua ena iyalayala kei Nifai; io, na vanua ka a vakatokai me vanua ko Momani; io, sa papitaisotaki ira na wekana ko koya ena wai ko Momani.",
                "4": "Ia raica, au sa kaya vei kemuni, a qai vakabulai ira ga mai na ligadra na tamata i Noa na tui, na loloma cecere kei na kaukauwa ni Kalou.",
                "5": "Ia raica, ni oti koya, era sa qai vakabobulataki mai vei ira na Leimanaiti ena loma ni lekutu; io, au sa kaya vei kemuni, era a vesuki tu, a qai vueti ira tale mai na veivakabobulataki na Turaga ena kaukauwa ni nona vosa; ka keimami sa kau mai ki na vanua oqo, ia e ke keimami sa tauyavutaka talega kina na isoqosoqo ni lotu ni Kalou ena vanua taucoko oqo.",
                "6": "Ia raica oqo, au sa kaya vei kemuni, na wekaqu, o i kemuni ka lewena na lotu oqo, ko ni sa nanuma tiko li na nodra a vesuki tu na noda qase? Io, ko ni sa nanuma tiko li na nona loloma cecere kei na nona dauvosoti ira vakadede? Ia me kena ikuri tale, ko ni nanuma tiko li ni a vueta na yalodra mai eli ko Koya?",
                "7": "Raica, sa veisautaka sara o koya na lomadra; io, sa vakayadrati ira mai na dua na moce lutu, ka ra sa yadra vua na Kalou. Raica, era sa tu ena loma ni butobuto; ia, sa vakararamataka na yalodra na rarama ni vosa tawavakaiyalayala; io, era sa vesuki tu ena ivau ni mate, kei na sinucodo nei eli, ia sa waraki ira e dua na veivakarusai tawavakaiyalayala.",
                "8": "Ia oqo au tarogi kemuni, na wekaqu, era sa vakarusai li? Raica, au sa kaya vei kemuni, E segai, e sega sara.",
                "9": "Ia au na taroga tale, a sereki li na ivau ni mate, kei na sinucodo kei eli ka vesuki ira tu, a vagalalataki li? Au sa kaya vei kemuni, Io, e ra sa sereki ka tubu na yalodra, ka ra lagata na sere ni veisereki loloma. Ia au sa kaya vei kemuni era sa vakabulai.",
                "10": "Ia oqo me’u tarogi kemuni a cava era sa vakabulai kina? Io, na yavu cava sa nodra inuinui me ra vakabulai kina? A cava na vuna era sereki kina mai na ivau ni mate, io, kei na sinucodo talega nei eli?",
                "11": "Raica, au rawa ni kaya vei kemuni—a sega li ni vakabauta ko Alama na tamaqu na vosa ka a tau mai na gusui Apinatai? Ia sa sega li ni ko koya e dua na parofita tabu? A sega li ni tukuna ko koya na vosa ni Kalou, ka qai vakabauta ko Alama na tamaqu?",
                "12": "Ia me vaka na nona vakabauta sa yaco kina e dua na veisau levu e lomana. Raica au sa kaya vei kemuni ni sa dina na veika kece oqo.",
                "13": "Ka raica, a vunautaka ko koya na vosa vei ira na nomuni qase, ka sa dua kina na veisau levu e lomadra, era sa vakayalomalumalumutaki ira ka vakararavi vua na Kalou dina ka bula. Ka raica, era sa yalodina tiko ga me yacova na ivakataotioti; o koya e ra sa vakabulai kina.",
                "14": "Ia oqo raica, au taroga mada vei kemuni, na wekaqu ena lotu, ko ni sa sucu li vakayalo vua na Kalou? Ko ni sa ucui koya tiko li ena kemu irairai? Ko ni sa vakila li na veisau levu oqo e lomamuni?",
                "15": "Ko ni sa vakabauta tiko li na nona veisereki ko koya ka a buli kemuni? Ko ni sa rai tiko li ki liu ena mata ni vakabauta, ka raica ni sa vakaduri na yago mate oqo me tawa mate rawa, kei na yago vuca oqo me vakaduri ki na tawavuca rawa, ka me tu ena mata ni Kalou me lewai me vaka na ka sa kitaka na yago oqo?",
                "16": "Au sa kaya vei kemuni, e rawa ni ko ni raitayaloyalotaka vakai kemuni ni ko ni sa rogoca na domo ni Turaga, ni sa kaya tiko vei kemuni, ena siga koya: Ni lako mai vei au koi kemuni sa vakalougatataki, ia raica, na nomuni cakacaka e sa cakacaka ni yalododonu ena delai vuravura?",
                "17": "Se ko ni sa raitaloyalotaka vakai kemuni ni rawa mo ni lasu vua na Turaga ena siga ko ya, ka kaya—Turaga, na neimami cakacaka sa cakacaka dodonu ena delai vuravura—ka me na vakabulai kemuni ko koya?",
                "18": "Kevaka e sega, e rawa mo ni raitayaloyalotaki kemuni ni ko ni sa tu ena mataveilewai ni Kalou ka sa vakasinaiti tu na yalomuni ena kena sa kilai kei na kena rarawataki na nomuni cala, ko ni sa nanuma vinaka na cala kece ko ni sa vakayacora, io, ko ni sa nanuma vakavinaka sara na nomuni ivakarau ca kecega, io, ko ni sa nanuma na nomuni dau talaidredre ki na ivakaro ni Kalou?",
                "19": "Au sa kaya vei kemuni, e rawa li mo ni rai cake vua na Kalou ena siga koya ena yalo savasava kei na liga savasava? Au sa kaya vei kemuni, e rawa li mo ni rai cake ni sa ceuti tu e matamuni na irairai va-Kalou?",
                "20": "Au sa kaya vei kemuni, e rawa li mo ni nanuma mo ni vakabulai ni ko ni sa soli kemuni ki na lewa ni tevoro?",
                "21": "Au sa kaya vei kemuni, ko ni na qai kila ena siga ko ya ni na sega ni rawa mo ni vakabulai; ni na sega ni vakabulai e dua na tamata vakavo ga ke sa savai na nona isulu me vulavula; io, me vakasavasavataki na nona isulu me yacova ni sa savasava mai na ka kecega e tauva tu, ena dra i koya ka ra sa tukuna oti tu mai na noda qase, ko koya ena lako mai me sereki ira na nona tamata mai na nodra ivalavala ca.",
                "22": "Ia oqo au sa taroga vei kemuni, na wekaqu, ena vakaevei na nona nanuma e dua vei kemuni, ni sa na mai tu ena mataveilewai ni Kalou, ka tauva tu na nona isulu na dra kei na ka dukadukali kecega? Raica, na cava ena vakadinadinataka na veika oqo me baleti kemuni?",
                "23": "Raica era na sega li ni vakadinadinataka ni ko ni sa daulaba, io, ka vakakina ni ko ni sa cala ena veicaka ca kecega?",
                "24": "Raica, kemuni na wekaqu, ko ni nanuma ni sa rawa vua e dua vakaoqo me dua na nona tikina ena matanitu ni Kalou, vata kei Eparaama, kei Aisake, kei Jekope, kei ira talega na parofita tabu kecega, ka sa vakasavasavataki na nodra isulu ka sega ni tauva e dua na duka, savasava ka vulavula sara?",
                "25": "Au sa kaya vei kemuni, E segai; vakavo ga kevaka mo ni sa cakava me lasu ko koya na noda Dauniveibuli mai na ivakatekivu, se mo ni nanuma ni sa daulasu ko koya mai na ivakatekivu, sa na sega ni rawa mo ni nanuma ni na dua na nona tikina ena matanitu vakalomalagi e dua vakaoqori; ia era na biu ki tautuba ni ra sa luve ni matanitu ni tevoro.",
                "26": "Ia oqo raica, au sa kaya vei kemuni, na wekaqu, kevaka ko ni sa sotava oti na veisau ni lomamuni, ka ko ni sa nanuma mo ni lagata na sere ni veisereki loloma, au na taroga, e rawa mo ni sa vakila ena gauna oqo?",
                "27": "Ko ni sa lako li, ka qarauni kemuni mo ni kakua ni beitaki rawa ena dua na ka ena mata ni Kalou? Kevaka ko ni sa kacivi mo ni mate ena tiki ni gauna oqo, e rawa beka mo ni na kaya, mai lomamuni, ni ko ni sa yalomalumalumu sara? Ni sa savai oti na nomuni isulu ka vakavulavulataki ena dra i Karisito, ko koya ena lako mai me sereki ira na nona tamata mai na nodra ivalavala ca?",
                "28": "Raica, sa kau tani li na nomuni viavialevu? Au sa kaya vei kemuni, kevaka e sega, ko ni se bera ni vakarau mo ni sota kei na Kalou. Raica mo dou vakarau kusarawa; ni sa voleka mai na matanitu vakalomalagi, ia ko ira vakaoqori era na sega ni rawata na bula tawamudu.",
                "29": "Raica, au sa kaya, e dua li vei kemuni e se sega ni kauta tani na yalovuvu? Au sa kaya vei kemuni ko koya oqori e se bera ni vakarau; ia au gadreva me vakarau kusarawa, ni sa voleka sara na auwa, ka na sega ni kila ko koya se gauna cava ena yaco mai kina na gauna; ni ko koya oqo ena sega ni laurai ni sa tawacala.",
                "30": "Ka’u sa kaya tale vei kemuni, e dua li vei kemuni sa dau vakalialia na wekana, se sa dau vakasewasewani koya?",
                "31": "Ena ca vei koya oqo, ni sa sega ni vakarau ko koya, ka sai koya oqo na gauna me veivutuni kina de na sega ni rawa ni vakabulai!",
                "32": "Io, ena ca talega vei kemuni kece sa dau kitaka na itovo ca; ni veivutuni, ni veivutuni, ni sa kaya na Turaga na Kalou!",
                "33": "Raica, sa veisureti yani vei ira na tamata kecega, ni sa dodo tu yani vei ira na liga ni nona loloma cecere, ka sa kaya: Ni veivutuni, ka’u na qai ciqomi kemuni.",
                "34": "Io, sa kaya ko koya: Lako mai vei au ko na qai kania na vua ni vunikau ni bula; io, ko na kania wale na madrai ka gunuva wale talega na wai ni bula;",
                "35": "Io, lako mai vei au ka kauta mai na cakacaka ni yalododonu, ia ko na sega ni tamusuki sobu ka biu ki na bukawaqa—",
                "36": "Ia raica, sa voleka na gauna ia ko koya yadua sa sega ni vuataka mai na vua vinaka, se ko koya sa sega ni kitaka na cakacaka ni yalododonu, ko koya oqo ena sota kaya na rarawa kei na yaluma.",
                "37": "Oi kemuni sa dau kitaka na caka cala; oi kemuni sa dau vakalevulevui kemuni ena veika wale ni vuravura, kemuni sa kaya ni ko ni sa kila na sala ni yalododonu ia ko ni sa lako sese ga, me vaka na sipi sa sega na kena ivakatawa, raica sa kacivi kemuni e dua na ivakatawa ka se kacivi kemuni tiko ga, ia ko ni sa sega ni rogoca na domona!",
                "38": "Raica, au sa kaya vei kemuni, sa kacivi kemuni tiko na ivakatawa vinaka; io, sa kacivi kemuni ena yacana, oqori na yacai Karisito; ia kevaka dou sa sega ni vakarorogo ki na domona na ivakatawa vinaka, ki na yaca sa kacivi kemudou kina, raica, o ni sa sega ni sipi nei koya na ivakatawa vinaka.",
                "39": "Ia oqo kevaka dou sa sega ni nona sipi na ivakatawa vinaka, ko ni sa qele ni sipi nei cei oi kemuni? Raica, au sa kaya vei kemuni, sa nomuni ivakatawa na tevoro, ka ko ni sa lewe ni nona qele ni sipi; ia oqo, ko cei me cakitaka na ka oqo? Raica, au sa kaya vei kemuni, ko koya sa cakitaka na ka oqo sa daulasulasu ka sa luve ni tevoro.",
                "40": "Ni’u sa kaya vei kemuni ni ka kecega sa vinaka sa mai vua na Kalou, ia na ka kecega sa ca sa mai vua na tevoro.",
                "41": "O koya, kevaka e dua na tamata sa kauta mai na cakacaka vinaka sa rogoca na domona na ivakatawa vinaka, ka muri koya; ia ko koya sa kauta mai na cakacaka ca, o koya oqo sa luve ni tevoro, ni sa rogoca ko koya na domona, ka muri koya.",
                "42": "Ia ko koya sa vakayacora oqo ena tauca na kena isau mai vei koya; o koya me kena isau ena yaco kina vua na mate, me vaka na veika sa dodonu, ka sa mate ki na cakacaka vinaka kecega.",
                "43": "Ia oqo, oi kemuni na wekaqu, au gadreva mo ni rogoci au, ni’u sa vosa ena igu ni yaloqu; ia raica, au sa vosa oti vakamatata vei kemuni ni na sega ni rawa mo ni cala, se ni’u sa vosa oti me vaka na ivakaro ni Kalou.",
                "44": "Ni’u sa kacivi me’u vosa vakaoqo, me vaka na ivakarau tabu ni Kalou, ka sa tu vei Karisito Jisu; io, au sa vakaroti me’u tucake ka vakadinadinataka vei ira na tamata oqo na veika era sa tukuna na noda qase me baleta na veika ena qai yaco mai.",
                "45": "Ia e sega ni sai koya ga oqori. O ni sa sega ni nanuma li ni’u sa kila na veika oqo? Raica, au sa vakadinadinataka vei kemuni ni’u sa kila ni sa dina na veika au sa tukuna oqo. Ia dou sa kila li na vuna au kaya kina ni sa dina?",
                "46": "Raica, au sa kaya vei kemuni sa vakatakilai ira vei au na Yalo Tabu ni Kalou. Raica, au a lolo ka masu ena vuqa na siga me’u kila kina na veika oqo. Ia oqo au sa kila ni ra sa ka dina; ni sa vakatakila vei au na Turaga na Kalou ena kaukauwa ni nona Yalo Tabu; ia oqo na yalo ni vakatakila sa tiko vei au.",
                "47": "Ia me kena ikuri, au sa kaya vei kemuni ni sa vakatakilai oti vei au, ni sa dina na veivosa era sa tukuna na noda qase, me vaka na yalo ni parofisai ka sa tu vei au, ka vakakina na ivakatakila mai vua na Yalo ni Kalou.",
                "48": "Au sa kaya vei kemuni, ni’u sa kila ni veika kece au na tukuna vei kemuni, me baleta na veika ena qai yaco mai, e dina; ka’u sa kaya vei kemuni, ni’u kila ni na lako vakaidina mai ko Jisu Karisito, io, na Luvena, na Duabau ga nei Tamana, sa sinai ena loloma soli wale, kei na loloma cecere, kei na dina. Ia raica, sai koya ena lako mai me kauta laivi na ivalavala ca ni vuravura, io, na nodra ivalavala ca na tamata yadua ka ra tudei ena vakabauta na yacana.",
                "49": "Ia oqo au sa kaya vei kemuni sai koya oqo na ivakarau ni noqu kacivi, io, me’u vunau vei kemuni na wekaqu lomani, io, kei ira kecega sa tiko ena vanua; io, me’u vunau vei ira kece, na qase kei na gone, na bobula kei na galala; io, au sa kaya vei kemuni na qase, kei kemuni talega na uabula, kei kemuni na itabatamata ka qai tubu cake tiko mai; io, mo ni tagicaka vei ira me ra veivutuni ka sucu tale.",
                "50": "Io, sa kaya vakaoqo na Yalo: Ni veivutuni, oi kemuni mai na iyalayala kei vuravura, ni sa voleka na matanitu vakalomalagi; io, ena lako mai na Luve ni Kalou ena nona lagilagi, kei na nona kaukauwa, na lagilagi vakatui, na qaqa kei na lewa. Io, oi kemuni na wekaqu lomani; au sa kaya vei kemuni, ni sa kaya vakaoqo na Yalo: Raica na nona lagilagi na Tui ni vuravura taucoko; kei na Tui ni lomalagi ena serau yani vei ira kecega na luve ni tamata.",
                "51": "A sa vosa tale vei au na Yalo, io, sa tagi vei au ena domolevu ka kaya: Mo lako yani ka kaya vei ira na tamata oqo—Ni veivutuni, kevaka ko ni sega ni veivutuni ena sega ni rawa mo ni taukena na matanitu vakalomalagi.",
                "52": "Ia au sa kaya tale vei kemuni, ni sa kaya vakaoqo na Yalo: Raica na imatau sa no ena waka ni vunikau; o koya na kau kecega sa sega ni vuataka na vua vinaka sa tamusuki sobu ka biu ki na bukawaqa, io, na bukawaqa e sega ni oti rawa, ia na bukawaqa tawaboko rawa. Raica, ka nanuma, sa tukuna oti na veika oqo ko Koya na Yalo Savasava.",
                "53": "Ia oqo oi kemuni na wekaqu lomani, au sa kaya vei kemuni, e rawa li mo ni vorata na veika sa tukuni oqo; io, sa rawa li mo ni biuta vakatikitiki na veika oqo, ka buturaki koya na Yalo Savasava e yavamuni; io, sa rawa li mo ni vakalevulevui kemuni ena viavialevu ni lomamuni; io, ko ni na daramaka tiko ga na isulu voli dredre ka guta na lomamuni na veika wale ni vuravura, kei na nomuni iyau?",
                "54": "Io, ko ni na tomana tikoga na nanuma ni ko ni sa uasivi cake mai vua e dua tale; io, ko ni na tomana tikoga na nomuni vakacacani ira na wekamuni, o ira era sa yalomalumalumu ka muria na ivakarau tabu ni Kalou, o koya ka a kauti ira mai ki na loma ni lotu, ni sa vakatabui ira na Yalo Tabu, era sa vuataka na vua e vinaka ka veiganiti kei na veivutuni—",
                "55": "Io, ko ni na tomana tiko li na nomuni vakanadakui ira na dravudravua, kei na vakaloloma, kei na nomuni sega ni wasea vei ira na nomuni iyau?",
                "56": "Ia me kena iotioti, oi kemuni kece ko ni na tosoya tikoga na nomuni caka ca, au sa kaya vakaidina vei kemuni, ni sai ira oqo era na tamusuki sobu ka biu ki na bukawaqa kevaka era sega ni veivutuni vakatotolo.",
                "57": "Ia oqo au sa kaya vei kemuni, oi kemuni kece sa vinakata me muria na domona na ivakatawa vinaka, dou lako tani mai vei ira na dau caka ca, ia mo ni tawasei tu, dou kakua ni tara na nodra veika sa sega ni savasava; ka raica, na yacadra ena bokoci tani, ni yacadra na dau caka ca ena sega ni okati vata kei na yacadra na yalododonu, ni na yaco vakaidina na vosa ni Kalou, ka kaya: Na yacadra na dau caka ca ena sega ni okati vata kei na yacadra na noqu tamata;",
                "58": "Ni na volai na yacadra na ivalavala dodonu ena ivola ni bula, ka sai ira ka’u na solia kina e dua na ivotavota dodonu ena ligaqu imatau. Ia oqo, oi kemuni na wekaqu, a cava mo ni na kaya mo ni saqata kina na ka oqo? Au sa kaya vei kemuni, kevaka ko ni na vosa ka saqata na ka oqo, sa sega na betena, ni na vakayacori ga na vosa ni Kalou.",
                "59": "Ena dua li na ivakatawa ena kemuni maliwa ka levu na nona sipi qai sega ni dau vakatawani ira, era na sega beka ni curu yani na wolifa me kania na nona qele ni sipi? Ka raica, kevaka e dua na wolifa sa curuma na nona qele ni sipi ena sega li ni vakasava laivi ko koya? Io, ena kena iotioti, ke rawa vua, ena vakamatea na wolifa.",
                "60": "Ia oqo au sa kaya vei kemuni sa kacivi kemuni na ivakatawa vinaka; ia kevaka ko ni na rogoca na domona ena kauti kemuni ko koya ki na nona lomanibai, ka ko ni na nona sipi; ia sa vakaroti kemuni ko koya ni na sega ni laiva e dua na wolifa daukata me curu yani ena kemuni maliwa, ka mo ni kakua ni vakarusai kina.",
                "61": "Ia oqo koi au, ko Alama, au sa vakaroti kemuni ena nona vosa ko koya sa vakaroti au, mo ni muria na vosa au sa tukuna oti vei kemuni.",
                "62": "Au sa vosa ena veivakaroti vei kemuni na lewe ni lotu; ia kivei ira ka sega ni lewe ni lotu au sa vosa vakaveisureti, ka kaya: Mo ni lako mai ka papitaiso ena veivutuni, me rawa talega ni ko ni kania na vua ni vunikau ni bula."
            },
            "6": {
                "1": "Ka sa qai yaco ni sa tinia ko Alama na nona vosa vei ira na lewe ni lotu, ka sa tauyavutaki ena koro ko Saraemala, sa lesi ira na bete kei na italatala qase, ena nona tabaki ira e ligana me vaka na ivakarau ni Kalou, me ra liutaka ka maroroya na lotu.",
                "2": "Ka sa yaco ni ko ira na sega ni lewe ni lotu ka ra sa veivutunitaka na nodra ivalavala ca era sa papitaisotaki ki na veivutuni, ka ra sa ciqomi ki na lotu.",
                "3": "Ka sa yaco talega ni ko ira kecega sa lewe ni lotu ka ra sa sega ni veivutunitaka na nodra ivakarau ca ka vakayalomalumalumutaki ira ena mata ni Kalou—au tukuni ira tiko ko ira na dau kauti ira cake na viavialevu ni lomadra—sai ira oqo era na sega ni ciqomi, ka bokoci laivi na yacadra, ia na yacadra sa sega ni wili vata kei na yacadra na yalododonu.",
                "4": "Ka sa vakaoqo na itekivu ni nodra vakotora na ivakarau ni lotu ena koro ko Saraemala.",
                "5": "Ia au gadreva mo ni kila ni sa soli vakarawarawa na vosa ni Kalou vei ira na tamata kecega, ia sa sega ni tarovi vei ira na tamata me ra soqoni vata ka rogoca na vosa ni Kalou.",
                "6": "Ia e ra sa vakaroti na luve ni Kalou me ra dau soqoni vata vakawasoma, ka duavata ena lolo kei na masumasu vagumatua ena vuku ni tiko vinaka ni yalodra o ira era sega tu ni kila na Kalou.",
                "7": "Ka sa qai yaco ni sa cakava oti ko Alama na lawa oqo sa qai lako tani mai vei ira, io, mai na lotu ka sa tiko ena koro ko Saraemala, ka lako vaka ki na tokalau ni uciwai ko Saitoni, ki na buca ko Kitioni, e a tara ena vanua koya e dua na koro, sa vakatokai na koro ko Kitioni, ka sa tiko ena buca sa vakatokai ko Kitioni, ka sa vakayacani vua na tamata ka vakamatei ena iseleiwau mai na ligai Neori.",
                "8": "Ka sa lako yani ko Alama ka tekivu me vunautaka na vosa ni Kalou ki na lotu ka sa tauyavutaki ena buca ko Kitioni, me vaka na ivakatakila ni dina ni vosa era a dau tukuna na nona qase, ka me vakatalega na yalo ni parofisai sa tu vua, me vaka na ivakadinadina i Jisu Karisito, na Luve ni Kalou, ko koya ena lako mai me sereki ira na nona tamata mai na nodra ivalavala ca, kei na ivakarau tabu me vaka sa kacivi kina. Ka sa vakaoqo na ka sa volai. Emeni."
            },
            "7": {
                "intro": "Na vosa nei Alama ka tukuna vei ira na tamata mai Kitioni, me vaka na nona itukutuku.",
                "1": "Raica oi kemuni na wekaqu lomani, ko ni sa raica ni sa vakatarai me’u lako mai vei kemuni, o koya au sa tovolea kina me’u vosa vei kemuni ena noqu vosa; io, mai na gusuqu, me vaka ni sai koya oqo na imatai ni gauna me’u vosa kina vei kemuni mai na vosa ni gusuqu, ni’u sa dau osooso tu ga ena itikotiko ni veilewai, ena levu ni ka me’u qarava sa sega kina ni rawa me’u lako mai vei kemuni.",
                "2": "Ka ena sega ga ni rawa ni’u lako mai ena gauna oqo ke a sega ni se soli na itikotiko ni veilewai vua e dua tale, me kequ isosomi; ka ni sa rui yalololoma sara na Turaga ka laiva me’u lako mai vei kemuni.",
                "3": "Ka raica, au sa lako mai ena vakanuinui levu kei na noqu gadreva vakaidina me’u na mai raica ni ko ni sa yalomalumalumu ena mata ni Kalou, ia mo ni sa dau masuta tiko ga na nona loloma soli wale, ia me’u raica ni sa sega ni dua na ka mo ni beitaki rawa kina e matana, ia me’u raica ni ko ni sega ni tiko ena vanua ca sara me vakataki ira na wekada mai Saraemala.",
                "4": "Ia me vakarokorokotaki ga na yaca ni Kalou, ni sa solia vei au me’u kila, io, sa solia ki vei au na marau uasivi ni’u sa kila ni ra sa tauyavutaki tale ena sala ni nona yalododonu.",
                "5": "Ka’u sa nuitaka, me vaka na Yalo ni Kalou sa tu vei au, ni’u na marautaki kemuni; ia au sega ni vinakata me vu ni noqu marautaki kemuni na veivakasewasewani kei na rarawa levu au a vakila me baleti ira na wekada mai Saraemala, ia raica, sa yaco na noqu marautaki ira ni oti na noqu vuto basikata na veivakasewasewani kei na rarawa levu.",
                "6": "Ia raica, au nuitaka ni ko ni sa sega ni vakatitiqa me vakataki ira na wekamuni; au nuitaka ni ko ni sa sega ni laveti cake ena viavialevu ni lomamuni; io, au nuitaka ni ko ni sega ni vagoleya na lomamuni ki na iyau kei na veika wale ni vuravura; io, au nuitaka ni ko ni sa sega ni qarava tiko na matakau, ia ko ni sa qarava ga na Kalou dina ka bula, ia ko ni sa vakanamata ki liu ki na bokoci ni nomuni ivalavala ca, kei na vakabauta tawavakaiyalayala, o koya ena qai yaco mai.",
                "7": "Ia raica, au sa kaya vei kemuni ena yaco vakaidina e vuqa na veika; ka raica, e dua ga na ka sa uasivi duadua vei ira kece oqo—ia raica, sa sega ni yawa na gauna ka ni bula na Dauveivueti ena lako mai ena kedra maliwa na nona tamata.",
                "8": "Raica, au sega ni kaya ni na lako mai ki na keda maliwa ena gauna e tawana voli kina na nona vale qele; ia raica, na Yalo e sega ni tukuna vei au ni na vakaoqo. Ia me vaka na ka oqo au sega ni kila; ia oqo na ka au sa kila, ni Turaga na Kalou e tu vua na kaukauwa me vakayacora na veika kecega me vaka sa tukuna na nona vosa.",
                "9": "Ia raica, na Yalo sa tukuna vei au na veika oqo, ka kaya: Mo vosa vei ira na tamata oqo, ka kaya—Dou veivutuni, ka vakarautaka na sala ni Turaga, ka lako ena nona sala, ka ni sa dodonu; ia raica, sa voleka na matanitu vakalomalagi, ia na Luve ni Kalou ena lako mai ena delai vuravura.",
                "10": "Ia raica, ena sucu mai vei Meri, e Jerusalemi, na nodra vanua na noda qase, ni sa goneyalewa savasava ko koya, sa ka talei ka digitaki, ko koya ena vakarurugi ka kunekune ena kaukauwa ni Yalo Tabu, ka na vakasucuma mai e dua na gonetagane, io, ko koya na Luve ni Kalou.",
                "11": "Ia ena lako yani ko koya, ena vakila na mosi kei na veivakararawataki kei na veivakatovolei kecega; ia sa yaco na veika oqo me vakayacori kina na vosa sa tukuni ni na colata ko koya na nodra mosi kei na nodra tauvimate na nona tamata.",
                "12": "Ia ena mate ko koya, me tasereka kina na ivau ni mate sa vauci ira tu na nona tamata; ia sa ciqoma ko koya na nodra malumalumu, me vakasinaiti na lomana ena loloma cecere, me vaka na veika vakayago, me rawa kina ni vakila me vaka na veika vakayago na sala me vukei ira kina na nona tamata me vaka na nodra veimalumalumu.",
                "13": "Sa kila na ka kecega na Yalo; o koya ena vakararawataki kina na Luve ni Kalou me vaka na veika vakayago me colata kina na nodra ivalavala ca na nona tamata, me bokoca kina na nodra talaidredre me vaka na kaukauwa ni nona veivueti; ia oqo raica, sa vakaoqo na ivakadinadina sa tu vei au.",
                "14": "Oqo au sa kaya vei kemuni mo ni veivutuni, ka sucu tale; ni sa kaya na Yalo kevaka ko ni sa sega ni sucu tale ko ni na sega ni taukena na matanitu vakalomalagi; o koya mo ni lako mai ka papitaiso ki na veivutuni, mo ni savasava kina mai na nomuni ivalavala ca, mo ni vakabauta kina na Lami ni Kalou, o koya sa kauta tani na ivalavala ca ni vuravura, ko koya sa kaukauwa sara me ia na veivakabulai ka veisavai mai na veika e sega ni dodonu.",
                "15": "Io, au sa kaya vei kemuni mo ni lako mai ka kakua ni rere, mo ni biuta tani na ivalavala ca kecega, o koya ko ni sa vakaleqai rawarawa kina, ka sa dau vesuki kemuni mo ni rusa kina, io, ni lako mai ka lako yani, ka vakaraitaka vua na nomuni Kalou ni ko ni sa vinakata mo ni veivutunitaka na nomuni ivalavala ca ka veiyalayalati vata kaya mo ni na muria na nona ivakaro, ia mo ni vakadinadinataka vei koya edaidai ena nomuni na lako yani ki na wai ni veipapitaisotaki.",
                "16": "Ia ko koya yadua sa kitaka oqo, ka muria na ivakaro ni Kalou mai na gauna oqo ka lako yani, ena nanuma ko koya na ka au sa tukuna vua, io, ena nanuma ko koya ni’u sa tukuna vua, ni na taukena na bula tawamudu, me vaka na nona ivakadinadina na Yalo Tabu, ka sa vakadinadinataka e lomaqu.",
                "17": "Ia oqo oi kemuni na wekaqu lomani, ko ni vakabauta li na veika oqo? Raica, au sa kaya vei kemuni, io, au kila ni ko ni sa vakabauta; au kila rawa ni ko ni sa vakabauta ia na sala au kila rawa kina ni ko ni sa vakabauta sa i koya na veivakatakilai ni Yalo sa tu vei au. Ia me vaka ni sa kaukauwa na nomuni vakabauta me baleta na veika oqori, io, me baleta na veika au sa tukuna oti, sa vuabale kina na noqu marau.",
                "18": "Me vaka au sa tukuna oti vei kemuni mai na ivakatekivu, ni’u a nuitaka vakalevu mo ni kakua ni tu ena nuiqawaqawa me vakataki ira na wekamuni, ia au sa mai raica ni sa vakacegui na noqu gagadre.",
                "19": "Ia au sa raica ni ko ni sa muria tiko na gaunisala dodonu; au sa raica ni ko ni sa muria na sala sa basika ki na matanitu ni Kalou; io, au sa raica ni ko ni sa cakava me dodonu na nona sala.",
                "20": "Au kila ni sa vakatakilai oti vei kemuni, ena ivakadinadina ni nona vosa, ni sega ni dau lakova ko koya na sala tatakelokelo; sa sega talega ni dauveivukiyaki mai na veika sa tukuna oti; sa sega vua na iyaloyalo ni veigoleyaki mai na imatau ki na imawi, se mai na veika dodonu ki na veika cala, o koya sa dua kina na iwavoki tawamudu na nona sala.",
                "21": "Ia sa sega ni dautiko ko Koya ena valetabu dukadukali; sa sega talega ni curu ki na matanitu ni Kalou e dua na ka sa dukadukali se tawa savasava; o koya au sa kaya kina vei kemuni ena yaco mai na gauna, io, ena siga mai muri, ni na tiko ga ena nona dukadukali ko koya sa dukadukali.",
                "22": "Ia oqo oi kemuni na wekaqu lomani, au sa tukuna vei kemuni na veika oqo me rawa ni’u vakayadrati kemuni kina ki na nomuni itavi vua na Kalou, mo ni lako ka sega ni beitaki rawa e matana, ia mo dou muria kina na ivakarau tabu ni Kalou, me vaka ko ni sa ciqomi kina.",
                "23": "Ia oqo au gadreva mo ni yalomalumalumu, mo ni talairawarawa ka yalomalua; mo dou vakamasuti vakarawarawa; sinai ena yalodei kei na vosota vakadede; ka matau ena ka kecega; ia mo dou gugumatua ka muria tiko ga na ivakaro ni Kalou ena gauna taucoko; ia mo ni kerea vua na veika kecega ko ni gadreva, vakayago se vakayalo; ka mo ni dau vakavinavinakataka vua na Kalou na veika kece ko ni rawata.",
                "24": "Ia mo ni raica me tu vei kemuni na vakabauta, na inuinui, kei na loloma uasivi, ka ko ni na qai uasivi sara ena cakacaka vinaka.",
                "25": "Ia me na qai vakalougatataki kemuni na Turaga, ka sega ni tauvi duka na nomuni isulu, me rawa kina ni ko ni qai vakadaberi vata kei Eparaama, kei Aisake, kei Jekope kei ira kecega na parofita tabu mai na ivakatekivu kei vuravura, ni sa sega ni tauvi duka na nomuni isulu ka sega ni tauvi duka talega vakakina na nodra isulu, ena matanitu vakalomalagi ka mo ni sega ni lesu tale ki tuba.",
                "26": "Ia oqo oi kemuni na wekaqu lomani, au sa tukuna vei kemuni na veika oqo ena kaukauwa ni Yalo ka sa vakadinadinataka e lomaqu; ia sa reki vakalevu sara na yaloqu, ni’u sa kila ni ko ni sa gumatua sara ni muria na noqu vosa.",
                "27": "Ia oqo, na vakacegu ni Kalou me tiko ga vei kemuni, kei na nomuni vuvale kei na nomuni vanua, na nomuni qele ni manumanu lalai kei na qele ni manumanu lelevu, kei na veika kece ko ni taukena, ko ira na nomuni yalewa kei na luvemuni, me vaka na nomuni vakabauta kei na nomuni caka vinaka, mai na gauna oqo ka lako yani me sega ni mudu. Ia au sa vosa oti. Emeni."
            },
            "8": {
                "1": "Ka sa qai yaco ni sa lesu mai na vanua o Kitioni ko Alama, ni sa oti na nona vakavulica e vuqa na ka ena sega ni rawa me volai, vei ira na tamata mai Kitioni, ka tauyavutaka na ivakarau ni lotu, me vaka sa vakayacora oti ena vanua ko Saraemala, io, sa qai lesu ko koya ki na nona vale mai Saraemala me vakacegu mai na cakacaka sa vakayacora oti.",
                "2": "Ia sa vakaoqo na kena mai cava na ikaciwa ni yabaki ni nodra veiliutaki na turaganilewa vei ira na tamata i Nifai.",
                "3": "Ka sa yaco ena itekivu ni ikatini ni yabaki ni nodra veiliutaki na turaganilewa vei ira na tamata i Nifai, sa biuta na vanua ko ya ko Alama ka lako yani ki na vanua ko Mileki, ka koto ena ra ni uciwai ko Saitoni, ena ra ni iyalayala ki na lekutu.",
                "4": "Sa tekivu me vakavulici ira na tamata ena vanua ko Mileki me vaka na ivakarau tabu ni Kalou, me vaka sa lesi kina; ka sa tekivu me vakavulici ira na tamata ena vanua taucoko ko Mileki.",
                "5": "Ka sa yaco me ra lako mai vua na tamata mai na iyalayala ni vanua kece ki na lekutu. Ka ra sa papitaiso kecega ena vanua taucoko;",
                "6": "Ia ni sa oti na nona cakacaka ena vanua ko Mileki sa qai biuta na vanua ko ya, ka lako cake ki na vualiku kei Mileki me tolu na siga, sa qai yaco ki na koro levu ko Amonaia.",
                "7": "Sa dau nodra ivalavala na tamata i Nifai me ra vakayacana na nodra vanua, na nodra koro lelevu, kei na nodra koro lalai, io, na nodra veikoro kecega vei koya a taukena taumada; ia sa vakakina ena vanua ko Amonaia.",
                "8": "Ka sa yaco ni tadu ga yani ko Alama ki na koro levu ko Amonaia, sa tekivu me vunautaka sara na vosa ni Kalou vei ira na tamata.",
                "9": "Oqo sa taura vakaukauwa tu na yalodra na kai Amonaia ko Setani; o koya e ra sa sega ni via vakarorogo kina ki na vosa i Alama.",
                "10": "Ia oqo sa kaukauwa sara na nona cakacaka vakayalo ko Alama, sa veimulomulo kei na Kalou ka masuta vagumatua, me sovaraka na Yalona vei ira na tamata ena koro; ka vakatara me papitaisotaki ira ki na veivutuni.",
                "11": "Ia oqo, era sa vakaukauwataka ga na lomadra, ka kaya vua: Raica, keimami kila ni sai iko ko Alama; ka keimami kila talega ni sai iko na bete levu ni lotu ka ko sa tauyavutaka ena vuqa na vanua me vaka na nomuni ivakarau; ia keimami sega ni lewe ni nomu lotu, ka keimami sega tale ga ni vakabauta na lialia ni kena ivakarau.",
                "12": "Ia oqo keimami sa kila me vaka ni keimami sega ni lewe ni nomu lotu, keimami kila ni ko sa sega kina ni lewai keimami; ka ko sa solia na itikotiko ni veilewai vei Nifaia; o koya ko sa sega kina ni neimami turaganilewa levu.",
                "13": "Ia ni ra sa kaya oti vakaoqo na tamata, ka saqata na nona vosa kecega, ka ra sa vosa vakacacataki koya, kasivita, ka ra vakavuna me vakasavi tani mai na nodra koro levu, a sa cavutu mai kea ko koya ka lako vaka ki na koro levu ka vakatokai ko Eroni.",
                "14": "Ka sa yaco ni sa lako tiko ki kea, sa bikai koya na yaluma, ni vuto voli ena rarawa levu ni yalo ena vuku ni nodra ivalavala ca na tamata mai Amonaia, e a yaco ni sa bikai Alama tu vakaoqo na yaluma, raica sa rairai vua e dua na agilosi ni Turaga ka kaya:",
                "15": "Ko sa kalougata ko iko, Alama; o koya mo laveta cake kina na ulumu ka marau, ni sa kilikili mo marau; ni ko sa yalodina ni muria na ivakaro ni Kalou tekivu mai na gauna ko a taura kina nai matai ni tukutuku mai vei koya. Raica, sai au ga ka solia yani vei iko.",
                "16": "Ia raica, au sa talai mai me’u vakaroti iko mo lesu tale ki na koro levu ko Amonaia, ka vunauci ira tale na tamata ena koro levu ko ya; io, mo vunau vei ira. Io, mo kaya vei ira, vakavo sara ke ra veivutuni na Turaga na Kalou ena vakarusai ira.",
                "17": "Ia raica, era sa vulica tiko oqo me ra vakacacana na nodra galala na nomu tamata, (ni sa kaya vakaoqo na Turaga) ni sa veisaqasaqa kei na lawa, kei na lewa kei na ivakaro sa solia oti na Turaga vei ira na nona tamata.",
                "18": "Oqo ka sa yaco ni sa taura oti na nona itukutuku ko Alama mai vua na agilosi ni Turaga sa lesu kusarawa ko koya ki Amonaia. A sa curu ki na koro levu ena dua tale na sala, io, na sala ka koto ena ceva ni koro levu ko Amonaia.",
                "19": "Ia ni sa curuma ko koya na koro levu ko ya sa viakana sara, sa kaya vua e dua na tamata: E rawa beka mo solia vua na tamata yalomalumalumu ni Kalou oqo e dua na ka me kania?",
                "20": "A sa kaya vua na tamata ko ya: Koi au e dua na Nifaiti, au kila ni ko sa parofita yalosavasava ni Kalou, ka sai kemuni na tamata sa tukuna vei au na agilosi ena raivotu ka kaya: Mo na ciqoma. O koya, me daru mai lako ki na noqu vale me’u solia vei kemuni na kakana; ia au kila ni ko na veivakalougatataki vei au kei na noqu vuvale.",
                "21": "Ka sa yaco me kauti koya ki na nona vale; na yaca ni tamata ko ya ko Amuleki; sa vakarautaka e matai Alama na madrai kei na lewe ni manumanu.",
                "22": "Ka sa yaco me kana ko Alama ka mamau; sa vakalougatataki Amuleki kei na nona vuvale, ka vakavinavinaka vua na Kalou.",
                "23": "Ia ni sa kana oti ka mamau sa qai kaya vei Amuleki: Koi au ko Alama, na bete levu ni lotu ni Kalou ena vanua taucoko.",
                "24": "Ia raica, au sa vakaroti me’u mai vunautaka na vosa ni Kalou ena kedra maliwa na tamata kece oqo, me vaka na yalo ni vakatakila kei na parofisai; ka ni’u a tiko ena vanua oqo era qai sega ni ciqomi au, ia e ra sa vakasavi au tani, ia au a sa vakarau vakanadakuya me sega ni mudu na vanua oqo.",
                "25": "Ia raica, au sa vakaroti me’u lesu tale mai ka parofisai vei ira na tamata oqo, io, me’u vakadinadinataka na nodra ivalavala ca.",
                "26": "Ia oqo, Amuleki, ni ko sa vakani au ka kauti au ki vale, ko sa kalougata; raica sa vuqa na siga na noqu lolo voli, ka’u sa viakana sara tu ga.",
                "27": "A sa tiko ko Alama me vuqa na siga ena vale nei Amuleki ni se bera na nona vunau vei ira na tamata.",
                "28": "Ka sa yaco ni sa sivia sara na nodra caka ca na tamata.",
                "29": "A sa yaco vei Alama na vosa, ka kaya: Mo lako yani; ka kaya tale ga vei Amuleki na noqu tamata, me lako yani ka parofisai vei ira na tamata oqo, ka kaya—Dou veivutuni, ni sa kaya vakaoqo na Turaga, kevaka dou sa sega ni veivutuni au na sikovi ira na tamata oqo ena noqu cudru; io, au na sega ni kauta tani vei ira na noqu cudru waqawaqa.",
                "30": "Sa lako yani ko Alama, ka vakakina ko Amuleki, vei ira na tamata, ka vunautaka na vosa ni Kalou vei ira; a rau sa vakasinaiti ena Yalo Tabu.",
                "31": "A sa soli vei rau na kaukauwa, ka sa sega kina ni rawa me rau sogo ena vale butobuto; io sa sega tale ga ni rawa me dua e yaviti rau; ia erau sa sega ni vakaraitaka na nodrau kaukauwa oqo me yacova ni rau sa vesu ka biu ki na vale ni veivesu. Sa yaco na ka oqo, me vakaraitaka kina na Turaga na nona kaukauwa sa tu vei rau.",
                "32": "Ka sa yaco ni rau sa lako yani ka tekivu me vunau ka parofisai vei ira na tamata, me vaka na yalo kei na kaukauwa sa solia vei rau na Turaga."
            },
            "9": {
                "intro": "Na vosa nei Alama, ka vakakina na vosa nei Amuleki, ka vunautaki vei ira na tamata ena vanua ko Amonaia. Erau sa biu talega ki na vale ni veivesu, ka rau sereki ena kaukauwa mana ni Kalou sa tu vei rau; sa vola na kena itukutuku ko Alama.",
                "1": "Oqo tale, koi au, ko Alama, ni’u sa vakaroti mai vua na Kalou me’u kauti Amuleki ka lako yani ka vunau tale vei ira na tamata oqo, se ko ira na tamata era tiko ena koro levu ko Amonaia, sa yaco ni sa tekivu me’u vunau vei ira, era sa vorati au, ka kaya:",
                "2": "Ko cei ko iko? Ko nanuma li me keimami na vakabauta na ivakadinadina ni dua na tamata, e dina ga ni mai vunautaka tiko ni na takali ko vuravura?",
                "3": "Oqo era sa sega ni kila na ibalebale ni vosa era sa tukuna; ni ra sega ni kila ni na takali tani ko vuravura.",
                "4": "Era sa kaya tale ga: Keimami na sega ni vakabauta na nomu vosa kevaka ko parofisaitaka ni na vakarusai na koro levu oqo ena dua ga na siga.",
                "5": "Ia era sa sega sara ni kila ni sa rawa vua na Kalou me vakayacora na cakacaka e veivakurabuitaki vakaoqo, ni ra sa tamata yalo kaukauwa ka domodomoqa.",
                "6": "Era sa kaya: Ko cei na Kalou, me tala wale ga mai kina e dua na tamata vei ira na tamata oqo, me mai tukuna vei ira na dina ni ka veivakurabuitaki ka taleitaki oqo?",
                "7": "A ra sa tucake me ra tauri au; ia raica, era sa sega ni rawata. Ia au sa tu vakadoudou meu kaya vei ira, io, au sa doudou ni vakadinadinataka vei ira, ka kaya:",
                "8": "Raica, oi kemudou na itabatamata dau caka ca ka yalo vakatani, a cava dou sa guilecava kina na nodra ivakarau na nomudou qase; io, a cava na kena totolo na nomuni sa guilecava na ivakaro ni Kalou?",
                "9": "Ko ni sa sega beka ni nanuma ni noda qase, ko Liai, a kau tani mai Jerusalemi ena liga ni Kalou? Ko ni sa sega beka ni nanuma ni a liutaki ira ko koya ena lekutu?",
                "10": "Ka ko ni sa guilecava beka vakatotolo na levu ni gauna sa vakabulai ira kina na noda qase mai na ligadra na nodra meca, ka maroroi ira me ra kakua ni vakarusai, mai vei ira na wekadra?",
                "11": "Io, kevaka me a sega na nona kaukauwa e sega ni vakatautauvatataki rawa, kei na nona loloma cecere kei na nona vosoti keda vakadede, ke da a sa muduki tani makawa sara mai na delai vuravura, ka da sa na tu beka kina oqo ena dua na ivakarau ni bula ni rarawa kei na yaluma tawacava rawa.",
                "12": "Raica, oqo au sa kaya vei kemuni sa vakarota ko koya mo ni veivutuni; ia kevaka ko ni sa sega ni veivutuni, ko ni na sega ni rawata na matanitu ni Kalou. Ia raica, e sega ni o koya kece oqo—sa vakarota ko koya mo ni veivutuni, de na vakarusai kemuni mai na delai vuravura; io, ena sikovi kemuni ena nona cudru, ia ena nona cudru waqawaqa ena sega ni vuki tani kina.",
                "13": "Raica, ko ni sa sega beka ni nanuma na vosa ka tukuna vei Liai ko koya, ka kaya ni: Kevaka dou sa muria na noqu ivakaro, dou na tiko sautu ena vanua oqo? Ka sa tukuni talega ni: Kevaka dou sa sega ni muria na noqu ivakaro, dou na muduki tani mai na iserau ni Turaga.",
                "14": "Oqo au gadreva mo ni nanuma, me vaka ni ra a sega ni muria na ivakaro ni Kalou ko ira na Leimanaiti, e ra sa muduki tani kina mai na iserau ni Turaga. Eda sa raica ni sa yaco vakaidina na vosa ni Turaga ena veika oqo, ia era sa muduki tani mai na nona iserau na Leimanaiti, mai na ivakatekivu ni nodra talaidredre ena loma ni vanua.",
                "15": "Ia oqo au sa kaya vei kemuni, era na vosoti cake ko ira oqo ena siga ni lewa mai vei kemuni, kevaka ko ni sa ivalavala ca tiko ga, io, era na vosoti cake ena bula oqo mai vei kemuni, vakavo ga kevaka mo ni veivutuni.",
                "16": "Ia e vuqa na ka sa yalataki vei ira na Leimanaiti; ka ni baleta na nodra ivakavuvuli na nodra qase sa vakavuna na nodra sa tu ga ena ivakarau ni bula ni lecaika; o koya sa yalololoma kina vei ira na Turaga ka vakabalavutaka na nodra tiko ena vanua oqo.",
                "17": "Ia ena dua na gauna era na qai kau mai me ra vakabauta na nona vosa, ka me ra kila na cala ni nodra ivakarau na nodra qase; ka lewevuqa vei ira era na vakabulai, ni na yalololoma na Turaga vei ira sa masuta na yacana.",
                "18": "Ia raica, au sa kaya vei kemuni kevaka ni sa ivalavala ca tiko ga ena sega ni dede na nomuni gauna ena vanua oqo, ni ra na talai yani vei kemuni ko ira na Leimanaiti; ia kevaka ko ni sa sega ni veivutuni ko ni na sega ni kila na gauna era na lako mai kina, ia ko ni na sikovi ena veivakarusai dina; ka na vaka na nona cudru waqawaqa na Turaga.",
                "19": "Ia ena sega ni laiva ko koya mo ni bula tiko ga ena nomuni caka cala, me ra rusa kina na nona tamata. Au sa kaya vei kemuni, E segai; ena rawa cake vua me laiva me ra vakarusai ko ira kece na nona tamata ka ra vakatokai na tamata i Nifai mai vei ira na Leimanaiti, kevaka e rawa me ra sikalutu ena ivalavala ca kei na talaidredre, ni sa tu oti vakalevu vei ira na rarama kei na kila ka ka solia vei ira na Turaga na nodra Kalou.",
                "20": "Io, ni sa daulomani ira sara na Turaga; io, sa lomani ira vakalevu cake mai vei ira na matanitu kecega, veimataqali, duivosavosa, se ko ira na tamata; ni sa vakatakilai vei ira na ka kecega, me vaka na nodra gagadre, kei na vakabauta, kei na nodra masu, ni veika sa yaco oti, na veika sa yaco tiko, kei na veika ena qai yaco;",
                "21": "Ni sa sikovi ira na Yalo ni Kalou; era sa veivosaki vata kei ira na agilosi, ka sa vosa vei ira na domo ni Turaga; ka sa tu vei ira na yalo ni parofisai, kei na yalo ni vakatakila, kei na vuqa na isolisoli, na isolisoli me ra vosataka na vosa tani e so, kei na isolisoli me ra vunau, kei na isolisoli ni Yalo Tabu, kei na isolisoli ni vakadewa vosa;",
                "22": "Io, ni sa kauti ira tani mai na vanua ko Jerusalemi na Kalou, mai na liga ni Turaga; ka vakabulai ira mai na dausiga, mai na tauvi mate, kei na mate dauveitauvi kecega; ka ra sa kaukauwa vakalevu sara ena ivalu, me ra kakua kina ni vakarusai; era sa kau tani mai na veivakabobulataki ena veigauna, ka ra sa maroroi ka taqomaki tiko me yacova mai oqo; ka ra sa vakasaututaki me yacova ni ra sa vutuniyau ena veika kecega—",
                "23": "Ia oqo raica au sa kaya vei kemuni, kevaka ko ira na tamata oqo, ko ira era sa vakalougatataki vakalevu mai na liga ni Turaga, ka ra qai talaidredre me duidui mai na rarama kei na kilaka sa tu vei ira, au sa kaya vei kemuni ni kevaka sa vaka tu oqo, ni ra sa lutu ki na talaidredre, era na vosoti vakalevu cake ko ira na Leimanaiti mai vei ira oqo.",
                "24": "Ia raica, ena yacovi ira yani na Leimanaiti na yalayala ni Turaga, ia ena sega ni baleti kemuni kevaka ko ni talaidredre; a sega li ni yalataka ka vakarota na Turaga kevaka ko ni sa vorati koya ko ni na vakarusai sara mai na delai vuravura?",
                "25": "Ia oqo ena vuku ni ka oqo, mo ni kakua kina ni rusa, sa tala oti mai kina na Turaga na nona agilosi me sikovi ira e vuqa na nona tamata ka tukuna vei ira me ra lako yani ka vosa vakaukauwa vei ira na tamata, ka kaya: Dou veivutuni, ni sa voleka na matanitu vakalomalagi;",
                "26": "Raica sa sega ni dede na gauna me na lako mai kina na Luve ni Kalou ena nona lagilagi; ia na nona lagilagi e lagilagi ni Le Duabau ga nei Tamana, sa sinai ena loloma soli wale, dodonu, kei na dina, sa vakasinaiti ena vosota, loloma cecere, ka dauvosota vakadede, sa kusarawa ni rogoca na nodra tagi na nona tamata ka sauma na nodra masu.",
                "27": "Ia raica, sa lako mai me sereki ira era sa papitaiso ki na veivutuni, ni ra sa vakabauta na yacana.",
                "28": "O koya, mo ni caramaka na sala ni Turaga, ni sa voleka na gauna me ra tauca kina na vua ni nodra cakacaka na tamata kecega, me vaka na nodra ivalavala—kevaka era sa dau ivalavala dodonu, era na tamusuka na veivakabulai ki yalodra me vaka na kaukauwa kei na veivueti nei Jisu Karisito; ia kevaka era sa ivalavala ca era na tamusuka ena cudruvi ni yalodra, me vaka na kaukauwa kei na veivesuki ni tevoro.",
                "29": "Raica, oqo na domo ni agilosi, ka sa vakamasuti ira tiko na tamata.",
                "30": "Ia oqo, oi kemuni na wekaqu lomani, ni ko ni sa wekaqu, sa dodonu mo ni lomani, ka sa kilikili sara mo ni kauta mai na ivakarau ka salavata kei na veivutuni, me vaka ni sa vakaukauwataki sara na lomamudou ki na vosa ni Kalou, ka me vaka ni dou sa tamata lakosese ka lutu tani.",
                "31": "Oqo sa qai yaco ni koi au, ko Alama, ni’u sa tukuna na vosa oqo, raica, era sa cudruvi au ko ira na tamata baleta ni’u sa tukuna vei ira ni ra sa tamata yalokaukauwa ka domodomoqa.",
                "32": "Ka era sa cudruvi au talega ni’u sa tukuna vei ira ni ra sa tamata lakosese ka lutu tani, ka ra sa segata me ra tauri au, me rawa ni ra biuti au ki na vale ni veivesu.",
                "33": "Ia ka sa yaco ni sa sega ni laiva na Turaga me ra tauri au ena gauna ko ya ka biuti au ki na vale ni veivesu.",
                "34": "Ka sa yaco me lako yani ko Amuleki ka wavu tu, ka tekivu me vunau tale ga vei ira. Ia oqo sa sega ni volai kece na vosa i Amuleki, ia e dua ga na iwase ni nona vosa e volai ena ivola oqo."
            },
            "10": {
                "1": "Oqo na vosa ka vunautaka ko Amuleki vei ira na tamata e ra tiko ena vanua ko Amonaia, ka kaya:",
                "2": "Koi au ko Amuleki; koi au na luvei Kitiona, o koya na luvei Isimeli, e dua na kawa i Aminatai; ia ko Aminatai vata ga ka a vakadewataka na vosa ena lalaga ni valetabu, ka a volai mai na iqaqalo ni liga ni Kalou.",
                "3": "Ka a dua na kawa i Nifai ko Aminatai, na luvei Liai, ko koya ka a lako tani mai na vanua ko Jerusalemi, o koya e dua na kawa i Manasa, na luvei Josefa o koya era a volitaka ki Ijipita na tuakana.",
                "4": "Ia raica, koi au e dua na tamata rogo levu vei ira era sa kilai au; io, ka raica, era sa lewe vuqa na wekaqu kei na noqu itokani, ia au sa rawata vakalevu na iyau ni’u sa tamata gugumatua.",
                "5": "Ia, ni sa oti kece oqo, au se sega mada ni kila na sala ni Turaga kei na nona ka vuni kei na kaukauwa veivakurabuitaki. Au kaya ni’u a sega mada ni kila na veika oqo; ia raica, au sa cala kina, ni’u sa raica oti e vuqa na nona veika vuni kei na nona kaukauwa veivakurabuitaki; io, ena nona maroroya na nodra bula na tamata oqo.",
                "6": "Ia oqo, au sa dau vakaukauwataka ga na lomaqu, ni’u sa kacivi oti vakavuqa ka’u sega ga ni rogoca; o koya au sa kila tu na veika oqo, ia au sega ga ni kila; o koya au sa dau vakaduiduile tiko ga vua na Kalou, ena vuku ni ca ni lomaqu, io ena ikava ni siga ni ikavitu ni vula oqo, ena ikatini ni yabaki ni nodra veiliutaki na turaganilewa.",
                "7": "Ena noqu sa lako tiko me’u sikova e dua na wekaqu voleka, raica sa rairai vei au e dua na agilosi ni Turaga ka kaya: Amuleki, mo lesu tale ki na nomu vale, ni ko na vakania e dua na parofita ni Turaga; io a tamata yalododonu ka sa digitaki koya na Kalou; ni a lolo ko koya ka vuqa na siga ena vuku ni nodra ivalavala ca na tamata oqo, ka sa via kana sara, ia mo kauti koya ki na nomu vale ka vakani koya, ia ena qai vakalougatataki iko ko koya kei na nomu vuvale; ia na veivakalougatataki ni Turaga ena yaco vei iko kei na nomu vuvale.",
                "8": "Ka sa yaco me’u talairawarawa ki na domo ni agilosi ka lesu tale ki na noqu vale. Ia ni’u sa lako tiko yani au sa raica na tamata a tukuna vei au na agilosi ka kaya: Mo kauti koya ki na nomu vale—ia raica sai koya ga oqo na tamata a mai tukuna tiko vei iko na veika me baleta na Kalou.",
                "9": "Ka sa kaya vei au na agilosi ni sa tamata yalododonu; o koya au sa kila kina ni tamata yalododonu ko koya baleta ni a tukuna e dua na agilosi ni Kalou.",
                "10": "Ia oqo tale au kila ni sa dina na veika sa vakadinadinataka ko koya; ia raica au sa kaya vei kemudou, me vaka sa bula na Turaga, sa tala vakaidina ko Koya na nona agilosi me vakatakila vei au na veika oqo; ia sa vakayacora ko koya na ka oqo ena gauna sa tiko kina ena noqu vale ko Alama oqo.",
                "11": "Ia raica, sa vakalougatataka ko koya na noqu vuvale, sa vakalougatataki au, kei ira na noqu yalewa, kei ira na luvequ, kei na tamaqu kei ira na kai noqu; io, ko ira kece na wekaqu sa vakalougatataka ko koya, sa yaco vei keimami na veivakalougatataki ni Turaga me vaka na vosa sa tukuna ko koya.",
                "12": "Ia oqo, ni sa vosataka oti na veika oqo ko Amuleki a ra sa kurabui vakalevu na tamata, ni ra raica ni sa sega ni dua wale ga sa vakadinadinataka na veika era sa beitaki kina, kei na ka talega ena qai yaco mai, me vaka na yalo ni parofisai sa tu vei rau.",
                "13": "Ia oqo, e so ena kedra maliwa era sa nanuma me ra tarogi rau, mai na nodra ilawaki qaseqase era nanuma me ra toboki rau kina ena nodrau vosa, me ivakadinadina me rau beitaki kina, me rawa ni rau kau yani kina vei ira na turaganilewa ka lewai me vaka na lawa, ka me rawa kina ni rau vakamatei se biu ki vale ni veivesu, me vaka na cala era sa rawa ni qisia me ra beitaki rau kina.",
                "14": "Oqo sai ira na tamata koya era sa segata me ra vakacacani rau, ko ira na loya, ko ira era saumi se digitaki mai vei ira na tamata me ra qarava na lawa ena gauna ni veilewai, se na veilewai ni nodra cala na tamata ena matadra na turaganilewa.",
                "15": "Ko ira na loya oqo era sa vulica vinaka sara na nodra ilawaki qaseqase kecega na tamata; ia na ka oqo sa iyaragi vinaka ni nodra cakacaka.",
                "16": "Ka sa yaco ni sa tekivu me ra vakatarogi Amuleki, me rawa kina ni veisautaka ko koya na nona itukutuku, se me cakitaka na vosa ena tukuna.",
                "17": "Ia era sa sega ni kila ni rawa me kila ko Amuleki na nodra inaki. Ia sa yaco ni ra sa tekivu me vakatarogi koya, sa kila ko koya na lomadra, ka kaya vei ira: Oi kemudou na itabatamata ivalavala ca ka yalo vakatani, oi kemuni na loya kei na dauveivakaisini, raica ni sa tura tiko na yavu ni tevoro; ko ni sa tura tiko na dai me ra coriti kina ka vesu na tamata yalododonu ni Kalou.",
                "18": "Io ni sa tura tiko mo ni vakacala na veika dodonu, ka me tau kina e buradelamuni na cudru ni Kalou, ka me ra qai rusa kina vakadua na tamata oqo.",
                "19": "Io, sa kaya ko Mosaia, o koya na iotioti ni noda tui, ni sa voleka me solia na matanitu, ka sega tu ni dua me solia vua, ka sa vakavuna me ra liutaki na nona tamata ena domodra ga vakaira—io, e sega li ni kaya kevaka ena yaco na kena gauna me ra digitaka kina ena domodra na tamata, na caka cala, o koya, ke na yaco na gauna me ra na lutu ki na talaidredre na tamata oqo, era sa na matua kina me ra vakarusai.",
                "20": "Ia oqo au sa kaya vei kemuni sa lewa vinaka na Turaga na nomuni caka ca; ia sa kacivaka vei ira na nona tamata, ena domodra na nona agilosi: Mo ni veivutuni, veivutuni, ni sa voleka na matanitu vakalomalagi.",
                "21": "Io, e sa mai kacivaka, ena domodra na nona agilosi ka vaka: Au na lako sobu mai ena kedra maliwa na noqu tamata, ena veivakaduavatataki kei na lewa dodonu e ligaqu.",
                "22": "Io, ka’u sa kaya vei kemuni kevaka me a sega na nodra masu na tamata yalododonu, ka ra sa tiko oqo ena vanua, ke dou sa vakarusai vakaidina; ia e sega ena waluvu, me vakataki ira na tamata ena gauna i Noa, ia ena dausiga ga, kei na mate dauveitauvi, kei na iseleiwau.",
                "23": "Ia ena nodra masu na yalododonu dou sa vakabulai kina; o koya oqo, kevaka ko ni sa vakasavi ira tani na yalododonu mai na kemuni maliwa ena qai sega beka ni tarova na ligana na Turaga; ia ena nona cudru waqawaqa ena qai lako mai kina vei kemuni; ia ko ni na yaviti ena dausiga, kei na mate dauveitauvi, kei na iseleiwau; ka na yaco kusarawa na kena gauna vakavo ga kevaka ko ni sa veivutuni.",
                "24": "Ka sa qai yaco ni ra sa cudruvi Amuleki sara vakalevu na tamata, e ra sa vosa, ka kaya: Raica na tamata oqo sa vosa vakacacataka na noda lawa ka da kila ni sa dodonu, kei ira tale ga na loya vuku ka da sa digitaki ira.",
                "25": "Ia sa dodoka yani na ligana ko Amuleki, ka kacivaka yani vakaukauwa vei ira, ka kaya: Oi kemuni na itabatamata dau caka ca ka yalo vakatani, a cava sa lewai kemuni sara kina ko Setani? A cava ko ni sa soli kemuni kina vei koya me lewai kemuni, ka vakamatabokotaka na matamuni, mo ni kakua kina ni kila na vosa sa tukuni, me vaka na kedra dina?",
                "26": "Ia raica, au sa vosa vakadinadina li beka me saqata na nomuni lawa? Ko ni sa sega ni kila; ko ni sa kaya ni’u sa vosa saqata na nomuni lawa; e segai sara, raica au sa vosa ka tokona na nomuni lawa, mo ni cudruvi kina.",
                "27": "Ia oqo raica, au sa kaya vei kemuni, sa tekivu vakotori na yavu ni nodra vakarusai na tamata oqo ena nodra cakacaka vakatawadodonu na nomuni loya kei na turaganilewa.",
                "28": "Ka sa qai yaco ni sa cavuta oti na vosa oqo ko Amuleki era sa cudruvi koya sara na tamata, ka kaya: Keimami sa kila ni sa luve ni tevoro na tamata oqo, ni sa lasutaki keda; sa vosa vakacacataka na noda lawa. Ia oqo sa kaya ni sa sega ni vosa vakacacataka.",
                "29": "Ka sa vosa vakacacataki ira tale na noda loya, kei ira na noda turaganilewa.",
                "30": "Ka sa yaco ni ra sa vakauqeti ira na tamata ko ira na loya me ra nanuma matua e lomadra na ka oqo me beitaki kina.",
                "31": "Ka sa dua vei ira na yacana ko Sisoromi. Sa kaukauwa duadua na nona beitaki rau ko Amuleki kei Alama, ni sa dua vei ira na kena dau ko koya, ni sa dau taurivaki sara vakalevu mai vei ira na tamata.",
                "32": "Oqo era sa gadreva ga na loya me levu na nodra iyau; ia sa vakatau ga na iyau era rawata ena levu ni nodra cakacaka."
            },
            "11": {
                "1": "Oqo sa tu ena lawa i Mosaia ni ko ira kece na tamata ka ra turaganilewa, se ko ira era sa digitaki me ra daunilewa, sa dodonu me ra saumi me vaka na gauna era cakacaka kina me ra lewai ira era kau mai me ra lewai.",
                "2": "Ia kevaka e dua na tamata e dinau tu vua e dua tale, ka qai sega ni sauma na veika sa dinautaka, ena tukuni vua na turaganilewa; sa na qai vakayagataka ko turaganilewa na nona dodonu ni veiliutaki, ka talai ira yani na vakailesilesi me vesu na tamata ko ya ka kau mai vua; sa na qai lewa ko koya na tamata koya me vaka na lawa kei na ivakadinadina sa beitaki kina, ia sa qai vakaroti me sauma na nona dinau, se vesu na nona iyau, se vakasavi tani mai na kedra maliwa na tamata me vaka e dua na daubutako.",
                "3": "Ka sa na saumi na turaganilewa me vaka na gauna e vakayagataka—dua na senaini na koula ena dua na siga, se dua na senumi na siliva, tautauvata kei na dua na senaini na koula; ka ni sa vakaoqo na kena lawa sa virikotori tu.",
                "4": "Sa vakaoqo na yaca ni wasewase ni nodra ilavo koula, kei na siliva, me vaka na kedra kaukauwa. Era sa solia na yaca ko ira na Nifaiti, ni ra sa sega ni taurivaka na yaca me vakataki ira na Jiu mai Jerusalemi; se me ra vakarautaka ena kena ivakarau vei ira na Jiu; ia era sa veisautaka na nodra wasewase kei na nodra vakavakarau, me vaka na nodra vakasama kei na nodra ivakarau na tamata, ena veitabatamata yadua me yacova na nodra gauna ni veiliutaki na turaganilewa, ni a tekivuna mai na tui ko Mosaia.",
                "5": "Sa vakaoqo na kena wasewase: Dua na senaini koula, dua na sioni koula, dua na suni koula kei na limina koula.",
                "6": "Dua na senumi siliva, dua na aminori siliva, dua na esiromo siliva kei na dua na oniti siliva.",
                "7": "E dua na senumi siliva sa tautauvata kei na dua na senaini koula, ia sa rawa ni dua vei rau me rawa kina e dua na ivakarau bali, se dua na ivakarau na veimataqali sila kecega.",
                "8": "Oqo na levu ni dua na sioni koula sa vakaruataki na kaukauwa ni dua na senaini.",
                "9": "Kei na dua na suni koula sa vakaruataki na kaukauwa ni dua na sioni.",
                "10": "Kei na dua na limina koula sa tautauvata kei na kedra kaukauwa kece sara oqo.",
                "11": "Kei na dua na aminori siliva sa tautauvata na kena levu kei na rua na senumi siliva.",
                "12": "Kei na dua na esiromo siliva sa tautauvata kei na va na senumi siliva.",
                "13": "Kei na dua na oniti sa levu duadua vei ira kece.",
                "14": "Ia sa vakaoqo na levu ni kena iwasewase lalai ni veika era nanuma—",
                "15": "E dua na sipiloni sa veimama ni dua na senumi; o koya, sa rawa kina e veimama ni ivakarau na bali.",
                "16": "Kei na dua na sipilumi sa veimama ni dua na sipiloni.",
                "17": "Kei na dua na lia sa veimama ni dua na sipilumi.",
                "18": "Oqo na ivakarau ni nodra iwiliwili me vaka na nodra nanuma.",
                "19": "Oqo e dua na anitioni na koula sa tautauvata kei na tolu na sipiloni.",
                "20": "Oqo, sa nodra inaki duadua ga me ra rawa iyau, baleta ni ra sa rawata na kedra isau me vaka na cakacaka era cakava, o koya, era sa vakayavalati ira kina na tamata ki na vakacaca, kei na ivalavala kecega ni veivakayavalati kei na caka ca, me levu kina na nodra cakacaka, me ra rawa ilavo me vaka na vei itavi vakalawa e kau mai vei ira; o koya era sa vakayavalati ira kina na tamata me ra saqati rau ko Alama kei Amuleki.",
                "21": "Ia a ka oqo sa tekivu me vakatarogi Amuleki kina ko Sisoromi, ka kaya: E rawa li mo sauma e so na noqu taro? Oqo ni sa kena dau sara ko Sisoromi ena ilawaki qaseqase ni tevoro, me rawa ni vakarusa kina na veika vinaka; o koya, sa kaya kina vei Amuleki: E rawa li mo sauma mada e so na noqu taro?",
                "22": "Ka sa kaya vua ko Amuleki: Io, kevaka sa vaka na Yalo ni Turaga, me vaka sa tu vei au; ni’u na sega ni tukuna e dua na ka me veisaqasaqa kei na Yalo ni Turaga. A sa kaya vua ko Sisoromi: Raica, sa tu oqo e ono na oniti na siliva, au na solia kece vei iko kevaka ko cakitaka ni sa bula tiko ko koya sa Cecere Sara.",
                "23": "A sa kaya vakaoqo ko Amuleki: Ko iko na luvei eli, na cava ko sa temaki au kina? Ko sa kila li ni ko ira na yalododonu era na sega ni rawai ena veitemaki vakaoqori?",
                "24": "Ko sa vakabauta li ni sega ni dua na Kalou? Au sa kaya vei iko, e segai, ko sa kila ni sa dua tiko na Kalou, ia ko sa lomana vakalevu na ilavo oqori ka vakalailai ko koya.",
                "25": "Ia oqo ko sa mai lasutaki au ena mata ni Kalou. Ko sa kaya vei au—Raica na ono na oniti oqo, e ra sa isau levu sara, au na solia vei iko—ni ko sa nanuma e yalomu mo taura mai vei au; ka ni sa nomu gagadre ga meu cakitaki koya na Kalou dina ka bula, mo rawa kina ni vakarusai au. Ia raica oqo, ena saumi vakaidina vei iko na ca levu oqo.",
                "26": "Ka sa kaya vua ko Sisoromi: Ko sa kaya ni sa tiko e dua na Kalou dina ka bula?",
                "27": "Ka sa kaya ko Amuleki: Io; sa tiko e dua na Kalou dina ka bula.",
                "28": "A sa kaya oqo ko Sisoromi: E lewe levu li na Kalou?",
                "29": "A sa sauma ko koya, E segai.",
                "30": "Oqo sa kaya tale vua ko Sisoromi: Ko sa kila vakacava na veika oqo?",
                "31": "Ka sa kaya ko koya: Sa vakatakila vei au e dua na agilosi.",
                "32": "A sa kaya tale ko Sisoromi: Ko cei ko koya ena lako mai? Ko koya li na Luve ni Kalou?",
                "33": "A sa kaya vua ko koya, Io.",
                "34": "A sa kaya tale ko Sisoromi: Ena mai vakabulai ira li na nona tamata ena nodra ivalavala ca? A sa sauma ko Amuleki ka kaya vua: Au sa kaya vakaidina vei iko, e segai, ni sa sega ni rawa vei koya me cakitaka na nona vosa.",
                "35": "A sa kaya vei ira na tamata ko Sisoromi: Ni nanuma tiko na veika oqo; ni sa kaya ko koya sa dua bau ga na Kalou; ia sa kaya tale ko koya ni na lako mai na Luve ni Kalou, ia ena sega ni mai vakabulai ira na nona tamata—sa vaka sara ga e tu vua na kaukauwa me vakarota na Kalou.",
                "36": "Ia ko Amuleki sa kaya tale vua: Raica ko sa lasu, ni ko sa kaya ni’u sa vosa me vaka e tu vei au na kaukauwa meu vakarota na Kalou, baleta ni’u a tukuna ni na sega ni vakabulai ira na nona tamata ena nodra ivalavala ca.",
                "37": "Ka’u sa kaya tale vei iko, ena sega ni rawa me vakabulai ira ena nodra ivalavala ca; ni’u na sega ni rawa ni cakitaka na nona vosa, ni sa kaya ko koya ni na sega ni taukena na matanitu vakalomalagi e dua na ka tawasavasava; o koya, ena rawa vakaevei mo vakabulai, kevaka ko sa sega ni rawata na matanitu vakalomalagi? O koya, ko na sega ni vakabulai kina ena nomu ivalavala ca.",
                "38": "Oqo sa kaya tale vua ko Sisoromi: E sa Tama Tawamudu li na Luve ni Kalou?",
                "39": "A sa kaya vua ko Amuleki: Io, sai koya na Tama Tawamudu ni lomalagi kei na vuravura, kei na veika kecega sa tu kina; sai koya na kena ivakatekivu kei na kena ivakataotioti, na kena imatai kei na kena imurimuri;",
                "40": "Ena lako mai ki vuravura me tasereki ira na nona tamata; ia ena colata ko koya na nodra talaidredre ko ira sa vakabauta na yacana; ia sai ira ga oqo ena nodra na bula tawamudu, ia ena sega ni yaco na veivakabulai vua e dua tale.",
                "41": "O koya gona era na tu ga kina ko ira na dau caka ca me vaka ni se sega ni yaco e dua na veisereki, ia era na tasereki ga mai na ivau ni mate; ia raica, ena yaco mai na siga era na tucake kece kina mai na mate ka tu ena mata ni Kalou, ka lewai me vaka na nodra ivalavala.",
                "42": "Oqo, sa dua na mate sa vakatokai na mate vakayago; ia na mate i Karisito ena tasereki kina na ivau ni mate vakayago oqo, ka na tucake na tamata kecega mai na mate oqo.",
                "43": "Erau na cokotivata tale na yago kei na yalo ena kena itutu dina; ia ena semati vata tale na liga kei na yava kei na isema ena kena itutu ga, me vakai keda ga ena gauna oqo; ia eda na kau mai ka tu ena mata ni Kalou, ka kila me vaka na noda kila ena gauna oqo, ka nanuma vinaka na noda cala kecega.",
                "44": "Oqo, na veivakataucokotaki ena yaco vei ira na tamata kecega, o ira na qase kei na gone, o ira na bobula kei na galala, o ira na tagane kei na yalewa, ko ira sa caka ca kei ira na yalododonu; ka ena sega ni yali e dua na drau ni uludra; ia ena vakalesui tale na veika kece ki na kena itutu dina, me vaka ena gauna oqo, se ena yago, ia era na kau ki na itikotiko ni veilewai i Karisito na Luvena, kei na Kalou ko Tamada, kei na Yalo Tabu, ka ratou sa Kalou Tawamudu duabau ga, era na lewai me vaka na nodra ivalavala, se vinaka se ca.",
                "45": "Oqo, raica, au sa vosa vei kemuni me baleta na mate vakayago, kei na tucake tale ni yago mai na mate. Au sa kaya vei kemuni ni na tucake tale na yago mate oqo me na tawa mate rawa, io mai na mate mai na imatai ni mate ki na bula, me na tawa mate rawa; ia ena cokotivata tale na yago kei na yalo, ka me na sega ni tawasei tale; oqo na ka taucoko ka vakayalo ka sega ni mate, ka sega ni raica tale vakadua na mate.",
                "46": "Oqo, ni sa tinia na nona vosa ko Amuleki, era sa kidroa na tamata, ka sa sautaninini talega ko Sisoromi. Ia oqo sa mudu na vosa i Amuleki, se sai koya oqo na levu ni ka au sa vola."
            },
            "12": {
                "1": "Oqo ko Alama, ni raica ni sa vagalui Sisoromi na vosa i Amuleki, sa kila ni sa toboka ko Amuleki na nona lasu kei na ilawaki ka me vakarusai koya kina, ia ni sa raica ko koya ni sa sautaninini ni sa qai kila na nona cala, sa qai dolava na gusuna ka tekivu me vosa vua, ka vakadeitaka na vosa i Amuleki, ka vakamacalataka na veika e se bera mai, se me sereka na ivolanikalou me sivia na veika sa vakayacora ko Amuleki.",
                "2": "Oqo na vosa i Alama ka tukuna vei Sisoromi era sa rogoca na tamata ka tu yani e kea; ka ni ra sa lewe levu sara, ka qai vosa vakaoqo:",
                "3": "Oqo Sisoromi, ni sa kilai na nomu lasu kei na nomu ilawaki, ko sa sega ni lasu walega vei ira na tamata ko sa lasu tale ga vua na Kalou; raica, sa kila ko koya na nomu nanuma kecega, ka sa raica ko koya me vakatakilai vei keirau na nomu nanuma mai vua na Yalona;",
                "4": "Ka ko sa raica ni keirau sa kila ni sa qaseqase sara na nomu ilawaki, me vaka na ilawaki qaseqase ni tevoro, ni ko sa mai lasu mo vakauqeti ira kina na tamata oqo me ra cudruvi keirau, me ra vosa vakacacataki keirau ka vakasavi keirau tani—",
                "5": "Oqo sa nona ituvatuva na nomu meca, ka sa vakayacora kina vei iko na nona kaukauwa. Ia au gadreva ni dodonu mo nanuma tiko ni vosa au sa tukuna vei iko e sa baleti kemuni kece.",
                "6": "Ia raica au sa kaya vei kemuni, sai koya oqo na nona vere na meca, ka biuta koto me rawai kemuni kina, mo ni vakarorogo kina vua, me na qai vesuki kemuni ena nona sinucodo, ka sinucodotaki kemuni sobu ki na rusa tawavakaiyalayala, me vaka na kaukauwa ni nona veivesuki.",
                "7": "Oqo ni sa tukuna oti na vosa oqo ko Alama, sa sautaninini vakalevu sara ko Sisoromi, ni sa qai kila vakalevu cake na kaukauwa ni Kalou; a sa kila talega ni rau sa kilai koya ko Alama kei Amuleki, ni sa qai kila ni rau sa kila na nona nanuma kei na inaki ni lomana; ni sa soli vei rau na kaukauwa me rau kila kina na veika oqo me vaka na yalo ni parofisai.",
                "8": "A sa vakatarogi rau matua ko Sisoromi, me rawa ni kila vakalevu cake na veika ni matanitu ni Kalou. Ka sa kaya vei Alama: A cava na ibalebale ni ka oqo sa vosa kina ko Amuleki me baleta na tucake tale mai na mate, ni ra na tucake kecega mai na mate, ko ira sa bula dodonu kei ira na sega ni bula dodonu, ka ra sa kau mai me tu ena mata ni Kalou me ra lewai me vaka na nodra cakacaka?",
                "9": "Ia oqo sa vakamacalataka vua ko Alama na veika oqo, ka kaya: Sa soli vei ira e lewe vuqa me ra kila na veika vuni ni Kalou; ia sa vakaroti matua vei ira me ra kakua ni tukuna ia me vaka ga na iwase ni nona vosa ka ganiti ira na luve ni tamata, me vaka na talairawarawa kei na gugumatua era vakaraitaka vua.",
                "10": "Ia oqo, ko koya sa vakaukauwataka na lomana, ena rawata ko koya na iwase lailai ga ni vosa; ia ko koya sa sega ni vakaukauwataka na lomana, ena rawata ko koya na iwase levu ni vosa, me yacova ni sa soli vua me kila na veika vuni ni Kalou me yacova ni sa kila taucoko sara.",
                "11": "Ia ko ira sa vakaukauwataka na lomadra, sa soli vei ira e dua na iwase lailai ga ni vosa; me yacova ni ra sa sega ni kila e dua na ka me baleta na nona veika vuni; ia sa yaco me ra tauri vakavesu mai vua na tevoro, ka sa kauti ira sobu ena nona lewa ki na rusa. Oqo na ibalebale ni sinucodo ni eli.",
                "12": "Ia sa tukuna vakamatata sara ko Amuleki na veika e baleta na mate, kei na tucake tale ni yago mate oqo me tawa mate rawa, kei na noda kau mai ena mata ni itikotiko ni veilewai ni Kalou, ka lewai me vaka na noda ivalavala.",
                "13": "Ia kevaka sa vakaukauwataki na lomada, io, kevaka eda sa vakaukauwataka na lomada ki na vosa, me yacova ni sa sega ni kunei vei keda, ia ena rerevaki sara na noda itutu, ni na qai yaco me da vakarusai.",
                "14": "Ni na vakarusai keda na noda vosa, io, na noda cakacaka kece sara ena vakarusai keda; eda na sega ni raici me sega na duka e takavi keda; ia na noda vakasama ena vakarusai keda; ia ena itutu ca oqo eda na sega ni tovolea kina me da vakanamata cake vua na noda Kalou; ia eda na marautaka vakalevu kevaka me da vakarota na veivatu kei na veiulunivanua me ra buluti keda me da vuni kina mai na nona iserau.",
                "15": "Ia sa sega ni rawa me vakakina; eda na lako yani ka tu e matana ena nona lagilagi, kei na nona kaukauwa, kei na nona qaqa, lagilagi, kei na lewa, ka vakila ena noda madua tawavakaiyalayala, ni sa dodonu na nona lewa kecega; ka ni sa dodonu na nona cakacaka kece sara, ka ni sa yalololoma ko koya kivei ira na luve ni tamata, ia sa tu vua na kaukauwa me vakabulai ira yadua na tamata, ka vakabauta na yacana, ka kauta mai na vuana e veisotari kei na veivutuni.",
                "16": "Ia oqo raica, au sa kaya vei kemuni, ena qai yaco e dua na mate, na ikarua ni mate, sai koya na mate vakayalo; oqori na gauna, ni ko koya sa mate ena nona ivalavala ca, me vaka na mate vakayago, ena mate talega ena mate vakayalo; io, ena mate ko koya ki na veika ni yalododonu.",
                "17": "Sai koya oqori na gauna ena vaka kina na drano bukawaqa kei na sulifure na nodra vakararawataki, na kena yameyame sa tubu cake tikoga me sega ni mudu ka sega ni mudu; sai koya oqori na gauna era na vesuki sobu kina ki na veivakarusai tawavakaiyalayala, me vaka na kaukauwa kei na veivesuki nei Setani, ni sa lewai ira tu me vaka na nona inaki.",
                "18": "O koya, au sa kaya vei kemuni, era na vaka ni se sega ni vakayacori e dua na veisereki; ni ra na sega ni rawa ni sereki me vaka na lewa dodonu ni Kalou; ka era na sega ni rawa ni mate, ni sa sega tale na mate.",
                "19": "Oqo ka sa yaco ni sa vakaotia na nona vosataka tiko na veivosa oqo ko Alama, era sa kurabui vakalevu ko ira na tamata;",
                "20": "Ia sa dua na Anitiona, na iliuliu levu duadua vei ira, sa lako mai ka kaya vei koya: Na cava oqo ko sa tukuna tiko, ni na tucake mai na mate na tamata ka veisau mai na itutu ni yago mate oqo ki na itutu ni yago e tawa mate rawa, ni na sega ni rawa vakadua me mate na yago vakayalo?",
                "21": "A cava na ibalebale ni ivolanikalou, ka kaya ni sa lesi rau na jerupimi kei na iseleiwau bukawaqa na Kalou me tiko mai natuicake ni were ko Iteni, de rau na curu mai na noda itubutubu taumada ka kania na vua ni vunikau ni bula, ka bula me sega ni mudu? Ia oqo eda sa raica ni sa sega sara ni rawa me rau bula me sega ni mudu.",
                "22": "Oqo sa kaya vua ko Alama: Au sa qai vakarau vakamacalataka tiko na tikina oqori. Eda sa kila oqo ni sa lutu ko Atama ni a kania na vuanikau vakatabui, me vaka na vosa ni Kalou; ia oqo eda sa raica, ni ena nona lutu, era sa lako sese ka lutu tani kina na tamata kecega.",
                "23": "Ia oqo raica, au sa kaya vei kemuni ni kevaka me a rawa ni kania na vua ni vunikau ni bula ko Atama ena gauna ko ya, ke a sega ni yaco na mate, ia ke a tawayaga na vosa, ka lasu na Kalou, ni a kaya: Ko na mate vakaidina kevaka ko kania.",
                "24": "Ia eda sa raica ni na mate na tamata kecega, io, na mate sa tukuna tiko ko Amuleki, sa i koya na mate vakayago; o koya sa soli kina na gauna vua na tamata me veivutuni; o koya sa yaco kina me itutu ni vakatovolei na bula oqo; na gauna me vakavakarau kina me sota vata kei na Kalou; na gauna me vakavakarautaki kina na itutu ni bula tawacava ko ya me vaka keirau sa tukuna tiko, na kena ni sa oti na nodra tucake tale mai na mate.",
                "25": "Ia, kevaka me a sega na ituvatuva ni veisereki, ka a virikotori mai na tauyavutaki ni vuravura, ke na sega na tucake tale ni mate; ia sa virikotori e dua na ituvatuva ni veisereki, ka na yaco kina na tucake tale ni mate, sa tukuni oti.",
                "26": "Ia oqo raica, kevaka a rawa me rau lesu tale na noda itubutubu taumada me rau kania na vua ni vunikau ni bula, erau na bula rarawa tu ga me sega ni mudu, ni sa sega na gauna me rau vakavakarau kina; ka na vakadaroi kina na ituvatuva ni veisereki, ena tawayaga na vosa ni Kalou, ka na sega ni mana.",
                "27": "Ia raica, sa sega ni vakakina; sa lesi vua na tamata me mate; ia ni sa oti na mate, era na qai lewai, io na veilewai vata ga keirau tukuna tiko, o koya ena ivakataotioti.",
                "28": "Ia ni sa lesia oti na Kalou me yaco na veika oqo vei ira na tamata, raica, sa raica ni sa yaga me kila na tamata na veika sa lesia vei ira;",
                "29": "Ia sa lesia ko koya na agilosi me veivosaki vata kei ira, ka vakavuna me ra raica na tamata na nona lagilagi.",
                "30": "Ia me tekivu mai na gauna ko ya era sa dau cavuta na yacana; o koya sa veivosaki kina na Kalou kei na tamata, ka vakatakila vei ira na ituvatuva ni veisereki, ka sa vakarautaki tu mai na tauyavutaki ni vuravura; sa vakatakila vei ira oqo me vaka na nodra vakabauta kei na veivutuni kei na nodra veicakacaka tabu.",
                "31": "O koya, sa solia kina na ivakaro vei ira na tamata, ni ra sa talaidredre ena ivakaro taumada me vaka na ka vakayago, ka yaco me vaka na Kalou, me kila na vinaka mai na ca, ka biuti ira me ra vakayacora, se me ra biu kina dua na itutu me ra vakayacora me vaka na lomadra kei na ka era vinakata, se me ra kitaka na ka ca se kitaka na ka vinaka—",
                "32": "O koya sa solia kina vei rau na ivakaro na Kalou, ni sa vakatakila oti vei rau na ituvatuva ni veisereki, ia me rau kakua ni vakayacora na ca, ni sa kena isau na mate tale, o koya na mate tawavakaiyalayala me vaka na veika sa dodonu; ni ena veika vakaoqo sa sega kina na kaukauwa ni ituvatuva ni veisereki, ni cakacaka ni lewa dodonu ena sega ni rawa me vakarusai, me vaka na vinaka cecere ni Kalou.",
                "33": "Ia na Kalou sa kacivi ira na tamata, ena yaca ni luvena, (oqo na ituvatuva ni veisereki ka a vakarautaki) ka kaya: Kevaka ni sa veivutuni, ka sega ni vakaukauwataka na lomamuni, au na qai yalololoma vei kemuni, ena vuku ni Luvequ e Duabau ga;",
                "34": "O koya, ko ira yadua sa veivutuni, ka sega ni vakaukauwataka na lomana, ena rawa me kaya ni sa nona na loloma cecere ena vuku ni Luvequ e Duabau ga, me bokoci kina na nodra ivalavala ca; ia ko ira oqo era na curu ki na noqu ivakavakacegu.",
                "35": "Ia ko koya yadua sa vakaukauwataka na lomana ka ia tiko ga na caka ca, raica, au sa bubului ena noqu cudru ni na sega ni curu ki na noqu ivakavakacegu.",
                "36": "Ia oqo, oi kemuni na wekaqu, raica au sa kaya vei kemuni, kevaka ni sa vakaukauwataka na lomamuni ko ni na sega ni curu ki na nona ivakavakacegu na Turaga; o koya ena nomuni caka ca ena vakacudrui koya me tala sobu mai kina na nona cudru vei kemuni me vaka ena veivakacudrui taumada, me vaka na nona vosa ena iotioti ni veivakacudrui ka vaka talega kina ena kena imatai, ki na veivakarusai tawavakaiyalayala ni yalomuni; o koya, me vaka na nona vosa, ki na iotioti ni mate, ka vakatalega kina na kena imatai.",
                "37": "Ia oqo, oi kemuni na wekaqu, me vaka ni da sa kila na veika oqo, ni ra sa dina, me da sa veivutuni, ka kakua ni vakaukauwataka na lomada, ka kakua ni vakacudruya na Turaga na noda Kalou, me kauta sobu mai kina na nona cudru vei keda ena nona ikarua ni ivakaro oqo, ka sa solia vei keda; ia me da curu ki na ivakavakacegu ni Kalou, ka sa vakarautaki tu me vaka na nona vosa."
            },
            "13": {
                "1": "Ia oqo tale, oi kemuni na wekaqu, au gadreva me’u kauti kemuni ki na gauna a solia kina na ivakaro oqo na Turaga na Kalou vei ira na luvena; ia au gadreva mo ni kila ni a lesi ira na bete na Turaga na Kalou ena nona ivakarau tabu, me vaka na kena ivakarau vua na Luvena, me ra vakavulici na tamata ena veika oqo.",
                "2": "Ia era sa lesi na bete oqo me vaka na kena ivakarau vua na Luvena, ena kena ivalavala me ra kila kina na tamata na ivalavala me ra na rai yani kina vua na Luvena me ra sereki kina.",
                "3": "Ia sa vakaoqo na ivalavala ni nodra vakatabui—era sa kacivi ka vakarautaki mai na tauyavutaki ni vuravura me vaka na nona kilaka taumada na Kalou, ena vuku ni nodra vakabauta kei na cakacaka vinaka; ena imatai ni gauna era a biu me ra digitaka na vinaka se na ca; o koya ni ra sa digitaka na vinaka, ka vakaraitaka na vakabauta sa uasivi sara, era sa lesi kina ena dua na ilesilesi tabu, io, na ilesilesi tabu oqori sa vakarautaki vata, kei na dua na veisereki vakavakarau me nodra.",
                "4": "A sa vakakina na nodra lesi ki na ilesilesi tabu oqo ena vuku ni nodra vakabauta, ia eso tale era sa sega ni vinakata na Yalo ni Kalou ena vuku ni nodra dau vakaukauwataka na lomadra kei na mataboko ni nodra vakasama, ke a sega beka oqo ke ra a sotava e vuqa na gauna vinaka me vakataki ira na wekadra.",
                "5": "Se me vakalekalekataki ga, ena imatai ni gauna era a tautauvata ga kei ira na wekadra; ia sa vakarautaki tu mai na tauyavutaki ni vuravura me soli na ilesilesi tabu oqo vei ira sa sega ni vakaukauwataka na lomadra, ena vuku ni nona veisorovaki na Luvena e Duabau ga, ko koya sa vakarautaki—",
                "6": "A sa vakakina na nodra lesi ki na ilesilesi tabu oqo, ka vakatabui ki na matabete levu ena ivakarau tabu ni Kalou, me ra vakatavuvulitaka na ivakaro vei ira na luve ni tamata, me ra curu rawa tale ga ki na nona ivakavakacegu—",
                "7": "Na matabete levu oqo me vaka na kena ivakarau vua na Luvena, sa ivakarau mai na tauyavutaki ni vuravura; se ena dua tale na vosa, ni sega na kena itekitekivu ni siga se na icavacava ni yabaki, ni a vakarautaki mai na gauna tawamudu ki na veigauna tawamudu, me vaka na nona kila taumada na veika kecega—",
                "8": "Ia era sa lesi ena kena ivakarau oqo—era sa kacivi ena ilesilesi tabu, ka tabaki ena dua na cakacaka tabu vakalotu, ka ciqoma na matabete levu ni ivakarau tabu, na ilesilesi, kei na cakacaka vakalotu, kei na matabete levu, e sega na kena itekivu se na kena icavacava—",
                "9": "Sa vakakina ni ra sa yaco me bete levu ka sega ni mudu, me vaka na kena ivakarau vua na Luvena, na Duabau ga nei Tamada, o koya sa sega na kena itekitekivu ni siga se na kena icavacava ni yabaki, o koya sa sinai ena loloma soli wale, dodonu, kei na dina. Ka sa vakakina. Emeni.",
                "10": "Oqo, me vaka au sa kaya me baleta na ivakarau tabu, se na matabete levu oqo, era sa lewe levu era sa tabaki ka sa yaco me ra bete levu ni Kalou; me vaka na levu ni nodra vakabauta kei na veivutuni, kei na nodra ivalavala dodonu ena mata ni Kalou, ka ra sa digitaka mera veivutuni ka ivalavala dodonu ka me ra kakua ni rusa;",
                "11": "O koya era sa kacivi kina ki na ivakarau tabu oqo, ka sa vakatabui ka savai me vulavula na nodra isulu ena nona dra na Lami.",
                "12": "Oqo ko ira, ni sa oti na nona vakatabui ira na Yalo Tabu, ka sa vakavulavulataki na nodra isulu, me savasava ka sega ni tauvi duka ena mata ni Kalou, era sa vakasisilataka na ivalavala ca; ka sa lewevuqa vei ira, sa lewevuqa sara, era sa vakasavasavataki ka curu ki na nona ivakavakacegu na Turaga na nodra Kalou.",
                "13": "Ia oqo, oi kemuni na wekaqu, au gadreva mo ni vakayalomalumalumutaki kemuni ena mata ni Kalou, ia mo ni vuataka na vua e kilikili ki na veivutuni, mo ni curu tale ga ki na ivakavakacegu koya.",
                "14": "Io, mo ni vakayalomalumalumutaki kemuni me vakataki ira ena gauna i Melikiseteki, o koya ka a bete levu tale ga ena kena ivakarau vata ga ka’u tukuna tiko, o koya tale ga ka taura tu na matabete levu ka sega ni mudu.",
                "15": "Ia sai Melikiseteki oqo ka dau solia vua ko Eparaama na nona ikatini; io, na tamada ko Eparaama sa dau solia na ikatini ni ka kecega e taukena.",
                "16": "Na veicakacaka vakalotu e a soli me vakaoqo, me rawa kina vei ira na tamata me ra rai ki liu vua na Luve ni Kalou, me ivakaraitaki ni nona ivakarau, se na kena ivakarau vua, ia oqo me ra rai yani kina vua me bokoci na nodra ivalavala ca, ka rawa me ra curu ki na ivakavakacegu ni Turaga.",
                "17": "Ia ko Melikiseteki oqo a dua na tui ena vanua ko Selemi; ka sa kaukauwa sara na nodra caka cala kei na veika vakasisila na nona tamata; io, era sa lako sese kecega; era sa vakasinaiti ena veimataqali caka ca kece sara;",
                "18": "Ia sa gumatua sara ena vakabauta ko Melikiseteki, ka sa taura kina na itutu ni matabete levu me vaka na ivakarau tabu ni Kalou, a sa vunautaka na veivutuni vei ira na nona tamata. Ia raica, e ra sa veivutuni; ka sa vakadeitaka ko Melikiseteki na tiko sautu ena vanua ena nona gauna; o koya sa vakatokai kina ko koya me ravouvou ni sautu, ka ni sa tui kei Selemi; ka veiliutaki ena rukui tamana.",
                "19": "Oqo, sa vuqa era liu vua, ka vuqa talega era qai muri, ia sa sega ni dua vei ira me uasivi cake; o koya oqo, sa rogo vakalevu kina na yacana.",
                "20": "Ia sa sega ni yaga me’u vakamacala tale ena veika oqo; sa rauta ga na ka au sa tukuna. Raica, sa tu vei kemuni na ivolanikalou; ia kevaka ko ni sa vakatanitaka ko ni na rusa kina.",
                "21": "Ka sa qai yaco ni sa cavuta oti vei ira na vosa oqo ko Alama, sa dodoka yani vei ira na ligana ka kaci ena domo levu, ka vaka: Oqo na gauna ni veivutuni, ni sa voleka mai na siga ni veivakabulai;",
                "22": "Io, na domo ni Turaga, ena gusudra na agilosi, sa tukuna yani ki na veimatanitu kecega; io, era sa tukuna tiko, me rawa ni nodra na itukutuku rekitaki; io, sa vakarogoya ko koya na itukutuku rekitaki oqo vei ira kece na nona tamata, io, vei ira ka veiseyaki tu ena delai vuravura; o koya era sa lako mai kina vei keda.",
                "23": "Ia era sa vakamacalataki vei keda ena veivosa rawarawa sara, me da kila, ni sega ni rawa me da na cala; oqo baleta ni da sa mai lako voli tu ena vanua tani; o koya, ni da sa tamata digitaki, ni sa mai tukuni vei keda na itukutuku rekitaki oqo ena yasa kece sara ni noda were-ni-vaini.",
                "24": "Ia raica, era sa vunautaka tiko na agilosi vei ira na lewevuqa ena gauna oqo ena noda vanua; ia oqo e kena inaki me vakarautaki kina na yalodra na luve ni tamata me ra ciqoma na nona vosa ena gauna ena lako mai kina ena nona lagilagi.",
                "25": "Ia oqo eda sa waraka ga me da rogoca ni mai vunautaki vei keda mai na gusudra na agilosi na itukutuku rekitaki, ni nona yaco mai; ni sa yaco mai na gauna, ia eda sa sega ga ni kila na kena totolo. Ia me yalololoma mada na Kalou me yaco ni’u sa bula tiko; ia ke yaco ena dua na gauna lekaleka mai oqo se dua na gauna mai muri, au na marautaka ga.",
                "26": "Ia ena vakatakilai vei ira na tamata buladodonu ka savasava, mai na gusudra na agilosi, ena gauna ni nona yaco mai, me na vakayacori kina na nodra vosa na noda qase, me vaka na ka era sa tukuna me baleti koya, me vaka na yalo ni parofisai ka tu vei ira.",
                "27": "Ia oqo, oi kemuni na wekaqu, au gadreva mai na loma ni utoqu, io, ena nuiqawaqawa kei na momosi, mo ni rogoca na noqu vosa, ka kauta laivi na nomuni ivalavala ca, ka kakua ni lokuyarataka na siga ni nomuni veivutuni;",
                "28": "Ia mo ni vakayalomalumalumutaki kemuni vua na Turaga, ka kaciva na yacana tabu, ka vakatawa ka masu tiko ga, mo ni kakua kina ni temaki mai na veika ko ni na sega ni vorata rawa, me na tuberi kemuni na Yalo Tabu, ka yaco mo ni yalomalumalumu, yalomalua, talairawarawa, dauvosota, vakadede, vakasinaiti ena loloma kei na vosota vakadede kece sara;",
                "29": "Ni vakabauta na Turaga; mo ni nuitaka ni ko ni na rawata kina na bula tawamudu; me tiko ga e lomamuni na loloma ni Kalou, mo ni laveti cake ena siga mai muri ka curu ki na nona ivakavakacegu.",
                "30": "Ia me solia vei kemuni na Turaga na veivutuni, mo ni kakua kina ni kauta mai na nona cudru vei kemuni, mo ni kakua kina ni vesuki ena sinucodo nei eli, ka mo ni kakua kina ni sotava na ikarua ni mate.",
                "31": "A sa vuqa tale na vosa sa tukuna ko Alama vei ira na tamata, ia sa sega ni volai ena ivola oqo."
            },
            "14": {
                "1": "Ka sa yaco ni sa tinia na nona vosa vei ira na tamata, sa lewevuqa era sa vakabauta sara na nona vosa, ka ra sa tekivu me veivutuni, ka vakasaqara na ivolanikalou.",
                "2": "Ia na iwase levu cake era sa segata me ra vakarusai rau ko Alama kei Amuleki; ni ra sa cudruvi Alama, me baleta na matata ni nona vosa vei Sisoromi; era sa kaya tale ga ni sa lasutaki ira ko Amuleki, ka sa vosa vakacacataka na nodra lawa kei ira na nodra loya kei na turaganilewa.",
                "3": "Era sa cudruvi rau talega ko Alama kei Amuleki; baleta ni rau sa vakadinadinataka vakamatata na nodra ivakarau ca, a ra sa segata lo me ra vakamatei rau.",
                "4": "Ka sa yaco ni ra sa sega ni kitaka; a ra sa tauri rau ka vesuki rau ga ena wa kaukauwa, ka kauti rau vua na turaganilewa levu ni vanua.",
                "5": "Era sa lako yani na tamata ka beitaki rau—era vakadinadinataka ni rau sa vosa vakacacataka na lawa, kei ira na nodra loya kei na turaganilewa ni vanua, kei ira na tamata kecega ena vanua; ka vakadinadinataka ni sa dua ga na Kalou, ka na tala mai na Luvena vei ira na tamata, ia ena sega ni mai vakabulai ira; sa vuqa na veika vakaoqori era sa beitaki rau kina ko Alama kei Amuleki. A sa yaco na veika oqo ena matana na turaganilewa levu ni vanua.",
                "6": "Ka sa yaco ni sa kurabui sara ko Sisoromi ena ka sa tukuni; ia sa kila tale ga ni sa mataboko na vakasama ni tamata, ka vakavuna ko koya ena nona vosa lasu; a sa tekivu me cukiraki na yalona ni sa kila na nona cala; io, sa tekivu me ologi koya na mosi mai eli.",
                "7": "Ka sa yaco ni sa tagi vei ira na tamata, ka kaya: Raica, au sa cala dina, ia ko irau na tamata oqo erau sa sega ni tauvi duka ena mata ni Kalou. A sa tekivu me vakamamasu ena vukudrau mai na gauna ko ya ka lako yani; ia era sa vosa vakacacani koya, ka kaya: Sa curumi iko talega na tevoro? Era sa kasiviti koya, ka vakasavi koya tani mai na kedra maliwa, era sa vakasavi ira tale ga era sa vakabauta na vosa i Alama kei Amuleki; a ra sa vakasavi ira tani, ka talai ira na tamata me ra vakaviriki ira ena vatu.",
                "8": "Ia era sa kauti ira vata kece mai na watidra kei na luvedra, kei ira era sa vakabauta se ko ira sa vakavulici me ra vakabauta na ivolanikalou ka vakavuna me ra biu yani ki na bukawaqa; ka ra sa kauta tale ga mai na nodra ivolatukutuku ka tu kina na ivolanikalou tabu ka biuta talega ki na bukawaqa, ka me ra kama ka vakarusai kina ena bukawaqa.",
                "9": "Ka sa yaco ni ra sa tauri rau ko Alama kei Amuleki, ka kauti rau ki na vanua era sa vakamatei tiko kina na tamata yalododonu, me rau vakadinadinataka kina na nodra vakarusai ko ira sa vakamai ena bukawaqa.",
                "10": "Ia ni sa raica ko Amuleki na nodra mosi na yalewa kei ira na gone era sa vakamai tiko, sa mosi talega ko koya; ka sa kaya yani vei Alama: A cava me daru mai raica tiko kina na ka vakadomobula oqo? O koya me daru dulaka mada yani na ligadaru, ka vakayagataka na kaukauwa ni Kalou ka tu vei kedaru, ka vakabulai ira mai na yameyame ni buka.",
                "11": "Ia sa kaya vua ko Alama: Sa uqeti au vakaukauwa na Yalo me’u kakua ni dodoka yani na ligaqu; raica sa kauti ira cake na Turaga vei koya, ena lagilagi; ia sa laiva me ra vakayacora na ka oqo, se me ra vakayacora vei ira na veika oqo ko ira na tamata, me vaka na kaukauwa ni lomadra, me dodonu kina na lewa ena qai tauca vei ira ena nona cudru; ia na nodra dra na tawacala ena tu me beitaki ira, io, ena tagi vakaukauwa me beitaki ira ena siga mai muri.",
                "12": "Oqo sa kaya vei Alama ko Amuleki: Raica, de ra na vakamai kedaru tale ga.",
                "13": "Ka sa kaya ko Alama: Me yaco ga me vaka na nona inaki na Turaga. Ia, raica, e sa bera ni oti na nodaru itavi; o koya era na sega kina ni vakamai kedaru.",
                "14": "Sa qai yaco ni sa kama yavu na yagodra na sa biu ki na bukawaqa, ka vakatalega kina na nodra ivola e ra a biu vata kaya, sa qai lako mai ko turaganilewa levu ena vanua ka mai tu e matadrau ko Alama kei Amuleki, ni rau sa vesu tu; ka sabica na baludrau e ligana, ka kaya vei rau: Mai na veika drau sa raica oti, ko drau na laki vunau tale vei ira na tamata oqo, me ra na biu kina ki na drano bukawaqa kei na sulifure?",
                "15": "Raica, drau sa raica ni sa sega vei kemudrau na kaukauwa mo drau vakabulai ira kina ko ira era sa biu ki na bukawaqa; sa sega talega ni vakabulai ira na Kalou ni ko ni sa vakabauta vata. Ka sa sabica tale na baludrau na turaganilewa, ka taroga: Na cava ko drau na kaya me baleti kemudrau?",
                "16": "Na turaganilewa oqo sa muria na ivakarau kei na vakabauta i Neori, ko koya ka vakamatei Kitioni.",
                "17": "Ka sa yaco ni rau sa sega ni sauma na nona vosa ko Alama kei Amuleki; sa sabici rau tale, ka soli rau vei ira na vakailesilesi me rau biu ki na vale ni veivesu.",
                "18": "Ia ni rau sa tiko ena vale ni veivesu ka siga tolu, era sa lako mai e levu na loya, kei na turaganilewa, kei na bete, kei na ivakavuvuli, ka ra lewe ni lawalawa i Neori; ka ra sa lako mai ki na vale ni veivesu me raici rau, ka ra sa tarogi rau ena vuqa na vosa; ia erau sa galu ga.",
                "19": "Ka sa yaco ni sa mai tu e matadrau na turaganilewa, ka kaya: A cava drau sa sega kina ni sauma na nodra vosa na tamata oqo? Drau sa sega beka ni kila ni sa tu vei au na kaukauwa me’u biuti kemudrau yani ki na yameyame? A sa vakarota me rau vosa; ia erau sa galu ga.",
                "20": "Ka sa yaco ni ra sa veisukayaki ka dui lako ena nodra sala, ia era sa lesu tale mai ena mataka; ia sa sabica tale na baludrau ko turaganilewa. Ia e ra sa lako talega mai e lewevuqa, ka ra sabici rau, ka kaya: Drau na tucake tale ka lewai ira na tamata oqo, ka vosa vakacacataka na neimami lawa? Kevaka sa tu vei kemudrau na kaukauwa levu vakaoqo na cava drau sa sega ni sereki kemudrau rawa kina?",
                "21": "Ia era sa vosataka vei rau e vuqa na ka vakaoqo, a ra sa vakasequruqurubati vei rau, ka kasiviti rau, ka kaya: Ena vakaevei na keimami irairai ni keimami sa cudruvi?",
                "22": "Ia sa levu na veika oqo, io, sa levu na veika oqo era sa kaya vei rau; ia era sa vakalialiai rau me vuqa na siga. Ka ra sa vakuai rau ena kakana me rau viakana kina, kei na wai me rau karamaca; ka ra sa kauta tani talega mai vei rau na nodrau isulu me rau luvawale; ia oqo erau sa vesu ena wa kaukauwa, ka sogolati e valeniveivesu.",
                "23": "Ka sa yaco ni rau sa vakararawataki tiko vakaoqo ka vuqa na siga, (ka ni ena ikatini karua ni siga, ena ikatini ni vula, ena ikatini ni yabaki ni nodra veiliutaki na daunilewa vei ira na tamata i Nifai) era sa lako tale yani kina ki vale ni veivesu ka rau a vesuki tu kina ena dali ko Alama kei Amuleki na turaganilewa levu mai Amonaia kei ira e vuqa na nodra ivakavuvuli kei na nodra loya.",
                "24": "A sa tu e matadrau na turaganilewa levu, ka sabici rau tale, ka kaya vei rau: Kevaka sa tu vei kemudrau na kaukauwa ni Kalou drau sereka mada na kemudrau ivesu, ia keimami na qai vakabauta ni na vakarusai ira na tamata oqo na Turaga me vaka na nomudrau vosa.",
                "25": "Ka sa yaco ni ra sa lako kece yani ka sabici rau, ka tukuna e dua vata ga na vosa, me yacova na iotioti ni tamata; ia ni sa vosa oti vei rau na iotioti ni tamata a sa curumi Alama kei Amuleki na kaukauwa ni Kalou, a rau sa duri cake ka wavu tu e yavadrau.",
                "26": "Ia sa vosa ko Alama, ka kaya: Kemuni na Turaga? me vakaevei na kena dede na neirau vosota tiko na veivakararawataki levu oqo? Kemuni na Turaga ni vakaukauwataki keirau me vaka na neirau vakabauti Karisito, ka vukei keirau. Ka rau sa drutia na wa e rau a vesu tu kina; ia ni ra sa raica ko ira na tamata na ka oqo, era sa dui dro, ni sa tuburi ira na rere de ra na rusa.",
                "27": "Ka sa yaco ni ra sa bale sobu ki na qele ni ra sa rere vakalevu sara, raica era sa sega mada ga ni yaco rawa ki na katuba e tuba ni vale ni veivesu; a sa yavala vakaukauwa na qele, ka sa kasei rua na lalaga ni vale ni veivesu, ka sa bale kina ki na qele; ka ra sa mate kina na turaganilewa levu, kei ira na loya, kei ira na bete, kei ira na ivakavuvuli, ka ra a sabici rau ko Alama kei Amuleki.",
                "28": "Ka rau sa lako tani mai vale ni veivesu ko Alama kei Amuleki, ka sa sega ni dua vei rau e mavoa; a sa solia vei rau na Turaga na kaukauwa, me vaka na nodrau vakabauti Karisito. Ka rau sa lako tani mai na vale ni veivesu; ni sa tasere na kedrau ivesu; ka sa bale sobu ki na qele na vale ni veivesu, ka ra sa mate ko ira kece na tamata era tiko kina, ka rau bula ga ko Alama kei Amuleki; ka rau sa lako sara yani ki loma ni koro.",
                "29": "Ia ni ra sa rogoca e dua na rorogo levu ko ira na tamata era sa cici yani vakalewelevu me ra raica na ka sa yaco; ia ni ra sa raici rau ko Alama kei Amuleki ni rau sa lako tani mai na vale ni veivesu, ni sa bale ki na qele na kena lalaga, sa yacovi ira na rere levu, ka ra sa dro tani mai vei Alama kei Amuleki me vaka na me kei na luvena sa drovaka e rua na laione; sa vakakina na nodra drovaki rau ko Alama kei Amuleki."
            },
            "15": {
                "1": "Ka sa yaco ni rau sa vakaroti ko Alama kei Amuleki me rau lako tani mai na koro koya; ka rau sa biubiu mai kina, ka lako ki na vanua ko Saitomi; ka raica, erau sa raici ira na tamata era a biuta na vanua ko Amonaia, ko ira era a vakasavi tani ka vakaviriki ena vatu, ni ra a vakabauta na vosa i Alama.",
                "2": "Erau sa tukuna vei ira na veika kece sa yaco vei ira na watidra kei ira na luvedra, erau sa tukuna tale ga na ka sa caka vei rau, kei na kaukauwa ni nodrau vakabulai.",
                "3": "Ia a tauvimate tale koto ga mai Saitomi ko Sisoromi; sa tauvi koya na katakata, ka vu mai na nona rarawa ena ka ca sa cakava; ni sa nanuma ko koya ni rau sa oti vakadua ko Alama kei Amuleki; ka nanuma ko koya ni rau sa vakamatei ena vuku ni nona caka cala. Ia na ivalavala ca levu oqo, kei na veivalavala ca tale eso, sa cukiraka na lomana me yacova ni sa mosi sara vakalevu vua, ni sa sega ni vakacegui kina; o koya sa kati koya kina na katakata warumisa.",
                "4": "Oqo, ni sa rogoca ni rau sa tiko ko Alama kei Amuleki ena vanua ko Saitomi, sa vakayaloqaqataki koya; a sa talatala yani vei rau, ni gadreva me rau lako mada mai vua.",
                "5": "Ka sa yaco ni rau sa lako kusarawa yani, ena nodrau talairawarawa ki na nona itukutuku vei rau; erau sa curu ki na vale sa davo koto kina ko Sisoromi; ka raici koya ena nona idavodavo, ni sa tauvimate, ni sa bibi sara koto ena sivia ni katakata; ka sa rarawa talega vakalevu na lomana ena vuku ni nona caka ca; ia ni sa raici rau ko koya sa dodoka yani na ligana, ka masuti rau me rau vakabulai koya.",
                "6": "Ka sa yaco ni sa kaya vua ko Alama, ni taura tu na ligana: Ko sa vakabauta li na kaukauwa i Karisito sa yaco kina na veivakabulai?",
                "7": "A sa sauma ko koya ka vaka: Io, au sa vakabauta na veivosa kece ko sa vakavulica.",
                "8": "A sa kaya ko Alama: Kevaka ko sa vakabauta na veisereki i Karisito ko na rawa ni vakabulai.",
                "9": "A sa kaya ko koya: Io, au sa vakabauta me vaka na nomu vosa.",
                "10": "A sa tagi vua na Turaga ko Alama, ka kaya: Oi kemuni na Turaga, na neimami Kalou, mo ni yalololoma mada vua na tamata oqo, ka vakabulai koya me vaka na nona sa vakabauti Karisito.",
                "11": "Ia ni sa cavuta oti na vosa oqo ko Alama, sa rika e yavana ko Sisoromi, ka tekivu me lako; era sa kurabui vakalevu kina na tamata kecega; sa rogo yani na kena itukutuku ena vanua taucoko ko Saitomi.",
                "12": "Ka sa papitaisotaki Sisoromi ko Alama vua na Turaga; ka sa tekivu ena gauna koya ka lako yani me vunau vei ira na tamata ko koya.",
                "13": "Ka sa tauyavutaka ko Alama e dua na lotu ena vanua ko Saitomi, ka vakatabui ira na bete kei na ivakavuvuli ena vanua, me ra papitaisotaka vua na Turaga ko ira kecega era sa gadreva me ra papitaisotaki.",
                "14": "Ka sa yaco ni ra sa lewevuqa sara; era sa lako mai ena veiyasana kecega ka vakavolivoliti Saitomi, ka ra mai papitaiso.",
                "15": "Ia ko ira na tamata ka tu ena vanua ko Amonaia, era sa yalo kaukauwa ka domodomoqa tu ga; era sa sega ni veivutunitaka na nodra ivalavala ca, ia era kaya ni tu vei rau ko Alama kei Amuleki na kaukauwa ni tevoro; ni ko ira oqo era sa lewe ni lawalawa i Neori; ka ra sega ni vakabauta ni sa kilikili me ra veivutunitaka na nodra ivalavala ca.",
                "16": "Ka sa yaco ni ko Alama kei Amuleki, ni sa biuta tu yani ko Amuleki na nona koula, kei na siliva, kei na nona iyau talei kecega, ka ra tu mai na vanua ko Amonaia, me baleta na vosa ni Kalou, ni ra sa cati koya na nona itokani kei tamana kei ira na nona mataqali;",
                "17": "O koya, ni sa tauyavutaka na lotu ko Alama mai Saitomi, ni raica era sa tarovi ira rawa e vuqa, io, ni sa raica era sa tarova na tamata na nodra dokadoka, ka vakayalomalumalumutaki ira vua na Kalou, ka sa tekivu me ra vakasoqoni ira vata ena nodra valenilotu ka qarava na Kalou ena icabocabo ni isoro, era sa vakatawa ka masu tiko ga, me ra na vueti kina mai vei Setani, kei na ivau ni mate, kei na rusa—",
                "18": "Ia me vaka au sa tukuna, ni sa raica ko Alama na veika kece oqo, o koya sa kauti Amuleki kina ka rau lako ki na vanua ko Saraemala, sa kauti koya sara ki na nona vale, sa qaravi koya sara ena nona rarawa, ka vakaukauwataki koya ena vuku ni Turaga.",
                "19": "A sa cava eke na ikatini ni yabaki ni nodra veiliutaki na turaganilewa vei ira na tamata i Nifai."
            },
            "16": {
                "1": "Ka sa yaco ena ikatinikadua ni yabaki ni nodra veiliutaki na turaganilewa vei ira na tamata i Nifai, ena ikalima ni siga ena ikarua ni vula, sa levu sara na sautu ena vanua ko Saraemala, sa sega na ivalu se na veileti me vica na yabaki, ia ena i ka lima ni siga ena ikarua ni vula ena ikatinikadua ni yabaki, sa rogo na vakacibi ivalu ena vanua taucoko.",
                "2": "Ia raica, sa lako mai na nodra mataivalu na Leimanaiti ena yasana ki lekutu, ka curuma yani na iyalayala ni vanua, ka curu sara ki na koro ko Amonaia, ka ra tekivu vakamatei ira na tamata ka vakarusa na koro.",
                "3": "Ka sa qai yaco, ni bera na nodra vakasoqona vata na Nifaiti e dua na mataivalu me vakasavi ira tani mai na vanua, era sa vakarusai ira na tamata era tiko ena koro ko Amonaia, kei na so talega era tiko vakavolivolita na iyalayala ni vanua ko Noa, ka ra kauta tale ga vakavesu e so ki na lekutu.",
                "4": "Oqo ka sa yaco ni ra sa gadreva na Nifaiti me ra laki kauti ira lesu mai ko ira era sa kau yani vakavesu ki na lekutu.",
                "5": "O koya sa digitaki me nodra iliuliu na turaganivalu na mataivalu ni Nifaiti, (na yacana ko Soramu, ka sa rua tiko na luvena, ko Liai kei Eia)—ko Soramu kei rau na luvena, ni ratou sa kila ni sa bete levu ni lotu ko Alama, ka ratou sa rogoca talega ni sa tu vua na yalo ni parofisai, o koya eratou sa lako yani kina vua ka taroga se na vakadonuya na Turaga me ra lako yani ki na lekutu ka vaqarai ira na wekadra, era a kau yani vakavesu mai vei ira na Leimanaiti.",
                "6": "Ka sa yaco ni sa taroga na veika oqo vua na Turaga ko Alama. Ka sa lesu mai ko Alama ka kaya vei iratou: Raica, era na kosova na uciwai ko Saitoni ko ira na Leimanaiti ena lekutu ki na ceva, vakayawa ki cake ena taudaku ni iyalayala ni vanua ko Manitai. Ka raica mo dou sotavi ira e kea, ena tokalau ni uciwai ko Saitoni, e kea ena soli ira mai kina na wekamudou era a kau vakavesu mai vei ira na Leimanaiti vei kemudou, na Turaga.",
                "7": "Ka sa yaco ni ratou sa kosova na uciwai ko Saitoni ko Soramu kei rau na luvena, kei na nodratou mataivalu, ka ra taubale sivia na iyalayala ni vanua ko Manitai, ka curuma yani na lekutu ena ceva, ena tokalau ni uciwai ko Saitoni.",
                "8": "Ka ra donui ira yani na mataivalu ni Leimanaiti, era sa veiseyaki na Leimanaiti ka vakasavi yani ki na lekutu; ka ra kauti ira mai na wekadra era a kau vakavesu vei ira na Leimanaiti, ia sa sega ni yali e dua vei ira na tamata ka kau vakavesu. Era sa kauti ira mai ko ira na wekadra me ra taukena tale na nodra vanua.",
                "9": "Ia sa cava eke na ikatinikadua ni nodra yabaki na turaganilewa, era sa vakasavi tani mai na vanua na Leimanaiti, ka ra vakarusai na tamata mai Amonaia; io, era sa vakarusai ko ira vakayadua na tamata bula vei ira na Amonaiaiti, ka vakatalega kina na nodra koro levu, ka ra a kaya ni na sega ni vakarusa rawa na Kalou, ena vuku ni kena vakaitamera.",
                "10": "Ia raica, sa vakarusai ena dua ga na siga; ka sa katilaka na yagodra ko ira na koli kei na manumanu kila ni lekutu.",
                "11": "Ia oqo, ni oti e vuqa na siga sa bini tu na yagodra mate ena delai vuravura, a sa vovodea ga na ibulubulu era bulu kina. Ka sa kaukauwa sara na kena iboi ka sa sega kina na tamata e via tawana na vanua ko Amonaia me vuqa na yabaki. Ka sa vakatokai kina na Vanualala i Neori; ni ra sa ilawalawa kece i Neori, ko ira kece era sa vakamatei; ka sa laladidi tu kina na nodra vanua.",
                "12": "Ka ra sa sega ni lako tale mai na Leimanaiti me valuti ira tale na Nifaiti me yacova na ikatinikava ni yabaki ni nodra veiliutaki na turaganilewa vei ira na tamata i Nifai. A ra sa tiko sautu kina na tamata i Nifai ena tolu na yabaki.",
                "13": "Ka rau sa lako yani kina ko Alama kei Amuleki ka vunautaka na veivutuni vei ira na tamata ena nodra valetabu, kei na nodra vale ni sokalou, kei na nodra valenilotu ka a tara me vaka na ivakarau vaka Jiu.",
                "14": "Ia na levu ga ni tamata era sa via rogoca na nodrau vosa, erau sa solia yani vei ira na vosa ni Kalou, ka sa sega ni vakaduiduitaka na tamata, ka tomana tiko yani.",
                "15": "Ia erau sa lako yani ko Alama kei Amuleki, kei na vuqa tale era sa digitaki ki na cakacaka, me ra vunautaka na vosa ena vanua taucoko. A sa yaco me sa ka raraba kina na tauyavutaki ni lotu ena vanua taucoko, kei na veiyasana taucoko sa vakavolivolita, ena kedra maliwa na tamata kece i Nifaiti.",
                "16": "A sa sega na veivakaduiduitaki ena kedra maliwa; sa sovaraka mai na Turaga na Yalona ki na dela ni vanua taucoko me vakarautaka na nodra vakasama na luve ni tamata, se me vakarautaka na lomadra me ra ciqoma na vosa ena qai vakatavuvulitaki ena kedra maliwa ena gauna ni nona lako mai—",
                "17": "Me ra kakua ni saqata na ivunau, me ra kakua kina ni vakatitiqa, ka lako yani ki na rusa, ia me ra ciqoma na vosa ena reki, ia me vaka na taba ni vaini sa semati ki na vu-ni-vaini dina, me rawa kina me ra na curu ki na ivakavakacegu ni Turaga na nodra Kalou.",
                "18": "Ia oqo ko ira na bete era lako yani ena kedra maliwa na tamata era sa vunautaka na ca ni veika lasu kecega, kei na veivakaisini, kei na vuvu, kei na veileti, kei na kakase, kei na vosavakacaca, kei na butako, na dauvakacaca, na laba, na veibutakoci kei na veitovo kecega sa vakaoqo, a ra sa vunauca ni veika oqo sa sega ni kilikili me vakayacori—",
                "19": "Me ra nanuma tiko na veika ena yaco vakamalua mai; io, me ra nanuma ni na lako mai na Luve ni Kalou, na nona vakararawataki ka mai mate, ka vakatalega kina na nodra tucake tale na mate.",
                "20": "Ka sa lewe vuqa era sa via kila na vanua ena tadu mai kina na Luve ni Kalou; ka ra sa vakavulici ni na mai rairai vei ira ni oti na nona tucake tale; ka ra sa reki ka marau vakalevu ni ra sa rogoca na itukutuku oqo.",
                "21": "Ia oqo ni oti na kena vakataudeitaki na lotu ena vanua taucoko—ni sa rawai na tevoro, ka sa vunautaki kina na savasava ni vosa ni Kalou ena vanua taucoko, ka sa sovaraka mai na Turaga na nona veivakalougatataki vei ira na tamata—sa mai vakacavari kina na ikatinikava ni yabaki ni nodra veiliutaki na turaganilewa vei ira na tamata i Nifai."
            },
            "17": {
                "intro": "Na kedra itukutuku na luvei Mosaia, era a besetaka na nodra dodonu ena matanitu ena vuku ni vosa ni Kalou, ka ra lako cake ki na vanua ko Nifai me ra vunau vei ira na Leimanaiti; na nodra vakararawataki kei na nodra vakabulai—me vaka na itukutuku i Alama.",
                "1": "Ka sa qai yaco ni sa lako tiko ko Alama mai na vanua ko Kitioni vaka ki na ceva, ka lako tani yani ki na vanua ko Manitai, raica, sa kurabui ko koya, ni sotavi iratou na luvei Mosaia ni ratou sa lako tiko yani ki na vanua ko Saraemala.",
                "2": "Ko iratou na luvei Mosaia oqo eratou a tiko vata voli kei Alama ena gauna a rairai taumada kina vua na agilosi; o koya sa marau vakalevu sara kina ko Alama ni sa raici iratou na tacina; ka sa qai vakalevutaka sara na nona marau, ni ra se veitacini tiko ga ena vuku ni Turaga; io, sa kaukauwa sara na nodratou kilaka ena ivakavuvuli dina; ni ra sa tamata yalomatua ka dau wilika vagumatua na ivolanikalou, me rawa kina ni ra kila na vosa ni Kalou.",
                "3": "Ia e sega ni o koya wale ga oqori; eratou sa soli iratou vakagumatua sara ena masumasu, kei na lolo; o koya sa tu kina vei iratou na yalo ni parofisai, kei na yalo ni vakatakila, ia ni ra sa vakatavuvuli, era sa vakatavuvuli ena kaukauwa.",
                "4": "Ka ra sa vakatavuvulitaka tiko na vosa ni Kalou ena loma ni tinikava na yabaki ena kedra maliwa na Leimanaiti, ka ra qaqa vakalevu ena nodra sa kau mai na lewevuqa me ra mai kila kina na ivakavuvuli dina; io, mai na kaukauwa ni nodra vosa era sa kau mai kina ki na icabocabo ni isoro ni Kalou e lewevuqa, me ra kaciva na yacana ka vakatusa vua na nodra ivalavala ca.",
                "5": "Ia sa vakaoqo na veika era sota kaya ena nodra ilakolako, ni sa yaco vei ira e vuqa na ka rarawa; era sa rarawa vakalevu, vakayago ka vakayalo, me vaka na viakana, na viagunu, kei na wawale ni yago ka sa yaluma vakalevu na yalodra.",
                "6": "Ia sa vakaoqo na nodra ilakolako: Ni sa solia vei ira na galala na tamadra, ko Mosaia, ena imatai ni nodra yabaki na turaganilewa; ni ra sa sega ni vinakata na matanitu ka a gadreva ko tamadra me solia vei ira, ka sa vakatalega oqo na nodra vakanananu na tamata;",
                "7": "O koya oqo era sa lako tani kina mai na vanua ko Saraemala, ka kauta na nodra iseleiwau, kei na nodra moto, kei na nodra dakaititi, kei na nodra gasau, kei na nodra irabo; era sa kitaka oqo me ra rawata kina na kedra kakana ni ra tiko voli ena lekutu.",
                "8": "Ia e ra sa lako vata yani ki na lekutu kei na iwiliwili era sa digitaka, me ra lako cake ki na vanua ko Nifai, ka vunautaka na vosa ni Kalou kivei ira na Leimanaiti.",
                "9": "Ka sa yaco ni ra sa lako voli ena lekutu ka vuqa na siga, ka ra dau lolo vakalevu ka masu vakalevu me solia mai kivei ira na Turaga e dua na tiki ni Yalona me salavata kei ira, ka tiko vata kei ira, ka me yaco me ra iyaya ni cakacaka ena liga ni Kalou me ra kau mai kina, kevaka e rawa, ko ira na wekadra, na Leimanaiti, ki na kila na ka dina, ki na kila ka ni yavu matailalai ni nodra ivakarau na nodra qase, ka sa sega ni dodonu.",
                "10": "Ka sa yaco ni sa sikovi ira na Turaga ena Yalona, ka kaya vei ira: Dou vakacegu. Ka ra sa kune vakacegu.",
                "11": "Ka sa kaya tale ga vei ira na Turaga: Dou lako yani ena kedra maliwa na Leimanaiti, ko ira na wekamudou, ka vakataudeitaka na noqu vosa; ia mo dou vosota vakadede na veika rarawa ka dredre, mo dou na ivakaraitaki vinaka vei ira ena vukuqu, ia au na qisi kemudou mo dou iyaya ni cakacaka e ligaqu me ra vakabulai kina e lewevuqa na yalo.",
                "12": "Ka sa yaco ni ra sa vakayaloqaqataki na luvei Mosaia kei ira nodra itokani sa tiko vata kaya, me ra lako yani vei ira na Leimanaiti ka vunautaka na vosa ni Kalou.",
                "13": "Ka sa yaco ni ra sa tadu ki na iyalayala ni nodra vanua na Leimanaiti, era sa tawase ka dui lako yani vakai ira, ka ra vakanuinui vua na Turaga ni ra na sota bula tale ni oti na nodra tatamusuki; ni ra sa kila tu na bibi ni itavi era sa bolea.",
                "14": "Ka sa bibi vakaidina, ni ra sa bolea me ra vunautaka na vosa ni Kalou ki na dua na mata tamata kila, yalo kaukauwa ka itovo vakarerevaki; na mata tamata dau rekitaka me labati ira na Nifaiti, ka butakoci ira ka vakacacani ira; era sa domona vakalevu na iyau, se na koula kei na siliva, kei na vatu talei; ia era segata me ra rawata na veika oqo mai na laba kei na veivakacacani, me ra kakua kina ni cakacakataka e ligadra.",
                "15": "Ia era sa tamata vucesa, ka vuqa vei ira era dauqarava na matakau, ka sa tau vei ira na cudru ni Kalou ena vuku ni nodra ivakarau na nodra qase; ia ena sega ni sogolati vei ira na vosayalayala ni Turaga ka na tara yani nodra bula kevaka era sa veivutuni.",
                "16": "O koya oqo na vuna era bolea kina na luvei Mosaia me ra kitaka na cakacaka, de rawa me ra kauti ira mai na tamata me ra veivutuni; de rawa me ra na kauti ira mai me ra kila na ituvatuva ni veisereki.",
                "17": "O koya era sa tawase kina ka dui lako, ena kedra maliwa, na tamata yadua vakaikoya ga, me vaka na vosa kei na kaukauwa ni Kalou sa dui soli vua.",
                "18": "Oqo sa nodra iliuliu ko Amoni, se ni sa dauvakavulici ira tale ga, sa biuti ira, ni sa vakalougatataki ira oti ena ilesilesi era sa kacivi kina, ka tataunaka vei ira na vosa ni Kalou ni bera ni gole yani; era sa gole yani ka dui lako ena nodra ilakolako ena loma ni vanua ko ya.",
                "19": "Ka sa lako ko Amoni ki na vanua ko Isimeli, ni sa vakayacani na vanua vei ira na luvei Isimeli, ka ra sa yaco me ra Leimanaiti.",
                "20": "Ia ni sa curuma yani ko Amoni na vanua ko Isimeli, era sa tauri koya ka vesuki koya ko ira na Leimanaiti, me vaka ni sa kena ivakarau vei ira me ra vesuka na Nifaiti kecega era taura rawa, ka ra kauti koya vua na tui; ia sa na qai vakatau vua na tui me vakamatei ira, se me vesuki ira, se balati ira ki na vale ni veivesu, se vakasavi ira tani mai na nona vanua, me vaka na nona inaki kei na nona gagadre.",
                "21": "Ia sa kau ko Amoni vua na tui ni vanua ko Isimeli, na yacana ko Lamonai, e dua na kawa vaka-Isimeli.",
                "22": "Ia sa tarogi Amoni na tui se vinakata me tiko ga vei ira na Leimanaiti, se vei ira na wekana.",
                "23": "Ia sa kaya vua ko Amoni: Io, au sa via tiko vata mada kei ira na tamata oqo me dua na gauna; io, ena rairai yacova sara na gauna au mate kina.",
                "24": "Ka sa yaco ni sa taleitaki Amoni vakalevu ko Lamonai na tui, ka vakavuna me sere na kena ivesu; ia sa kaya na tui me taura e dua na luvena ko Amoni me watina.",
                "25": "Ia sa vosa ko Amoni ka kaya vua: E segai, ia me’u nomuni tamata ga. O koya sa yaco kina me tamata ni tui Lamonai ko Amoni. A sa lesi ko Amoni kei na so tale na tamata me ra ivakatawa ni sipi nei Lamonai, me vaka na nodra ivalavala na Leimanaiti.",
                "26": "Ia ni sa cakacaka tiko ko Amoni vua na tui me tolu na siga, sa lako yani ko koya kei ira na Leimanaiti era cakacaka vata ka kauti ira na sipi kina tobu ni wai era daugunu kina, na yaca ni wai ko Sepusi, era sa dau kauta kece ki kea na Leimanaiti na nodra qele ni manumanu, me ra gunu—",
                "27": "O koya, ni ra sa kauta tiko yani na nodra qele ni manumanu ki na igunugunu ko Amoni kei ira na tamata ni tui, raica, era sa lako mai e dua na iwiliwili ni Leimanaiti ka gunu tiko mai kea na nodra sipi, a ra sa vakasava na qele ni manumanu e kauta tiko yani ko Amoni kei ira na tamata ni tui, sa ka levu na nodra vakasavi ira ka ra veidroyaki kina ki na veiyasana kecega.",
                "28": "Oqo era sa vosa kudrukudru na dauveiqaravi ni tui, ka kaya: Oqo e sa na vakamatei keda vakaidina na tui, me vaka sa yaco vei ira na wekada ni ra a veidroyaki na qele ni manumanu era kauta mai, ena nodra ivakarau ca na tamata oqo. A ra sa tagi ka kaya: Raica, era sa veiseyaki na noda qele ni manumanu.",
                "29": "Oqo era sa tagi ni ra sa rerevaka na vakamatei. Ia ni sa raica na ka oqo ko Amoni sa reki vakalevu na lomana; sa kaya lo, au na vakatakila eke vei ira oqo na noqu itokani dauveiqaravi na noqu kaukauwa, se na kaukauwa sa tu vei au, me’u vakasuka tale mai kina na qele ni manumanu vua na tui; me’u rawa kina na yalodra na noqu itokani dauveiqaravi, me’u vakayarayarataki ira kina me ra vakabauta na noqu vosa.",
                "30": "A sa vakaoqo na nanuma nei Amoni ni sa raica na nodra leqa ko ira sa wilika me nona itokani.",
                "31": "Ka sa yaco ni sa vakayaloqaqataki ira ena nona vosa, ka kaya: Oi kemudou na noqu itokani, dou kakua ni yalolailai tou mai lako ka vakasaqara na qele ni manumanu, tou vakasoqoni ira vata ka kauti ira mai me ra mai gunu; ia me datou maroroya na nona qele ni manumanu na tui, me kakua ni vakamatei kedatou ko koya.",
                "32": "Ka sa yaco ni ra sa lako ka vakasaqara na qele ni manumanu, era sa muri Amoni, ka ra veiciciyaki ka soqoni ira kece mai na qele ni manumanu ni tui, ki na igunugunu.",
                "33": "Ia era sa lako tale mai na tamata koya me ra vakasava na nodra qele ni manumanu; a sa kaya vei ira na nona itokani ko Amoni: Dou vakavolivoliti ira na qele ni manumanu me ra kakua ni dro; ia au sa lako me’u veivala kei ira era mai vakasava tiko na noda qele ni manumanu.",
                "34": "O koya oqo, a ra sa vakayacora sara na ka sa vakarota vei ira ko Amoni, ka sa lako ko koya me vala kei ira era sa tiko mai na tobu ni wai ko Sepusi; ia era sa lewe levu sara ko ira oqori.",
                "35": "O koya oqo era sa sega kina ni rerevaki Amoni; ni ra nanuma ni sa lewe dua ga ko koya ka rawa me na dua ga vei ira e vakamatei koya, ia era sa sega ni kila ni sa yalataka oti na Turaga vei Mosaia ni na vakabulai ira na luvena mai na ligadra; era sa sega tale ga ni kila e dua na ka me baleta na Turaga; o koya era sa dau taleitaka ga kina me ra vakarusai ira na wekadra; na inaki oqori era sa dau tu kina me vakasava na nona qele ni manumanu na tui.",
                "36": "Ia sa tu yani ko Amoni ka tekivu me raboti ira ena vatu; io, sa kaukauwa sara na nona rabotaka yani na vatu ena kedra maliwa; ka vakamatea sara e so vei ira, era sa kidroataka na kena vo na nona kaukauwa; ia oqo era sa cudru tale ga ni sa vakamatea e so vei ira, ka ra sa nakita me ra vakamatei koya sara; o koya, ni ra sa raica ni sega ni lauti koya rawa na nodra iviri, era sa cola iwau ka cici yani me yaviti koya mate.",
                "37": "Ia raica, ko koya yadua sa laveta na nona iwau me yaviti Amoni, sa taya cavuka na ligana ko Amoni ena nona iseleiwau; a sa sabaya ko koya na nodra imoku ena nona taya cavuka na ligadra ena nona iseleiwau, a ra sa kurabui vakalevu kina, ka veidroyaki mai vua; io, e ra sa lewelevu, ia era sa dro ga ena kaukauwa ni nona ravuravu.",
                "38": "E lewe ono vei ira era mate ena irabo; ia sa vakamatea duadua ga na nodra iliuliu ena nona iseleiwau; ia ko ira kecega ka mokuti koya ena iseleiwau sa taya cavuka na ligadra, a ra sa lewevuqa toka.",
                "39": "Ia ni sa vakasavi ira yani vakayawa, sa qai lesu mai me ra vagunuvi ira na qele ni manumanu ka kauta lesu ki na nona lomanibai na tui, ka curu sara yani vua na tui, ka kauta tiko yani na liga kece ka lauta cavuka ena nona iseleiwau ko Amoni, me ivakadinadina ni veika era sa vakayacora."
            },
            "18": {
                "1": "Ka sa yaco ni sa vakaroti ira na nona dauveiqaravi ko Lamonai na tui, me ra tucake ka vakadinadinataka na ka era raica me baleta na veika sa yaco.",
                "2": "Ia ni ra sa tukuna na veika kece era sa raica, ka sa kila na yalodina nei Amoni ena nona maroroi ira na nona qele ni manumanu, sa kila tale ga na nona kaukauwa levu ni a veivala vata kei ira era a via vakamatei koya, sa kurabui vakalevu kina ka kaya: E dina sara sa levu cake ko koya oqo mai na tamata. Raica e sega li ni ko koya oqo na Yalo Cecere ka na kauta mai na cudruvi levu vei ira na tamata oqo, me baleta na nodra daulaba?",
                "3": "Ia e ra sa kaya vua na tui: Keimami sega mada ni kila, e Yalo Cecere se tamata; ia keimami kila ga ni ra a sega ni vakamatei koya rawa na meca ni tui; ka ra sega tale ga ni vakasavi ira tani rawa na nona qele ni manumanu na tui ni tiko vata kei keimami, ena vuku ni nona lewa maqosa kei na nona kaukauwa; o koya, keimami kila kina ni sa nona itokani na tui ko koya. Ia oqo, oi kemuni na tui, keimami sega ni vakabauta ni vakaoqo na kaukauwa ni dua na tamata, ni keimami kila ni a sega ni vakamatei rawa.",
                "4": "Ia oqo, ni sa rogoca na vosa kece oqo na tui, sa kaya vei ira: Au sa qai kila ni sai koya oqo na Yalo Cecere; sa lako mai ena gauna oqo me maroroya na nomuni bula, me’u kakua ni vakamatei kemuni me vakataki ira na wekamuni. Sai koya dina oqo na Yalo Cecere era a dau tukuna na noda qase.",
                "5": "Ia oqo na nona ivakarau ni bula ko Lamonai, me vaka e a kila mai vei tamana, ni dua tiko na Yalo Cecere. E dina ni ra sa vakabauta ni dua tiko na Yalo Cecere, ia era nanuma ga ni sa dodonu na ka cava ga era sa kitaka; ia sa rere vakalevu ga ko Lamonai de sa cala ko koya ni a vakamatei iratou na nona dauveiqaravi;",
                "6": "Ni sa vakamatea oti e vuqa vei ira ni ra a vakasava na nona qele ni manumanu ko ira na wekadra mai na igunugunu; ka ra sa vakamatei ni ra sa veiseyaki na nodra qele ni manumanu.",
                "7": "Sa dau nodra ivakarau na Leimanaiti me ra dau wawa ena wai ko Sepusi, ka vakasava na nodra qele ni manumanu na tamata, me rawa kina ni ra qai vakasava yani na kena era sa veidroyaki ki na nodra vanua, sa vakaoqori na ivakarau ni nodra vakacaca vei ira.",
                "8": "Ka sa yaco ni sa tarogi ira na nona dauveiqaravi ko Lamonai na tui, ka kaya: Sa evei na tamata sa tu vua na kaukauwa levu oqo?",
                "9": "Ka ra sa kaya vua: Raica, sa vakani ira tiko na nomuni ose. Oqo a sa vakarota oti na tui vei ira na nona dauveiqaravi, ni bera ni ra laki vagunuva na qele ni manumanu, me ra vakarautaka na nona ose kei na qiqi vakaturaga, ka kauti koya yani ki na vanua ko Nifai; ka ni sa vakarau tu e dua na kana magiti levu ena vanua ko Nifai, mai vei tamai Lamonai, o koya na tui ni vanua taucoko.",
                "10": "Ni sa rogoca na tui ko Lamonai ni sa vakarautaka tiko ko Amoni na nona ose kei na nona qiqi vakaturaga sa kurabui sara vakalevu, me baleta na yalodina nei Amoni, ka kaya: E dina sara ni sa sega mada ni bau dua na dauveiqaravi vei ira kece na noqu dauveiqaravi me yalodina sara me vaka na tamata oqo; ni sa i koya duadua ga e nanuma tiko ka mai vakayacora sara na ka kece au a vakarota.",
                "11": "Oqo au sa qai kila vakaidina ni o koya oqo na Yalo Cecere, ka’u sa gadrevi koya sara me lako mai vei au, ia au sega ni via kitaka vakakina.",
                "12": "Ka sa yaco ni sa vakarautaka oti ko Amoni na ose kei na qiqi vakaturaga me vodo kina na tui kei ira na nona dauveiqaravi, sa qai lako vua na tui, ka raica ni sa duatani na kena irairai na tui; o koya sa voleka kina ni lesu tale.",
                "13": "Ka sa kaya vua e dua na dauveiqaravi ni tui, I Rapana, sa kena ibalebale, na tui levu ka kaukauwa, ka ni ra sa dau tamata kaukauwa ga na nodra tui; a sa kaya kina vua: Rapana sa gadreva na tui mo ni tiko ga e ke.",
                "14": "O koya sa gole kina vua na tui ko Amoni, ka kaya vua: Oi kemuni na tui, a cava saka ko ni vinakata me’u cakava vei kemuni? A sa sega ni sauma na nona taro na tui ka rauta e dua na auwa, me vaka na nodra gauna, ni sa sega ni kila na ka me tukuna vua.",
                "15": "Ka sa yaco ni sa tukuna tale vua ko Amoni: A cava saka ko ni vinakata vei au? Ia sa galu ga na tui.",
                "16": "Ka sa yaco ni sa vakasinaiti ko Amoni ena Yalo ni Kalou, o koya sa kila kina na nanuma ni lomana na tui. Ka sa kaya vua: E baleta beka ni ko ni sa rogoca ni’u a taqomaki ira na nomuni dauveiqaravi kei na nomuni qele ni manumanu, ka vakamatea e vitu vei ira na wekadra ena irabo kei na iseleiwau, ka taya cavuka na ligadra e so tale, me rawa kina ni’u taqomaka na nomuni qele ni manumanu kei ira na nomuni dauveiqaravi; raica, sai koya li oqo na vu ni nomuni kurabui?",
                "17": "Au sa kaya vei kemuni, a cava, ko ni sa kurabui vakalevu kina? Raica, au sa tamata ga, ka’u sa nomuni dauveiqaravi; o koya, na ka dodonu kecega ko ni sa gadreva, na veika oqori au na vakayacora.",
                "18": "Ia ni sa rogoca na vosa oqo na tui, sa kurabui tale kina, ni sa raica ni rawa vei Amoni me kila na nanuma ni lomana; ia ni sa vaka tu ko ya, sa dolava na gusuna ko Lamonai na tui, ka kaya vua: Ko cei ko iko? Sai iko li na Yalo Cecere ko ya, sa kila na ka kecega?",
                "19": "Sa sauma ko Amoni ka kaya vua: E segai.",
                "20": "Ka sa kaya na tui: Ko sa kila vakacava na nanuma ni lomaqu? Mo vosa vakadodonu, ka tukuna vei au na veika oqo; ka tukuna talega vei au se na kaukauwa cava ko sa vakamatei ira ka taya musuka kina na ligadra na wekaqu ka ra a vakasava na noqu qele ni manumanu—",
                "21": "Ia oqo, kevaka ko sa tukuna vakadodonu vei au na veika oqo, na ka kecega ko gadreva au na solia vei iko; ka kevaka e gadrevi, au na yadravi iko kei na noqu mataivalu; ia au kila ni ko sa tamata kaukauwa sara mai vei ira; ia na ka kecega ko sa vinakata vei au, au na vakadonuya vei iko.",
                "22": "Ia oqo ni sa tamata vuku ko Amoni, ka sega na inaki ca e lomana, sa kaya kina vei Lamonai: Ko ni na vakarorogo li ki na noqu vosa, kevaka ka’u sa tukuna vei kemuni na kaukauwa au vakayacora kina na ka oqo? Oqori ga na ka au vinakata vei kemuni.",
                "23": "Ka sa sauma vua na tui, ka kaya: Io, au na vakabauta na nomu vosa kece. A sa rawai ena lawaki ko ya.",
                "24": "Ka sa tekivu me vosa vakadodonu vua ko Amoni, ka kaya vua: Ko vakabauta li ni dua tiko na Kalou?",
                "25": "Ka sa sauma, ka kaya vua: Au sega ni kila na kena ibalebale oqori.",
                "26": "Ka sa qai kaya ko Amoni: Ko vakabauta li ni dua tiko na Yalo Cecere?",
                "27": "Ka sa kaya ko koya, Io.",
                "28": "Ka sa kaya ko Amoni: Oqori ga na Kalou. Ka sa kaya tale vua ko Amoni: Ko vakabauta li ni Yalo Cecere oqo, o koya na Kalou, sa bulia na ka kecega sa tu mai lomalagi kei vuravura?",
                "29": "Ka sa kaya ko koya: Io, au vakabauta ni sa bulia ko koya na ka kecega sa tu e vuravura; ia au sega ga ni kila na lomalagi.",
                "30": "Ka sa kaya vua ko Amoni: na lomalagi sai koya na vanua ka tiko kina na Kalou kei ira kece na nona agilosi yalosavasava.",
                "31": "Ka sa kaya ko Lamonai na tui: E tiko beka e delai vuravura?",
                "32": "Ka sa kaya ko Amoni: Io, ka raici ira sobu mai na luve ni tamata; ka kila na vakanananu kei na inaki kece ni lomadra; ni ligana ga era a buli kina mai na ivakatekivu.",
                "33": "Ka sa kaya ko Lamonai na tui: Au sa vakabauta na ka kecega ko sa tukuna. Ko talai li mai vua na Kalou?",
                "34": "Ka sa kaya vua ko Amoni: Koi au e dua na tamata; ka sa buli na tamata mai na ivakatekivu ena ivatuka ni Kalou, ka sa kacivi au na nona Yalo Tabu me’u vakavulica na veika oqo vei ira na tamata oqo, me rawa kina ni ra kila na ka dodonu ka dina;",
                "35": "Ka sa tiko vei au e dua na iwase ni Yalo oqori, me’u kila ka kina, kei na kaukauwa me vaka na noqu gagadre kei na noqu vakabauta na Kalou.",
                "36": "Ia ni sa cavuta oti na vosa oqo ko Amoni, sa qai tekivu mai na buli ni vuravura, ka vakatalega kina na buli nei Atama, ka tukuna vua na veika kece me baleta na lutu ni tamata, ka tokaruataka ka tevuka e matana na itukutuku kei na ivolanikalou tabu ni tamata, era a vosataka na parofita, me yacova sara mai na gauna a biuti Jerusalemi mai kina, na tamadra, ko Liai.",
                "37": "A sa tokaruataka tale ga vei ira (vua na tui kei ira na nona dauveiqaravi) na nodra ilakolako kece na nodra qase ena loma ni lekutu, kei na nodra sotava na viakana kei na viagunu, kei na nodra rarawa, kei na veika tale e so.",
                "38": "A sa vakamacalataka tale ga vei ira na nodrau vakaduiduile ko Leimani kei Lemueli, kei ira na luvei Isimeli, io, na nodra vakaduiduile taucoko sa tukuna vei ira; ka sa tukuna vei ira na itukutuku kece kei na ivolanikalou mai na gauna a biuti Jerusalemi mai kina ko Liai me yacova mai na gauna oqo.",
                "39": "Ia e sega ni ko koya ga oqori; sa vakamacalataka vei ira na ituvatuva ni veisereki; ka sa vakarautaki tu mai na tauyavutaki ni vuravura; a sa tukuna tale ga vei ira na nona lako mai na Karisito, kei na nona cakacaka taucoko na Turaga sa vakaraitaka me ra kila.",
                "40": "Ka sa yaco ni sa tukuna oti na veika oqo, ka vakamacalataka vua na tui, sa vakabauta sara na tui na nona veivosa taucoko.",
                "41": "Ka sa tekivu me tagi vua na Turaga, ka kaya: Oi kemuni na Turaga, mo ni yalololoma; me vaka na levu ni nomuni loloma cecere vei ira na tamata i Nifai, me vakakina vei au, kei ira na noqu tamata.",
                "42": "Ia oqo, ni sa cavuta oti na vosa oqo, sa bale sobu ki na qele me vaka ni sa mate.",
                "43": "Ka sa yaco me ra laveti koya na nona dauveiqaravi ka kauta vua na watina, ka ra sa vakadavori koya ena dua na idavodavo; sa davo koto me vaka e dua sa mate ena rua na siga ka rua na bogi; a sa tagicaki koya ko watina kei ira na luvena tagane, kei ira na luvena yalewa me vaka na nodra ivalavala na Leimanaiti, io era sa tagicaka na nona yali."
            },
            "19": {
                "1": "Ka sa yaco ni sa oti e rua na siga ka rua na bogi era sa vakarau kauta na yagona na tui ka vakotora ena dua na ibulubulu qara vatu era a vakarautaka me ra dau bulu kina na nodra mate.",
                "2": "Oqo na ranadi ni sa rogoca na irogorogo kei Amoni, sa talatala yani me lako mada mai vua.",
                "3": "Ka sa yaco ni sa kitaka ko Amoni me vaka sa vakaroti kina, ka lako yani vua na ranadi, ka taroga se cava e vinakata me vakayacora.",
                "4": "Ka sa kaya na ranadi vua: Era sa tukuna vei au na dauveiqaravi nei watiqu ni ko sa parofita ni Kalou savasava, ka sa tiko vei kemuni na kaukauwa mo vakayacora e vuqa na cakacaka e veivakurabuitaki ena yacana;",
                "5": "O koya, kevaka sa vakakina, au gadreva mo curu mada yani ka raica na watiqu, ni sa oti e rua na siga ka rua na bogi na dede ni nona davo koto ena nona idavodavo; ka so era kaya ni sa bera ni mate; ia e so tale era kaya ni sa mate ka sa bona na yagona, ka sa dodonu me sa laki vakotori ki na ibulubulu qara vatu; ia ki vei au, au kila ni sa bera ni bona.",
                "6": "Oqori sara ga na veika e gadreva tu ko Amoni, ka ni kila ni sa curumi Lamonai na tui na kaukauwa ni Kalou; e kila ni sa takali vua na iubi butobuto ni tawavakabauta, kei na rarama ka sa vakararamataka na nona vakasama, na rarama ni nona lagilagi na Kalou, sai koya na rarama talei ni nona vinaka—io, na rarama oqo sa vakavuna na marau ni yalona, sa vakasavi tani kina na o ni butobuto, ka sa vakacaudreva na yagona kei na yalona na rarama ni bula tawavakaiyalayala, io, sa kila ko koya ni sa rawa na yagona na ka oqo, ka sa kau yani vua na Kalou—",
                "7": "O koya, na ka sa vinakata vua na ranadi sai koya na ka duadua e gadreva ko koya. O koya sa curu kina ki loma me raica na tui me vaka na nona gagadre na ranadi; ka raica na tui, ka kila ni sa sega ni mate.",
                "8": "Ka sa kaya ko koya vua na ranadi: Sa sega ni mate ko koya, ia sa moce ga vua na Kalou, ka na yadra ena mataka; o koya mo dou kakua kina ni buluti koya.",
                "9": "Ka sa kaya tale vua ko Amoni: Ko sa vakabauta na ka oqo? A sa kaya vua na ranadi: Sa kena ivakadinadina wale ga vei au na nomu vosa, kei na nodra vosa na neirau dauveiqaravi; ia au sa vakabauta ni na yaco vakaidina me vaka na ka ko sa tukuna.",
                "10": "A sa kaya vua ko Amoni: Ko sa kalougata ena levu ni nomu vakabauta; Au sa kaya vei iko, yalewa, sa sega na vakabauta levu vakaoqo vei ira kece na Nifaiti.",
                "11": "Ka sa yaco ni sa yadravi watina tiko na ranadi, mai na gauna ko ya me yacova na gauna ko ya ena mataka ka tukuna ko Amoni ni na yadra kina.",
                "12": "Ka sa yaco ni sa duri cake mai ko koya, me vaka na vosa i Amoni; ia ni sa yadra mai, sa dodoka yani na ligana vua na yalewa, ka kaya: Me vakalougatataki ga na yaca ni Kalou, ia mo kalougata tale ga ko iko.",
                "13": "Me vaka ga ni ko sa bula tiko, raica, au sa raica vakaidina na noqu Dauveivueti; ka na lako mai ko koya, ena sucu mai vua e dua na yalewa, ka na mai sereki ira kecega na tamata sa vakabauta na yacana. Ia, ni sa cavuta oti na vosa oqo, sa vuabale na nona marau, ka davo sobu tale ena reki; a sa bale sobu tale ga na ranadi, ni sa vakamalumalumutaki koya na kaukauwa ni Yalotabu.",
                "14": "Oqo ni sa raica ko Amoni ni sa sovaraki na Yalo ni Turaga me vaka na nona vakamamasu, ena vukudra na Leimanaiti, ko ira na wekana, ko ira era sa vakatubura tiko vakalevu na rarawa vei ira na Nifaiti, se vei ira kece na tamata ni Kalou ena vuku ni nodra caka ca kei na nodra ivakarau, sa lolou sobu e duruna, ka tekivu me sovaraka na yalona ena masu kei na vakavinavinaka vua na Kalou ena veika sa vakayacora vei ira na wekana; ka sa malumalumu tale ga ena reki; ka ratou sa bale tolutolu kina ki na qele.",
                "15": "Ia ni ra sa raica na dauveiqaravi ni tui ni ratou sa bale no, era sa vakatekivu me tagi tale ga vua na Kalou, ni sa yaco tale ga vei ira me ra rerevaka na Turaga, ni sai ira era a mai vakadinadinataka vua na tui na kaukauwa i Amoni.",
                "16": "Ka sa yaco ni ra sa masuta na yaca ni Turaga, ena nodra igu, me yacova ni ra sa bale sobu kecega ki na qele, ia sa vo duadua ga e dua na yalewa ni Leimanaiti, na yacana ko Apisi, ni sa saumaki vua na Turaga ena vuqa na yabaki sa oti, ena vuku ni dua na raivotu veivakurabuitaki nei tamana—",
                "17": "Ia ni sa saumaki tu vua na Turaga, ka sega ni vakatakila, o koya, ni sa raica ni ra sa bale sobu kecega ki na qele na dauveiqaravi nei Lamonai, kei na nona marama tale ga, na ranadi, kei na tui, kei Amoni ka davo vakatoboicu no ena qele, sa kila ni oqo na kaukauwa ni Kalou; ia ni nanuma ni oqo e dua na gauna vinaka, ena nona vakaraitaka vei ira na tamata na veika e yacovi ira oqo, ena nodra raica na veika oqo ena rawa ni vakavuna na nodra vakabauta na kaukauwa ni Kalou, o koya sa cici yani kina mai na dua na vale ki na dua tale, me tukuna vei ira na tamata me ra kila.",
                "18": "Ka sa vakatekivu me ra soqoni vata yani ki na nona vale na tui. Sa lewevuqa sara era yaco yani, era sa kurabui vakalevu, ni ra sa raica na tui, kei na ranadi, kei ira kece na nodrau dauveiqaravi ni ra sa davo vakatoboicu no ena qele, ko ira kecega era sa davo koto me vaka era sa mate; era sa raici Amoni tale ga, ka raica, sa Nifaiti ko koya.",
                "19": "Ia oqo a ra sa vosa kudrukudru na tamata; era sa kaya eso ni sa yaco vakaidina vei ira e dua na leqa levu, se vua na tui kei na nona vuvale, ni sa vakatara ko koya me tiko ena nodra vanua e dua na Nifaiti.",
                "20": "Ia e so tale era sa vunauci ira ka kaya: E sa kauta mai na tui na leqa oqo ki na nona vuvale, ni a lewa me ra vakamatei na nona dauveiqaravi ka a veiseyaki na nodra qele ni manumanu ena wai ko Sepusi.",
                "21": "Ia era sa vunauci talega mai vei ira na tagane ka ra tu ena wai ko Sepusi me vakatalabusesetaka na nona qele ni manumanu na tui, ni ra sa cudruvi Amoni vakalevu sara ni a vakamatea mai kea e so na wekadra, ka ra via vakasava na nona qele ni manumanu na tui.",
                "22": "Ia oqo, e dua vei ira, na tacina e dua vei ira ka a vakamatea ko Amoni ena iseleiwau; ni se cudruvi Amoni vakalevu sara tiko, sa ucuna na nona iseleiwau ka lako yani me vakalutuma vei Amoni, me vakamatea; ia ni sa laveta cake na nona iseleiwau me yaviti koya, raica, sa bale sobu ka mate sara.",
                "23": "Eda sa raica eke ni sa sega ni rawa me vakamatei ko Amoni, ni a kaya vakaoqo na Turaga vei Mosaia, na tamana: Au na taqomaki koya me vaka na nomu vakabauta—o koya sa soli koya kina ko Mosaia vua na Turaga.",
                "24": "Ka sa yaco ni ra sa raica na lewevuqa ni sa bale na tamata, o koya sa via vakamatei Amoni, era sa rere vakalevu sara, ka sega ni doudou me ra dodoka yani na ligadra me tarai koya se dua tale vei ira na bale no; a ra sa kurabui kecega ka veitarogi vakai ira se kaukauwa cava sa yaco kina na ka oqo, ka cava na kena ibalebale.",
                "25": "Ka sa yaco ni sa lewe vuqa vei ira era kaya ni ko Amoni na Yalo Cecere, ka so tale era kaya ni sa talai mai vua na Yalo Cecere ko koya;",
                "26": "Ia e so tale era vunauci ira, ka kaya ni ko koya e dua na manumanu rerevaki, ka ra tala mai na Nifaiti me mai vakararawataki ira.",
                "27": "Ka so tale era kaya ni a talai Amoni mai na Yalo Cecere, me vakararawataki ira ena vuku ni nodra caka cala; ka sai koya na Yalo Cecere oqo sa dau qaravi ira tiko na Nifaiti, ka sa dau vakabulai ira mai na ligadra; ka ra kaya ni ko koya na Yalo Cecere ga oqo sa vakarusa e vuqa vei ira na wekadra, ko ira na Leimanaiti.",
                "28": "Ka sa yaco me kaukauwa sara kina na nodra veilecalecavi. Ka ena gauna era veilecalecavi tiko kina vakaoqo, sa lako mai na yalewa dauveiqaravi ka vakavuna na nodra soqoni mai na lewevuqa, ena gauna e raica kina na nodra veilecalecavi na lewevuqa sa rarawa vakalevu sara ka tagi.",
                "29": "Ka sa yaco ni sa lako yani ka taura na ligana na ranadi, me rawa ni vakaduri koya kina mai na qele; ia ni taura ga na ligana sa duri ka tucake e yavana, ka kaci ena domo levu, ka vaka: Me vakacaucautaki ko Jisu, ni sa vakabulai au mai na eli vakarerevaki! Me vakacaucautaki na Kalou, ni lomani ira mada na tamata oqo!",
                "30": "Ia ni sa tukuna oti na veika oqo, sa roqota na ligana, ni sa vakasinaiti ena marau, ka cavuta na veivosa tawakilai, ni sa kitaka oti oqo, sa taura na tui, ko Lamonai, ena ligana, ka raica sa duri ka tucake e yavana.",
                "31": "Ia ko koya, ni sa raica sara na nodra veilecalecavi na nona tamata, sa lako yani ka tekivu me vunauci ira, ka me vakatavulica vei ira na vosa ka rogoca mai na gusui Amoni; ia ko ira kecega sa rogoca na nona vosa era sa vakabauta, ka yaco me ra saumaki vua na Turaga.",
                "32": "Ia sa vuqa vei ira era sa sega ni via rogoca na nona vosa; o koya era sa dui gole ga kina ka lako yani.",
                "33": "Ka sa yaco ni sa tucake mai ko Amoni sa vunau tale ga vei ira, ka vakatalega kina ko ira kece na dauveiqaravi nei Lamonai; ka ra sa vunautaka kece vei ira na tamata e duavata ga na ka—ni sa veisau na yalodra; ni sa sega tale ni tu vei ira e dua na gagadre me ra vakayacora na ca.",
                "34": "Ia raica, sa lewevuqa era sa tukuna vei ira na tamata ni ra sa raica na agilosi ka veivosaki vata kei ira; ka ra sa tukuna vei ira na veika ni Kalou, kei na nona yalododonu.",
                "35": "Ka sa yaco ni ra sa lewevuqa era sa vakabauta na nodra vosa; ia ko ira kecega sa vakabauta era sa papitaisotaki; ka sa yaco me ra tamata yalododonu, ka ra sa tauyavutaka na lotu ena kedra maliwa.",
                "36": "Ka sa tekivu vakaoqo na cakacaka ni Turaga ena kedra maliwa na Leimanaiti; ka sa tekivu tale ga kina na nona sovaraka na Turaga vei ira na Yalona; ia eda sa raica kina ni sa dodo tu na ligana vei ira kecega na tamata era na veivutuni ka vakabauta na yacana."
            },
            "20": {
                "1": "Ka sa yaco ni ratou sa tauyavutaka oti e dua na lotu ena vanua ko ya, sa gadreva na tui ko Lamonai me salavata kei koya ko Amoni ki na vanua ko Nifai, me rawa vua me vakaraitaki koya vei tamana.",
                "2": "Ka sa rogo mai vei Amoni na domo ni Turaga, ka kaya: Mo kakua ni lako cake ki na vanua ko Nifai, ia raica, ena segata na tui me vakamatei iko; ia mo lako ga ki na vanua ko Mitonai; ia raica, na tuakamu ko Eroni, kei rau talega ko Mulokai kei Ama eratou sa tiko ena valeniveivesu.",
                "3": "Ka sa qai yaco ni sa rogoca na ka oqo ko Amoni, sa kaya yani vei Lamonai: Raica, na tuakaqu kei ira na wekaqu era sa tiko ena valeniveivesu mai Mitonai, ka me’u na lako mada ka sereki ira.",
                "4": "Oqo a sa kaya vei Amoni ko Lamonai: Au kila, ena kaukauwa ni Turaga ko sa kitaka rawa kina na ka kecega. Ia raica, au na lako vata kei iko ki na vanua ko Mitonai; ni sa noqu itokani vinaka, na tui ni vanua ko Mitonai, na yacana ko Anitimono; o koya oqo au na lako ki na vanua ko Mitonai, ka me’u na vosa vakamikamica vua na tui ni vanua ko ya, ka me na biuti iratou tani na wekamu mai na valeniveivesu. Ia oqo sa kaya tale vua ko Lamonai: Ko cei sa tukuna vei iko ni ratou sa tiko e vale ni veivesu na wekamu?",
                "5": "Ka sa kaya vua ko Amoni: Sa sega ni dua sa tukuna vei au, ia na Kalou duadua ga; ka sa kaya vei au ko koya—Lako ka laki vakabulai ira mai na wekamu, ni ratou sa tiko ena valeniveivesu ena vanua ko Mitonai.",
                "6": "Ia ni sa rogoca na ka oqo ko Lamonai sa vakaroti ira na nona dauveiqaravi me ra vakarautaka na nona ose kei na nona qiqi.",
                "7": "Ka sa kaya vei Amoni: Lako mai, au na lako vata sobu kei iko ki na vanua ko Mitonai, au na vakamasuta na tui mai kea me biuti ira tani mai na wekamu mai na valeniveivesu.",
                "8": "Ka sa yaco ni rau sa lako voli yani ko Amoni kei Lamonai, erau sa sotava na tamai Lamonai, o koya sa tui ena vanua taucoko.",
                "9": "Ka raica, sa vosa vei Lamonai ko tamana: A cava ko a sega kina ni lako mai ena kana magiti ena siga levu ko ya ni’u a cakava e dua na magiti vei kemudou na luvequ, kei ira na noqu tamata?",
                "10": "Ka sa tukuna talega ko koya: Ko sa lako tiko ki vei vata kei na Nifaiti oqo, ko koya e dua na luve ni tamata lasulasu?",
                "11": "Ka sa yaco ni sa cavuta yani vua ko Lamonai na vanua erau lako tiko kina, ni sa rere de na vakacudrui koya.",
                "12": "Ka sa tukuna talega vua na ka kece e vuna na nona tiko ga mai na nona matanitu, ka sega ni lako mai kina vei tamana ki na kana magiti a vakarautaka.",
                "13": "Ia oqo ni sa cavuta vua ko Lamonai na veika kece oqo, raica, sa kidroa sara, ni sa cudruvi koya ko tamana, ka kaya: Lamonai, ko sa lako me vakabula na Nifaiti oqo, na luve ni tamata lasulasu. Raica, ko koya ka butakoci ira na noda qase; ia oqo era sa lako talega mai na luvena ena keda maliwa me rawa kina, ena nodra ilawaki kei na nodra lasu, me ra vakaisini keda, me ra butakoca tale kina na noda iyau.",
                "14": "Oqo sa vakaroti Lamonai ko tamana me vakamatei Amoni ena iseleiwau. Ka sa vakaroti koya tale ga me kakua ni lako ki na vanua ko Mitonai, ia me na lesu vata ga kei koya ki na vanua ko Isimeli.",
                "15": "Ia sa vosa vua ko Lamonai ka kaya: Au na sega ni vakamatei Amoni, ka’u na sega talega ni lesu ki na vanua ko Isimeli, ia au na lako ki na vanua ko Mitonai me’u na laki sereki iratou na wekai Amoni, ni’u kila ni ratou sa tamata dodonu ka parofita tabu ni Kalou dina.",
                "16": "Ia ni sa rogoca na vosa oqo ko tamana, sa cudruvi koya sara, ka sa ucuna na nona iseleiwau me yaviti koya kina ki na qele.",
                "17": "Ia sa tu yani ko Amoni ka kaya vua: Raica, mo kakua ni vakamatea na luvemu; ia sa vinaka cake me mate ko koya mai vei iko, mo raica, sa veivutunitaka ko koya na nona ivalavala ca; ia kevaka ko sa bale mate ena gauna oqo, ena nomu cudru, ena sega ni rawa ni vakabulai na yalomu.",
                "18": "Ia oqo, sa kilikili sara mo vosoti koya; ni kevaka ko sa vakamatea na luvemu tagane, ni sa tamata tawa cala ko koya, na nona dra ena tagi mai na qele vua na Turaga na nona Kalou, me tau vei iko na kena isau; ia ko na vakayalia dina na yalomu.",
                "19": "Ia ni sa tukuna vua ko Amoni na vosa oqo, sa sauma mai ko koya, ka vaka: Au sa kila kevaka au na vakamatea na luvequ, ni’u sa vakadavea na dra tawa cala; ni sai iko ga ko sa segata mo vakarusai koya.",
                "20": "Ka sa dodoka yani na ligana me yaviti Amoni. Ia sa sabaya na nona imoku ko Amoni, ka mokuta talega na ligana ka sa sega kina ni vakayagataka rawa.",
                "21": "Oqo ni sa raica na tui ni na rawa ni vakamatei koya ko Amoni, sa tekivu vakamamasu vei Amoni me rawa ni vakabulai koya.",
                "22": "Ia sa laveta cake na nona iseleiwau ko Amoni, ka kaya vua: Raica, au na vakamatei iko vakavo ga kevaka ko vakadonuya vei au me ratou na sereki mai vale ni veivesu ko iratou na wekaqu.",
                "23": "Ia oqo, ni sa rere vakalevu na tui de na vakayalia nona bula, a sa kaya: Kevaka ko sa vakabulai au, au na vakadonuya vei iko na cava ga ko sa kerea, ke mani veimamataki kina na noqu matanitu.",
                "24": "Oqo ni sa raica ko Amoni ni sa rawa vua me vakayacora na lomana me vaka na ka sa gadreva ko koya vua na tui qase, a sa kaya vua: Kevaka ko sa vakadonuya me ratou sereki tani mai vale ni veivesu ko iratou na wekaqu, ka vakatalega kina me taura tikoga ko Lamonai na nona matanitu, ka mo kakua ni cudruvi koya, ia mo vakadonuya ga me vakayacora me vaka ga na ka sa gadreva ena ka kecega sa nanuma, au na qai vakabulai iko; kevaka e sega, au na yaviti iko vakaidina ki na qele.",
                "25": "Ia ni sa tukuna oti na vosa oqo ko Amoni, sa tekivu marau vakalevu na tui ni sa na bula.",
                "26": "Ia ni sa raica ni sa sega ni via vakamatei koya ko Amoni, ka ni sa raica tale ga na loloma levu sa tu vua me baleti Lamonai na luvena, a sa kurabui vakalevu kina ko koya, ka kaya: Baleta ni sai koya ga oqo na levu ni ka ko sa gadreva, me’u na sereki iratou na wekamu, ka raica me tiko ga vua na luvequ ko Lamonai na nona matanitu, raica, au sa vakadonuya vei iko me na tiko ga vua na luvequ na nona matanitu mai na gauna oqo ka sega ni mudu; ka’u na sega ni lewai koya tale—",
                "27": "Ka’u na vakadonuya talega vei iko me ratou na sereki tani mai vale ni veivesu na wekamu, ka mo dou lako mai vei au, ko iko kei iratou na wekamu, ki na noqu matanitu; ni’u sa gadreva vakalevu me’u raici kemudou. Ni sa kurabui vakalevu na tui ena vosa sa tukuna, kei na vosa talega sa tukuna na luvena ko Lamonai, o koya sa gadreva kina ko koya me vulica.",
                "28": "Ka sa yaco ni rau sa toso tikoga ena nodrau ilakolako ko Amoni kei Lamonai ki na vanua ko Mitonai. Ka sa yalovinaka vei Lamonai na tui ni vanua ko ya; o koya eratou sa sereki kina mai na vale ni veivesu ko iratou na wekai Amoni.",
                "29": "Ia ni sa sotavi ira ko Amoni sa rarawa sara vakalevu, ni sa raica era sa luvaiwale, ka sa mavoa vakaca sara na kuli ni yagodra baleta ni ra sa vesu tu vakadede ena dali kaukauwa. Ka ra sa rarawa ena viakana, viagunu, kei na veimataqali ka rarawa kecega; ia era sa dau vosota na nodra rarawa kecega.",
                "30": "Ia, me vaka na ka sa yaco, ni sa nodra madigi me ra sota kaya na rarawa ena ligadra e dua na mata tamata yalokaukauwa ka domodomoqa; o koya era sa sega ni vakarorogo kina ki na nodra vosa, ka ra sa vakasavi ira tani, ka yaviti ira, ka vakatalai ira mai na dua na vale ki na dua na vale, mai na dua na vanua ki na dua na vanua, me yacova mada ni ra sa tadu yani ki na vanua ko Mitonai; ia mai kea era sa tauri kina ka biu ki vale ni veivesu, ka vesu ena dali kaukauwa, ka sogo tiko e vale ni veivesu me vuqa na siga, ka ra sa vakabulai mai vei rau ko Lamonai kei Amoni."
            },
            "21": {
                "intro": "Na itukutuku ni nodrau vunau ko Eroni, kei Mulokai, kei ira na nodrau itokani, vei ira na Leimanaiti.",
                "1": "Ia ena gauna eratou sa veitawasei kina ko Amoni kei iratou na tacina ena iyalayala ni nodra vanua na Leimanaiti, raica sa lako ko Eroni ki na vanua era vakatoka na Leimanaiti, ko Jerusalemi, ka vakatokai ki na vanua era a vu mai kina na nodra qase; ia sa tiko vakayawa sara ka sema vata kei na iyalayala ni vanua ko Momani.",
                "2": "Oqo ko ira na Leimanaiti kei ira na Amelekaiti kei ira na kai Emuloni era sa tara mai kea e dua na koro levu, ka vakatoka ko Jerusalemi.",
                "3": "Oqo era sa tamata yalo kaukauwa na Leimanaiti, ia era sa yalo kaukauwa cake sara na Amelekaiti kei ira na Emulonaiti; o koya era sa vakauqeti ira kina na Leimanaiti me ra lomakaukauwa cake, ka me ra kaukauwa sara ena caka ca kecega kei na itovo vakasisila.",
                "4": "Ka sa yaco ni sa yaco yani ki Jerusalemi ko Eroni, ka tekivu me vunau taumada vei ira na Amelekaiti. Ka sa tekivu me vunau vei ira ena nodra valenilotu, ni ra sa tara valenilotu tu me vaka na kena ivakarau vei ira na Neori; ni ra sa lewenilotu i Neori e levu vei ira na Amelekaiti kei ira na Emulonaiti.",
                "5": "O koya, ni sa curu yani ki na dua na nodra valenilotu ko Eroni me vunau vei ira na tamata, ena gauna e sa vosa tiko kina vei ira, raica sa tucake e dua vei ira na Amelekaiti ka tekivu veileti vua, ka vaka: A cava li ko vakadinadinataka tiko? Ko a raica li e dua na agilosi? A cava e sega ni rairai kina vei keimami na agilosi? Raica era sega beka ni vinaka ko ira na tamata oqo me vakataki ira na nomu tamata?",
                "6": "Ko sa kaya tale ga, ni keimami na vakarusai kevaka keimami sa sega ni veivutuni. Ko sa kila rawa vakaevei na nanuma kei na inaki ni lomai keimami? Ko sa kila rawa vakaevei ni sa dodonu me keimami veivutuni? Ko sa kila vakaevei ni keimami sa sega ni tamata dodonu? Raica, keimami sa tara na neimami valenilotu, ka keimami dausoqoni vata ka qarava kina na Kalou. Keimami vakabauta ni na vakabulai ira na tamata kecega na Kalou.",
                "7": "Ia sa kaya vua ko Eroni: Ko sa vakabauta li ni na lako sobu mai na Luve ni Kalou me mai sereki ira na tamata mai na nodra ivalavala ca?",
                "8": "A sa kaya vua na tamata koya: Keimami sega sara ni vakabauta ni ko kila e dua na ka vaka ko ya. Keimami sega ni vakabauta na ivakarau lialia oqori. Keimami sega tale ga ni vakabauta ni ko kila na ka e sa bera ni yaco, ia keimami sega tale ga ni vakabauta ni ra kila na nomuni qase kei ira na neimami qase, na veika era a tukuna, ni na qai yaco.",
                "9": "A sa tekivu me tevuka vei ira ko Eroni na ivolanikalou me baleta na nona lako mai na Karisito, kei na nodra tucake tale na mate, ka ni na sega ni rawa me ra sereki na tamata kevaka e sega na mate kei na nona vakararawataki na Karisito, kei na veisorovaki ni nona dra.",
                "10": "Ka sa yaco ni sa tekivu vakamacalataka vei ira na veika oqo era sa cudruvi koya, ka vakalialiai koya; a ra sa sega ni via rogoca na nona vosa.",
                "11": "O koya, ni sa raica ni ra sa sega ni via rogoca na nona vosa, sa cavutu mai na nodra valenilotu, ka lako ki na koro ko Ani-Anitai, ia sa raica ni sa vunau tiko mai kea ko Mulokai; kei Ama tale ga kei ira na nodrau itokani. Eratou sa veileti kei ira e vuqa me baleta na vosa.",
                "12": "Ka sa yaco ni ratou sa raica ni ra sa vakaukauwataka tiko ga na lomadra na tamata, o koya eratou sa cavutu kina mai kea ka lako ki na vanua ko Mitonai. Ka ratou sa vunautaka kina na vosa vei ira e lewe vuqa, ia sa lewe lailai ga era sa vakabauta na nodratou vosa.",
                "13": "Ia, sa vesu ko Eroni kei na vica na nona itokani ka ra biu ki na vale ni veivesu, ia ko ira na kena vo era sa dro mai Mitonai ki na veiyasana vakavolivolita.",
                "14": "Era sa sotava e vuqa na veika rarawa ko iratou na biu ki vale ni veivesu, ia erau qai sereki iratou ko Lamonai kei Amoni, ka ratou a vakasulumi ka vakani.",
                "15": "Eratou sa lako tale yani me vunautaka na vosa, ka ratou a sereki kina mai vale ni veivesu ena imatai ni gauna; ka ratou a kune rarawa kina.",
                "16": "Ka ratou sa lako ki na veivanua kecega sa vakauqeti iratou kina na Yalo ni Turaga, ka vunautaka na vosa ni Kalou ena nodra veivalenilotu kecega na Amelekaiti, se ena nodra soqoni kecega na Leimanaiti ka vakatarai me ratou tiko kina.",
                "17": "Ka sa yaco ni sa tekivu me vakalougatataki iratou na Turaga, ka ratou sa kauti ira mai kina na lewe vuqa me ra kila na dina; io, era sa qai vakadinata e lewe vuqa baleta na nodra ivalavala ca, kei na nodra ivakarau na nodra qase, ka sega ni dodonu.",
                "18": "Ka sa yaco ni rau sa cavutu mai Mitonai ko Amoni kei Lamonai ki na vanua ko Isimeli, na vanua ka nodra ivotavota vakawa.",
                "19": "Ka sa sega ni vinakata ko Lamonai na tui me qaravi koya ko Amoni, se me vakatokai tale me nona dauveiqaravi.",
                "20": "Ia sa vakarota me tara na veivalenilotu ena vanua ko Isimeli; ka sa lewa tale ga me ra dausoqoni yani kina ko ira kece na nona tamata, se ko ira e liutaki ira ko koya.",
                "21": "Ka sa marau ena vukudra, ka vakavulica vei ira e vuqa na ka. Ia sa dusimaka vei ira na nona tamata ni ra liutaki mai vua, ka era sa tamata galala, ka ra sa galala tale ga mai na lewa veivakasaurarataki ni tui, ko tamana; baleta ni sa solia vei koya ko tamana na lewa me baleti ira na tamata ena vanua ko Isimeli, kei na veivanua vakavolivolita.",
                "22": "Ka sa tukuna tale ga vei ira ni sa rawa me ra qarava na Turaga na nodra Kalou me vaka na nodra gagadre, ena veivanua cava ga era tiko kina, kevaka e tiko ena vanua e lewa na tui ko Lamonai.",
                "23": "Ia sa vunau ko Amoni vei ira na tamata i Lamonai na tui; ka sa yaco ni sa vakavulica vei ira na veika kecega sa dodonu. Ia sa vunauci ira vagumatua sara ena veisiga kecega; ia era sa rogoca na nona vosa, ka muria sara na ivakaro ni Kalou."
            },
            "22": {
                "1": "Oqo, ni sa vakavulici ira tiko ga na tamata i Lamonai ko Amoni, me da lesu tale mada ki na i tukutuku kei Eroni kei iratou na nona itokani; ni oti na nona biuti Mitonai mai, a liutaki koya na Yalo me lako ki na vanua ko Nifai, ki na nona vale na tui ni vanua taucoko, ka vakavo ga ena vanua ko Isimeli; ka tamai Lamonai ko koya.",
                "2": "Ka sa yaco ni sa lako ko koya kei iratou na nona itokani ki na nona itikotiko na tui, a sa cuva sobu vua na tui, ka kaya: Raica, oi kemuni na tui; oi keitou oqo na wekai Amoni, ko ni a sereka mai na vale ni veivesu.",
                "3": "Ia oqo, oi kemuni na tui, kevaka mo ni vakabulai keitou, keitou na qai nomuni dauveiqaravi. Ka sa kaya vei iratou na tui: Dou tucake, au na vakabulai kemudou, ka’u na sega ni laiva mo dou noqu dauveiqaravi; ia au vinakata mo dou vakavulici au; ni sa sega tiko ni vakacegu na noqu vakasama baleta na loloma kei na cecere ni nona vosa na tacimudou ko Amoni; ia mo dou tukuna tale ga se cava sa sega ni lako vata mai kina kei kemudou ko koya mai Mitonai.",
                "4": "A sa kaya vua na tui ko Eroni: Raica, sa kacivi koya na Yalo ni Turaga ki na dua tale na vanua; sa lako ko koya ki na vanua ko Isimeli, me vakavulici ira na tamata i Lamonai.",
                "5": "A sa vosa na tui ka kaya vei iratou: Na cava ko tukuna tiko me baleta na Yalo ni Turaga? Raica, oqori sara ga na ka e vakaleqai au tiko.",
                "6": "Ia e dua tale, a cava na ibalebale ni vosa i Amoni ka kaya vakaoqo—Kevaka dou na veivutuni, dou na vakabulai, ia kevaka dou sa sega ni veivutuni, dou na muduki tani ena siga mai muri?",
                "7": "Ia sa sauma ka kaya vua ko Eroni: Ko sa vakabauta li ni dua tiko na Kalou? A sa kaya na tui: Au kila ni ra a kaya na Amelekaiti ni dua tiko na Kalou, au sa vakadonuya me ra tara na nodra valenilotu, me ra dausoqoni vata ka qaravi koya. Kevaka dou sa kaya oqo ni dua tiko na Kalou, raica au na vakabauta.",
                "8": "Ia sa marau vakalevu ko Eroni ni rogoca na vosa oqo, ka kaya: Raica, oi kemuni na tui, me vaka ni ko ni sa bula, sa dua tiko na Kalou.",
                "9": "Ka sa kaya na tui: Sai koya li na Kalou na Yalo Cecere ka a kauti ira mai na noda qase mai na vanua ko Jerusalemi?",
                "10": "A sa kaya vua ko Eroni: Io, sai koya ga na Yalo Cecere oqori, ka bulia na veika kece mai lomalagi kei vuravura. Ko sa vakabauta li na ka oqo?",
                "11": "Ka sa kaya: Io; au sa vakabauta ni Yalo Cecere a bulia na ka kecega, ia au gadreva sara mo dou vakamacalataka vei au na veika kece oqori, ia au na vakabauta na nomudou vosa.",
                "12": "Ka sa yaco ni sa kila ko Eroni ni na vakabauta na tui na nona vosa, sa qai tekivu vakamacala mai na buli i Atama, ka wilika vua na tui na ivolanikalou—na nona bulia na tamata na Kalou me ucui koya, kei na nona solia vua na Kalou na ivakaro, ia sa lutu tani na tamata ena vuku ni nona talaidredre.",
                "13": "Ka sa vakamacalataka vua ko Eroni na ivolanikalou mai na buli i Atama, ka tuva e matana na lutu ni tamata, kei na kena ituvaki vakavuravura ka vakatalega kina na ituvatuva ni veisereki, ka a vakarautaki tu mai na tauyavutaki ni vuravura, ena vukui Karisito, vei ira kece era vakabauta na yacana.",
                "14": "Ia ni sa lutu tani na tamata sa sega ni rawa me vakabulai koya ga vakaikoya; ia sa mai sorovaki kina na nodra ivalavala ca ena nona rarawa kei na nona mate na Karisito, ena vakabauta kei na veivutuni, kei na veika tale e so; ni a gutuva ko koya na ivau ni mate, ka sa sega kina na nona qaqa na ibulubulu, ni na tilomi na ivadi gaga ni mate ena vakanuinui ki na veivakalagilagi; sa vakamacalataka ko Eroni na veika kece oqo vua na tui.",
                "15": "Ka sa yaco ni sa vakamacalataka oti vua ko Eroni na veika oqo, sa kaya na tui: a cava me’u kitaka me’u rawata kina na bula tawamudu oqo ko sa tukuna tiko? Io, a cava me’u kitaka me’u sucu kina vua na Kalou, me cavuraki kina na yalo ca mai na lomaserequ, ka ciqoma na Yalona, ka me’u vakasinaiti ena marau, ka me’u kakua kina ni biu laivi ena iotioti ni gauna? Raica, a sa kaya ko koya, au na solia yani na veika kece au sa taukena, io, au na solia yani na noqu matanitu me rawa ni’u ciqoma kina na marau levu oqo.",
                "16": "Ia sa kaya vua ko Eroni: Kevaka ko sa gadreva na veika oqo, kevaka mo na cuva sobu vua na Kalou, io, kevaka ko na veivutunitaka na nomu ivalavala ca kecega; ka mo qai cuva vua na Kalou, ka kaciva na yacana ena vakabauta, ka vakabauta ni ko na ciqoma, ia ko na qai ciqoma na inuinui me vaka ko sa gadreva.",
                "17": "Ka sa yaco ni sa cavuta oti na vosa oqo ko Eroni, a sa tekiduru na tui ka cuva sobu vua na Turaga; io, a sa cuva vakatoboicu ki na qele, ka masu vagumatua, ka kaya:",
                "18": "Oi kemuni na Kalou, sa tukuna vei au ko Eroni ni sa dua tiko na Kalou; ia kevaka sa dua tiko na Kalou, ka sai kemuni na Kalou, mo ni vakatakilai kemuni mada vei au, ka’u na veivutunitaka na noqu ivalavala ca kecega me’u kilai kemuni, ka me’u vakaduri cake mai na mate, ka vakabulai ena siga mai muri. Ni sa cavuta oti na vosa oqo na tui, sa davo sobu sara me vaka e sa mate.",
                "19": "Ka sa yaco ni ra sa lako na nona dauveiqaravi ka tukuna vua na ranadi na ka sa yaco vua na tui. Sa lako mai ko koya vua na tui; ena gauna e raica kina ni sa davo no na tui me vaka sa mate; sa raici Eroni tale ga kei iratou na nona itokani ni ratou sa tucake tu, ka sa nanuma ni ratou sa vakavuna na leqa ni tui, sa cudru vakalevu sara ka vakaroti ira na nona dauveiqaravi se na nona dauveiqaravi na tui, me ra vesuki iratou ka vakamatei iratou.",
                "20": "Oqo era sa rere na dauveiqaravi ni tarai Eroni kei iratou na nona itokani, ni ra a raica tu na ka e yaco vua na tui; e ra sa vakamamasu vua na ranadi ka kaya: A cava ko ni sa vakarota kina me keitou vakamatei iratou na tamata oqo, raica sa kaukauwa sara vei keda kecega e dua ga vei iratou oqo? O koya era na vakamatei keda kece.",
                "21": "Oqo ni sa raica na ranadi ni ra sa rere na nona dauveiqaravi sa tuburi koya tale ga na rere de na yaco vua e dua na leqa. Ka sa vakaroti ira na nona dauveiqaravi me ra kacivi ira mai na tamata me ra mai vakamatei Eroni kei iratou na nona itokani.",
                "22": "Oqo ni sa kila ko Eroni ni sa nakita vakaidina sara na ranadi me yaco na ka oqori, ka kila tale ga na kaukauwa ni lomadra na tamata; a sa ririkotaka ni ra na soqoni vakalewelevu mai na tamata ka na tubu na veileti kei na veivala ena kedra maliwa; o koya sa dodoka yani kina na ligana ka vakaduria na tui ka kaya vua: Mo tucake mai. A sa tucake ko koya ni sa vakaukauwataki.",
                "23": "Sa vakayacori na veika oqo e matadra na ranadi kei ira e lewevuqa na dauveiqaravi. Ia ni ra sa raica, e ra sa kurabui vakalevu kina, ka tuburi ira na rere. A sa tucake yani na tui ka qaravi ira. A sa veiqaravi vakalevu sara vei ira me yaco ni ra sa saumaki vua na Turaga na nona matavuvale.",
                "24": "Oqo era sa soqoni vata mai na lewevuqa me vaka na ivakaro ni ranadi, era sa vosa kudrukudru ena vukui Eroni kei iratou na nona itokani.",
                "25": "Ia sa lako yani na tui ka vunau vei ira. A ra sa yalovinaka vei Eroni kei iratou na nona itokani.",
                "26": "Ka sa yaco ni sa raica na tui ni ra sa yalovinaka na tamata, a sa kaya vei Eroni kei iratou na nona itokani me ratou lako yani ena kedra maliwa na lewevuqa ka vunautaka na vosa vei ira.",
                "27": "Ka sa yaco ni sa vakau yani na nona itukutuku na tui vei ira kecega na nona tamata ena nona vanua taucoko, io na veiyasana vakavolivolita me yaco ki na wasawasa ena tokalau kei na wasawasa ena ra, ia sa kena iyalayala mai na vanua ko Saraemala na lekutu mai na wasawasa ena tokalau ki na wasawasa ena ra, ka vakamuria na matasawa kei na iyalayala ni lekutu ki na vualiku kei Saraemala, me yacova na iyalayala ni vanua ko Manitai, ena uluniwai ko Saitoni, na wai ka drodro mai na tokalau ki na ra—ia oqo na iyalayala ni nodra vanua na Leimanaiti kei ira na Nifaiti.",
                "28": "Oqo era sa vakaitikotiko ga ena valelaca ena loma ni lekutu ko ira na Leimanaiti vucesa; ia era sa tawana na lekutu ena ra ni vanua ko Nifai; io, kei na ra ni vanua ko Saraemala, ena iyalayala ni matasawa, kei na ra ni vanua ko Nifai, oqo na vanua e a nodra ivotavota vakawa taumada na nodra qase, me kena iyalayala na matasawa.",
                "29": "Ia era sa tiko tale ga e vuqa na Leimanaiti ena matasawa ni vanua ena tokalau, na vanua era a vakasavi ira yani kina ko ira na Nifaiti. Ia oqo sa voleka me ra vakavolivoliti ira sara na Nifaiti ko ira na Leimanaiti; ia era sa taura na Nifaiti na vanua kece ena vualiku, na kena iyalayala na lekutu ena uluniwai ko Saitoni, mai na tokalau ki na ra ka wavoki me yacova na yasana ki na lekutu; io na vualiku taucoko me yaco ki na vanua ko Vanuasautu.",
                "30": "Ia sa yacova na iyalayala ni vanua ko Vanualala, sa yawa sara ki na vualiku na nodra vanua na tamata era sa vakarusai, ka ra qai kunea na suidra ko ira na kai Saraemala, oqo na vanua era a sobu taumada mai kina.",
                "31": "Ia era qai lako mai kea ki na lekutu ena ceva. Ia, na vanua kece ena vualiku sa vakatokai ko Vanualala, kei na vanua kece ena ceva sa vakatokai ko Vanuasautu, sa sinai na kena lekutu ena mataqali manumanu kila kecega, ia e so na manumanu oqori era lako mai na vanua ena vualiku me vaqara kakana.",
                "32": "Ia oqo, na iyalayala ni vanua ko Vanuasautu kei Vanualala, sa rauta ni lakova e dua na Nifaiti ena dua veimama na siga, mai na wasawasa ena tokalau ki na wasawasa ena ra; ia sa voleka sara ni vakavolivolita na vanua ko Nifai kei na vanua ko Saraemala na wasawasa, ia sa semati rau ga na vanua ena vualiku kei na vanua ena ceva, e dua na vanua qiqo.",
                "33": "Ka sa yaco ni ra sa tawana tu na Nifaiti na vanua ko Vanuasautu, mai na wasawasa ena tokalau ki na wasawasa ena ra, ia ena nodra lewa yalomatua na Nifaiti, era sa tuva kina na nodra mataivalu me yadravi ira na Leimanaiti, me ra tiko ga ena vanua ena ceva ka kakua ni lako cake yani ki na vualiku, de ra na rawa na vanua ena vualiku.",
                "34": "O koya era sa tawana tiko ga kina na Leimanaiti na vanua ko Nifai, kei na lekutu vakavolivolita. Oqo era sa lewa vakayalomatua sara na Nifaiti—era sa veimecaki kei ira na Leimanaiti, ka ra sega ni vinakata me ra dau mai vakararawataki ira tiko, ia ka me tiko e dua na vanua me ra dau dro yani kina, me vaka na nodra gagadre.",
                "35": "Ia oqo koi au, ni’u sa tukuna oti na veika oqo, au sa lesuva tale na itukutuku kei Amoni, Eroni, Omana kei Iminai kei ira na nodratou itokani."
            },
            "23": {
                "1": "Raica, ka sa qai yaco ni sa kacivaki yani na nona itukutuku na tui Leimanaiti kivei ira na nona tamata, sa lewa me ra kakua ni vakacacani Amoni, Eroni, Omana, Iminai se dua vei ira na nodratou itokani era sa vunautaka yani na vosa ni Kalou ena veivanua ga era sa dui tu kina.",
                "2": "Io sa tukuni vei ira na nona tamata me ra kakua ni tarai ira se vesuki ira, se biuti ira ki na vale ni veivesu; se me ra kasiviti ira se yaviti ira, se vakasavi ira tani mai na nodra valenilotu, io me ra kakua ni kanakuitataki ira; se vakaviriki ira ena vatu, ia me ra vakacurumi ira yani ki na nodra veivale, na valetabu kei na nodra valenilotu.",
                "3": "Ia oqo me ra lako yani ka vunautaka na vosa me vaka na nodra gagadre, ni sa saumaki vua na Turaga na tui, kei na nona matavuvale; o koya sa vakauta yani kina na nona itukutuku vei ira na nona tamata ena vanua taucoko, me kakua na vakalatilati ki na vunautaki ni vosa ni Kalou, ia me curuma yani na vanua taucoko, ka me ra qai kila kina na nona tamata na ca ni nodra ivakarau na nodra qase, ka me rawa ni ra kila kina ni ra sa veiwekani ga, ka me ra kakua kina ni daulaba, se dauvakacaca, se daubutako, me ra kakua ni veibutakoci, se kitaka e dua ga na mataqali caka ca.",
                "4": "Ka sa qai yaco ni sa vakauti yani na ivakaro ni tui, eratou sa qai lako ko Eroni kei ira na nona itokani mai na dua na koro levu ki na dua tale na koro levu, mai dua na vale ni sokalou ki na dua tale, me tauyavutaki na lotu, me ra vakatabui ira na bete kei na ivakavuvuli ena vanua taucoko ena kedra maliwa na Leimanaiti, me vunautaki ka vakavulici na vosa ni Kalou vei ira; ka sa yaco me ratou rawata sara vakavinaka.",
                "5": "Ia sa yaco me ra kila na Turaga e udolu na tamata, io, e udolu vakaudolu era sa vakabauta na nodra ivakarau ni bula na Nifaiti; era sa vakavulici ena ivolatukutuku kei na parofisai ka a vakadewataki sobu tiko mai me yacova na gauna oqo.",
                "6": "Ia me vaka ga ni sa bula dina tiko na Turaga, ka lewelevu talega era sa vakabauta, se me vaka sa levu era sa kila na dina, ena nodratou ivunau ko Amoni kei ira na wekana, me vaka na yalo ni vakatakila kei na parofisai, kei na kaukauwa ni Kalou ka sa cakacaka mana vei ira—io, au sa kaya vei kemuni, me vaka ni sa bula na Turaga, ka lewelevu vei ira na Leimanaiti era sa vakabauta na nodra ivunau, ka saumaki vua na Turaga, era sa sega ni lutu tani tale.",
                "7": "A sa yaco me ra tamata ivalavala dodonu; era sa biuta tani na nodra iyaragi ni vakaduiduile, era sa sega ni vorata tale na Kalou, se dua tale vei ira na wekadra.",
                "8": "Ia sai ira oqo era sa saumaki vua na Turaga:",
                "9": "Ko ira na Leimanaiti ena vanua ko Isimeli;",
                "10": "Ka vakakina ko ira na Leimanaiti ena vanua ko Mitonai;",
                "11": "Ka vakakina ko ira na Leimanaiti ena koro levu ko Nifai;",
                "12": "Ka vakakina ko ira na Leimanaiti ena vanua ko Sailomi, kei ira ena vanua ko Semiloni, kei na koro levu ko Lemueli, kei na koro levu ko Siminilomi.",
                "13": "Ia oqori na yaca ni veikoro lelevu ka ra tiko kina na Leimanaiti era sa saumaki vua na Turaga; ia sai ira oqo era sa biuta tani sara na nodra iyaragi ni veisaqasaqa, io, na nodra yaragi kece ni ivalu; raica era sa Leimanaiti kecega.",
                "14": "Ia era sa sega ni saumaki na Amelekaiti, ka vakavo ga e dua; ka sega sara ni dua na Emulonaiti; ia era sa vakaukauwataka tikoga na lomadra, ka vakakina na lomadra ko ira na Leimanaiti era vakaitikotiko vata ena veivanua era tiko kina, io, ena nodra veikoro kei na nodra veikoro lelevu.",
                "15": "O koya au sa cavuta kina na yaca ni nodra veikoro lelevu na Leimanaiti ka ra sa veivutuni ka ciqoma na dina, ka ra saumaki mai.",
                "16": "Ka sa yaco ni sa gadreva sara na tui kei ira kecega sa saumaki mai me ra vakatokai ena dua na yaca, me ra kilai tani kina mai vei ira na wekadra; o koya sa veivosaki kina na tui kei Eroni kei ira na bete me baleta na yaca me ra kacivi kina, me rawa me ra na kilai tani kina.",
                "17": "Ka sa yaco ni ra sa vakatoka me yacadra na Anitai-Nifai-Liai; era sa kacivi tiko ena yaca oqo ka sega tale ni vakatokai me ra Leimanaiti.",
                "18": "Ka ra sa yaco ni ra sa tamata gugumatua sara; io, era sa veiyaloni kei ira na Nifaiti; o koya a ra sa veirogorogoci sara kei ira, ka sa sega ni muri ira tale na cudru ni Kalou."
            },
            "24": {
                "1": "Ka sa yaco ni ko ira kece na Amelekaiti kei ira na Leimanaiti kei ira na Emulonaiti ena vanua ko Emuloni, kei na vanua ko Ilami, kei ira ena vanua ko Jerusalemi, ia me vakalekalekataki ga, ena veivanua vakavolivolita, ka ra sega ni saumaki mai ka se bera ni ra vakatokai ira me ra Anitai-Nifai-Liai, e ra sa vakayavalati mai vei ira na Amelekaiti kei na Emulonaiti me ra cudruvi ira na wekadra.",
                "2": "Ia era sa cudruvi ira vakalevu sara, ka sa yaco kina me ra tekivu vorata na nodra tui, ka sega ni vinakata me nodra tui; o koya era sa tauri iyaragi kina me ra valuti ira na Anitai-Nifai-Liai.",
                "3": "Oqo a sa solia na lewa ni matanitu na tui vua na luvena, ka vakatokai koya me yacana ko Anitai-Nifai-Liai.",
                "4": "Ia sa mate na tui ena yabaki vata era sa vakarau tiko mai kina na Leimanaiti me ra mai valuti ira na tamata ni Kalou.",
                "5": "Oqo ni sa raica ko Amoni kei iratou na tuakana kei ira ka lako vata mai kei koya, na nodra vakavakarau na Leimanaiti me ra mai vakarusai ira na wekadra, era sa qai lako mai ki na vanua ko Mitiani, ka sa sota mai kea ko Amoni kei ira kece na wekana; ka ra sa lako mai kea ki na vanua ko Isimeli me veivosaki kei Lamonai ka vaka kina na tuakana ko Anitai-Nifai-Liai, ena ka me ra kitaka me ra taqomaki ira kina mai vei ira na Leimanaiti.",
                "6": "E sega ni dua na tamata vei ira kecega era sa saumaki vua na Turaga era via tauri iyaragi tale vei ira na wekadra; e sega, era sega mada ga ni vakavakarau ki na ivalu; io, na nodra tui talega sa vakaroti ira me ra kakua ni kitaka vakakina.",
                "7": "Ia, sai koya oqo na veivosa ka tukuna vei ira na nona tamata me baleta na ka oqo: Oi kemuni na wekaqu, au sa vakavinavinaka vua na noqu Kalou, ni sa yalololoma ka talai ira mai na wekada, ko ira na Nifaiti, me ra mai vunau vei keda me da kila kina ni sa sega ni dodonu na nodra ivakarau na noda qase daucaka ca.",
                "8": "Ia raica, au sa vakavinavinaka vua na noqu Kalou cecere ni sa solia vei keda e dua na iwase ni Yalona me vakalomavinakataki keda, ka da sa veimaliwai kina kei ira na wekada, ko ira na Nifaiti.",
                "9": "Ia raica, au sa vakavinavinaka tale ga vua na noqu Kalou, ena noda sa veimaliwai rawa oqo, me rawa ni da kila kina na noda ivalavala ca, kei na vuqa na laba e da sa vakayacora oti.",
                "10": "Ka’u sa vakavinavinaka tale ga vua na noqu Kalou, io, na noqu Kalou cecere, ni sa solia me da veivutunitaka na veika oqo, ka vakakina na nona sa vosoti keda ena noda ivalavala ca kei na laba eda a daukitaka tiko, ka bokoca tani mai yaloda na noda cala, ena vuku ni nona vinaka na Luvena.",
                "11": "Ia oqo raica, oi kemuni na wekaqu, me vaka ni sai koya oqo na ka e da rawa ni vakayacora (me vaka ni da sa tamata lako sese mai vei ira na tamata kecega) sa kilikili sara me da veivutunitaka na noda ivalavala ca kei na laba eda a dau kitaka, ka laiva na Kalou me kauta tani mai yaloda, ni sai koya ga na ka e rawa me da kitaka oya me da veivutuni ena mata ni Kalou me rawa ni kauta tani ko koya na noda dukadukali—",
                "12": "Oqo, oi kemuni na wekaqu lomani, me vaka ni sa kauta tani na Kalou na noda dukadukali, ka sa serau mai na noda iseleiwau, me da kakua sara ni vakadukadukalitaka tale ena nodra dra na wekada.",
                "13": "Raica, au sa kaya vei kemuni, me da maroroya mada na noda iseleiwau me kakua sara ni duka mai na nodra dra na wekada; ia kevaka eda sa vakadukadukalitaka tale na noda iseleiwau sa na sega ni vakaserautaki tale ena nona dra na Luvena na noda Kalou Cecere, ka na mai vakadavei me veisorovaki ni noda ivalavala ca.",
                "14": "Ia sa yalololoma sara vei keda na Kalou cecere, ka vakatakila vei keda na veika oqo me da kakua kina ni rusa; io, sa vakatakila taumada na veika oqo vei keda, baleta ni lomana na yaloda me vaka na nona lomani ira na luveda; o koya, sa talai ira mai kina na nona agilosi ena nona loloma cecere, me ra vakatakila vei keda kei ira na noda itabatamata mai muri na tuvatuva ni veivakabulai.",
                "15": "Ia, sa yalololoma sara na noda Kalou! Ia raica oqo, ni sa rui ka bibi me da kauta laivi na dukadukali mai vei keda, ka vakasavasavataka na noda iseleiwau, me da vunitaka me savasava tikoga, me ivakadinadina vua na noda Kalou ena siga mai muri, se ena siga me da na mai duri tu kina e matana me da na lewai, me vaka ni da sa sega ni vakadukadukalitaka na noda iseleiwau ena nodra dra na wekada, mai na gauna e solia kina vei keda na nona vosa, ka sa vakasavasavataki keda kina.",
                "16": "Ia oqo, oi kemuni na wekaqu, kevaka era sa vakasaqara ko ira na wekada me ra vakarusai keda, raica, e da na vunitaka na noda iseleiwau, io, me da buluta ena qele, me rawa ni ra savasava tikoga, me ivakadinadina ena siga mai muri, ni da a sega ni vakayagataka; ka kevaka era na vakarusai keda ko ira na wekada, raica, e da na lako vua na noda Kalou ka vakabulai.",
                "17": "Ka sa yaco ni sa tinia na nona vosa na tui, era sa binia vata na nodra iseleiwau, kei na nodra iyaragi kecega ni vakadave dra, ko ira na tamata ka ra sa soqoni vata mai, ka buluta ena qara titobu.",
                "18": "Ia era sa kitaka oqo, ni ra sa nanuma me ivakadinadina vua na Kalou, kei ira tale ga na tamata, ni ra na sega tale ni tauri iyaragi me ra vakadave dra kina; a ra sa bubului ka yalayala kina vua na Kalou, ni rawarawa me ra soli ira me ra mate ia me ra kakua ga ni vakadavea na nodra dra na wekadra; me ra kakua ni taura vakatawadodonu mai vei ira na wekadra, ia, me ra dausoli ka ga vei ira; me ra dau cakacaka sara vagumatua, ia, me ra kakua ni vakaoti gauna ena veika mate wale.",
                "19": "Ka eda sa raica oqo, ni ra sa vakavulici na Leimanaiti me ra kila ka vakabauta na ivakavuvuli dina, e ra sa tudei sara, io era sa bolea na mate ka me ra kakua ga ni valavala ca tale; raica era sa buluta na nodra iyaragi ni veisaututaki, se era sa buluta na nodra iyaragi ni ivalu me yaco kina na veisaututaki.",
                "20": "Ka sa yaco ni ra sa vakavakarau ena ivalu na wekadra, ko ira na Leimanaiti, ka ra kaba mai na vanua ko Nifai, era sa nakita me ra vakarusa na tui, ka bulia e dua me kena isosomi, era sa nakita tale ga me ra vakarusai ira sara na Anitai-Nifai-Liai mai na nodra vanua.",
                "21": "Oqo ni ra sa raica na tamata ni ra sa kaba mai era sa lako yani me ra sota kei ira, a ra sa cuva vakatoboicu ki na qele e matadra ka kaciva na yaca ni Turaga; ia ni ra sa cuva tu ga vakaoqori, era sa kabai ira mai ko ira na Leimanaiti, ka yaviti ira ena iseleiwau.",
                "22": "Ia era a vakamatea e dua na udolu ka lima, ni sa sega sara e vorati ira yani; ia eda kila ni ra kalougata sara ko ira oqori, ni ra sa lako me bula vata kei koya na nodra Kalou.",
                "23": "Oqo ni ra sa raica na Leimanaiti ni ra sa sega ni dro mai na iseleiwau ko ira na wekadra, se me ra vuki vaka ki na imatau se ki na imawi, ia era sa cuva sobu ga ka mate, ka vakalagilagia na Kalou ni sa vakayacori tiko me ra mate ena iseleiwau—",
                "24": "Oqo ni ra sa raica na ka oqo ko ira na Leimanaiti, sa mudu na nodra vakamatei ira; ia e lewe vuqa a ra sa rarawataka na nodra bale mate na wekadra ena iseleiwau, ka veivutunitaka tale ga na ka ca era sa kitaka.",
                "25": "Ka sa yaco ni ra sa viritaka sobu na nodra iyaragi ni valu, ka sega ni taura tale, ni sa vutu vei ira na laba era sa kitaka; ia era sa cuva sobu tale ga me vakataki ira na wekadra, ka soli ira yani vei ira era sa laveta tu na ligadra me ra vakamatei ira.",
                "26": "Ka sa yaco ni ra sa lewe levu cake era saumaki vua na Kalou ena siga ko ya, ka lewe lailai era sa vakamatei; ia era sa tamata ivalavala dodonu ko ira kece era sa vakamatei, ka da kila ni ra sa vakabulai vakaidina.",
                "27": "Ia a sa sega sara na tamata ca sa vakamatei vata kei ira; raica sa lewe duanaudolu vakacaca era sa kila na ivakavuvuli dina; eda sa raica eke, ni sa vuqa sara na sala sa vakarautaka na Turaga me ra vakabulai kina na nona tamata.",
                "28": "Oqo e lewe levu vei ira na Leimanaiti ka ra laki vakamatei ira na wekadra, era Amelekaiti kei na Emulonaiti, ia era sa lewe levu ga vei ira oqori na ilawalawa i Neori.",
                "29": "Oqo, ko ira kece era sa saumaki vua na Turaga, e sega sara ni dua me Amelekaiti se Emulonaiti, se me ra ilawalawa i Neori, ia era kawa dina i Leimani kei Lemueli.",
                "30": "Ka sa rawa oqo meda kila vinaka, ni sa oti na nodra vakararamataki na tamata ena Yalo ni Kalou, ka kila vakavinaka cake na veika me rawa kina na bula dodonu, ka qai ia me lutu tani ki na ivalavala ca, kei na talaidredre, era sa qai ca vakaukauwa sara, ia na nodra itutu, sa na qai ca vakalevu cake mai na gauna era a sega ni kila kina na veika oqo."
            },
            "25": {
                "1": "Ia raica, ka sa qai yaco ni ra sa cudru vakalevu ko ira na Leimanaiti ni ra sa vakamatei ira na wekadra; o koya era sa bubuluitaka ni ra na sauma lesu na ka oqo vei ira na Nifaiti; a ra sa sega tale ni segata mera yaviti ira na Anitai-Nifai-Liai ena gauna ko ya.",
                "2": "Ia era kauta yani na nodra mataivalu ka curuma na iyalayala ni vanua ko Saraemala, ka ra kabai ira na tamata ena vanua ko Amonaia ka vakarusai ira.",
                "3": "Ni oti koya, sa vuqa na nodra ivalu vata kei ira na Nifaiti, ia era sa yaviti ga ka vakasavi.",
                "4": "Ia ko ira kece na Leimanaiti era mate kina, e voleka ni ra kawa kecega i Emuloni kei ira na nona itokani, ka ra a bete tu i Noa, ia era sa yaviti mai vei ira na Nifaiti;",
                "5": "Ia era dro bula ki na lekutu ena tokalau ko ira na kena vo, era kovea na kaukauwa kei na lewa mai vei ira na Leimanaiti, ka ra vakavuna me ra mate ena bukawaqa e vuqa na Leimanaiti ena vuku ni nodra vakabauta—",
                "6": "Sa lewe levu vei ira, ni oti na nodra sa vakadrukai vakaca ka sotava e vuqa na veika rarawa, sa tekivu me ra vakayavalati me ra nanuma na veivosa ka a vunautaka ko Eroni kei iratou na nona itokani mai na nodra vanua; o koya era sa tekivu me ra sega ni vakabauta mai na nodra ivakarau na nodra qase, ka ra vakabauta na Turaga, ka ni a solia ko koya na kaukauwa levu vei ira na Nifaiti; o koya era sa saumaki kina e lewe levu vei ira mai na lekutu.",
                "7": "Ka sa yaco ni ko ira na iliuliu ka ra a ivovo ni kawa i Emuloni era sa vakavuna me ra vakamatei, io, ko ira kece era sa vakabauta na veika oqo.",
                "8": "Ia na veivakamatei oqo ena vuku ni nodra vakabauta era sa vakayavalati kina na wekadra me ra cudru; ia sa qai yaco na veileti ena loma ni lekutu; ka ra sa qai vakasasataki ira na kawa i Emuloni kei ira na wekadra ko ira na Leimanaiti ka vakatekivu me vakamatei ira; ka ra sa dro kina ki na lekutu ena tokalau.",
                "9": "Ia raica, era sa vakasasataki ena gauna oqo mai vei ira na Leimanaiti. A sa vakayacori kina na vosa a tukuna ko Apinatai, me baleti ira na nodra kawa na bete ka ra a vakamai koya me mate.",
                "10": "Ni a kaya vakaoqo vei ira ko koya: Na ka dou sa kitaka vei au, ena ivakaraitaki ni veika ena yaco mai.",
                "11": "Ia oqo sai Apinatai na imatai ni tamata a vakamai ena vuku ni nona vakabauta na Kalou; sai koya oqo na ka e nanuma, ni ra na lewe levu era na mate ena bukawaqa, me vaka ga e a sotava ko koya.",
                "12": "Ia sa tukuna tale ga ko koya vei ira na bete i Noa ni ra na vakavuna na nodra vakamatei na lewe vuqa ko ira na nodra kawa, me vaka era a vakayacora vua, ia era na qai veiseyaki ka vakamatei, me vaka na sipi sa sega na kena ivakatawa, ka ra vakasava ka vakamatea ko ira na manumanu kila; ia raica, sa yaco vakaidina na veivosa oqo, ni ra a vakasavi ira ka vakasasataki ira ena veivanua kecega ko ira na Leimanaiti me ra vakamatei ira.",
                "13": "Ka sa yaco ni ra sa raica ko ira na Leimanaiti ni ra sa sega ni rawai ira rawa na Nifaiti era sa lesu tale ki na nodra vanua; a ra sa lewe vuqa era sa laki vakaitikotiko ena vanua ko Isimeli kei na vanua ko Nifai, e ra sa duavata kei ira na tamata ni Kalou, ko ira na Anitai-Nifai-Liai.",
                "14": "A ra sa buluta kece na nodra iyaragi ni valu, me vaka era sa kitaka ko ira na wekadra, era sa tekivu me tamata ivalavala dodonu; ka ra sa lako ena sala ni Turaga, ka ra sa raica me ra muria na nona ivakaro kei na nona lawa.",
                "15": "Io, era sa muria na lawa i Mosese; ni sa kilikili sara me ra muria tiko mada na vunau i Mosese ni se bera ni vakayacori taucoko. E dina ga ni sa tiko na lawa i Mosese, era sa nanamaki tiko ga ki na nona lako mai na Karisito, ni ra nanuma sa dua na ivakaraitaki ni nona lako mai na lawa i Mosese, ka ra vakabauta tu ni sa dodonu me ra muria tiko na veicakacaka e laurai rawa ko ya me yacova na gauna ena qai vakatakilai kina ko koya vei ira.",
                "16": "Oqo era a sega ni nanuma ni rawa na veivakabulai ena lawa i Mosese; ia sa vakadeitaka na nodra vakabauta na Karisito na lawa i Mosese; ka ra sa vakanuinui tu ena vakabauta, ki na veivakabulai tawamudu, ka vakararavi tu ki na yalo ni parofisai, ka sa tukuna tu na veika ena qai yaco mai.",
                "17": "Ia raica oqo, ko Amoni kei Eroni, kei Omana, kei Iminai, kei ira na nodra itokani, era sa marau vakalevu sara, ni sa vuavuai vinaka na nodra cakacaka vei ira na Leimanaiti, era sa marau tale ga ni sa rogoca na nodra masu na Turaga, ka vakadinadinataka vei ira ena veika kecega na nona vosa."
            },
            "26": {
                "1": "Ia oqo na vosa i Amoni vei ira na nona itokani ka kaya kina: Oi kemuni na taciqu kei na noqu itokani, raica au sa kaya vei kemuni, ni sa kilikili me da marau; raica ena gauna eda a biuti Saraemala mai kina, ko cei e kila ni na vakalougatataki keda vakalevu vakaoqo na Kalou?",
                "2": "Ia oqo, me’u taroga mada, sa vakalougatataki keda vakalevu beka ena cava? Ko dou kila li?",
                "3": "Raica, au na sauma ena vukumuni; ena vukudra ko ira na wekada na Leimanaiti era sa tu sara ena butobuto io na butobuto loaloa sara; ia raica oqo era sa lewevuqa sara era sa raica na rarama e veivakurabuitaki ni Kalou! Ia oqo na veika eda sa vakalougatataki kina, me da liga ni cakacaka vua na Kalou me vakayacori kina na cakacaka levu oqo.",
                "4": "Raica era sa kune marau e udolu vakaudolu, ka ra sa vakacurumi ki na nona lomanibai na Kalou.",
                "5": "Raica sa matua vinaka tu na were, ka dou sa kalougata, ni dou sa curumaka na nomudou isele takelo ka tatamusuki ena nomudou igu, io, ni sa cakacaka vagumatua ena siga taucoko, ka raica sa vuqa na nomuni ivau sila! Ia era na bini vata yani ki na lololo, me kakua ni vakamaumautaki.",
                "6": "Io, era na sega ni vakabalei sobu mai na cava ena siga mai muri; io, era na sega tale ga ni cukiraki cake ena covulaca; ia ni sa liwa mai na cava era na vakasoqoni vata ena nodra vanua, ka na sega ni liwa basikati ira na cava; io, ena sega ni vakasavi ira na cagi kaukauwa se evei ga na vanua e nakita na meca me kauti ira kina.",
                "7": "Ia raica, era sa tu ena ligana na Turaga ni tatamusuki, ka ra sa nona; ia ena vakaturi ira cake ko koya ena siga mai muri.",
                "8": "Ia me vakalougatataki ga na yaca ni noda Kalou; me da ia vua na sere ni veivakacaucautaki, io, me da vakavinavinakataka na yacana tabu, ni sa dau caka dodonu me sega ni mudu ko koya.",
                "9": "Ni kevaka eda a sega ni biuta na vanua ko Saraemala ka lako mai ki ke, ke ra a se cudruvi keda tu ga, ko ira na wekada lomani oqo, ka ra sa mai lomani keda vakalevu sara, io, ke ra se vulagi tu ga vua na Kalou.",
                "10": "Ia sa yaco ni sa cavuta na vosa oqo ko Amoni, sa vunauci koya ko Eroni na tuakana ka kaya: Amoni, au taqayataka de sa vakavuna mo dokadoka na nomu marau.",
                "11": "Ia sa kaya vua ko Amoni: Au sega ni dokadokataka na noqu kaukauwa, se na noqu yalomatua; ia raica, sa vuabale na noqu marau, io, sa reki vakalevu na lomaqu, ia au na mamarau tiko ga vua na noqu Kalou.",
                "12": "Io, au kila ni’u sa ka wale ga; ka’u sa tamata malumalumu sara; o koya au na sega ni dokadokai au kina, au na dokadokataka ga na noqu Kalou, ni’u sa rawa ni kitaka na ka kecega ena nona kaukauwa; io, raica, eda sa vakayacora eke e vuqa na cakacaka mana, o koya me da vakacaucautaka tiko ga kina na yacana ka sega ni mudu.",
                "13": "Raica, era sa lewe vica vata na udolu na wekada sa vakaluluqataka ko koya mai na mosi kei eli; ka ra seretaka na veisereki loloma, ia sa vakavuna oqo na kaukauwa ni nona vosa sa tu vei keda, o koya e sa dodonu beka meda marautaka?",
                "14": "Io, sa kilikili vakaidina me da vakacaucautaki koya ka sega ni mudu, ni sai koya na Kalou sa Cecere Sara, ka sa sereki ira na wekada mai na sinucodo kei eli.",
                "15": "Io, era a wavoliti ena butobuto kei na rusa tawavakaiyalayala; ia raica sa kauti ira mai kea ko koya ki na nona rarama tawavakaiyalayala, io, ki na veivakabulai tawavakaiyalayala; sa ovici ira ena nona loloma sa sega ni vakatautauvatataki rawa; io, ka da sa iyaya ga ni cakacaka ena ligana me caka kina na cakacaka levu ka veivakurabuitaki oqo.",
                "16": "O koya, me da vakamolimoli, io, meda na vakamolimoli vua na Turaga; io, me da na reki, ni sa vuabale na noda marau; io me da vakacaucautaka na noda Kalou ka sega ni mudu. Raica, ko cei me na vakacaucautaka vakalevu cake na Turaga? Io, ko cei me na tukuna na levu ni nona kaukauwa, kei na nona loloma cecere, kei na nona vosoti ira vakadede na luve ni tamata? Raica, au sa kaya vei kemuni, au sega ni rawa ni tukuna na kena matailalai au sa vakila.",
                "17": "Ko cei e a bau rawa ni nanuma ni na rui yalololoma vakalevu sara vakaoqo na Kalou me dretaki keda laivi kina mai na ituvaki ni bula vakarerevaki, sinai ena ivalavala ca, ka dukadukali eda a tu kina?",
                "18": "Raica, eda a lako yani ena cudru, kei na veivakarerei levu meda vakarusa na nona lotu.",
                "19": "Ia, a cava a qai sega kina ni vakayacora vei keda ko koya na veivakarusai rerevaki, io, a cava a sega kina ni laiva ko koya na iseleiwau ni nona lewa dodonu me tau vei keda, ka meda yaluma kina ka kune rarawa tawamudu?",
                "20": "Isa, sa vaka me voleka sara ni dro na yaloqu, ena kena vakasamataki. Raica, sa sega ni vakayacora ko koya na nona lewa dodonu vei keda, ia ena levu ni nona loloma cecere sa kauti keda tani kina mai na ikeli tawavakaiyalayala ni mate kei na rarawa, io, ki na vakabulai ni yaloda.",
                "21": "Ia oqo raica, kemuni na wekaqu, a yalo ni tamata vakavuravura cava sa kila rawa na ka oqo? Au sa kaya vei kemuni, sa sega e dua sa kila na veika oqo, ko ira ga sa veivutuni.",
                "22": "Io, ko koya sa veivutuni ka kitaka ena vakabauta, ka vuataka mai na cakacaka vinaka, ka dau masu tiko ga ka sega ni mudu—vei ira oqo sa vakatakilai kina na veika vuni ni Kalou; io, vei ira oqo sa soli me ra vakatakila na veika sa bera ni vakaraitaki; io, ena qai soli vei ira oqo me ra kauta mai e udolu na yalo ki na veivutuni, me vaka sa lesi vei keda meda kauti ira mai na wekada oqo ki na veivutuni.",
                "23": "Oqo, dou sa nanuma li, na wekaqu, ni da sa kaya vei ira na wekada ena vanua ko Saraemala, me da lako cake ki na vanua ko Nifai, me da vunau vei ira na wekada, na Leimanaiti, ka ra qai dredrevaki keda ena veivakalialiai?",
                "24": "Era sa kaya vakaoqo vei keda: Ko ni nanuma li ni rawa mo ni kauti ira mai na Leimanaiti me ra kila na ivakavuvuli dina? Ko ni nanuma li ni rawa mo ni veisautaka na lomadra na Leimanaiti me baleta na cala ni nodra ivakarau na nodra qase, me vaka ni ra sa tamata domodomoqa; ka dau taleitaka na lomadra me ra vakadavea na dra; ka ra daucaka ca ena nodra veisiga kecega; era sa daukitaka na caka ca ka dau talaidredre mai na ivakatekivu? Oqo oi kemuni na wekaqu, ko ni sa kila ni sa vakaoqo na nodra vosa.",
                "25": "Ia era a kaya tale ga: Me da valuti ira, me da vakarusai ira kei na nodra caka ca mai na vanua oqo, kevaka e sega, era na rawai keda ka vakarusai keda sara.",
                "26": "Ia raica, oi kemuni na wekaqu lomani; eda a sega ni lako mai ki na lekutu meda mai vakarusai ira na wekada, ia ena inaki ga ni rawa me da na mai vakabula e lewe vica na yalo vei ira.",
                "27": "Oqo ni da sa yalolailai, ka via lesu tale, raica, sa vakacegui keda na Turaga, ka kaya: Ni lako vei ira na wekamuni, ko ira na Leimanaiti, ka mo ni vosota vakadede na veika rarawa ena yaco vei kemuni, ka’u na qai solia vei kemuni na qaqa.",
                "28": "Ia raica oqo, eda sa yaco mai ki ke, ka mai tiko voli ena kedra maliwa; eda a sa vosota na veika rarawa, kei na leqa ni veika me da bula kina; io, eda sa lako yani ena nodra veivale, ka vakararavi ki na yalololoma ni vuravura—sega walega ena yalololoma ni vuravura ia ena yalololoma talega ni Kalou.",
                "29": "Ia eda curuma na nodra veivale ka vakavulici ira, ka da vakavulici ira ena nodra veisala; io, ka vakavulici ira ena nodra veidelana; ka da curuma na nodra veivaletabu kei na nodra valenilotu ka vakavulici ira; raica eda sa vakasavi tani, ka vakalialiai, kasiviti, ka sabici na baluda; ka da lauviri ena vatu, ka tauri ka vesu ena dali kaukauwa, ka biu ki na vale ni veivesu; ia sa vakabulai keda tale na kaukauwa kei na yalomatua ni Kalou.",
                "30": "Ka da sotava na veimataqali veivakararawataki kecega, ia ena ka kece oqo, me da rawa ni idewadewa kina ni nodra vakabulai eso na yalo; ka ni da a nanuma ni na vuabale na noda marau kevaka e rawa me da idewadewa ni nodra vakabulai eso.",
                "31": "Raica oqo, eda sa raica tu na vua ni noda cakacaka; ia era a lewe lailai li? Au sa kaya vei kemuni, E segai, era sa lewe vuqa sara; io, eda sa rawa ni vakadinadinataka na nodra yalodina, ni ra sa lomani ira na wekadra ka lomani keda tale ga.",
                "32": "Ia raica, era sa bolea na mate ia me ra kakua ga ni vakamatei ira na kedra meca; era sa buluta na nodra iyaragi ni valu ena qara titobu, ni ra sa lomani ira sara na wekadra.",
                "33": "Ia raica oqo au sa kaya vei kemuni, sa dua li na loloma levu vakaoqo ena vanua taucoko? Raica, au sa kaya vei kemuni, E segai, e sega sara, e sega mada ga vei ira na Nifaiti.",
                "34": "Ia raica, era sa taura cake tale na iyaragi me valuti ira na wekadra; ka sega ni soli ira me ra vakamatei. Ia raica e lewe vica vei ira oqo era sa bolea me ra vakamatei; ia eda kila ni ra sa lako vua na nodra Kalou, ena vuku ni nodra loloma kei na nodra cata na ivalavala ca.",
                "35": "Oqo e sega li ni kilikili me da marau? Io, au sa kaya vei kemuni, sa sega na tamata, me tekivu mai na ivakatekivu kei vuravura e kilikili me marau vakalevu cake me vakataki keda; io, sa vuabale sara na noqu marau ka’u a dokadokataka kina na noqu Kalou; ni sa tu vua na kaukauwa kece, kei na yalomatua, kei na kila ka; ka sa kila na ka kecega, ka sa yalololoma sara ko koya, sa vakabulai ira kecega, sa veivutuni ka vakabauta na yacana.",
                "36": "Kevaka sa okati oqo me dokadoka, ia au na dokadoka; ni sai koya oqo na noqu bula kei na noqu rarama, na noqu reki kei na noqu vakabulai, kei na noqu sereki mai na rusa tawavakaiyalayala. Io, me vakalougatataki na yaca ni noqu Kalou, ka sa daunanumi ira na tamata oqo, ko ira na taba ni vunikau ni Isireli, ka a yali mai na vuna ki na dua na vanua tani; io, au kaya, me vakalougatataki ga na yaca ni noqu Kalou, ka daunanumi keda, ni da sa mai tu ena vanua tani oqo.",
                "37": "Oqo oi kemuni na wekaqu, eda sa kila ni sa nanumi ira na tamata kecega na Kalou, ena veivanua cava ga era tu kina; io, sa kilai ira kece na nona tamata, ka sa roboti vuravura taucoko na nona loloma cecere. Oqo na noqu reki, kei na noqu vakavinavinaka vakalevu; io, au na vakavinavinaka tiko ga vua na noqu Kalou ka sega ni mudu. Emeni."
            },
            "27": {
                "1": "Ka sa qai yaco ni ra sa raica na Leimanaiti era a lako me valuti ira na Nifaiti, ni oti e vuqa na nodra sasaga me ra vakarusai ira ni sega na betena na nodra sasaga ni veivakarusai, era sa lesu tale ki na vanua ko Nifai.",
                "2": "Ka sa yaco ni ra sa cudru vakalevu ko ira na Amelekaiti ni ra sa vakadrukai. Ia ni ra sa raica ni ra na sega ni rawa ni sauma lesu vei ira na Nifaiti, era sa tekivu vakayavalati ira na tamata me ra cudruvi ira na wekadra, ko ira na tamata e Anitai-Nifai-Liai; o koya sa tekivu tale kina me ra vakarusai ira.",
                "3": "Ko ira na tamata oqo era sa bese tale ni vakaiyaragitaki ira, era sa laivi ira ga me ra vakamatei me vaka na nodra gagadre na kedra meca.",
                "4": "Oqo a sa rarawa vakalevu sara ko Amoni kei ira na nona itokani, ni ra sa vakarusai tiko ko ira na wekadra lomani, io ko ira era sa dau lomani ira vakalevu—ka okati ira me agilosi ni Kalou, ka sa lako mai me vakabulai ira mai na rusa tawavakaiyalayala—o koya ni ra sa raica ko Amoni kei ira na wekana na cakacaka ni veivakarusai levu oqo, sa tarai ira sara na loloma, era sa kaya vua na tui:",
                "5": "Me da vakasoqoni ira vata mada mai na tamata ni Turaga oqo, ka me da lako sobu vei ira na wekada na Nifaiti ki na vanua ko Saraemala, ia me da dro tani mai na ligadra na noda meca, me da kakua kina ni rusa.",
                "6": "A sa kaya vei ira na tui: Raica, era na vakarusai keda vakaidina ko ira na Nifaiti, ena vuku ni laba kei na levu ni ivalavala ca eda sa dauvakayacora oti vei ira.",
                "7": "Ia sa kaya vua ko Amoni: Au na lako ka taroga mada vua na Turaga, ia kevaka ena tukuna mai vei keda, me da lako sobu vei ira na wekada, ko ni na lako li?",
                "8": "A sa kaya vua na tui: Io, kevaka sa kaya vei keda na Turaga, ni lako, eda na lako sobu vei ira na wekada, ka da na nodra bobula tiko, me yacova ni da sa sauma oti na laba kei na ivalavala caka ca kecega eda a dau vakayacora vei ira.",
                "9": "A sa kaya vua ko Amoni: Sa sega ni vakatarai ena nodra lawa na wekaqu, ka a bulia ko tamaqu, me dua e vakabobulataki tiko; o koya me da lako sobu mada ga ka vakanuinui tiko ki na nodra yalololoma na wekada.",
                "10": "A sa kaya vua na tui: Mo taroga mada vua na Turaga, ka kevaka e sa kaya me da lako, me da cavutu sara ka lako; ia kevaka e sega eda na mate ga ena vanua oqo.",
                "11": "Ka sa yaco ni sa lako ko Amoni ka taroga vua na Turaga, a sa kaya mai vua na Turaga:",
                "12": "Mo kauti ira tani eke na tamata oqo, me ra kakua kina ni mate; ni sa lewa vakaukauwa sara ko Setani na yalodra na Amelekaiti, ka ra sa vakayavalati ira kina na Leimanaiti me ra cudruvi ira na wekadra ka vakamatei ira; o koya mo ni lako tani sara mai na vanua oqo; raica era sa kalougata na itabatamata oqo, ni’u na maroroi ira.",
                "13": "Ka sa qai yaco ni sa lako ko Amoni ka tukuna vua na tui na veivosa kece sa tukuna vei koya na Turaga.",
                "14": "Era sa soqoni ira vata sara na nodra tamata, io, ko ira kece na tamata ni Turaga, ka ra sa vakasoqona vata mai na nodra qele ni manumanu lalai kei na qele ni manumanu lelevu, era sa cavutu mai na vanua ko ya, ka lako ki na lekutu ka tawasei rau na vanua ko Nifai kei na vanua ko Saraemala, ka lako volekata na iyalayala ni vanua.",
                "15": "Ka sa yaco ni sa vosa vei ira ko Amoni ka vaka: Raica, keimami sa na liu ki Saraemala, koi au kei ira na noqu itokani, ia mo ni waraki keimami tiko ga eke me yacova ni keimami sa lesu mai; keimami na laki tovolei ira mada na wekada, se ra na vakadonuya me da toki yani ki na nodra vanua.",
                "16": "Ka sa yaco ni sa lako tiko yani ko Amoni ki na vanua koya, era sa sota vata kei Alama, ko koya kei ira na wekana, ena vanua sa tukuni tiko; ka raica, sa dua na sota marautaki oqo.",
                "17": "Oqo sa ka levu sara na marau nei Amoni ka sa vakasinaiti kina; io, sa vuabale sara na nona rekitaka na nona Kalou, ka sa malumalumu kina na yagona; ka bale sobu tale ki na qele.",
                "18": "E sega ni marau levu li oqo? Raica, era sa rawata wale ga na marau oqo ko ira sa veivutuni vakaidina ka yalomalumalumu ena vakasaqarai ni marau.",
                "19": "Oqo sa marau sara vakalevu ko Alama ni sa sota kei ira na wekana, era sa marau tale ga ko Eroni, Omana, kei Iminai; e dina sa vuabale na nodra marau, sa sega ga ni laki vakamalumalumutaka na yagodra.",
                "20": "Ka sa qai yaco ni sa kauti ira sara ko Alama ki na nona vale, mai Saraemala. Era sa lako vua na turaganilewa levu ka tukuna vua na veika kece a yaco vei ira, ena kedra maliwa na wekadra, ko ira na Leimanaiti, ena vanua ko Nifai.",
                "21": "Ka sa yaco ni sa vakauti yani na nona itukutuku na turaganilewa levu ki na vanua taucoko, a sa taroga kina na domodra na tamata me baleta na nodra vakacurumi mai ki na nodra vanua ko ira na wekadra, ko ira tamata ena vanua ko Anitai-Nifai-Liai.",
                "22": "Ka sa yaco ni ra sa domovata na lewenivanua ka kaya: Raica, keimami sa solia na vanua ko Jerisoni, ena tokalau ena yasana ki matasawa ka semata na vanua ko Vanuasautu, ka tiko ena ceva ni vanua ko Vanuasautu; na vanua oqo ko Jerisoni na vanua keimami na solia vei ira na wekai keimami me nodra ivotavota vakawa.",
                "23": "Ia raica, keimami na tuva na neimami mataivalu ena maliwa ni vanua ko Jerisoni kei na vanua ko Nifai, me keimami taqomaki ira kina na wekai keimami ena vanua ko Jerisoni; ia keimami sa kitaka na ka oqo ena vukudra na wekai keimami, me baleta na nodra sa rerevaka ni cola iyaragi tale vei ira na wekadra de na okati me nodra ivalavala ca; sa yacovi ira na rere oqo ena nodra sa veivutuni vakaidina sara, me baleta na levu ni laba kei na caka ca kecega era a dau cakava.",
                "24": "Ia raica oqo, keimami na vakayacora na veika oqo vei ira na wekai keimami, me ra na taukena na vanua ko Jerisoni; keimami na taqomaki ira mai vei ira na nodra meca, ena neimami mataivalu, ia me ra na veivuke tale ga ena nodra vakani na neimami mataivalu.",
                "25": "Oqo, sa qai yaco ni sa rogoca na itukutuku oqo ko Amoni, sa lesu ki na vanua ko Anitai-Nifai-Liai, ki na vanua era sa birika tu kina na nodra valelaca ena lekutu, a rau sa lako vata kei Alama, ka tukuna vei ira na itukutuku oqo. A sa talanoataka tale ga vei ira ko Alama na nona saumaki mai, vata kei Amoni kei Eroni kei rau na tacidrau.",
                "26": "Ka sa yaco ni sa vakavuna na marau ena kedra maliwa na tamata. A ra sa cavutu mai kea ka toki ki na vanua ko Jerisoni, ka taukena na vanua ko Jerisoni; a ra sa vakatokai ira ko ira na Nifaiti na tamata i Amoni; o koya era sa kilai tani kina ena yaca oqori mai na gauna koya ka lako yani.",
                "27": "Ia era sa maliwai ira na tamata i Nifai, ka okati vata me lewe ni lotu ni Kalou. Ia era sa kilai tani sara ena nodra yalodina vua na Kalou, kei ira tale ga na tamata; ni ra sa yalodina sara ka dodonu ena ka kecega; ia sa tudei sara na nodra vakabauta na Karisito, me yacova na ivakataotioti.",
                "28": "Era sa sega sara ni taleitaka me ra vakadavea na nodra dra na wekadra; ia sa sega tale ga ni rawa me ra vakaukauwataki me ra valuti ira na wekadra; era sa sega sara ni rerevaka na mate, ni ra sa vakanuinui ka vakanamata tu vei Karisito kei na tucake tale; o koya, era sa kila ni sa vakaotia sara na bati gaga nei mate na Karisito.",
                "29": "O koya, era sotava kina na mate kei na veika rarawa era kitaka vei ira ko ira na wekadra, ia era sa sega ga ni yaviti ira ena iseleiwau kei na isele takelo.",
                "30": "Ia era sa tamata gugumatua sara ka taleitaki, ka sa lomani ira vakalevu sara na Turaga."
            },
            "28": {
                "1": "Ka sa qai yaco ni sa oti na nodra laki tauyavu na tamata i Amoni ena vanua ko Jerisoni, ka sa tauyavutaki talega na lotu ena vanua ko Jerisoni, ka ra sa yadrava wavoki na vanua ko Jerisoni ko ira na mataivalu ni Nifaiti, io, na iyalayala kece ni vanua wavolita na vanua ko Saraemala; raica era sa muri ira na wekadra ki na lekutu na mataivalu ni Leimanaiti.",
                "2": "Ka sa yaco kina e dua na ivalu rerevaki; io, oqo na imatai ni valu rerevaki duadua me yaco ena vanua ko ya, tekivu mai na gauna a biuti Jerusalemi mai kina ko Liai; io, e udolu vakatini na Leimanaiti, era sa bale mate kina ka ra sa veiseyaki tale ga ki na veivanua.",
                "3": "Io, a ra sa bale mate tale ga e vuqa na tamata i Nifai; ia, era sa vakasavi tani ka veiseyaki ko ira na Leimanaiti, ka ra sa lesu tale na tamata i Nifai ki na nodra vanua.",
                "4": "A sa yaco na tagi kei na tagiyaso vei ira na tamata i Nifai, ena nodra vanua taucoko—",
                "5": "Io era sa tagicaki ira na watidra tagane ko ira na yalewa, ka ra sa tagicaki ira na luvedra cauravou ko ira na tama, e ra sa tagicaki ira na ganedra ko ira na goneyalewa, io, ka ra sa tagicaki ira na tamadra ko ira na gone tagane; a sa rogo na tagi ni rarawa, ni ra sa tagicaki ira na wekadra era sa mate.",
                "6": "Ia sa dua dina na siga ni rarawa na siga oqo; io, e dua na gauna ni lomabibi, kei na dua na gauna ni lolo kei na masumasu.",
                "7": "Ia sa cava eke na ikatini kalima ni yabaki ni nodra veiliutaki na turaganilewa vei ira na tamata i Nifai;",
                "8": "Ia sai koya oqo na itukutuku kei Amoni kei ira na wekana, na nodra ilakolako ena vanua ko Nifai, na veika dredre a yaco vei ira, na nodra kune rarawa kei na vakararawataki, kei na reki levu e sega ni vakamacalataki rawa, na veitavaki kei na veitaqomaki era a vakayacora vei ira na wekadra ena vanua ko Jerisoni. Ia oqo na Turaga, na nodra Dauveivueti na tamata kecega, me vakalougatataka na yalodra ka sega ni mudu.",
                "9": "Ia oqo na itukutuku ni ivalu kei na veileti ena kedra maliwa na Nifaiti, kei na nodra veivaluvaluti na Nifaiti kei na Leimanaiti; ka sa mai cava na ikatini kalima ni yabaki ni nodra veiliutaki na turaganilewa.",
                "10": "Ia mai na imatai ni yabaki ki na ikatini kalima e sa vakarusai kina e udolu vakaudolu na bula; io, sa yaco kina na ivalavala ca vakadomobula ni vakadave dra.",
                "11": "Ia sa bulu oti na yagodra e udolu vakaudolu na tamata, ia e udolu vakaudolu tale e a bini tu ga na yagodra ena delai vuravura; io, era a tagicaka na udolu vakaudolu na nodra mate na wekadra, baleta ni sa dodonu me ra rere, me vaka na nona yalayala na Turaga, ni ra na laki tu ki na itutu ni veivakararawataki ka tawacava.",
                "12": "Ni ra sa vakaloloku tiko vakaidina e udolu vakaudolu me baleti ira na wekadra era sa yali, ia era sa marau ka cibi ena vakanuinui, ka ni ra kila sara tale ga, me vaka na yalayala ni Turaga, ni ra sa vakaturi cake me ra na tiko ena liga imatau ni Kalou, ena marau e sega ni oti rawa.",
                "13": "Ka eda sa raica oqo na nodra duidui levu na tamata me baleta na ivalavala ca kei na talaidredre, kei na nona kaukauwa na tevoro, ena nona ilawaki qaseqase ka sa viria me corita kina na lomadra na tamata.",
                "14": "Ka eda sa raica eke ni sa kilikili me ra yalodina na tamata ki na ilesilesi era sa kacivi kina ki na were-ni-vaini ni Turaga; ka eda sa raica oqo na vu ni nodra rarawa, kei na vu ni nodra reki—era sa rarawataka na nodra mate ka vakarusai na tamata, ia era sa reki ena vuku ni rarama i Karisito ki na bula."
            },
            "29": {
                "1": "Isa me’u agilosi mada ga, ka rawa me yaco na gagadre ni lomaqu, me’u lako yani ka vosa me vaka na davui ni Kalou, ena domo me kurea na vuravura, ka kailavaka na veivutuni vei ira na tamata kecega!",
                "2": "Io, au na vunautaka vei ira na tamata kecega, me vaka na domo ni kurukuru, na veivutuni kei na ituvatuva ni veisereki, me ra veivutuni ka lesu mai vua na noda Kalou, me kakua kina ni levu na rarawa ena delai vuravura taucoko.",
                "3": "Ia raica, au sa tamata ga, ka’u sa ivalavala ca ena noqu gagadre; ni sa dodonu me rauti au na veika sa vota vei au na Turaga.",
                "4": "Ia me’u kakua sara ni cukiraka na inaki ni Kalou yalododonu baleta na noqu gagadre, au kila ni sa solia ko koya na galala vei ira na tamata me vaka na nodra gagadre, me ra digitaka kina na mate se na bula; io, au sa kila sa vota vei ira na tamata, io, sa solia vei ira na ilesilesi ka sega ni veisautaki rawa, me vaka na nodra gagadre, se sa rawa kina na vakabulai se na vakarusai.",
                "5": "Io, ka’u sa kila ni sa tu vei ira na tamata kecega na vinaka kei na ca; o koya sa sega ni kila na vinaka mai na ca sa sega ni beitaki rawa; ia ko koya sa kila na vinaka kei na ca, ena soli vei koya oqo me vaka na nona gagadre, se sa gadreva ko koya na vinaka se na ca, na bula se mate, na marau se na yaluma ni lomana.",
                "6": "Oqo, ni’u sa kila na veika kece oqo, a cava au sa gadreva kina vakalevu me’u vakayacora na cakacaka au sa kacivi kina?",
                "7": "Na cava au sa gadreva kina me’u agilosi, me’u vosa me rogo ki na iyalayala kei vuravura?",
                "8": "Ia raica, sa solia na Turaga ki na veimatanitu kecega, na nodra dui matanitu kei na nodra vosa, me vakavulici kina na nona vosa, io, ena yalomatua, kei na ka kece sa kila ko koya ni ganiti ira me ra rawata; o koya eda raica ni sa veivunauci na Turaga ena yalomatua, me vaka na veika sa dodonu ka dina.",
                "9": "Au sa kila na ka sa vakarota vei au na Turaga, ka’u sa vakalagilagia ga. Au sa sega ni vakalagilagi au ga, ia au sa vakalagilagia ga na veika sa vakarota vei au na Turaga; io, oqo na noqu lagilagi, de na rawa me’u iyaya ni cakacaka ena liga ni Kalou me’u kauta mai e so na yalo ki na veivutuni; ka sai koya oqo na noqu marau.",
                "10": "Ia raica, sa vakasinaiti na yaloqu ena marau, ni’u sa raica ni ra sa veivutuni vakaidina e vuqa na wekaqu, ka ra lako mai ki vua na Turaga na nodra Kalou; ia ka’u nanuma na ka sa kitaka vei au na Turaga, io, ni sa rogoca ko koya na noqu masu; io, au a qai nanuma ni sa dodoka tu mai vei au ko koya na ligana dauloloma.",
                "11": "Io, au a nanuma tale ga na nodra a tiko vakabobula na noqu qase; ni’u sa kila vakaidina ni a sereki ira na Turaga mai na veivakabobulataki, ia ena ka oqo sa tauyavutaka kina vei ira na nona lotu; io, na Turaga na Kalou, na Kalou i Eparaama, na Kalou i Aisake, kei na Kalou i Jekope, a kauti ira tani mai na veivakabobulataki.",
                "12": "Io, au sa daunanuma tiko ga na nodra tiko vakavesu na noqu qase; ia na Kalou vata ga koya a vakabulai ira mai na ligadra na kai Ijipita sa vakabulai ira talega mai na nodra tiko vakabobula.",
                "13": "Io, na Kalou vata ga ko ya sa tauyavutaka na nona lotu ena kedra maliwa; io, na Kalou vata ga ko ya sa kacivi au ena dua na ilesilesi tabu, me’u vunautaka yani na vosa vei ira na tamata, ka sa vukei au sara me’u rawa ka ena noqu cakacaka, ka sa vuabale sara kina na noqu marau.",
                "14": "Ia au sega ni marautaka na noqu rawa ka ga vakai au, ia sa vuabale na noqu marau ena vuku ni nodra rawa ka na wekaqu, era a lako cake ki na vanua ko Nifai.",
                "15": "Raica, era a cakacaka vakagumatua sara, ka sa vuqa sara na kedra ivua; ka sa na vakaevei na levu ni kedra isau!",
                "16": "Oqo, ni’u vakananuma na nodra rawa ka vinaka na wekaqu sa yavalata na yaloqu, ka vovoleka sara me biuta yani na yagoqu, ni sa vakakina, ena levu ni noqu marau.",
                "17": "Ia me solia vei ira oqo na Kalou, ko ira na wekaqu, me ra na dabe talega ena matanitu ni Kalou; io, kei ira talega na vua ni nodra cakacaka ka me ra kakua tale ni lako ki tautuba, ia me ra na vakacaucautaki koya ka sega ni mudu. Ia me solia mada na Kalou me vakayacori me vaka na noqu vosa, me vaka au sa tukuna oti. Emeni."
            },
            "30": {
                "1": "Raica, ka sa qai yaco ni ra sa vakatikori oti na tamata i Amoni ena vanua ko Jerisoni, io, ni sa oti talega na nodra vakasavi tani na Leimanaiti mai na vanua, ka ra sa bulu na nodra mate mai vei ira na lewe ni vanua—",
                "2": "Oqo sa sega ni wiliki rawa na nodra mate, ni sa rui levu na kedra iwiliwili; sa sega tale ga ni wiliki rawa na nodra mate na Nifaiti—ia a sa yaco ni ra sa buluta oti na nodra mate, ka sa oti tale ga na veisiga ni lolo, kei na vakaloloku, kei na masumasu, (ka sa yaco oqo ena ikatini kaono ni yabaki ni nodra veiliutaki na turaganilewa vei ira na tamata i Nifai) sa tekivu me ra tiko veisaututaki ena vanua taucoko.",
                "3": "Io, ka ra sa raica na tamata me ra muria na ivakaro ni Turaga; ka ra sa dodonu sara ena nodra muria na veicakacaka vakalotu ni Kalou, me vaka na lawa i Mosese; ni ra a vakavulici me ra muria na lawa i Mosese me yacova ni sa vakayacori taucoko sara.",
                "4": "Ka sa vakaoqo ni sa sega na veivakasosataki vei ira na tamata ena ikatini kaono ni yabaki taucoko ni nodra veiliutaki na turaganilewa vei ira na tamata i Nifai.",
                "5": "Ka sa yaco ena itekivu ni ikatini kavitu ni yabaki ni nodra veiliutaki na turaganilewa, sa ia tikoga na veisaututaki.",
                "6": "Ia a sa yaco ena icavacava ni katini kavitu ni yabaki, sa tadu mai ki na vanua ko Saraemala e dua na tamata, ia ko koya na Meca i Karisito, ni sa tekivu vunau yani vei ira na tamata me saqata na parofisai kecega era a tukuna na parofita, me baleta na nona lako mai na Karisito.",
                "7": "Ia sa sega na lawa me saqata na vakabauta ni tamata yadua; ni na veisaqasaqa vakalevu kei na ivakaro ni Kalou kevaka e dua na lawa me ra vakaduiduitaki kina na tamata.",
                "8": "Ni sa kaya vakaoqo na ivolanikalou: Mo digitaka mada edaidai o cei mo qarava.",
                "9": "Oqo kevaka sa gadreva na tamata me qarava na Kalou, sa nona dodonu oqori, se kevaka sa vakabauta na Kalou sa nona dodonu me qaravi koya; ia kevaka sa sega ni vakabauti koya sa sega ni tiko e dua na lawa me totogitaki kina ko koya.",
                "10": "Ia kevaka sa laba, sa kena itotogi me mate; kevaka sa butako, sa na totogitaki kina; ka na totogitaki ko koya sa dau kovekove se ko koya sa ia na veibutakoci; io era sa totogitaki na cala kece oqo.",
                "11": "Ni sa dua na lawa e ra na lewai kina na tamata me vaka na cala era sa kitaka. Ia sa sega na lawa me lewa na vakabauta ni tamata yadua; o koya sa totogitaki ga kina na tamata ena cala e vakayacora; o koya era sa tautauvata kina na tamata kecega.",
                "12": "Ia na yaca ni tamata ka Meca i Karisito, ko Korio, (ia sa sega na lawa me lewai kina) sa vunautaka ko koya vei ira na tamata ni na sega ni dua na Karisito. A sa vunau voli vakaoqo vei ira na tamata ka kaya:",
                "13": "Oi kemuni sa vauci tu ena dua na vakanuinui lialia ka mate wale, a cava dou sa vakaicolacolataki kemuni kina ena veika lialia oqori? A cava dou sa vakasaqara kina e dua na Karisito? Raica sa sega na tamata sa kila rawa na ka e se bera ni yaco.",
                "14": "Raica, na veika dou sa vakatoka me parofisai, ka dou kaya ni ra a vakadewataka sobu tiko mai na parofita tabu; raica, oqori na nodra ivakarau lialia na nomuni qase.",
                "15": "Dou na vakadinadinataka vakaevei na kena dina? Raica, ko ni sa sega ni kila na ka ko ni sega ni raica; o koya ko ni na sega tale ga ni kila ni na dua na Karisito.",
                "16": "Dou sa vakanuinui ka kaya ni na bokoci na nomudou ivalavala ca. Ia raica, oqori na vakasama sesewa wale ga; ka sa vu mai na nodra ivakarau na nomuni qase, io na vakasama oqori sa vakavuna mo dou vakabauta kina na ka lasu.",
                "17": "A sa tukuna vei ira e vuqa tale na ka vakaoqo, sa tukuna vei ira ni na sega ni dua na veisorovaki e vakayacori ena vuku ni nodra ivalavala ca na tamata, ia era sa rawa ka na tamata ena bula oqo me vaka na nodra dui lewa matau; o koya era sa torocake kina na tamata yadudua me vaka na nona gugumatua, ka sa rawa ka na tamata yadudua me vaka na nona kaukauwa; ka sa sega ni cala kina na tamata ena ka cava ga sa kitaka.",
                "18": "Ia a sa vunau voli vei ira ka sa rawa e vuqa na tamata, a sa vakavuna me ra viavialevu ka kitaka na ivakarau ca, io sa temaki ira na tagane kei na yalewa me ra ia na veibutakoci—a sa kaya ni sa icavacava ga ni tamata na mate.",
                "19": "Oqo a sa lako tale ga yani na tamata oqo ki na vanua ko Jerisoni, ka vunautaka na veika oqo vei ira na tamata i Amoni, ko ira ka ra a Leimanaiti tu e liu.",
                "20": "Ia raica era sa tamata yalomatua cake ko ira mai vei ira na Nifaiti; ni ra sa tauri koya ka vesuka ka kauta yani vei Amoni, na nodra bete levu.",
                "21": "Ka sa yaco ni sa vakavuna ko koya na nona kau tani mai na vanua ko ya. Ka sa lako mai ko koya ki na vanua ko Kitioni, ka vunau talega kina vei ira; ia sa sega soti ni mana na nona cakacaka eke, ni ra a vesuki koya ka kauti koya vua na nodra bete levu kei na turaganilewa levu ena vanua.",
                "22": "Ka sa yaco ni sa kaya vua ko koya na bete levu: A cava ko sa veilakoyaki kina ka vakatanitaka na sala ni Turaga? A cava ko sa vakavulica kina ni na sega ni dua na Karisito ka vakacacana kina na nodra vakanuinui na tamata oqo? A cava ko sa vosa vakacacataka kina na nodra parofisai kecega na parofita tabu?",
                "23": "Ia na yaca ni bete levu oqo ko Kitiona. Ka sa kaya vua ko Korio: Baleta ni’u sa sega ni vakavulica na nodra ivakarau lialia na nomuni qase, ia ka baleta ni’u sa sega ni vakavulici ira na tamata oqo me ra vakamatabokotaki ena vuku ni itavi kei na cakacaka lialia vakalotu ka ra virikotora na bete ena gauna makawa, me ra rawata kina vakatawadodonu na kaukauwa kei na dodonu ni veiliutaki vei ira, me ra tu ga ka lecaika, me ra kakua ni tacake rawa, ia me ra na vakamalumalumutaki ga ena nomuni vosa.",
                "24": "Dou sa kaya ni ra sa tamata galala ko ira na tamata oqo. Raica au sa kaya ni ra sa tamata bobula. Dou sa kaya ni sa dina na veiparofisai makawa oqori. Raica, au sa kaya ni ko ni sa sega ni kila ni ra sa dina.",
                "25": "Dou sa kaya ni ra sa tamata cala ka lutu tani na tamata oqo, me baleta na nona talaidredre e dua na itubutubu. Raica, au sa kaya oqo sa sega ni cala e dua na gone me baleti rau na nona itubutubu.",
                "26": "Ia ko ni sa kaya ni na qai lako mai na Karisito. Ia raica, au sa kaya ni ko ni sa sega ni kila ni na qai dua na Karisito. Ia ko ni sa kaya talega ni na qai vakamatei ko koya me baleta na ivalavala ca ni vuravura—",
                "27": "Ia dou sa liutaki ira tani na tamata oqo ena nodra ivakarau lialia na nomuni qase, me vaka na nomuni gagadre; ia ko ni sa tabaki ira sobu, me vaka era sa bobula, ka bula sara vakavinaka mai na ka era rawata, ka ra na sega ni tucake rawa vakadoudou, ia me ra na sega ni rekitaka rawa na nodra dodonu kei na dina.",
                "28": "Io, era sa sega ni vakayagataka e dua na ka e nodra, de ra na cudru kina na bete, ko ira era sa vakaicolacolataki ira tu me vaka na nodra gagadre, ka ra sa vakavuna me ra vakabauta na nodra ivakarau kei na nodra tadra kei na nodra nanuma kei nodra raivotu kei na nodra veika vuni, ia kevaka me sega ni cakava me vaka na nona vosa, era na vakacudruya na tamata e sega ni kilai, o koya era sa kaya ni sa Kalou—e dua na tamata sa sega ni bau laurai se kilai, o koya a sega mai liu ka sega talega mai muri.",
                "29": "Ni rau sa raica na bete levu kei na turaganilewa levu na kaukauwa ni lomana, io, ni rau sa raica ni rawa mada ga me vosa vakacacataka na Kalou, erau sa sega ni sauma na nona vosa; ia erau sa vakavuna me vesu ko koya, ka soli koya yani ki ligadra na vakailesilesi, me vakau ko koya ki na vanua ko Saraemala, me rawa ni kau yani vei Alama, kei koya na daunilewa levu ka kovana ni vanua taucoko.",
                "30": "Ka sa yaco ni sa tu ko koya e matadrau ko Alama kei na turaganilewa levu, a sa kitaka ko koya na ka vata ga a vakayacora ena vanua ko Kitioni; io, sa vakayacora tikoga na vosa veivakacacani.",
                "31": "Ia a sa tucake ka vosa vakaviavialevu sara e matai Alama, ka vosa vakacacataki ira na bete kei ira na ivakavuvuli, ka beitaki ira ni ra a kauti ira na tamata ki na nodra ivakarau na nodra qase, me baleta na nodra via vakayagataka vakasivia na vua ni nodra cakacaka na tamata.",
                "32": "A sa kaya vua ko Alama: Ko sa kila vinaka sara ni keimami sega ni vakararavi ena vua ni nodra cakacaka na tamata; ia raica au dauqarava ga na ka me’u bula kina mai na itekivu ni nodra veiliutaki na turaganilewa me yacova mai oqo, ka sega ni wili kina na noqu dauveilakoyaki ena loma ni vanua me’u vunautaka na vosa ni Kalou vei ira na noqu tamata.",
                "33": "Ia e dina ga ni’u dau vakayacora vakalevu ena cakacaka ni lotu, ia e sega ni bau dua na senaini e soli me isau ni noqu cakacaka; era sega tale ga ni saumi na noqu itokani, keimami qai saumi wale ga ena itikotiko ni veilewai; ia e saumi ga na gauna keimami qarava kina na cakacaka oqo me vaka na kena lawa.",
                "34": "Ia oqo, kevaka e sega ni keimami taura e dua na ka ena vuku ni neimami cakacaka ena lotu, a cava na kena yaga vei keimami me keimami cakacaka ena lotu, vakavo ga me tukuni yani na dina, me keimami marautaka na nodra reki ko ira na wekai keimami?",
                "35": "Ia ko kaya rawa vakacava ni keimami vunau vei ira na tamata oqo me rawa ka kina, ni ko sa kila vakai iko, ni keimami sega ni rawata mai kina e dua na ka? Ia oqo, ko sa vakabauta li ni keimami sa cavilaki ira na tamata oqo, me vakavuna na marau ni yalodra?",
                "36": "Ia sa sauma ko Korio ka kaya: Io.",
                "37": "Ka sa qai kaya vua ko Alama: Ko sa vakabauta ni dua tiko na Kalou?",
                "38": "Sa sauma ko koya, E segai.",
                "39": "A sa kaya vua ko Alama: Ko na cakitaka tale ni dua tiko na Kalou, ka cakitaka tale ga na Karisito? Ia raica, au sa kaya vei iko, au kila ni dua tiko na Kalou, ka na lako tale ga mai na Karisito.",
                "40": "Ia oqo na ivakadinadina cava e tu vei iko ni sega na Kalou, se me na sega ni lako mai na Karisito? Au sa kaya ni sega ni dua e tu vei iko, ka vakavo ga ena nomu vosa.",
                "41": "Ia, raica, sa tu vei au na veika kece me ivakadinadina ni ra sa dina na veika oqo; ia sa tu talega vei iko na veika kece me ivakadinadina vei iko ni ra sa dina; ko na cakitaki ira li? Ko vakabauta li ni sa dina na veika oqo?",
                "42": "Raica, au kila ni ko sa vakabauta; ia sa curumi iko na yalo ni lasulasu, ko sa biuta tani vei iko na Yalo ni Kalou ka me sa sega ni dua na nona tikina e lomamu; ia sa rawai iko na tevoro, ka vakauti iko, mo kitaka na veika me rawa ni ra vakarusai kina na luve ni Kalou.",
                "43": "Ia oqo sa kaya vei Alama ko Korio: Mo vakaraitaka mada vei au e dua na ivakatakilakila, me’u na qai vakadeitaka ni dua dina tiko na Kalou, io, mo vakaraitaka vei au ni tu vua na kaukauwa, ka’u na qai vakadinata na nomu vosa.",
                "44": "Ia sa kaya vua ko Alama: Sa rauti iko na ivakatakilakila kece sa tu vei iko; ko na vakatovolea li na nomu Kalou? Ko na kaya beka, mo vakatakila mada vei au e dua na ivakatakilakila, ni sa tu vei iko na nodra ivakadinadina kece na wekamu oqo, kei ira na parofita yalosavasava? Sa tevuki vei iko na ivolanikalou, io, kei na veika kece sa vakaraitaka ni dua na Kalou; io, na vuravura, kei na veika kece sa tu kina, io, na kena toso, io, kei ira na vei vuravura kece ka veitosoyaki ena kedra itutu era vakadinadinataka ni dua na Dauniveibuli Cecere.",
                "45": "Ia ko qai veilakoyaki voli ga, ka vakacala na yalodra na tamata, ni ko vakadinadinataka vei ira ni sa sega ni dua na Kalou? Ia ko na cakitaka li na veivakadinadina kece oqo? Ia sa kaya ko koya: Io, au na cakitaka, ka vakavo ke ko na vakaraitaka vei au e dua na ivakatakilakila.",
                "46": "Ka sa qai yaco ni sa kaya vua ko Alama: Raica, au sa rarawa ena vuku ni kaukauwa ni lomamu, io, ko na saqata kina na yalo ni ka dina, me na vakarusai kina na yalomu.",
                "47": "Ia raica, sa vinaka cake me rusa na yagomu kei na yalomu ia mo kakua ga ni vakavuna ko iko me rusa e vuqa na yago kei na yalo, ena nomu lasulasu kei na vosa veicavilaki; o koya kevaka ko sa cakitaka tale, raica na Kalou ena yaviti iko, ia ena yaco mo galu, ka sega ni dolava tale na gusumu, ia mo na sega ni lawakitaki ira tale vakadua na tamata oqo.",
                "48": "A sa kaya vua ko Korio: Au sega ni cakitaka ni dua tiko na Kalou, ia au sega ni vakabauta ni dua na Kalou; ia au sa kaya talega, ni ko sa sega ni kila ni sa dua na Kalou; ia kevaka ko sega ni vakaraitaka vei au e dua na ivakatakilakila, au na sega ni vakabauta.",
                "49": "A sa kaya vua ko Alama: Oqo me’u na solia vei iko e dua na ivakatakilakila, ko na galu mai, me vaka na noqu vosa; ia au kaya, ena yaca ni Kalou ko sa na galu, ka mo kua tale ni tukuna rawa e dua na ka.",
                "50": "Ia ni sa cavuta na vosa oqo ko Alama, sa galu sara ko Korio, sa sega ni vosa rawa tale, me vaka na nona vosa ko Alama.",
                "51": "Ia ni sa raica na ka oqo na turaganilewa levu, sa biuta yani na ligana ka vola vakaoqo vei Korio, ka vaka: Ko sa vakadinata na kaukauwa ni Kalou? Ko sa gadreva me vakaraitaka ko Alama na nona ivakatakilakila vei cei? Ko na gadreva beka me ra vakararawataki e so tale, me vakaraitaki kina vei iko e dua na ivakatakilakila? Raica, sa vakaraitaka oti vei iko e dua na ivakatakilakila; ia oqo ko na qai veiqati tikoga vakalevu cake?",
                "52": "Ia sa biuta yani na ligana ko Korio ka vola, ka vaka: Au kila ni’u sa galu, ni’u sa sega ni rawa ni vosa; ia au kila ni sa sega tale ni dua na ka, na kaukauwa ga ni Kalou sa yaco kina vei au na ka oqo; io, au a dau kila tikoga ni dua na Kalou.",
                "53": "Ia raica, sa lawakitaki au na tevoro; ni a rairai vei au me vaka e dua na agilosi, ka kaya vei au: Mo lako ka kauti ira lesu mai na tamata oqo, ni ra sa lako sese kecega ka qarava na Kalou e tawa kilai. A sa kaya vei au ko koya: Raica sa sega na Kalou; io, sa vakavulica vei au na veika me’u tukuna. Ia au sa vakavulica na nona vosa; ia au sa vakavulica baleta ni sa vinaka ena vakasama vakatamata; ka’u sa vakavulici ira, me yacova ni’u sa qaqa vakalevu, me vaka niu vakabauta sara ni ra sa dina; ia ena vuku ni ka oqo au sa vorata kina na dina, me yacova ni sa yaco vei au na cudru levu oqo.",
                "54": "Ia ni sa kaya oti oqo, e sa kerea ko koya me masu ko Alama vua na Kalou, me kau laivi mai vei koya na cudruvi koya.",
                "55": "Ia sa kaya vua ko Alama: Kevaka me kau laivi mai vei iko na cudruvi oqo ko na kauta tani yani na yalodra na tamata oqo; o koya ena vakayacori ga vei iko na ka sa lewa na Turaga.",
                "56": "Ka sa yaco ni sa sega ni kau tani vei Korio na cudruvi levu koya; ia sa cati ko koya, ka lako voli mai na dua na vale ki na dua tale me kere kena kakana.",
                "57": "A sa tukuni yani ena vanua taucoko na ka sa yaco vei Korio; io, sa vakarota na turaganilewa levu vei ira kece ena vanua taucoko era sa vakabauta na veivosa i Korio me ra veivutuni kusarawa, de na qai yaco vei ira na ka sa yaco vua.",
                "58": "Ka sa yaco ni ra sa vakadeitaka na caka cala i Korio; o koya e ra sa saumaki lesu kece tale kina vua na turaga; sa mai mudu e ke ya na caka ca i Korio. Ia sa dau lako mai na dua na vale ki na dua tale na vale ko Korio me kere kena kakana voli me bula kina.",
                "59": "Ka sa yaco ni sa lako voli ena kedra maliwa na tamata, io, mai na kedra maliwa na matatamata ka ra sa tawasei ira mai vei ira na Nifaiti ka ra vakatokai ira me Soramaiti, ni a liutaki ira e dua na tamata ka yacana ko Soramu—ka sa lako yani ena kedra maliwa, raica, era sa vakacemuri koya ka buturaki koya me yacova ni sa mate.",
                "60": "Ka eda sa raica ni sa mai oti ko koya ka a vakatanitaka na sala ni Turaga; ka eda sa raica ni na sega ni tokoni ira na luvena na tevoro ena siga mai muri, ia ena dretaki ira sobu ga yani ki eli."
            },
            "31": {
                "1": "Ka sa yaco ni sa oti ko Korio, sa rogoca ko Alama ni ra sa vakatanitaka na sala ni Turaga ko ira na Soramaiti, ka sa vakayarayarataka tiko ko Soramu na nodra iliuliu, na yalodra na tamata me ra cuva sobu ki na veimatakau galu, sa rarawa vakalevu na yalona ena vuku ni nodra caka cala na tamata.",
                "2": "Ni sa vakavuna na rarawa levu vei Alama ni kila na caka ca ena kedra maliwa na nona tamata; o koya sa rarawa kina vakalevu na yalona me baleta na nodra wasei tani na Soramaiti mai vei ira na Nifaiti.",
                "3": "Oqo ko ira na Soramaiti era sa vakasoqoni ira vata ena vanua era sa vakatoka ko Anitionumi, sa tiko ena tokalau ni vanua ko Saraemala, ka volekata na iyalayala ki matasawa, ena ceva ni vanua ko Jerisoni, ki na lekutu ena iyalayala ni vanua ki na ceva, na lekutu ka ra sinai tu kina na Leimanaiti.",
                "4": "Oqo ko ira na Nifaiti era sa rere vakalevu de ra na veikilai na Soramaiti kei ira na Leimanaiti, ia ena qai vakavuna me levu na ka me ra na vakayalia na Nifaiti.",
                "5": "Ia oqo, me vaka ni dau vakayarayarataki ira na tamata me ra vakayacora na ka e dodonu na vunautaki ni vosa ni Kalou—io, raica sa kaukauwa sara na vosa ni Kalou ki na nodra vakanananu na tamata ka mucu na iseleiwau, se dua tale na ka e sa yaco vei ira—o koya e sa nanuma kina ko Alama ni sa kilikili me ra na vakatovolea na kena mana na vosa ni Kalou.",
                "6": "O koya, e sa mani kauti Amoni kina, kei Eroni, kei Omana; ia sa biuti Iminai tikoga ena lotu mai Saraemala; ia sa kauti iratou ga na lewe tolu, ka vakatalega kina ko Amuleki kei Sisoromi, ka rau a tiko mai Mileki; a kauta talega ko koya e rua na luvena tagane.",
                "7": "A sa sega ni kauta ko koya na luvena tagane qase duadua, ka yacana ko Ilamani; ia sa yacadrau ka kauta ko koya ko Sipiloni kei Korianitoni; ia sai koya oqori na yacadra ka lakovata kei koya me vunautaka na vosa vei ira na Soramaiti.",
                "8": "Oqo ko ira na Soramaiti era a toki ga mai vei ira na Nifaiti; ia sa vunautaki vei ira na vosa ni Kalou.",
                "9": "Ia era sa mai lako sese ka levu na nodra cala, ni ra sa sega ni raica me ra muria na ivakaro ni Kalou, kei na nona ivakarau, me vaka na lawa i Mosese.",
                "10": "Era sa sega tale ga ni muria na ivakarau ni lotu, me ra daumasu tikoga ka vakatakekere vua na Kalou ena veisiga, me kakua kina ni rawai ira na veitemaki.",
                "11": "Io, me vakalekalekataki ga, era sa vakatanitaka vakavuqa na sala ni Turaga; o koya gona, ena vuku ni ka oqo, eratou sa lako yani kina ki loma ni vanua ko Alama kei ira na wekana ka vunautaka na vosa ki vei ira.",
                "12": "Oqo ni ra sa yaco yani ki na loma ni vanua, raica, era sa kurabui ni ra sa raica ni ra sa tara valenilotu oti tu ko ira na Soramaiti, ka ra dauvakasoqoni vata yani kina ena dua na siga ena loma ni macawa, na siga ka ra vakatoka me siga ni Turaga; me ra qaravi koya kina me vaka na kena ivalavala e se sega ni bau raica vakadua ko Alama kei ira na nona itokani;",
                "13": "Era tara ena loma donu ni nodra valenilotu e dua na itutu, na vanua ni tucake, ka sa rewa icake sara; ia sa rawa wale ga me tu e delana e dua na tamata.",
                "14": "Ia, ko koya sa via qaravi Kalou, me cabe cake ka tucake mai delana, dulaka cake na ligana ki lomalagi, qai masu vakadomoilevu, ka kaya:",
                "15": "E yalosavasava, e yalosavasava na Kalou; keimami vakabauta ni sai kemuni na Kalou, ka keimami vakabauta ni ko ni sa yalosavasava, ka ko ni a yalo, ia ko ni sa yalo tiko, ka ko ni na yalo tiko ga me sega ni mudu.",
                "16": "Oi kemuni na Kalou tabu, keimami vakabauta ni ko ni sa wasei keimami tani mai vei ira na wekai keimami; ia keimami sega ni vakabauta na nodra ivakarau na wekai keimami, ka a vakadewataki sobu mai vei ira ena nodra ivakarau vagonegonea na nodra qase; ia keimami vakabauta ni ko ni sa digitaki keimami me keimami luvemuni yalosavasava; ia ko ni sa vakatakila vei keimami ni sa sega na Karisito.",
                "17": "Ia ko ni sai koyakoya tikoga enanoa, na siga edaidai, ka sega ni mudu; ko ni sa digitaki keimami me keimami vakabulai, ia ko ira kece na kena vo era digitaki me ra na biu sobu ena nomuni cudru ki eli; a ka oqo kemuni na yalosavasava, na Kalou, keimami sa vakavinavinaka kina vei kemuni; ia keimami sa vakavinavinaka tale ga vei kemuni, ni ko ni sa digitaki keimami, ka sega ni laiva me keimami rawai ena nodra ivakarau lialia na wekai keimami, ka vesuki ira tu me ra vakabauta na Karisito, ka vakavuna me yawa tani kina na yalodra mai vei kemuni, na neimami Kalou.",
                "18": "Ia keimami sa vakavinavinaka tale vei kemuni, na Kalou, ni keimami sa digitaki ka tamata yalosavasava. Emeni.",
                "19": "Oqo a sa yaco ni sa rogoca oti ko Alama kei ira na nona itokani kei rau na luvena na vei masu oqo, e sega ni tukuni rawa na levu ni nodra kurabui.",
                "20": "Ia raica, ko ira na tamata yadua era sa lako yani ka cabora e duavata ga na qaqa ni masu.",
                "21": "A yaca ni vanua oqo ko Rameumitomi, a kena ibalebale, na itutu tabu.",
                "22": "Ia, mai na itutu oqo era sa cabora cake kina ko ira na tamata yadua, e duavata ga na masu vua na Kalou, ka vakavinavinakataka na nodra Kalou ni sa digitaki ira ko koya, ka kauti ira tani mai ko koya mai na nodra ivakarau na wekadra, ka sa sega ni butakoci laivi na yalodra me ra vakabauta na veika me na qai yaco mai, o koya era se sega ni bau kila kina e dua na ka.",
                "23": "Oqo, ni sa oti na nodra cabora cake na nodra vakavinavinaka na tamata me vaka na kena ivakarau oqo, era sa dui lesu ki na nodra itikotiko, ka sega ni bau tukuna e dua na ka me baleta na nodra Kalou me yacova ni ra sa soqoni vata tale yani ki na itutu tabu, me ra cabora cake na nodra vakavinavinaka me vaka na nodra ivakarau.",
                "24": "Ia ni sa raica na ka oqo ko Alama sa rarawa sara na yalona; ni ra sa tamata ca ka yalo vakatani; io, e a raica ko koya ni yalodra e sa domona ga na koula, kei na siliva, kei na iyau talei kecega.",
                "25": "Io, sa raica tale ga ko koya ni ra sa tamata viavialevu ka dau tukutukuni ira ena nodra dokadoka.",
                "26": "Ia sa kaci vakadomoilevu ki lomalagi, ka kaya: Oi kemuni na Turaga, a cava na kena dede, ni nodra bula ko ni na laivi ira kina na nomuni tamata ena nodra lewa vakayago, me ra vosota tiko na nodra ivalavala ca na luve ni tamata?",
                "27": "Oi kemuni na Kalou, raica, era sa tagi yani vei kemuni, ia sa tilomi na lomadra ena viavialevu. Raica, oi kemuni na Kalou, era sa tagici kemuni e gusudra, ia era sa vakalevulevui ira, me ra ka levu, ena veika wale ni vuravura.",
                "28": "Oi kemuni na noqu Kalou, raica, na nodra isulu voli dredre, na mama kei na qato, na nodra iukuuku koula, kei na iyau talei kecega era sa ukutaki ira kina; ia raica, sa guta na lomadra na veika kece oqo, ia era sa qai tagici kemuni ka kaya—Keimami sa vakavinavinaka vei kemuni, oi kemuni na Kalou, ni ko ni sa digitaki keimami me keimami nomuni tamata, ka ra na rusa na kena vo.",
                "29": "Io, era sa kaya ni ko ni sa vakatakila vei ira ni sa sega na Karisito.",
                "30": "Oi kemuni na Turaga na Kalou, a cava na kena dede ko ni na vosota tiko kina na nodra ivalavala ca kei na veicavilaki na tamata oqo? Oi kemuni na Turaga, ni vakaukauwataki au, me’u vorata na noqu malumalumu. Niu sa malumalumu ga, ka sa vakamosia na yaloqu na caka ca ena kedra maliwa na tamata oqo.",
                "31": "Oi kemuni na Turaga, sa rarawa sara na yaloqu; mo ni vakaceguya mada na yaloqu ena vukui Karisito. Oi kemuni na Turaga, mo ni vakaukauwataki au mada, me’u vosota rawa na veika rarawa ena yaco vei au, ena vuku ni nodra caka ca na tamata oqo.",
                "32": "Oi kemuni na Turaga, mo ni vakaceguya mada na yaloqu, ia mo ni vukei au, kei iratou na noqu itokani—io, ko Amoni, kei Eroni, kei Omana, kei Amuleki kei Sisoromi, kei rau na luvequ talega, me keimami gumatua ena neimami itavi—io, oi kemuni na Turaga, mo ni vakacegui ira oqo. Io, mo ni vakaceguya na yalodra vei Karisito.",
                "33": "Ia mo ni vakaukauwataki ira mada, me ra vosota rawa na veika rarawa ena yaco vei ira, ena vuku ni nodra caka ca na tamata oqo.",
                "34": "Oi kemuni Turaga, mo ni vakalougatataki keimami me keimami gumatua ka kauti ira lesu tale vei kemuni, ena vukui Karisito.",
                "35": "Oi kemuni na Turaga, raica, sa ka talei na yalodra, ka lewe levu e ra sa wekai keimami ga; o koya, mo ni solia vei keimami, oi kemuni na Turaga, na kaukauwa kei na yalomatua, me keimami vakalesui ira tale yani, na wekai keimami oqo, vei kemuni.",
                "36": "Ka sa yaco ni sa tukuna oti na vosa oqo ko Alama, sa tabaki ira yadua ena ligana ruarua ka ra a tiko vata kei koya. Ia raica, ni sa tabaki ira, era sa vakasinaiti ena Yalo Tabu.",
                "37": "Ia ni oti koya e ra sa tawase ka dui lako yadua yani, a ra sa sega ni lomaocaocataka na nodra bula se na ka me ra kania, se na ka me ra gunuva, se na ka me ra vakaisulu kina.",
                "38": "Ia sa solia vei ira na Turaga na ka me ra kakua kina ni viakana, se viagunu; io, sa vakaukauwataki ira me ra vosota rawa na veivakararawataki kecega, ia me ra marau ga ena vukui Karisito. A sa yaco na veika kece oqo ena vuku ni masu i Alama; ia sa baleta talega ni a masu ena vakabauta."
            },
            "32": {
                "1": "Ka sa yaco ni ra sa lako yani, ka tekivu me vunautaka na vosa ni Kalou vei ira na tamata, curuma yani na nodra veivalenilotu, kei na nodra veivale; io, era sa vunautaka tale ga na vosa ena nodra gaunisala.",
                "2": "Ka sa yaco ni sa oti na cakacaka vagumatua ena kedra maliwa, eratou sa tekivu rawata na qaqa ena kedra maliwa na tamata ena ivakatagedegede dravudravua; ia raica, era sa vakasavi tani mai na nodra veivalenilotu me baleta na beci ni nodra isulu—",
                "3": "O koya sa sega kina ni vakatarai me ra curu ki na nodra valenilotu me qarava na Kalou, ni ra nanumi ni ra sa dukadukali; ia era sa dravudravua; io, era nanuma na wekadra ni sega na kedra yaga; o koya era sa dravudravua ena iyau vakavuravura; ka ra sa yalomalumalumu tale ga.",
                "4": "Oqo, ni sa veivakavulici ka vosa tiko ko Alama mai na delana ko Onita, era sa lako vakalewelevu mai vua na tamata, ko ira ka keimami dauvosa vei ira, ka ra yalomalumalumu ni ra dravudravua ena iyau vakavuravura.",
                "5": "Ia era sa lako sara mai vei Alama; sa kaya ko koya ka liutaki ira: Raica, a cava me ra kitaka na wekaqu oqo, ni ra sa beci mai vei ira na tamata kecega me baleta na nodra dravudravua, io, sa vakauasivi cake ko ira na neimami bete; ni ra dau vakasavi keimami tani mai na neimami valenilotu na valenilotu keimami a oga kina vakalevu ena kena tara; ia era sa vakasavi keimami tani mai kina ni keimami sa rui dravudravua; sa sega na vanua me keimami qarava kina na neimami Kalou; ia raica, a cava me keimami kitaka?",
                "6": "Ia ni sa rogoca oqo ko Alama, sa vuki yani ka rau veirai mata, a sa marau vakalevu sara; ni sa raica ni ra sa vakayalomalumalumutaki ena vuku ni veika rarawa sa yaco vei ira, ia era sa vakavakarau tu me ra rogoca na vosa.",
                "7": "O koya sa sega kina ni kitaka e dua na ka vei ira na lewevuqa; ia sa dodoka yani na ligana, ka tagi yani vei ira sa raica, ko ira era sa veivutuni dina sara, ka kaya vei ira:",
                "8": "Au raica ni ko ni sa yalomalumalumu; ia ko ni sa kalougata, kevaka sa vakakina.",
                "9": "Raica sa kaya na nomuni iliuliu, A cava me keimami kitaka?—ni keimami sa vakasavi tani mai na neimami valenilotu, ka sa sega ni rawa me keimami qarava na neimami Kalou.",
                "10": "Raica au sa kaya vei kemuni, Ko ni sa nanuma li ni sa sega ni rawa mo ni qarava na nomuni Kalou ka vakavo ga ena nomuni valenilotu?",
                "11": "Ia me kena ikuri, me’u taroga mada, ko ni sa nanuma li mo ni qarava wale ga na Kalou vakayadua ena veimacawa?",
                "12": "Au sa kaya vei kemuni, sa yaga sara na nomuni vakasavi tani mai na nomuni valenilotu, me yaco kina mo ni yalomalumalumu, ka vulica na yalomatua; ni sa kilikili mo ni vulica na yalomatua; ia me baleta na nomuni a vakasavi tani, era sa beci kemuni kina na wekamuni ena nomuni dravudravua, sa vakavuna kina mo ni yalo lokumi; ni sa gadrevi mo ni yalomalumalumu kina.",
                "13": "Ia oqo, baleta ni sa vakasaurarataki mo ni yalomalumalumu ko ni sa kalougata kina; ni tamata ena so na gauna, kevaka sa vakasaurarataki me yalomalumalumu, ena vakasaqara na veivutuni; ia oqo sa dina sara, ko koya yadua sa veivutuni ena raica na loloma cecere; ia ko koya sa raica na loloma cecere ka vosota me yacova na ivakataotioti ko koya oqo ena vakabulai.",
                "14": "Ia oqo, me vaka au sa kaya vei kemuni, me baleta ni ko ni sa vakasaurarataki mo ni vakayalomalumalumutaki kemuni ko ni na kalougata kina, ko ni sa sega li ni nanuma ni ra na kalougata vakalevu cake ko ira era sa vakayalomalumalumutaki ira vakataki ira ena vuku ni vosa?",
                "15": "Io, ko koya sa yalomalumalumu vakaidina, ka veivutunitaka na nona ivalavala ca, ka vosota me yacova na ivakataotioti, ko koya ga oqo ena vakalougatataki—io, sa na kalougata vakalevu cake mai vei ira era a vakasaurarataki me ra vakayalomalumalumutaki ira ena vuku ni levu ni nodra dravudravua.",
                "16": "O koya, era sa kalougata kina ko ira era vakayalomalumalumutaki ira ga ka sega ni ra vakasaurarataki me ra yalomalumalumu; se, ena dua tale na kena vosa, sa kalougata ko koya sa vakabauta na vosa ni Kalou, ka sa papitaiso ka sega vua na yalokaukauwa, io, ka a sega ni kau mai me kila na vosa, se me vakasaurarataki me kila, ni se bera ni vakabauta.",
                "17": "Io, era sa lewevuqa era sa kaya: Kevaka ko sa vakaraitaka vei keimami e dua na ivakatakilakila mai lomalagi, ia keimami na qai kila vakaidina; ka keimami na qai vakabauta.",
                "18": "Me’u taroga mada, oqo li na vakabauta? Raica, au sa kaya vei kemuni, E segai; ia kevaka e dua na tamata sa kila e dua na ka sa sega ni dua na vuna me vakabauta kina, ni sa kila ga ko koya.",
                "19": "Ia oqo, ena levu cake na kena ca vei koya sa kila na inaki ni Kalou ka sega ni cakava, mai vei koya sa vakabauta ga, se sa tu e dua na vuna me vakabauta kina, ka qai lutu ki na talaidredre?",
                "20": "Oqo na ka mo ni vakatulewa kina. Raica, au sa kaya vei kemuni, e sa vaka e dua na liga ki na dua tale; ka ena vakakina na tamata yadua me vaka na nona ivalavala.",
                "21": "Ia oqo me vaka au sa tukuna me baleta na vakabauta—na vakabauta e sega ni noda kila taucoko vakavinaka na ka; o koya kevaka sa tu vei kemuni na vakabauta ko ni na vakanuinuitaka na veika e sega ni laurai, ia era ka dina.",
                "22": "Ia oqo, raica, au sa kaya vei kemuni, ni’u gadreva mo ni nanuma, ni sa yalololoma na Kalou vei ira kecega sa vakabauta na yacana; o koya sa gadreva sara ko koya, ena imatai ni gauna, mo ni vakabauta, io, na nona vosa.",
                "23": "Ia oqo, sa solia na nona vosa mai vua na agilosi ki vei ira na tamata, io, e sega walega vei ira na tagane ia vei ira talega na yalewa. Ia e sega ni ko koya kece oqo; ko ira na gone lalai e tu talega vei ira na vosa e soli vei ira ena vuqa na gauna, me vakataqayataki ira na yalomatua kei na vuku.",
                "24": "Ia oqo, oi kemuni na wekaqu lomani, ni ko ni sa gadreva mo ni kila mai vei au, a cava ko ni na cakava me baleta ni ko ni sa vakararawataki ka vakasavi tani—oqo au sega ni gadreva mo ni nanuma ni’u nakita me’u vakalewai kemuni ga me vaka na veika dina—",
                "25": "Ni’u sa sega ni kila ni koi kemuni kece ko ni sa vakasaurarataki mo ni vakayalomalumalumutaki kemuni; ni’u sa vakabauta vakaidina ni tiko e so vei kemuni era rawa ni vakayalomalumalumutaki ira, veitalia ga se ituvaki ni bula cava era tu kina.",
                "26": "Oqo, me vaka au sa tukuna me baleta na vakabauta—ni sega ni noda kila taucoko vakavinaka na ka—e dina ni sa vakakina na noqu vosa. Ko ni na sega ni kila taumada na kena dina, me taucoko sara kina, me vaka ga ni vakabauta ko ya na noda kila vakavinaka.",
                "27": "Ia raica, kevaka mo ni yadra mada ka vakayadrata na yagomuni, mo ni vakatovotovotaka kina na noqu vosa, ka vakatovolea vakalailai na vakabauta, io, kevaka mada ga ko ni gadreva mo ni vakabauta, mo ni laiva na gagadre oqo me kadre e lomamuni, me yacova ni ko ni sa vakabauta ena kena ivakarau ka rawa mo ni vakabauta kina e dua na tiki lailai ni noqu vosa.",
                "28": "Oqo, me da vakatautauvatataka mada na vosa kei na dua na sorenikau. Ia, kevaka ko ni sa vakatara me tei e lomamuni e dua na sorenikau, raica, kevaka sa sorenikau dina, se sorenikau vinaka, sa na tubu, ke ko ni na sega ni biuta laivi ena nomuni tawa vakabauta, ka vorata na Yalo ni Turaga, raica, ena tekivu me tubu cake mai e lomaseremuni; ia ni ko ni sa vakila na tubu cake oqo, ko ni na kaya e lomamuni—Sa dodonu me sorenikau vinaka dina oqo, se sa vosa vinaka, raica sa vakalevutaka na yaloqu kei na yagoqu, io, sa vakararamataka na noqu kila ka, io, sa vakatekivu me kana vinaka vei au.",
                "29": "Oqo raica, ena sega li ni vakalevutaka na nomuni vakabauta? Au sa kaya vei kemudou, Io; sa sega ni tubu mo dou kila vakavinaka sara.",
                "30": "Ia raica me vaka ga na sorenikau ni sa buroro, ka kadre, ka tekivu me tubu, ka qai rawa ni ko ni kaya ni sa sorenikau vinaka; ia raica sa buroro, ka kadre, ka tekivu me tubu. Ia oqo, raica, ena sega li ni vakaukauwataka na nomuni vakabauta? Io, ena vakaukauwataka na nomuni vakabauta: ni ko ni na kaya, au kila ni sa dua na sorenikau vinaka oqo; ia raica sa buroro ka vakatekivu me tubu.",
                "31": "Ia oqo, raica, dou sa kila vakaidina ni sa sorenikau vinaka? Au sa kaya vei kemuni: Io; ni veisorenikau kecega ena vuataka ga na vua e tautauvata kaya.",
                "32": "O koya, kevaka sa tubu na sorenikau, sa vinaka, ia kevaka sa sega ni tubu, raica, sa sega ni vinaka, e sa na biu laivi.",
                "33": "Ia oqo, raica, ni ko ni sa vakatovolea na vakatovotovo, ka tea na sorenikau, ena buroro ka kadre, ka na vakatekivu me tubu, e dodonu mo ni kila ni sa sorenikau vinaka.",
                "34": "Ia oqo, raica, sa taucoko li na nomunikila? Io, sa taucoko na nomuni kila ena ka oqo, ka sa ka walega na nomuni vakabauta; ia sa baleta oqo ni ko ni sa kila, sa buroro e yalomuni na vosa, ka ko ni sa kila talega ni sa tubu cake mai, ka sa vakararamataka na nomuni kila, ka sa vakarabailevutaki na nomuni vakasama.",
                "35": "Ia e dina li na ka oqo? Au sa kaya vei kemuni, Io, baleta ni sa rarama; a ka kecega sa rarama sa ka vinaka, baleta ni rawa me kilai, o koya mo ni kila ni sa ka vinaka oqo; ia raica, ni sa oti na nomuni tovolea na rarama oqo, ena qai ka taucoko li na nomuni kila?",
                "36": "Raica au sa kaya vei kemuni, E segai; ia me tudei na nomuni vakabauta, raica, o ni sa qai vakatovolea wale ga oqo na nomuni vakabauta me vaka na sorenikau ena kena vakatovotovotaki mo ni kila se sa sorenikau vinaka.",
                "37": "Ia raica ni sa tubu mai na vunikau, ni na qai kaya: Me da qarava vinaka mada, me ti na wakana ka tubu cake ka vua. Raica oqo kevaka ko ni sa qarava vinaka, sa na ti na wakana ka tubu cake ka vua sara.",
                "38": "Ia kevaka ko ni sa vakaweleweletaka na vunikau ka sega ni qarava, raica ena sega ni dua na wakana; ni sa katakata na siga sa malai, ni sa sega na wakana, sa raqosa sara, ni na qai cavuta ka biuta laivi.",
                "39": "Oqo, e sega ni kena ibalebale ni sega ni sorenikau vinaka, se na vuana me na vuataka me na sega ni gadrevi vakalevu; baleta ga ni sa matemate na nomuni qele ka ko ni sega ni vakabulabulataka na vunikau, o koya ena sega na vuanikau ena laukana mai kina.",
                "40": "Sa vakakina, kevaka dou sa sega ni vakabulabulataka na vosa, ka rai ki liu ena mata ni vakabauta ki na vuanikau ko ya, ko ni na sega sara ni betia na vua ni vunikau ni bula.",
                "41": "Ia kevaka mo ni vakabulabulataka na vosa, io, ka vakabulabulataka na vunikau ni sa tekivu me tubu, ena nomuni vakabauta kei na cakacaka vakaukauwa, ka rai ki liu ena yalo vosota ki na vua ni vunikau ko ya, ena qai ti na wakana; raica ena qai vunikau me tubu cake ki na bula tawavakaiyalayala.",
                "42": "Ia ena vuku ni nomuni gugumatua kei na vakabauta kei na vosota na vosa ka vakabulabulataka, me na qai ti na wakana e lomamuni, raica, qai yaco na gauna mo ni na betia na vuana ko ya, na ka sa taleitaki duadua, ka sa kamica duadua vei ira na ka kamikamica taucoko, ka sa vulavula sara vei ira na ka vulavula kecega, io, ka sa savasava sara mai vei ira na ka savasava kecega; ka ko ni na kania na vuanikau oqo me yacova sara ni ko ni sa mamau, ia ko ni na sega ni viakana tale, se viagunu.",
                "43": "Ia oi kemuni na wekaqu, mo ni na tauca vakaidina na vua ni nomuni vakabauta, na nomuni gugumatua kei na nomuni vosota, kei na vosota vakadede, ena nomuni waraka tiko na vunikau me vuataka na vuana vei kemuni."
            },
            "33": {
                "1": "Oqo ni sa tukuna oti na vosa oqo ko Alama, era sa lako mai vei koya ka ra gadreva me ra kila se sa kilikili me ra vakabauta ga e dua na Kalou, me ra rawata kina na vuanikau ka tukuna tiko, se me ra tea vakacava na sorenikau, se na vosa, ka kaya ko koya ni kilikili me tei e lomadra; se me vakaevei na ivakarau ni nodra vakaraitaka na nodra vakabauta.",
                "2": "Ia sa kaya vei ira ko Alama: Raica, ni kaya ni ko ni sega ni qarava rawa na nomuni Kalou ni ko ni sa vakasavi tani mai na nomuni valenilotu. Ia raica au kaya vei kemuni, kevaka ko ni nanuma ni ko ni sega ni qarava rawa na nomuni Kalou, ko ni sa cala vakaidina sara, ia mo ni vakasaqara na ivolanikalou; ia kevaka ko ni nanuma ni vakaoqori na kena ivakavuvuli vei kemuni, ko ni sa sega ni kila na ibalebale ni ka e volai.",
                "3": "Ko ni nanuma li ni ko ni a wilika na vosa nei Sinosi, na parofita ni gauna e liu, me baleta na masumasu kei na qaravi Kalou?",
                "4": "Ni kaya ko koya: Oi kemuni na Kalou, ko ni sa yalololoma ni ko ni rogoca na noqu masu, ena gauna au a tiko voli kina mai na lekutu; io ko ni sa yalololoma tale ga ni’u masuti kemuni me baleti ira na noqu meca, ka ko ni sa vakagolei ira mai vei au.",
                "5": "Oi kemuni na Kalou, ko ni sa yalololoma vei au ni’u masuti kemuni mai na noqu iteitei; ia ni’u tagici kemuni ena noqu masu, ko ni sa rogoci au.",
                "6": "Oi kemuni na Kalou; ni’u lesu tale ki na noqu vale, ko ni sa rogoci au tale ga ena noqu masu.",
                "7": "Ia ni’u sa curu ki na noqu loqi, oi kemuni na Turaga, ka masu vei kemuni, ko ni sa rogoci au.",
                "8": "Io, ko ni sa yalololoma talega vei ira na luvemuni ni ra tagici kemuni, me ra rogoci ga mai vei kemuni ka kakua mai vei ira na tamata, ia ko ni sa rogoci ira.",
                "9": "Io, oi kemuni na Kalou, ko ni sa yalololoma vei au, ka rogoca na noqu tagi, mai na kedra maliwa na nomuni ivavakoso.",
                "10": "Io, ko ni sa rogoci au tale ga ni ra vakasavi au tani ka beci au ko ira na noqu meca; io, ko ni rogoca na noqu tagi, ka cudruvi ira na noqu meca, ka ko ni sikovi ira ena nomuni cudru ka ra a vakarusai vakatotolo kina.",
                "11": "Ia ko ni sa rogoci au baleta na noqu vakararawataki kei na noqu dina; me baleta na Luvemuni ko ni sa yalololoma kina vei au, o koya au na tagici kemuni ena noqu rarawa, ni sa mai vei kemuni na noqu marau; ni ko ni sa sega ni veilewaitaki au ena vuku ni Luvemuni.",
                "12": "Ia oqo sa kaya vei ira ko Alama: Ko ni vakabauta li na ivolanikalou era a vola tu ena gauna e liu?",
                "13": "Raica, kevaka e vakakina, sa kilikili mo ni vakabauta tale ga na ka a kaya ko Sinosi; raica a kaya ko koya: Ko ni sa kauta laivi na nomuni veilewai ena vuku ni luvemuni.",
                "14": "Oqo raica, me’u tarogi kemuni mada na wekaqu, Ko ni sa dauwilika li na ivolanikalou? Ia kevaka ko ni dauwilika, a cava ko ni sega ni vakabauta kina na Luve ni Kalou?",
                "15": "Ni sa sega ni volai ni ko Sinosi duadua ga e a tukuna na veika oqo, o Sinoki talega a tukuna na veika oqo—",
                "16": "Ia raica, sa kaya ko koya: Oi kemuni na Turaga, ko ni cudruvi ira na tamata oqo, baleta ni ra sa sega ni kila na nomuni loloma levu ena vukudra me baleta na Luvemuni.",
                "17": "Ia oqo, oi kemuni na wekaqu; ko ni sa raica na ikarua ni parofita ena gauna e liu me vakadinadinataka na Luve ni Kalou, ia baleta ni ra sa sega ni kila na nona vosa ko ira na tamata, era sa vakaviriki koya ena vatu me yacova ni sa mate.",
                "18": "Ia raica, e sega ni sai koya kece oqo; e sega ni sa irau walega oqo ka a vosa me baleta na Luve ni Kalou.",
                "19": "Raica, e a tukuni koya ko Mosese; io, ka raica sa laveta cake e dua na kena ivakaraitaki mai na lekutu, ia ko ira kecega era raica, era sa bula. A ra sa lewe vuqa era raica, ka ra bula kina.",
                "20": "Ia era lewe lailai ga era kila na kena ibalebale ni veika oqo, baleta na kaukauwa ni lomadra. Ia era lewe vuqa sara era sega ni via raica ni ra sa yalokaukauwa, o koya era sa mate kina. Oqo na vuni nodra sega ni via raica, ni ra sega ni vakabauta ni ra na vakabulai kina.",
                "21": "Oi kemuni na wekaqu, kevaka e rawa mo ni vakabulai ni ko ni raica wale ga na ka sa vakaraitaki vei kemuni, ko ni na sega li ni rai kusarawa yani kina, se ko ni na vakaukauwataka tiko ga na lomamudou, ka sega ni vakabauta, se ko ni vucesa ka sega ni via raica na ka e vakaraitaki, mo ni qai mate kina?",
                "22": "Kevaka sa vaka ko ya, ena ca vei kemuni; ia kevaka e sega, ni veiraiyaki ka tekivu vakabauta na Luve ni Kalou ni na lako mai me sereki ira na nona tamata, ka ni na mai kune ka rarawa ka mate talega me sorovaka kina na nodra ivalavala ca; ka ni na tucake tale mai na mate ko koya, ka sa na yaco rawa kina na tucake tale mai na mate, ia era na qai tu e matana na tamata kecega, me lewai ira ko koya ena iotioti ni siga ni veilewai, me vaka na nodra ivalavala.",
                "23": "Ia oqo, oi kemuni na wekaqu, au sa gadreva sara mo ni tea na vosa oqo e lomamuni, ia ni sa tekivu me tubu mai mo ni qai vakabulabulataka ena nomuni vakabauta. Ia raica, ena yaco me dua na vunikau, ka me tubu cake tiko e lomamuni me yaco ki na bula tawavakaiyalayala. Ia ena vakamamadataka na Kalou na nomuni icolacola ena vuku ni veivakamarautaki ni Luvena. Ia ko ni na rawata vakaidina na ka oqo, kevaka ko ni sa vakayacora vakakina. Emeni."
            },
            "34": {
                "1": "Ka sa yaco ni sa tinia na nona vosa ko Alama sa dabe sobu ena qele, a tucake ko Amuleki ka vakavulici ira, ka kaya:",
                "2": "Oi kemuni na wekaqu, au nanuma ni sega ni rawa mo ni lecava na veika e tukuni tiko me baleta na nona lako mai na Karisito, o koya keimami vakavulica ni Luve ni Kalou; io, au kila ni sa vakavulici sara vakawasoma vei kemuni na ka oqo ni se bera ni yaco na veileti ena keda maliwa.",
                "3": "Ia me vaka na nomuni gagadre vua na wekaqu lomani me vakatakila vei kemuni na ka mo ni vakayacora, me baleta na nomuni vakararawataki; ka sa vosa oti ko koya vei kemuni mo ni vakarautaka na nomuni vakasama; io, e sa cikevi kemuni ko koya mo ni vakabauta ka yalovosota—",
                "4": "Io, me vaka ni sa levu sara na nomuni vakabauta mo ni tea kina na vosa e lomamuni, mo ni qai rawa ni vakatovotovotaka kina na kena vinaka.",
                "5": "Ia ka keimami qai raica ni taro levu e tiko e lomamuni o ya, se e tu vua na Luve ni Kalou na vosa, se ni na sega na Karisito.",
                "6": "Ia ko ni a qai raica talega ni vakadinadinataka vei kemuni na wekaqu, ena vuqa na gauna, ni vosa mai vei Karisito ena veivakabulai.",
                "7": "E sa cavuqaqataka na wekaqu na vosa i Sinosi, ni veisereki e vu mai vua na Luve ni Kalou, ia e cavuqaqataka talega na vosa i Sinoki; e tukuna talega na vosa i Mosese, me vakadinadinataka na dina ni veika kece oqo.",
                "8": "Ia oqo, raica, au na qai vakadinadinataka vakataki au vei kemuni na dina ni veika oqo. Raica, au kaya vei kemuni, ni’u kila ni na lako yani vei ira na luve ni tamata na Karisito, ka colata na nodra talaidredre na nona tamata, ia ena qai sorovaka ko koya na ivalavala ca ni vuravura; ni sa tukuna na Turaga na Kalou.",
                "9": "Ni sa kilikili me dua na veisorovaki; me vaka na nona ituvatuva cecere na Kalou Tawamudu me na dua na veisorovaki, kevaka e sega, era na rusa vakaidina na tamata kecega; io, eda sa yalokaukauwa kecega; io, eda sa lutu ka lako sese kecega, ka da na rusa vakaidina ka vakavo ga ena veisorovaki e kilikili me vakayacori.",
                "10": "Ni sa kilikili me vakacabori e dua na ilutua ka iotioti ni isoro; io, e sega ni sorovaki kina na tamata, se manumanu yavaiva, se dua na manumanu vuka; ni na sega ni isoro vakatamata; ia e dodonu ga me tawayalani ka isoro tawamudu.",
                "11": "E sega na tamata ena solia rawa na nona dra me isoro ni nona ivalavala ca e duatani tale. Ke laba e dua na tamata, raica e vakatarai li ena noda lawa, ka da kila tu ni dodonu, me vakamatei ko tacina? Au kaya vei kemuni, E segai.",
                "12": "Ia e vinakata na lawa na nona bula o koya ka laba; o koya e sega kina ni rawa me dua na ka e lailai sobu mai na veisorovaki tawayalani me ganita na ivalavala ca ni vuravura.",
                "13": "O koya, e kilikili sara kina me vakacabori e dua na ilutua ka iotioti ni isoro, ia ena dua tale beka, se sa kilikili tale ga me yaco, me muduki kina na vakadavei ni dra; ia ena qai vakayacori vakaidina na lawa i Mosese; io, ena vakayacori taucoko sara ka na sega ni takali mai e dua na tikina lailai se e dua na matanivola, raica ena sega sara ni dua me na kau laivi.",
                "14": "Ia raica, oqo na ibalebale taucoko ni lawa, na veitikina lalai kecega e dusia tu na ilutua ka iotioti ni isoro; ia na ilutua ka iotioti ni isoro oqo sai koya na Luve ni Kalou, io, e tawayalani ka tawamudu.",
                "15": "Ia oqo ena kauta mai ko koya na veivakabulai vei ira era vakabauta na yacana; sai koya oqo na inaki ni iotioti ni isoro, me vakayacori kina na loloma cecere, o koya ena vakamalumalumutaka na lewa dodonu, ka kauta mai na sala vei ira na tamata me na tu kina vei ira na vakabauta ki na veivutuni.",
                "16": "Ia sa vakaceguya na gagadre ni lewa dodonu na loloma cecere oqo, ka sa ologi ira ena liga ni veitaqomaki, ia ko koya e sega ni vakabauta me veivutuni ena sota kei na lawa ni lewa dodonu; ko koya ga e tu vua na vakabauta ka veivutuni ena rawata na inaki ni ituvatuva ni veisereki cecere ka tawamudu.",
                "17": "O koya me qai vakadonuya vei kemuni na Kalou, oi kemuni na wekaqu mo ni tekivu vakaraitaka na nomuni vakabauta ka veivutuni, ka vakatekivu mo kaciva na yacana tabu, me rawa ni bau yalololoma vei kemuni;",
                "18": "Io, ni tagi yani vei koya me yalololoma vei kemuni; ni sa qaqa ko koya me veivakabulai.",
                "19": "Ia mo ni vakayalomalumalumutaki kemuni, ka daumasu tiko ga vua.",
                "20": "Mo ni tagi vua ni ko ni tiko ena nomuni iteitei, io, se ko ni sa vakatawani ira na nomuni manumanu.",
                "21": "Mo ni tagi vua ena nomuni veivale, io, me baleti ira na nomuni vuvale ena mataka, ena siga levu, kei na yakavi.",
                "22": "Io, mo ni tagi vua me saqata na nodra kaukauwa na nomuni meca.",
                "23": "Io, mo ni tagi vua me saqata na tevoro, o koya na meca ni ivalavala dodonu kecega.",
                "24": "Mo ni tagi yani vua ena loga ni nomuni iteitei, mo ni vutuniyau cake kina.",
                "25": "Mo ni tagi vua me baleti ira na nomuni qele ni manumanu me levu mai.",
                "26": "Ia e sega ni o koya ga oqo; mo ni sovaraka yani na yalomuni ni ko ni tiko e nomuni loqi, kei na nomuni tikina vuni, kei na nomuni lekutu.",
                "27": "Io, ni ko ni sega ni tagi vua na Turaga, me vakasinaiti na yalomuni, ni ko ni masuti koya tikoga me baleta na nomuni tiko vinaka, kei na nodra tiko vinaka talega ko ira ka tiko wavoliti kemuni.",
                "28": "Ia raica oqo, oi kemuni na wekaqu lomani, au kaya vei kemuni, mo ni kakua ni nanuma ni sai koya ga oqo; ni ko ni a kitaka na veika kece oqo, kevaka ko ni vakatalai ira tani na dravudravua, kei ira na luvaiwale, ka sega ni sikovi ira na tauvimate kei ira era rarawa tu, ka wasea na nomuni iyau, kevaka e tu, vei ira na dravudravua—au kaya vei kemuni, kevaka ko ni sega ni kitaka e dua na ka vei ira oqo, raica, sa tawayaga na nomuni masu, ka sa sega na kena yaga vei kemuni, ka ko ni sa vakataki ira ga na dauveivakaisini era dau cakitaka na vakabauta.",
                "29": "O koya, kevaka ko ni sega ni nanuma mo ni dauloloma, ko ni sa vaka na veveka ni kaukamea, ka ra dau kauta laivi na daubuli kaukamea, (ni sa sega ni yaga) ka sa buturaki sobu e yavadra na tamata.",
                "30": "Ia oqo, oi kemuni na wekaqu, au gadreva, ni ko ni sa taura e vuqa na ivakadinadina, ka raica ni sa vakadinadinataka na veika oqo na ivolanikalou tabu, ko ni sa lako mai ka kauta mai na vua ni veivutuni.",
                "31": "Io, au gadreva mo ni lako mai ka kakua ni vakaukauwataka tiko na lomamuni; ia raica, oqo na kena gauna kei na siga ni nomuni vakabulai; o koya, kevaka ko ni veivutuni, ka sega ni vakaukauwataka na lomamuni, ena kau yani vakatotolo vei kemuni na ituvatuva cecere ni veisereki.",
                "32": "Ia raica, na bula oqo sai koya na gauna me vakarautaki koya kina na tamata me sota kei na Kalou; io, raica na veisiga ena bula oqo me vakayacora kina na tamata na nona cakacaka kecega.",
                "33": "Ia oqo, me vaka au sa kaya taumada vei kemuni, me vaka ni levu na nomuni ivakadinadina, o koya, au kerei kemuni kina mo ni kakua ni lokuyarataka na siga ni nomuni veivutuni me yacova na ivakataotioti; ni sa oti na siga ni bula oqo, ka soli mai vei keda me da vakavakarau kina ki na gauna tawamudu, raica, kevaka me da na sega ni vakavinakataka na noda gauna ena bula oqo, ena qai yaco mai na bogi ni butobuto ka na sega ni vakayacori kina e dua na cakacaka.",
                "34": "Ko ni na sega ni rawa ni kaya, ni ko ni sa kau mai ki na gauna rerevaki ko ya, au sa na qai veivutuni, me’u na lesu vua na noqu Kalou. E segai, ko ni sega ni rawa ni kaya oqo; ni yalo vata ga e a taukena na yagomuni ena gauna o ni biuta kina na bula oqo, na yalo vata ga oqori ena tu vua na kaukauwa me taukena na yagomuni ena vuravura tawamudu ko ya.",
                "35": "Ia raica, kevaka ko ni lokuyarataka tiko na nomuni veivutuni me yacova na nomuni mate, raica, ena lewai kemuni na yalo ni tevoro, ka sa vauci kemuni mo ni nona; o koya, sa lako tani kina vei kemuni na Yalo ni Turaga, sa sega na nona tikina vei kemuni, ka sa lewai kemuni ga na tevoro; ia sai koya oqo na nodra icavacava na tamata ca.",
                "36": "Ia au sa kila oqo, baleta ni tukuna na Turaga ni na sega ni tiko ko koya ena valetabu dukadukali, ia ena tiko ko koya ena lomadra na ivalavala dodonu; io, ni sa tukuna talega ko koya ni ra na dabe ena nona matanitu ko ira na ivalavala dodonu, me ra na sega ni curu tale ki tautuba; ia na nodra isulu ena vakavulavulataki ena nona dra na Lami.",
                "37": "Ia oqo, oi kemuni na wekaqu lomani, au gadreva mo ni nanuma matua na veika oqo, ka mo ni cakacakataka na nomuni vakabulai ena rere ena mata ni Kalou, ka mo ni kakua tale ni cakitaka na nona lako mai na Karisito;",
                "38": "Ia mo ni kakua ni veileti tiko kei na Yalo Tabu, ia mo ni ciqoma ga, ka mo ni taura na yacai Karisito; mo ni vakayalomalumalumutaki kemuni me vaka na kuvu ni soso, ka me vakayalo ka vakaidina na nomuni qarava na Kalou, ena veivanua cava ga ko ni tiko kina; ka mo ni dau vakavinavinakataka vua ena veisiga, me baleta na levu ni nona yalololoma, kei na kalougata sa solia vei kemuni.",
                "39": "Io, au vakauqeti kemuni, na wekaqu, mo ni qarauna mo ni daumasu tiko ga, me kakua ni rawai kemuni na veitemaki ni tevoro, me kakua kina ni rawai kemuni, ka mo ni kakua ni nona ena veisiga mai muri; ia raica, e sega na ka vinaka ena solia vei kemuni.",
                "40": "Ia oqo oi kemuni na wekaqu lomani, au vakauqeti kemuni mo ni dauvosota, ka mo ni ciqoma na veimataqali veivakararawataki kecega; mo ni kakua ni vosa vakacacataki ira era vakasavi kemuni ni ko ni sa dravudravua, de ko ni valavala ca tale ga me vakataki ira;",
                "41": "Ia me tu vei kemuni na vosota, ka ciqoma na veika rarawa oqori, ena dei ni vakanuinui ni na dua na siga ko ni na vakacegui mai na nomuni rarawa kecega."
            },
            "35": {
                "1": "Ka sa qai yaco ni sa tinia na nona vosa ko Amuleki, era sa vakasuka mai vei ira na lewe vuqa ka lako yani ki na vanua ko Jerisoni.",
                "2": "Io, kei ira na vo ni wekaqu, ni ra sa vunautaka oti na vosa vei ira na Soramaiti, era sa qai lako talega mai ki na vanua ko Jerisoni.",
                "3": "Ka sa yaco ni oti na nodra bose vata ko ira na vakaitutu dokai vei ira na Soramaiti ka veivosakitaka me baleta na vosa ka sa mai vunautaki vei ira, era sa cudru ena vuku ni vosa, ni sa mai vakarusa na nodra itovo qaseqase; o koya era sa sega kina ni via rogoca na vosa.",
                "4": "Ka ra sa talatala yani ka vakasoqoni ira vata na tamata kecega ena vanua taucoko, ka vakatarogi ira ena vuku ni vosa sa mai tukuni.",
                "5": "Ia ko ira na nodra iliuliu kei na nodra bete kei na nodra ivakavuvuli era sa sega ni vakatakila vei ira na tamata me baleta na nodra gagadre; o koya era sa segata lo kina me ra kila na lomadra na tamata.",
                "6": "Ka sa yaco ni ra sa kila rawa na lomadra na tamata kecega, era sa qai vakasavi ira tani ko ira kece era duavata ena vosa ka mai tukuna ko Alama kei ira na wekana, mai na vanua; era sa lewe vuqa sara; ka ra sa lako talega mai ki na vanua ko Jerisoni.",
                "7": "Ka sa yaco ni ratou sa qaravi ira mai kea ko Alama kei ira na wekana.",
                "8": "Era sa cudruvi ira na tamata i Amoni ka ra tiko mai Jerisoni ko ira na Soramaiti, ia na nodra iliuliu levu na Soramaiti, ni sa tamata ca sara, sa talatala yani vei ira na tamata i Amoni ka gadreva me ra vakasava tani na tamata kece era a lako yani mai na nodra vanua.",
                "9": "Ka sa tukuna yani e vuqa na ka me vakarerei ira kina. Ia oqo era sa sega ni rerevaka na nodra vosa ko ira na tamata i Amoni; o koya era sega kina ni vakasavi ira tani, ia era sa ciqomi ira kecega na Soramaiti dravudravua era lako mai vei ira; ka ra sa vakani ira, ka vakaisulutaki ira, ka solia vei ira na vanua me nodra ivotavota vakawa; ka ra qaravi ira ena ka era vinakata.",
                "10": "Ia na veika oqo sa vakayavalati ira na Soramaiti me ra cudruvi ira na tamata i Amoni, ka ra sa tekivu mera duavata kei ira na Leimanaiti ka vakayavalati ira talega me ra cudruvi ira.",
                "11": "Ia oqo sa tekivu me ra vakavakarau ko ira na Soramaiti kei na Leimanaiti me ra valuti ira na tamata i Amoni, kei ira talega na Nifaiti.",
                "12": "Ka sa vakaoqo ni sa mai cava na ikatini kavitu ni yabaki ni nodra veiliutaki na turaganilewa vei ira na tamata i Nifai.",
                "13": "Ka ra sa biuta mai na vanua ko Jerisoni ko ira na tamata i Amoni, ka lako yani ki na vanua ko Mileki, ka ra vagalalataka na vanua ko Jerisoni vei ira na mataivalu ni Nifaiti, me ra sotavi ira kina na mataivalu ni Leimanaiti kei na mataivalu ni Soramaiti; ka sa vakaoqo na itekivu ni nodra veivaluvaluti na Leimanaiti kei na Nifaiti, ena ikatinikawalu ni yabaki ni nodra veiliutaki na turaganilewa; ka sa na qai soli malua yani na itukutuku ni nodra ivalu.",
                "14": "Ka ra sa lesu tale ki na vanua ko Saraemala ko Alama, kei Amoni, kei ira na wekadrau, kei rau talega na luvei Alama, ni oti na nodra a soli ira me ra iyaya ni cakacaka ena liga ni Kalou ena nodra kau mai me ra veivutuni e vuqa vei ira na Soramaiti; ia ko ira kecega na lewe vuqa sa veivutuni, era sa vakasavi tani mai na nodra vanua; ia sa soli na vanua nodra ivotavota vakawa ena vanua ko Jerisoni, ka era sa cola iyaragi kina me ra taqomaki ira, kei ira na watidra, kei na luvedra, kei na nodra vanua.",
                "15": "Ia, ni sa rarawa sara ko Alama ena vuku ni nodra caka ca na nona tamata, io me baleta na ivalu, kei na vakadave dra, kei na veileti ka sa tu ena kedra maliwa; ia me vaka ni sa lako yani me vunautaka na vosa, se a talai yani me vunautaka na vosa, vei ira na tamata kecega ena veikoro kecega; ia ni sa raica ni sa tekivu me kaukauwa mai na yalodra na tamata, ka sa tekivu me ra cudruvaka ni sa tukuni vakadodonu vei ira na vosa, sa rarawa vakalevu sara kina na lomana.",
                "16": "O koya, sa vakarota me ra vakasoqoni vata mai na luvena tagane, ka me solia vei ira yadua na nodra itavi, vei ira yadudua, me baleta na ka sa dodonu. Ka sa tu oqo vei keimami na itukutuku ni nona ivakaro, o koya ka solia vei ira me vaka na nona itukutuku."
            },
            "36": {
                "intro": "Na ivakaro i Alama vei Ilamani na luvena.",
                "1": "Na luvequ, mo vakatudaliga ki na noqu vosa; ni’u sa bubuluitaka vei iko, ni kevaka ko sa muria na ivakaro ni Kalou, ko na tiko sautu ena vanua oqo.",
                "2": "Au gadreva mo kitaka me vaka au sa dau vakayacora, ena kena nanumi na nodra a tiko vakavesu na noda qase; ni ra a tiko vakabobula, ia sa sega ni dua me sereki ira rawa, na Kalou ga i Eparaama, na Kalou i Aisake, kei na Kalou i Jekope; a sa vakabulai ira vakaidina ko koya mai na nodra vakararawataki.",
                "3": "Ia oqo, i na luvequ Ilamani, raica, ko sa cauravou ga, ia o koya, au sa kerei iko mo rogoca matua na noqu vosa ka vuli vei au; ni’u sa kila ko ira kecega sa vakadinata na Kalou sa dau vukei ira ko koya ena nodra vakatovolei, kei na nodra leqa, kei na nodra vakararawataki, ia era na laveti cake ena siga mai muri.",
                "4": "Ia au gadreva mo kakua ni nanuma ni’u sa kila vakai au ga na ka oqo—e sega ena veika vakayago ia ena veika vakayalo, e sega ena vakasama vakavuravura ia ena ka ni Kalou.",
                "5": "Ia, raica, au sa kaya vei iko, kevaka au a sega ni sucu va-Kalou, ke’u a sega ni kila na veika oqo; ia na Kalou sa kila, a sa vakatakila vei au na ka oqo ena gusudra na nona agilosi yalosavasava, sa sega ni baleta ni’u sa kilikili koi au;",
                "6": "Ni’u a dau ilala vata voli kei ira na luvei Mosaia, ena kena sagai me vakacacani na lotu ni Kalou; ia raica, a tala mai na nona agilosi yalosavasava na Kalou me tarovi keimami.",
                "7": "Ka raica, a sa vosa vei keimami ko koya ena domo sa vaka na kurukuru, ka sa sakure kina na vanua keimami butuka tu; ia keimami a bale vakatoboicu ki na qele, ni sa yaco me keimami rerevaka na Turaga.",
                "8": "Ia raica, a sa kaya vei au na domo: Mo tucake mai. Au sa duri mai ka tucake, ka’u sa raica na agilosi.",
                "9": "A sa kaya vei au ko koya: Kevaka ko sa gadreva mo kua ni vakarusai, mo kakua ni segata mo vakarusa na lotu ni Kalou.",
                "10": "Ka sa yaco ni’u sa bale ki na qele; ia au sa sega ni yavala rawa, ka sega ni rawa tale ga ni dolava na gusuqu me tolu na siga ka tolu na bogi.",
                "11": "Ia a sa vuqa tale na ka sa tukuna vei au na agilosi, ka ra sa rogoca ga na noqu itokani, ia ka segai koi au; ia ena gauna au sa rogoca kina na vosa—Kevaka ko sa gadreva mo kua ni vakarusai, mo kakua ni segata mo vakarusa na lotu ni Kalou—a sa kani au sara na rere levu ka’u taqaya tale ga de’u na vakarusai, au a bale ki na qele ka sega ni rogoca rawa tale e dua na ka.",
                "12": "Ia a sa kuretaki au na rarawa tawamudu, ni sa cukiraki na yaloqu ena rarawa cecere duadua ka kuretaki mai na noqu ivalavala ca.",
                "13": "Io, au a nanuma mai na noqu ivalavala ca kei na noqu caka cala kecega, o koya au sa vakararawataki kina ena mosi kei eli; io au sa raica ni’u a saqata na noqu Kalou, ka’u a sega ni maroroya na nona ivakaro tabu.",
                "14": "Io, au a labati ira e vuqa na luvena, se me’u kauti ira tani ki na rusa; io, me vakalekalekataki ga ni sa levu vakaidina sara na noqu caka ca, ka a kurelaki na yaloqu ena rere e sega ni vakamacalataki rawa ni’u vakasamataka na gauna au na tu kina ena mata ni Kalou.",
                "15": "O, au a nanuma, me’u na vakau tani me’u yali yani vakadua na yaloqu kei na yagoqu, me’u kakua kina ni kau mai ka mai tu ena mata ni Kalou me lewai ena noqu ivalavala.",
                "16": "Ia oqo au a vakararawataki me tolu na siga ka tolu na bogi, na kena mosi e sa vaka na momosi ni yalo sa cudruvi.",
                "17": "Ka sa yaco ni’u sa kuretaki tu ena rarawa, ena noqu sa cukiraki tu ena vakasamataki ni levu ni noqu ivalavala ca, raica, au sa nanuma talega ni’u sa rogoci tamaqu ni sa parofisaitaka vei ira na tamata me baleta na nona lako mai e dua ka yacana ko Jisu Karisito, e dua na Luve ni Kalou, me mai sorovaka na ivalavala ca ni vuravura.",
                "18": "Ia ni’u sa nanuma rawa na ka oqo, au sa tagi e yaloqu: Oi kemuni Jisu, na Luve ni Kalou, ni yalololoma vei au, koi au ka’u sa tu ena ka sa gaga sara ni yaluma, ka sa vakavolivoliti au na sinucodo tawavakaiyalayala ni mate.",
                "19": "Ia oqo, raica, ni’u sa vakasamataka na ka oqo, au sa sega ni nanuma tale na noqu mosi; io, sa oti vakadua na noqu cukiraka na noqu vakasama baleta na noqu ivalavala ca.",
                "20": "Ia oqo, sa dua na ka na marau, kei na kena totoka na rarama au sa raica; io, e sa vakasinaiti na yaloqu ena marau cecekia ka sivia sara na momosi a tu vei au!",
                "21": "Io, au sa kaya vei iko na luvequ, sa sega na ka me vakatauvatani vata rawa na kena ca kei na kena bibi ni noqu momosi. Io, au sa kaya tale ga vei iko, na luvequ, ena dua tale na kena vakasama, sa sega tale ga ni dua na ka me vakatautauvatani rawa ena kena totoka kei na kena gasagasa me vaka na noqu marau.",
                "22": "Io, au nanuma ni’u sa raica, me vaka ga a raica ko Liai na tamada, ni a dabe tiko na Kalou ena nona itutu vakatui ka ra vakavolivoliti koya na agilosi e sega ni wili rawa, e ra lagasere ka vakacaucautaka tiko na nodra Kalou; io a diva na yaloqu me’u a bau tiko tale ga kina.",
                "23": "Ia raica sa kaukauwa tale mai na ligaqu kei na yavaqu, ka’u tucake sara, ia au a tukuna sara vei ira na tamata ni’u sa sucu vou vua na Kalou.",
                "24": "Io, me tekivu mai na gauna ko ya me yacova sara mai oqo, au sa daucakacaka tiko ga vagumatua ka sega ni cegu, me rawa ni’u kauta mai eso na yalo ki na veivutuni; io me ra tovolea tale ga na marau cecekia a yaco vei au; o koya me ra sucu talega va-Kalou, ka me ra vakasinaiti ena Yalo Tabu.",
                "25": "Io, oqo raica, na luvequ, sa solia vei au na Turaga na marau levu cecekia ena vua ni noqu cakacaka;",
                "26": "Me baleta na vosa a tukuna vei au ko koya, raica, era sa lewe levu era sa sucu va-Kalou, ia era sa tovolea me vaka au sa tovolea, ia era sa raica ena matana votu me vaka au sa raica; o koya era sa kila kina na veika oqo me vaka au sa tukuna, me vaka au sa kila; ia na kilaka sa tu vei au e sa mai vua na Kalou.",
                "27": "Ia au sa dauvukei ena gauna ni noqu vakatovolei kei na gauna kecega ni noqu leqa, io, mai na veimataqali veivakararawataki kecega; io, e sa sereki au na Kalou mai vale ni veivesu, kei na veivakabobulataki, kei na mate; io, ka’u sa laiva vua na noqu veivakabauti, ia ena qai sereki au vakaidina sara ko koya.",
                "28": "Ia au kila ni na vakaduri au cake tale ko koya ena siga mai muri, me’u tiko vata kaya ena lagilagi; io, au na vakacaucautaki koya tiko ga ka sega ni mudu, ni sai koya ga a kauti ira tani na noda qase mai Ijipita, ka a tilomi ira na kai Ijipita ena Wasawasa Damudamu; ia a liutaki ira yani ki na vanua yalataki ena nona kaukauwa; io sa dau sereki ira mai na veivakabobulataki kei na vesuki, ena veigauna e so.",
                "29": "Io, sai koya tale ga sa kauti ira tani na noda qase mai na vanua ko Jerusalemi; ia sa dau vakayacora talega ko koya, mai na nona kaukauwa tawa vakaiyalayala, me sereki ira mai na nodra vakabobulataki kei na nodra vesuki tu, ena veigauna e so me yacova mai edaidai; ia a dau tu ga vei au na nanuma ni nodra a vesuki tu; io, oi kemuni talega e dodonu me tu ga vei kemuni na nanuma, me vaka au sa dau cakava, ena nodra a vakabobulataki tu.",
                "30": "Ia raica, na luvequ, e sega ni sai koya ga oqori; sa kilikili tale ga mo kila, me vaka au sa kila, ni kevaka ko sa muria tiko na ivakaro ni Kalou, ko na tiko sautu ena vanua oqo; ia e dodonu mo kila tale ga, ni kevaka ko sa sega ni muria na ivakaro ni Kalou, ko na muduki tani mai nona iserau. Ia oqo, sa vaka na nona vosa."
            },
            "37": {
                "1": "Ia oqo, i Ilamani na luvequ; au sa vakaroti iko mo taura na ivolatukutuku ka sa tataunaki tu vei au;",
                "2": "Ia au sa vakaroti iko tale ga mo tugana tiko na kedra itukutuku na tamata oqo, me vaka au sa vakayacora oti, ena peleti i Nifai, ia mo maroroya ka vakatabuya na veika kece oqo au sa dau maroroya tu mai, me vaka ga na noqu maroroi ira tu mai; ni ra sa maroroi tiko me baleta e dua na kena inaki vuku.",
                "3": "Ia na veipeleti parasa oqo, ka tu kina na iceuceu, ka tu kina na itukutuku ni ivolanikalou tabu, ka tu kina na itukutuku ni nodra kawa na noda qase, me tekivu sara mai ena ivakatekivu—",
                "4": "Raica, sa parofisaitaki oti mai vei ira na tamada, ni ra na qai maroroi ka me qai vakadewataki mai na dua na itabatamata ki na dua tale, ka me na qai maroroi ka taqomaki ena liga ni Turaga me yacova ni ra na qai kau yani ki na veimatanitu, veimataqali, duivosavosa kei na tamata, me ra kila na veika vuni sa volai tu kina.",
                "5": "Ia raica oqo, kevaka era sa maroroi me kakua ni ra buwawa mai; io me rarama tu ga; io, me maroroi tale ga vakakina na peleti sa volai tu kina na ivakavuvuli tabu.",
                "6": "Ko na nanuma beka ni sa ka sesewa vei au na veika oqo; ia raica au sa kaya vei iko, ena dau rawa na veika lelevu mai na veika lalai ka rawarawa, ia na veika lalai era dau vakamaduataki kina na vuku ena vuqa na gauna.",
                "7": "Ka sa dau kitaka vakaoqo na Turaga na Kalou me vakayacori kina na nona inaki cecere tawamudu; ka sa dau vakasesei ira na vuku na Turaga ena veika lalai sara ka vakavuna na nodra vakabulai e vuqa na yalo.",
                "8": "Ia oqo, a sa maroroi tiko mai na peleti oqo ena lewa yalomatua ni Kalou; Ia raica, a vakarabailevutaka na nodra nanuma na tamata oqo, io, a vakadinata vei ira na lewevuqa na cala ni nodra ilakolako, ka vakavuna me ra kila na nodra Kalou me yaco me vakabulai kina na yalodra.",
                "9": "Io, au sa kaya vei iko, kevaka me a sega na veika sa volai tu ena peleti oqo, ke a sega ni rawa vei Amoni kei ira na nona itokani me ra vakadinadinataka vei ira e vica vata na udolu na Leimanaiti na cala ni nodra ivakarau na nodra qase; io na itukutuku oqo kei na nodra vosa sa vakavuna me ra veivutuni e lewe vuqa; ka vakavuna me ra kila kina na nodra Turaga ka nodra Kalou, ka rekitaki Jisu Karisito na nodra Dauveivueti.",
                "10": "Ia ko cei e kila de na qai yaco me ra sala ni nodra kau mai e udolu vakaudolu vei ira, io, kei ira talega na udolu vakaudolu na wekada domodomoqa na Nifaiti, ko ira era sa vakaukauwataka tiko oqo na lomadra ena nodra ivalavala ca kei na caka ca, me ra kila kina na nodra Dauveivueti?",
                "11": "E se bera ni vakatakilai kece vei au na veika vuni oqo; o koya me’u sa na vosota toka mada kina.",
                "12": "Ia ena rawa me’u kaya walega ni ra sa maroroi tu me baleta e dua na inaki vuku, na inaki ka kila vinaka tu na Kalou; ni sa dau veivakasalataki vakayalomatua ko koya me baleta na nona cakacaka, ni sa dodonu na nona gaunisala, ka sa dua na iwavoki tawamudu na nona sala.",
                "13": "O koya mo nanuma, mo nanuma, i Ilamani na luvequ, na bibi ni nona ivakaro na Kalou. Ia sa kaya vakaoqo ko koya: Kevaka ko ni na muria na noqu ivakaro, ko ni na tiko sautu ena vanua oqo—ia kevaka ko ni sa sega ni muria na nona ivakaro, ko ni na muduki tani mai na nona iserau.",
                "14": "Ia mo nanuma, na luvequ, sa lesi iko na Kalou mo maroroya vinaka na veika oqo, ni sa ka tabu, ka sa dau maroroya me vaka ni ka tabu, ia ena maroroya ka taqomaka talega ko koya me baleta na kena inaki vuku vua, me na qai vakaraitaka kina ko koya na nona kaukauwa vei ira na veitabatamata mai muri.",
                "15": "Ia raica oqo, au sa tukuna vei iko ena yalo ni parofisai, ni kevaka ko sa talaidredre ki na ivakaro ni Kalou, raica, na veika oqo ka sa ka tabu ena kau tani mai vei iko ena kaukauwa ni Kalou, ia ko na qai soli yani vei Setani, me tauvuloni iko me vaka na qa ni sila ena mata ni cagi.",
                "16": "Ia kevaka ko muria na ivakaro ni Kalou, ka kitaka na veika kece oqo, ni ra sa ka tabu me vaka na veika sa vakarota vei iko na Turaga, (mo na cikeva vakaidina vua na Turaga na veika ko na vakayacora vei ira) raica, ena sega ni dua na kaukauwa e vuravura se mai eli me na kauti ira tani vei iko, ni sa kaukauwa na Kalou me na vakayacori kina na nona vosa.",
                "17": "Ni na qai vakayacora vakaidina ko koya na veika kece sa yalataka vei iko, ni sa vakayacora oti ko koya na nona yalayala ka sa vakayacora vei ira na noda qase.",
                "18": "Ni sa yalataka vei ira ko koya ni na maroroya na veika kece oqo me baleta e dua na inaki vuku vua, me na qai vakaraitaka na nona kaukauwa vei ira na veitabatamata mai muri.",
                "19": "Ia oqo raica, sa vakayacora oti ko koya e dua na inaki, na nodra vakalesui tale e udolu vakaudolu na Leimanaiti ki na kena kilai na dina; ia e sa vakaraitaka na nona kaukauwa ko koya ena veika oqo, ia ena qai vakaraitaka tale ga yani na nona kaukauwa ena veika oqo vei ira na veitabatamata mai muri; o koya era na qai maroroi kina.",
                "20": "O koya au sa vakaroti iko kina, i Ilamani na luvequ, mo gumatua ena muria na noqu vosa; ia mo gumatua ena muria na ivakaro ni Kalou me vaka era sa volai tu.",
                "21": "Ia oqo, me’u tukuna mada vei iko na veika me baleta na peleti e ruasagavulu kava oqo, ia mo maroroi ira vinaka, mai na veika vuni kei na cakacaka ni butobuto, kei na nodra cakacaka vuni, se na nodra cakacaka vuni ko ira na tamata era sa vakarusai, me na qai vakaraitaki vei ira na tamata oqo; io, na nodra laba kece sara, kei na nodra daubutako, kei na nodra dauvakacaca, kei na nodra caka ca kecega kei na ivakarau vakasisila, me qai vakaraitaki vei ira na tamata oqo; io, me rawa ni ko na taqomaki rau kina na ka ni vakavakadewa oqo.",
                "22": "Ia raica, a sa dikeva na Turaga na nodra cakacaka butobuto na nona tamata, io na nodra veilabalabati vuni kei na nodra itovo vakasisila; o koya sa kaya kina na Turaga, kevaka era sa sega ni veivutuni ko ira oqo, era na vakarusai mai na delai vuravura.",
                "23": "Ka sa kaya na Turaga: Au na vakarautaka e dua na vatu, vei Kaselimi na noqu tamata, ia ena serau na vatu oqo ena butobuto me vaka na cina, me ra kilai au kina ko ira na noqu tamata era sa qaravi au; io era na kila tale ga kina na veika era a dau vakayacora na wekadra, io, na nodra cakacaka vuni na nodra cakacaka ni butobuto, na nodra caka ca kei na nodra itovo vakasisila.",
                "24": "Ia oqo, na luvequ, sa soli mai na ivakavakadewa oqo me vakayacori kina na vosa ni Kalou, ni a tukuna ko koya ka kaya:",
                "25": "Au na kauta tani mai na butobuto me kilai na nodra cakacaka vuni kecega kei na nodra itovo vakasisila; ia kevaka era sa sega ni veivutuni au na vakarusai ira mai na delai vuravura; io au na vakavotuya mai na nodra vere vuni kei na nodra itovo vakasisila, me ra kila ko ira yadua na veimatanitu era na mai tawana na vanua oqo.",
                "26": "Ia oqo, na luvequ, daru sa kila ni ra a sega ni veivutuni; o koya era sa vakarusai kina, me yaco kina na vosa ni Kalou; io, sa vakavotui mai na butobuto na nodra cakacaka vuni kei na nodra itovo vakasisila, me da kila.",
                "27": "Ia oqo, au sa vakaroti iko kina na luvequ, mo kakua sara ni vakatakila vei ira na tamata oqo na ivakarau ni nodra yalayala, na nodra bubului kei na nodra veiyalayalati ni cakacaka vuni vakasisila; io, mo kakua tale ga ni vakatakila vei ira na nodra ivakatakilakila kei na nodra cakacaka veivakurabuitaki, de na vakacalai ira ka ra na rusa kina.",
                "28": "Ia raica, sa cudruvi na vanua oqo, ka ra na vakarusai ko ira kecega sa kitaka na cakacaka butobuto, me vaka na kaukauwa ni Kalou, ena gauna era sa matua vinaka kina; o koya au sa sega kina ni vinakata me yaco vei ira na ka oqo.",
                "29": "O koya mo kakua sara ni vakatakila vei ira na tamata oqo, na vei inaki vuni ni nodra bubului kei na nodra veiyalayalati, ia mo vakatakila ga vei ira na nodra caka ca kei na nodra veilabalabati, kei na nodra itovo vakasisila; ia mo vakatavulici ira me ra cata sara ni kitaka na caka ca, na itovo vakasisila kei na laba; ka mo vakavulica tale ga vei ira me ra kila, ni ra sa vakarusai na tamata oqo, ena vuku ni nodra caka ca, na nodra itovo vakasisila kei na nodra veilabalabati.",
                "30": "Ia raica, era sa vakamatei ira kece na parofita ni Turaga era a lako yani ena kedra maliwa me ra tukuna vei ira na nodra caka cala; ia sa tagi na nodra dra vua na Turaga na nodra Kalou, me sauma na ka sa yaco vei ira; a sa tau na lewa ni Kalou vei ira sa kitaka na cakacaka butobuto kei na vei isoqosoqo vuni.",
                "31": "Io, ka me cudruvi mada ga na vanua me sega ni mudu ka sega ni mudu ka tawamudu ki vei ira na dau cakacaka butobuto, kei na veisoqosoqo vuni, me ra na vakarusai sara, ka vakavo kevaka era veivutuni ni se bera na gauna era sa matua vinaka kina.",
                "32": "Ia oqo, na luvequ, mo nanuma matua na vosa au sa tukuna oqo vei iko; mo kakua sara ni vakatakila vei ira na tamata oqo na ivakarau ni nodra cakacaka butobuto, ia mo vunauci ira me tawavakaiyalayala na nodra sevaka na ivalavala ca kei na caka cala.",
                "33": "Vunautaka vei ira me ra veivutuni ka vakabauta na Turaga ko Jisu Karisito; vakavulici ira me ra vakayalomalumalumutaki ira ka yalomalua; io me ra vorata na veitemaki kecega ni tevoro ka vakabauta na Turaga ko Jisu Karisito.",
                "34": "Vakavulici ira me ra kakua ni dau oca ena cakacaka vinaka, io me ra yalomalua ka yalomalumalumu, me kune vakacegu kina na yalodra.",
                "35": "Isa, mo nanuma, na luvequ, ka vulica na yalomatua ni ko sa cauravou tiko; io, mo vulica ni ko sa cauravou tiko mo muria na ivakaro ni Kalou.",
                "36": "Io mo tagi vua na Kalou me vukei iko ena ka kecega; io, mo vakaliuca na Turaga ena nomu cakacaka kecega, ka vakarorogotaka vua na Turaga na nomu sala kecega; io, mo vagoleya vua na Turaga na nomu vakanananu kecega; io, mo daulomana tiko ga na Turaga ka sega ni mudu.",
                "37": "Mo vakarorogotaka vua na Turaga na ka kecega ko kitaka, ia ena dusimaki iko ena veika vinaka ko koya; io mo soli iko vua na Turaga ni ko sa davo sobu ena bogi ka na vakatawai iko ko koya ni ko sa moce; ia ni ko sa yadra ena mataka, mo vakasinaiti ena vakavinavinaka vua na Kalou; ia kevaka ko sa kitaka na veika oqo, ko na laveti cake ena siga mai muri.",
                "38": "Ia oqo, i na luvequ, au na tukuna mada e vica na ka me baleta na ka moqimoqili, se na idusidusi—se o koya era vakatoka na noda qase, na Liaona, o koya ka sa vakadewataki, me kabasi; ka a vakarautaka na Turaga.",
                "39": "Ia raica, sa sega na tamata e bulia rawa e dua na iyaya matalia vakaoqo. Ia raica, e a vakarautaki me dusimaka vei ira na noda qase na sala me ra muria ena loma ni lekutu.",
                "40": "Ia e a cakacaka vei ira na ka oqo me vaka na nodra vakabauta na Kalou; o koya kevaka sa tu vei ira na vakabauta me ra vakadinata kina ni na rawa vua na Kalou me yavalata na idusidusi me vakaraitaka na sala me ra muria, raica, e sa vakayacori vakakina; o koya sa yaco kina vei ira na ka veivakurabuitaki oqo kei na veika veivakurabuitaki tale e so ka ra a vakayacori ena kaukauwa ni Kalou ena veisiga yadua.",
                "41": "Ia oqo, me baleta ni a vu mai na veika lalai na vei cakamana oqori, e a vakaraitaka vei ira na veika veivakurabuitaki. Ia ni ra sa vucesa ka guilecava me ra vakayagataka na nodra vakabauta kei na cakacaka vakaukauwa, e sa yaco ni sa sega na cakacaka veivakurabuitaki oqori, ka ra sa tao tu kina ena nodra ilakolako;",
                "42": "O koya, sa dede kina na nodra tiko voli ena lekutu, se sa sega ni dodonu kina na nodra sala, era sa sota kaya na ka rarawa, na viakana kei na viagunu, ena vuku ni nodra talaidredre.",
                "43": "Ia oqo, na luvequ, au gadreva mo kila ni veika kece oqo e sega ni sega na kedra iyaloyalo; me vaka ni ra sa dau vucesa ko ira na noda qase me ra muria na kabasi oqo (oqo ni ra ka vakayago) era sa sega ni vinaka kina; me vaka sara ga ena veika vakayalo.",
                "44": "Ia raica, sa rawarawa sara me muri na vosa i Karisito, o koya ena dusia vei iko e dua na sala dodonu ki na marau tawamudu, me vaka sara ga vei ira na noda qase kevaka me ra a muria na idusidusi oqo, o koya ena dusia vei ira e dua na sala dodonu ki na vanua yalataki.",
                "45": "Ia oqo au sa kaya, e sega tale beka ni tiko e dua na ivakaraitaki ni ka oqo? Me vaka ga ni a kauti ira vakaidina mai na noda qase na idusidusi oqo, ena nodra a muria na sala e dusia, ki na vanua yalataki, sa vakakina na vosa i Karisito, kevaka eda muria na kedra sala ena kauti keda sivia na buca ni rarawa oqo, ki na dua na vanua yalataki vinaka cake sara.",
                "46": "O koya oqo, na luvequ, me da kakua ni vucesa ena vuku ni rawarawa ni noda sala; ni a vakatalega kina vei ira na noda qase; ni a vakarautaki vei ira, kevaka me ra a rai ga yani kina era na bula; ia sa vaka talega kina vei keda. E sa vakarautaki tu na sala, kevaka me da na rai yani, eda na bula ka sega ni mudu.",
                "47": "Ia oqo, na luvequ, mo karona vinaka sara na veika tabu oqo, io, mo rai yani vua na Kalou mo bula kina. Mo yalodina sara, mo lako yani ka tukuna vei ira na tamata oqo na vosa. Sa moce, na luvequ."
            },
            "38": {
                "intro": "Na ivakaro i Alama vei Sipiloni na luvena.",
                "1": "Na luvequ, mo vakatudaliga ki na noqu vosa, ni’u sa tukuna vei iko, me vaka au a tukuna vei Ilamani, kevaka ko na muria na ivakaro ni Kalou ko na tiko sautu ena vanua oqo; ia kevaka ko na sega ni muria na ivakaro ni Kalou, ko na muduki tani mai na nona iserau.",
                "2": "Ia oqo, na luvequ, au sa vakadeitaka ni’u na marau vakalevu ena vukumu ni’u kila ni ko sa tudei ka yalodina vua na Kalou; ni ko a tekivu ena nomu cauravou mo vakararavi vua na Turaga na nomu Kalou, ia ka’u nuitaka ni ko na tomana tikoga ni muria na nona ivakaro; ni sa kalougata ko koya sa vosota me yacova na ivakataotioti.",
                "3": "Au sa kaya vei iko, na luvequ, au sa marau vakalevu sara, ena nomu yalodina, kei na nomu gugumatua, kei na yalovosota kei na nomu vosoti ira vakadede na tamata na Soramaiti.",
                "4": "Ni’u kila ni ko a vesuki tu; io, au kila tale ga ni ko a lauviri ena vatu ena vuku ni vosa; ia ko a vosota na veika oqo ni a tiko vata kei iko na Turaga; ia oqo ko sa kila tale ga ni a sereki iko mai na Turaga.",
                "5": "Ia oqo i Sipiloni, na luvequ; au gadreva mo nanuma matua, ni kena levu ga ni nomu vakararavi vua na Kalou me yacova mo sa sereki mai na nomu vakatovolei, kei na nomu leqa, kei na nomu rarawa, ko na laveti cake ena siga mai muri.",
                "6": "Oqo na luvequ; mo kakua ni nanuma ni’u sa kila vakai au ga na veika oqo; ia na Yalo ni Kalou e tiko vei au sa vakatakila vei au; ia kevaka au a sega ni sucu va-Kalou, ke’u a sega ni kila na veika oqo.",
                "7": "Ia raica, ena nona loloma cecere a tala mai kina na Turaga na nona agilosi me mai tarova na noqu vakacacani ira tiko na nona tamata; io, keirau a veirai kei na agilosi ena matana votu, ka keirau veivosaki sara, ia na domona sa vaka na rorogo ni kurukuru ka sa sakure kina na vuravura taucoko.",
                "8": "Ka sa yaco ni sa curumi au e dua na yaluma kei na rarawa levu ni yalo ena tolu na siga kei na tolu na bogi; ia me yacova ni’u sa qai tagica na Turaga ko Jisu Karisito me baleta na loloma cecere, ka sa bokoci kina na noqu ivalavala ca. Ia raica au sa masu vua, ka sa kune vakacegu kina na yaloqu.",
                "9": "Ia oqo, na luvequ, au sa tukuna vei iko na ka oqo mo yalomatua kina, ia mo vuli vei au, ni sa sega ni rawa me dua tale na sala me rawa kina na veivakabulai, ena vukui Karisito duadua ga. Raica, sai koya na bula kei na rarama kei vuravura. Raica, sai koya na vosa ni dina kei na yalododonu.",
                "10": "Ia oqo, ni ko sa tekivu mo vakavulica na vosa, au gadreva mo tomana na veivakavulici; ia au gadreva mo gumatua ka dei ena veika kece.",
                "11": "Mo qarauna mo kakua ni vakalevulevui iko mo viavialevu kina; io, mo raica mo kakua ni boletaka na nomu yalomatua se sakitaka na nomu igu.",
                "12": "Mo yalodoudou; ia mo kakua ni veivakararawataki; mo tarova tale ga na nomu gagano kecega, ia mo sinai sara ena loloma; ia mo qarauna mo kakua ni dau vakawelewele.",
                "13": "Mo kakua ni masu me vakataki ira na Soramaiti, raica era sa masu ga me ra rogoca na tamata ka dokai ira kina ena vuku ni nodra yalomatua.",
                "14": "Mo kakua ni kaya: Oi kemuni na Kalou; au sa vakavinavinaka vei kemuni ni keimami sa vinaka cake mai vei ira na wekai keimami; ia mo kaya ga vakaoqo: Oi kemuni na Turaga, mo ni vosoti au ni’u sa tamata tawakilikili, ia mo ni yalololoma vei ira tale ga na wekaqu—io, mo tusanaka vua na Kalou ena veigauna kecega ni ko sa sega ni yaga.",
                "15": "Ia me vakalougatataka na yalomu na Turaga ka ciqomi iko ki na nona matanitu ka tiko vakacegu kina ena siga mai muri. Lako yani, na luvequ, ka vakavulica na vosa vei ira na tamata oqo. Mo yalodei. Na luvequ, sa laki moce."
            },
            "39": {
                "intro": "Na ivakaro i Alama vei Korianitoni na luvena.",
                "1": "Ia oqo na luvequ, ena bibi cake na noqu vosa vei iko, ka sega soti vei tuakamu; ia raica, ko sega tiko beka ni raica na yalodina nei tuakamu kei na nona gumatua ni muria na ivakaro ni Kalou? Raica, e sega beka ni dusia tiko ko koya e dua na ivakaraitaki vinaka vei iko?",
                "2": "Ni ko sa sega ni dau vakarorogo vinaka ki na noqu vosa me vakataki tuakamu, ena kedra maliwa na Soramaiti. Sai koya oqo na ka au sega ni duavata kina kei iko; ko a dauboletaka na nomu kaukauwa kei na nomu yalomatua.",
                "3": "E sega ni o koya wale ga oqori, na luvequ. Ko sa dauvakayacora na ka me’u rarawa kina; ni ko sa biuta na cakacaka vakalotu, ka lako ki na vanua ko Saironi ena nodra iyalayala ni vanua na Leimanaiti, kivei Isapela na yalewa dautagane.",
                "4": "Io, era sa dau mateci koya e lewevuqa; ia mo kakua ni vakaiulubale kina, na luvequ. E dodonu mo a qarava tiko ga na cakacaka vakalotu ko a nuitaki kina.",
                "5": "Ko sa sega beka ni kila na luvequ, ni ra sa ka vakasisila na veika oqo ena mata ni Turaga; io, era sa ka vakasisila cake sara mai na vei ivalavala ca kecega ka qai vakavo ga na vakadavei ni dra tawacala se na cakitaki ni Yalo Tabu?",
                "6": "Ia raica, kevaka ko sa cakitaka na Yalo Tabu ni sa vakadeitaki oti e lomamu, ka ko sa kila ni ko sa cakitaka, raica, sai koya oqo na ivalavala ca ena sega ni vosoti rawa; io, ko koya ena laba ni sa raica oti na rarama ka kila na Kalou, sa na dredre sara vei koya me rawata na veivosoti; io, au sa kaya vei iko, na luvequ, sa sega ni rawarawa vua me rawata na veivosoti.",
                "7": "Ia oqo, na luvequ, au gadreva vua na Kalou mo kakua ni cala ena vei cala bibi oqo. Au na sega ni taleva tiko na nomu cala me cukiraki kina na yalomu, kevaka mo na sega ni vinaka cake kina.",
                "8": "Ia raica ena sega sara ni rawa mo vunitaka na nomu cala vua na Kalou; ia kevaka ko sa sega ni veivutuni, era na tu me ivakadinadina me saqati iko ena siga mai muri.",
                "9": "Oqo na luvequ, au gadreva mo veivutuni sara ka biuta tani sara na nomu ivalavala ca, ia mo kakua ni muria tale na ka sa garova na matamu, ka mo tarovi iko sara mai na veika kece oqo; kevaka ko sa sega ni kitaka na ka oqo, ko na sega sara ni curu ki na matanitu ni Kalou. Ia mo nanuma matua ka muria na noqu ivakasala ka tarovi iko mai na veika kece oqo.",
                "10": "Ia au sa vakaroti iko tale ga mo dau vakarorogotaka vei rau na tuakamu na nomu cakacaka kecega; ia raica, ko sa gone ga, ka gadreva dina tu na nodrau veikaroni na tuakamu. Io mo daumuria sara na nodrau ivakasala.",
                "11": "Mo kakua ni laiva me rawai iko na veika tawayaga ka lialia; mo kakua ni laiva na tevoro me vagolea tani na lomamu ka temaki iko tale vei ira na yalewa dautagane. Raica, na luvequ, sa dua na veivakacalai levu ko sa kauta mai oqo vei ira na Soramaiti; ni ra raica na nomu ivakarau era sa sega ni vakabauta na noqu vosa.",
                "12": "Ia oqo a sa kaya vei au na Yalo ni Turaga: Mo vakaroti ira na luvemu me ra ivalavala vinaka, de ra na vagolea tani na yalodra na tamata me ra rusa kina; o koya, au sa vakaroti kemuni kina na luvequ, ena rerevaka na Kalou, mo ni kakua sara ni kitaka na ivalavala ca;",
                "13": "Ia mo saumaki vua na Turaga ena nomu vakasama taucoko, na nomu igu taucoko kei na nomu kaukauwa kecega; io mo kakua tale ni vagolea vakatani na yalodra na tamata me ra kitaka na ivakarau ca; ia mo lako yani ka tusanaka vei ira na nomu cala kei na veika ca ko a cakava.",
                "14": "Mo kakua ni domona na iyau kei na veika caca wale ni vuravura; ia raica ko na sega ni kauta vata yani kei iko na veika oqori.",
                "15": "Ia oqo, na luvequ, au na tukuna vei iko e vica na ka me baleta na nona lako mai na Karisito. Raica, au sa kaya vakaidina vei iko, ni sai koya ena lako vakaidina mai me bokoca na ivalavala ca ni vuravura; io sa lako mai me tukuna na itukutuku rekitaki ni veivakabulai vei ira na nona tamata.",
                "16": "Ia oqo na luvequ, na ilesilesi ko a kacivi kina, mo vunautaka na itukutuku rekitaki oqo vei ira na tamata, me ra vakarautaka na nodra vakasama; se ni na yaco mai vei ira na veivakabulai, ia me rawa ni ra vakarautaka na nodra vakasama na luvedra me ra rogoca na vosa ena gauna ena lako mai kina ko koya.",
                "17": "Ia oqo au na vakaceguya na nomu vakasama me baleta na veika oqo. Raica, ko sa qoroya se cava na kena ibalebale me sa kilai taumada sara kina mai liu na veika oqo. Raica, au sa kaya vei iko, na taleitaki ni yalo vua na Kalou ena gauna oqo, ena sega beka ni tautauvata kei na taleitaki ni yalo ena gauna ni nona lako mai?",
                "18": "E sega li ni kilikili kina me vakatakilai na ituvatuva ni veisereki vei ira na tamata oqo ka vakatalega kina vei ira na luvedra?",
                "19": "E sega li ni rawarawa vua na Turaga ena gauna oqo me talai ira mai na nona agilosi, me ra mai tukuna vei keda kei ira na luveda na itukutuku rekitaki, se me na qai tukuni ga ni sa lako oti mai ko koya?"
            },
            "40": {
                "1": "Oqo na luvequ; au na tukuna tale vei iko e vica na ka; ni’u kila ni ko nuiqawaqawataka tiko na veika me baleta na nodra tucake tale na mate.",
                "2": "Raica, au sa kaya vei iko, ena sega ni dua na tucake tale—se, me’u kaya, ena dua tale na kena vosa, ena sega ni tokara na yago mate oqo na yago e tawa mate rawa, se me tokara na yago vuca oqo na yago e sega tale ni vuca rawa—me yacova ni sa lako oti mai na Karisito.",
                "3": "Raica, sai koya ga sa yaco rawa kina na nodra tucake tale na mate. Ia raica, na luvequ, e sa bera tiko ni yaco na tucake tale. Au na tukuna vei iko e dua na ka vuni; ia, e vuqa tale na veika vuni era se maroroi tu, ka sa kila duadua ga na Kalou. Ia au na vakaraitaka vei iko e dua na ka au a vakataroga matua sara vua na Kalou me’u kila rawa—sai koya na ka e baleta na tucake tale.",
                "4": "Raica, sa lokuci tu e dua na gauna me ra na lako kece mai kina na mate. Ia sa sega ni dua e kila na kena gauna; sa kila duadua ga na Kalou na gauna sa lokuci tu.",
                "5": "Oqo, kevaka me vakadua ga, se vakarua, se vakatolu na gauna, me na lako mai kina mai na mate na tamata ena sega ni dua na ka oqori; ni sa kila tu na Kalou na veika kece oqo; ia sa rauti au ga me’u kila ni na vaka dina kina—ni sa lokuci tu e dua na gauna me ra na tucake tale kina mai na mate na tamata kecega.",
                "6": "Oqo e sa dodonu me dua tiko na gauna ena kedrau maliwa na gauna ni mate kei na gauna ni tucake tale.",
                "7": "Ia oqo me’u taroga mada, a cava ena yaco ki na yalo ni tamata mai na gauna ni mate ki na gauna sa lokuci tu me yaco kina na tucake tale?",
                "8": "Oqo kevaka sa levu na gauna e lokuci tu me na tucake kina na tamata, e sega ni dua na ka oqori; ni ra na sega ni mate vata ga ena dua na gauna, ena sega ni dua na ka oqo; sa vaka me dua kecega na siga vua na Kalou na ka kece oqo, ni sa vakarautaki ga na gauna vei ira na tamata.",
                "9": "O koya, sa tu kina na gauna e lokuci me tucake mai kina mai na mate na tamata; ia sa tiko na gauna ena kedrau maliwa na gauna ni mate kei na gauna ni tucake tale. Ia oqo, au a cikeva matua vua na Turaga me’u kila na ka ena yaco vei ira na yalo ni tamata ena maliwa ni gauna oqo; ia sa vakaoqo na ka au sa kila.",
                "10": "Ia ni sa yaco mai na gauna me ra na tucake kina na tamata kecega, era na qai kila ni sa kila tu na Kalou na gauna sa lokuci tu vua na tamata.",
                "11": "Oqo, me baleta na ituvaki ni yalo ena maliwa ni mate kei na tucake tale—Raica, sa vakaraitaka oti vei au e dua na agilosi, ni yalo ni tamata kecega, ena gauna ga era biuta kina na yago mate oqo, io, na yalo ni tamata kecega, se era vinaka se ca, era na kau lesu ki na nodra itikotiko vua na Kalou o koya ka a solia vei ira na bula.",
                "12": "Ia ena qai yaco ni yalodra ko ira era sa ivalavala dodonu, era na ciqomi ena dua na itutu ni marau, ka vakatokai ko parataisi, e dua na itutu ni vakacegu kei na veisaututaki, na vanua era na vakacegu kina mai na nodra leqa kecega, kei na ka kece era dau kauwaitaka, kei na nodra rarawa.",
                "13": "Ia ena qai yaco ni yalodra ko ira era dau caka ca, io, ko ira sa ca—ia raica, sa sega ni dua na nodra vanua se tikina ena Yalo ni Turaga; ia raica, era a digitaka na caka ca mai na vinaka; o koya a curumi ira kina na yalo ni tevoro, ka na taukena na nodra vale—ia sai ira oqo era na kau tani yani ki na butobuto e tautuba me ra na tagi, ka tagiyaso, ka vakasequruqurubati, io oqo sa baleta na nodra caka ca, ka vakavuna me kauti ira vakavesu yani na tevoro.",
                "14": "Ena vakaoqo na itutu ni yalodra na tamata caka ca, io, ena butobuto, kei na itutu e rui vakaloloma, kei na rere levu, ni ra sa waraka na cudru waqawaqa rerevaki ni Kalou me tau vei ira; raica era na tu ena itutu oqo, ia era na tiko mai parataisi ko ira na ivalavala dodonu, me yacova na gauna ni nodra tucake tale.",
                "15": "Ia, era kila tu e so ni itutu ni marau kei na itutu ni rarawa ni yalo, ni bera na tucake tale, e a dua na imatai ni tucake tale. Io, au vakadinata ni rawa ni vakatokai me dua na tucake tale, na vakaturicake ni yalo se na yago vakayalo kei na nodrau sa lesi ki na marau se rarawa, me vaka na vosa sa cavuti oti.",
                "16": "Ka raica, ni sa tukuni tale, ni na dua na imatai ni tucake tale, ia era na tucake tale kina ko ira era a bula e liu, ko ira era sa bula tiko, kei ira era na qai muri mai, me yacova na gauna sa tucake tale kina mai na mate na Karisito.",
                "17": "Ia, eda na sega ni rawa ni kaya me sa imatai ni tucake, na ka sa tukuni tiko ena kena ivakarau oqo, ni sa rawa me nodra tucake tale na yalo kei na nodra lesi ki na marau se rarawa. Mo kakua ni nanuma ni sa kena ibalebale dina oqori.",
                "18": "Raica, au sa kaya vei iko, E segai sara; ia sa ibalebale dina ni tucake tale, na cokoti vata tale ni yalo kei na yago me tekivu mai vei ira na tamata ena gauna i Atama ka yacova mai na nona tucake tale na Karisito.",
                "19": "Ia, kevaka ena cokotivata tale na yalodra kei na yagodra ko ira sa, i valavala dodonu kei ira na dau caka ca, au sega ni kaya rawa; sa rauta ga, ni’u sa kaya era na lako kece mai; se ena dua tale na vosa, ena yaco na nodra tucake tale ni se bera na nodra tucake tale ko ira era na qai mate ni sa oti na nona tucake tale na Karisito.",
                "20": "Oqo, na luvequ, au sega ni kaya ni nodra tucake tale ena yaco ena tucake tale i Karisito; ia raica, au tukuna ga me vaka na noqu nanuma, ni yalo kei na yago era na cokoti vata, ko ira na yalododonu, ena tucake tale i Karisito, kei na nona lako cake ki lomalagi.",
                "21": "Ia au sega ni kaya, se era na tucake vata kei Koya se era na qai muri; ia au sa rawa ga ni kaya ni tiko e dua na gauna, mai na maliwa ni mate kei na tucake tale ni yago, oqo na gauna ena tiko vakawawa kina na yaloda ena marau se rarawa me yacova na gauna sa lokuca na Kalou me ra lako mai kina na mate, ka me rau cokoti vata tale kina, na yalo kei na yago, me ra na tu ena mata ni Kalou, ka lewai me vaka na nodra ivalavala.",
                "22": "Io, ena yaco kina na kedra vakalesui tale na veika kece ki na kedra itutu e liu, me vaka na nodra vosa na parofita.",
                "23": "Ena qai vakalesui tale na yalo ki na yago, kei na yago ki na yalo; io, ena semati vata na liga kei na yava kei na veisema ni yago kecega; io, ena sega ni yali kina e dua mada ga na drauniulu; ia ena vakalesui tale na veika kece ki na kedra itutu dina.",
                "24": "Ia oqo na luvequ, na vakalesui era a sa tukuna oti tu na parofita—",
                "25": "Ia era na qai serau yani na ivalavala dodonu ena matanitu ni Kalou.",
                "26": "Ia raica, ena dua na mate rerevaki ena yaco vei ira na tamata ca; ni ra na mate me vaka na veika ni ivalavala dodonu; ni ra sa dukadukali, ia ena sega ni dua na ka dukadukali me na taukena na matanitu ni Kalou; io era sa biu laivi yani, ka lesi me ra vakaivotavota ena vua ni nodra cakacaka se na nodra buno, o koya e sa ca; ia era sa gunuva na sosoko ni bilo wiwi."
            },
            "41": {
                "1": "Ia oqo, na luvequ; me’u tukuna mada e vica na ka me baleta na veivakalesui tale ka tukuni tiko oqo; ia raica, e lewe vuqa era sa vakatanitaka na ivolanikalou, ka ra sa lako sese kina me baleta na ka oqo. Ia au kila ni sa vakaleqa tale tiko ga na nomu nanuma, na ka oqo. Ia raica, au sa na vakamacalataka vei iko.",
                "2": "Au sa kaya vei iko, na luvequ; sa kilikili sara me vakalesui tale na veika kece me vaka na lewa dodonu ni Kalou; ni sa kilikili me vakalesui na veika kece ki na kena itutu dina. Raica, sa kilikili sara ka dodonu me vaka na kaukauwa kei na tucake tale i Karisito, me vakalesui tale na yalo ni tamata ki na yagona, ka semati vata na veitiki ni yago ena kena itutu dina.",
                "3": "Ia, e sa kilikili ena lewa dodonu ni Kalou me na lewai na tamata me vaka na nona ivalavala; ia kevaka sa vinaka na nona ivalavala kei na gagadre ni lomana ena bula oqo, ena dodonu talega, me ra na vakalesui, ena iotioti ni siga, ki na veika e vinaka.",
                "4": "Ia kevaka e ca na nodra ivalavala, ena vakalesui vei ira na ca. O koya ena vakalesui tale kina na veika kece ki na kena itutu dina, na veika yadudua ki na kena itutu ga—me vakaduri na mate me tawa mate rawa, na vuca me tawavuca rawa—me vakaduri ki na marau tawacava me na qai taukena na matanitu ni Kalou, se ki na rarawa tawacava me na qai taukena na matanitu ni tevoro, e dua ena dua na yasana, ka dua tale ena yasana ka dua—",
                "5": "E dua sa vakaduri ki na marau me vaka na nona gadreva na marau, se ki na vinaka me vaka na nona gadreva na vinaka; ia vei koya tale kadua ki na ca me vaka na nona gadreva na ca; me vaka ni sa gadreva me kitaka na ca ena siga taucoko sa na taura sara talega ko koya me kena isau na ca ni sa yaco mai na bogi.",
                "6": "Ia sa vakatale ga kina ena yasana kadua. Kevaka sa veivutunitaka ko koya na nona ivalavala ca, ka gadreva na ivalavala dodonu me yacova na nona iotioti ni gauna, ena vaka sara talega kina ni na soli vei koya na veika ni ivalavala dodonu.",
                "7": "Sa ira oqo sa sereki ira na Turaga; io, sai ira oqo ka a kau tani mai, ka ra a vueti mai na bogi tawacava rawa ni butobuto; ia era na duri se me ra na bale; ia raica, era na dui lewa ga vakai ira, se me ra cakava na ka vinaka se cakava na ka ca.",
                "8": "Ia, sa sega ni dau veisautaki rawa na lewa ni Kalou; o koya sa vakarautaki tu kina na sala, ni o koya ga e gadreva sa rawa ni lako kina ka na vakabulai.",
                "9": "Ia oqo raica, mo qarauna na luvequ, mo kakua ni talaidredre tale vua na nomu Kalou me baleta na ivunau eso, o koya ko sa dau ivalavala ca kina.",
                "10": "Mo kakua ni nanuma, me baleta na veivakalesui sa tukuni oti, ni ko na vakalesui mai na ivalavala ca ki na marau. Raica, au sa kaya vei iko, e sega vakadua ni vu ni marau na caka ca.",
                "11": "Ia oqo na luvequ; o ira kece era tu ena itutu vakavuravura, se me’u kaya, o ira era sa tu ena dua na itutu sa vakayago, era sa vesuki tu ena ka gaga sara kei na ivesu ni caka cala; era sa sega ni tiko vata kei na Kalou e vuravura, ka ra sa veisaqasaqa kei na ivakarau ni Kalou; o koya era sa tu kina ena dua na itutu ka veibasai kei na ivakarau ni marau.",
                "12": "Ia oqo raica, e sega li ni ibalebale ni malanivosa na veivakalesui me kau mai e dua na ka ena kena itutu dina me laki biu ki na vanua e sega ni kena itutu dina, se me laki biu ki na vanua e veibasai kei na kena ivakarau?",
                "13": "I, luvequ, e sega ni vakaoqo; ia sa ibalebale dina ni malanivosa na veivakalesui ko ya me kau lesu ga na ca ki na ca, na veika vakayago ki na veika vakayago, kei na veika vakatevoro ki na veika vakatevoro—na vinaka ki na ka e vinaka; na dodonu ki na veika e dodonu; na lewa dodonu ki na lewa dodonu; kei na yalololoma ki na yalololoma.",
                "14": "O koya gona, na luvequ, mo raica mo yalololoma vei ira na wekamu; mo caka dodonu, ka vakataulewa vakadodonu, io mo daucaka vinaka tiko ga; ia kevaka ko sa kitaka na veika kece oqo, ko na rawata vakaidina na kena isau; io, ena vakalesui tale vei iko na loloma cecere; ena vakalesui tale vei iko na vakatulewa dodonu; ka saumi lesu tale ga vei iko na nomu lewa dodonu; ia ena soli vei iko na vinaka me kemu isau tale.",
                "15": "Ni veika kece ko sa vakauta yani, ena vakasukai lesu tale vei iko, ia ena vakalesui; o koya, na vosa oqo na veivakalesui, ena vakacalai koya sara sa ivalavala ca ena nona ivalavala ca, ia ena sega ni vakadonui vakadua."
            },
            "42": {
                "1": "Ia oqo, au kila na luvequ, ni tiko tale e so na ka ko sega ni kila, ka vakaleqa tiko na lomamu—oqori me baleta na lewa dodonu ni Kalou me totogitaki ira na tamata ivalavala ca; io ko nanuma tiko ni sega ni kilikili me ra biu na tamata ivalavala ca ena dua na itutu ni veivakararawataki.",
                "2": "Ia raica oqo, na luvequ, au na vakamacalataka vei iko. Ia raica, ni sa oti na nona talai rau yani na noda itubutubu taumada mai na were ko Iteni na Turaga na Kalou, me rau teivaka na qele, na vanua e rau a vu mai kina—io, sa qai kauta tani na tamata, ka biuta ki na yasana vaka ki natuicake ena were ko Iteni na jerupimi kei na iseleiwau bukawaqa, sa veigoleyaki tiko me yadrava na vunikau ni bula—",
                "3": "Eda raica ni sa yaco na tamata me vaka na Kalou, me kila na ka vinaka kei na ka ca; ia de na dodoka yani na ligana ka taura na vunikau ni bula ka kania, ka bula me sega ni mudu, sa biuta kina na Turaga na Kalou na jerupimi kei na iseleiwau bukawaqa, me rau kakua kina ni kania na vuanikau—",
                "4": "Ia eda raica ni sa soli tiko e dua na gauna me veivutuni kina na tamata, io, e dua na gauna ni vakatovotovo, e dua na gauna me veivutuni kina ka qarava na Kalou.",
                "5": "Ia raica, kevaka me a dodoka sara yani na ligana ko Atama me taura ka kania na vunikau ni bula, ke a yaco me bula tu ga ka sega ni mudu me vaka na vosa ni Kalou, me sega na gauna ni veivutuni; io, ke a tawayaga talega kina na vosa ni Kalou, ka na vakasivoi na ituvatuva cecere ni veivakabulai.",
                "6": "Ia raica, sa lesi oti tu me mate na tamata—o koya ni rau sa muduki tani mai na vunikau ni bula sa dodonu me rau muduki tani mai na delai vuravura—era sa yali ka sega ni mudu kina na tamata, io, era sa yaco me tamata lutu tani.",
                "7": "Ia oqo, ko sa qai raica ni rau a muduki tani vakayago ka vakayalo mai na nona iserau na Turaga na noda itubutubu taumada; eda raica kina ni sa soli vei rau me rau lewa ga na ka me rau kitaka.",
                "8": "Ia raica, e sega ni kilikili me vakuai na tamata mai na mate vakayago; ni oqori ena vakarusa na ituvatuva cecere ni marau.",
                "9": "O koya, me vaka ni sega ni rawa ni mate na yalo, ia ni lutu tani na tamata, sa yaco kina vua na mate vakayalo kei na mate vakayago, o koya, era sa muduki tani kina mai na nona iserau na Turaga, ia e kilikili sara me vakuai na tamata mai na mate vakayalo.",
                "10": "O koya ni sa yaco me ra dau gadreva na veika vakayago, ka daugarogaro ka yalo vakatevoro ena itovo ni nodra bula, sa yaco kina na gauna ni vakatovotovo oqo me nodra gauna ni vakavakarau; e a yaco me gauna ni vakavakarau.",
                "11": "Ia oqo mo nanuma, na luvequ; kevaka sa sega na ituvatuva ni veisereki, (biuta vakatikitiki) ni gauna sara ga era na mate kina, ena vakaloloma na yalodra ni ra na muduki tani mai na nona iserau na Turaga.",
                "12": "Ia oqo sa sega tale ni dua na sala me vakuai kina na tamata ena nona lutu, ka a vakavuna ga ko koya ena nona talaidredre;",
                "13": "O koya, me vaka na lewa dodonu, ena sega ni rawa ni yaco na ituvatuva ni veisereki, ia mai na nona veivutuni ga na tamata ena gauna ni vakatovotovo oqo, io, na gauna ni vakavakarau oqo; ia kevaka e sega ena ivakarau oqo, ena sega ni yaga na loloma cecere ka vakavo ke sa vakarusai kina na cakacaka ni lewa dodonu. Ia na cakacaka ni lewa dodonu ena sega ni vakarusai rawa; kevaka sa vakakina, e sa na sega ni Kalou ko koya na Kalou.",
                "14": "Ia eda raica ni ra sa lutu tani na tamata kecega, ni sa lewai ira tu na lewa dodonu; io, na lewa dodonu ni Kalou, e sa lesi ira tu me sega ni mudu, me ra na muduki tani mai matana.",
                "15": "Ia oqo, ena sega ni yaco na ituvatuva ni loloma cecere, vakavo kevaka me na vakayacori e dua na veisorovaki; o koya e mai sorovaka kina na Kalou vakataki koya na ivalavala ca ni kai vuravura, me rawa kina ni yaco na ituvatuva ni loloma cecere, me rogoci kina na tagi ni lewa dodonu, ni Kalou e vinaka sara, e Kalou dodonu, e Kalou daulololoma talega.",
                "16": "Ena sega ni rawa ni yaco vua na tamata na veivutuni kevaka e sega na itotogi, ni tawamudu talega me vaka na bula ni yalo, raica sa veibasai ni tuvatuva ni marau, ka ni tawamudu talega me vaka na bula ni yalo.",
                "17": "E rawa vakacava vua e dua na tamata me veivutuni kevaka e sega ni ivalavala ca? E rawa vakaevei me ivalavala ca ko koya kevaka e sega na lawa? E rawa vakacava me dua na lawa kevaka e sega na itotogi?",
                "18": "Ni sa soli e dua na lawa dodonu vata kaya na kena itotogi, me kilai yalona kina na tamata.",
                "19": "Kevaka me sega na lawa—kevaka e laba e dua na tamata sa dodonu me na mate ko koya—ena rawa beka ni rere ko koya na laba ni kila ni na mate kina?",
                "20": "Ia kevaka e sega na lawa me saqata na ivalavala ca, era na sega ni rere ni vakayacora na ivalavala ca na tamata.",
                "21": "Ia kevaka sa sega ni dua na lawa, ni sa ivalavala ca na tamata na cava ena vakayacora na lewa dodonu, se na loloma cecere, ni sega ni rawa ni rau kaya ni nodrau na tamata oqo.",
                "22": "Ia sa soli e dua na lawa ka sa tu vata kei na kena itotogi, ia sa soli tale ga na veivutuni; ia ko koya sa veivutuni, ena kaya na loloma cecere ni nona; ia kevaka e sega ena kaya na lewa dodonu ni nona na tamata koya ka vakatauca na lawa me veitotogitaki kina; kevaka e sega oqo, ena vakarusai na cakacaka ni lewadodonu, ia ena sega ni Kalou na Kalou.",
                "23": "Ia na Kalou, ena sega ni rawa ni yaco me sega ni Kalou, ka kaya na loloma cecere ni sa nona ko ira sa veivutuni ena loloma cecere, ena yaco na loloma cecere ena vuku ni veisorovaki; ia ena vuku ni veisorovaki sa yaco kina na nodra tucake tale na mate; ia na nodra tucake tale na mate ena kauti ira lesu na tamata ki na iserau ni Kalou; ia era sa qai vakalesui kina ki na nona iserau, me ra na qai lewai me vaka na nodra cakacaka, me vaka na lawa kei na lewa dodonu.",
                "24": "Ia raica, na lewa dodonu ena kitaka kece sara na ka sa gadreva, kei na loloma cecere ena kaya ni sa nona ko ira sa taukena tu ko koya; ia oqo, sa sega ni dua tale, ko ira ga sa veivutuni vakaidina era na vakabulai.",
                "25": "A cava, ko nanuma ni na rawa ni butakoca na lewa dodonu na loloma cecere? Au sa kaya vei iko, E sega; e sega mada ga ni vakalailai. Kevaka sa vakakina, sa na sega ni Kalou na Kalou.",
                "26": "Ia oqo na Kalou sa vakayacora ga na nona inaki cecere ka tawamudu, ka vakarautaki tu mai na tauyavutaki ni vuravura. Sa yaco kina na veivakabulai kei na sereki ni tamata, ka vaka talega kina na nodra vakarusai kei na rarawa.",
                "27": "O koya na luvequ, ko cei ga e lako mai ia me lako mai ka mai gunu ena wai ni bula ena yalo galala; ia ko cei ga ena sega ni lako mai ena sega ni vakasaurarataki me lako mai; ia ena siga mai muri ena vakalesui tale vei koya me vaka na nona ivalavala.",
                "28": "Kevaka sa gadreva ko koya me kitaka na ka ca, ka sega ni veivutunitaka ena nona gauna, raica, ena yaco vei koya na ka ca, me vaka na veivakalesui ni Kalou.",
                "29": "Ia oqo, na luvequ, au gadreva me kakua tale ni vakaleqa tiko na lomamu na veika oqo; ia mo kauwaitaka ga na nomu ivalavala ca ka na vakavuna mo veivutunitaka sara.",
                "30": "Isa na luvequ, au gadreva mo kakua tale ni cakitaka na lewa dodonu ni Kalou. Mo kakua ni tovolea mo vakaiulubale ena vuku ni nomu ivalavala ca, ena nomu cakitaka na lewa dodonu ni Kalou; ia mo laiva na lewa dodonu ni Kalou, kei na nona loloma cecere, kei na nona vosota vakadede me cakacaka vakaidina e lomamu; ka biuta oqori me kauti iko sobu ki na kuvu ni soso ena yalomalumalumu.",
                "31": "Ia oqo na luvequ, sa kacivi iko na Kalou mo vunautaka na nona vosa vei ira na tamata oqo. Na luvequ mo lako yani ka vunau ena yalodina, me rawa ni ko kauti ira mai na yalo me ra veivutuni, me rawa kina ni kaya na ituvatuva cecere ni loloma cecere ni ra sa nona. Ia me na qai solia vei iko na Kalou me vaka na noqu vosa. Emeni."
            },
            "43": {
                "1": "Ka sa yaco, ni ratou sa lako yani na luvei Alama vei ira na tamata me tukuna vei ira na vosa. Ia ko Alama talega, sa sega ni cegu, a sa lako talega yani ko koya.",
                "2": "Keitou na sega ni tukuna tale e dua na ka me baleta na nodratou a vunau voli, ka vakavo ga ni ratou a vunautaka na vosa, kei na dina, me vaka na yalo ni parofisai kei na ivakatakila; ka ratou vunau me vaka na ivakarau tabu ni Kalou eratou kacivi kina.",
                "3": "Ia oqo me’u lesuva tale mada na itukutuku ni nodra ivalu na Nifaiti kei na Leimanaiti ena ikatini kawalu ni yabaki ni nodra gauna ni veiliutaki na turaganilewa.",
                "4": "Ka raica, a sa yaco me ra Leimanaiti ko ira na Soramaiti; o koya oqo, ena itekivu ni katinikawalu ni yabaki era raica na Nifaiti ni ra sa lako mai na Leimanaiti me kabai ira; o koya era sa vakavakarau kina ki na ivalu; io, era vakasoqoni ira vata na nodra mataivalu ena vanua ko Jerisoni.",
                "5": "Ka sa yaco ni ra lako mai e lewe udolu vakaudolu na Leimanaiti; ia era sa curuma yani na vanua ko Anitionumi, na nodra vanua na Soramaiti; ia a nodra iliuliu e dua na tamata ka yacana ko Saraemana.",
                "6": "Ia oqo, me vaka ni ra tamata ca sara ka daulaba ko ira na Amelekaiti mai vei ira na Leimanaiti, o koya, a digitaki kina ko Saraemana me nodra iliuliu ni turaganivalu na Leimanaiti, ia era sa Amelekaiti ka Soramaiti kecega.",
                "7": "A cakava ko koya me rawa ni maroroya kina na nodra sevaki ira na Nifaiti, me lewai ira ka rawata kina na ka e gadreva tu.",
                "8": "Ia raica, sa nona inaki me vakayavalati ira na Leimanaiti me ra cudruvi ira na Nifaiti; a sa kitaka oqo me dei kina na nona lewai ira, ka me rawa kina ni vakamalumalumutaki ira na Nifaiti ka vakabobulataki ira kina.",
                "9": "Ia ko ira na Nifaiti era sa via maroroya ga na nodra vanua kei na nodra vuvale, ko ira na watidra, kei ira na luvedra, mai na ligadra na nodra meca; raica era sa via maroroya tale ga na nodra dodonu kei na nodra galala, io, na lewa kei na galala me ra qarava kina na Kalou me vaka na nodra gagadre.",
                "10": "Ni ra sa kila ni kevaka era sa rawai mai vei ira na Leimanaiti, era na vakarusai ko ira kece era qarava vakayalo ka vakaidina na Kalou bula ka Kalou dina ko ira na Leimanaiti.",
                "11": "Io, era sa kila tale tu ga na nodra rui sevaki ira sara na wekadra ko ira na Leimanaiti, ko ira na Anitai-Nifai-Liai, ko ira era vakatokai me tamata i Amoni—ia era na sega ni cola iyaragi tale, io, era sa veiyalayalati oti ka ra na sega ni rawa ni voroka—ia kevaka era sa qaqa na Leimanaiti, era na vakarusai vakaidina.",
                "12": "Ia ko ira na Nifaiti era na sega ni vinakata me ra vakarusai; o koya era sa solia kina na nodra vanua me nodra ivotavota vakawa.",
                "13": "Ia ko ira na tamata i Amoni era solia e levu na nodra iyau vei ira na Nifaiti me vukea na nodra mataivalu; o koya era bolea vakai ira ga kina na Nifaiti, me ra vorati ira na Leimanaiti, ko ira ka vu mai vei Leimani kei Lemueli, kei ira na luvei Isimeli tagane, kei ira ka se tani mai vei ira na Nifaiti, ko ira na Amelekaiti kei na Soramaiti kei ira na nodra kawa na bete i Noa.",
                "14": "Ko ira na kawa oqo era sa lewevuqa sara me vakataki ira na Nifaiti; ia ko ira na Nifaiti era sa vakasaurarataki me ra veisaqasaqa kei ira na wekadra me yacova sara ni dave na dra.",
                "15": "Ka sa yaco ni ra sa kumuni vata toka na mataivalu ni Leimanaiti mai na vanua ko Anitionumi, raica, era sa vakavakarau tale tiko ga yani na mataivalu ni Nifaiti ena vanua ko Jerisoni.",
                "16": "Na nodra i liuliu na Nifaiti, se ko koya sa lesi me turaganivalu levu duadua vei ira na Nifaiti—sa veiliutaki me Turaganivalu levu duadua ena nodra mataivalu na Nifaiti—ka yacana ko Moronai;",
                "17": "Ka sa liutaka ko Moronai na mataivalu ka lewa kece na nodra ituvatuva ni ivalu. Ia e sa qai yabaki ruasagavulu kalima ga ko koya ena gauna sa lesi kina me turaganivalu levu duadua ena mataivalu ni Nifaiti.",
                "18": "Ka sa yaco ni sa sota kei ira na Leimanaiti ena iyalayala ni vanua ko Jerisoni, ia ko ira na nona mataivalu era sa vakaiyaragi yani ena iseleiwau, na isele takelo kei na iyaragi kecega ni valu.",
                "19": "Ia ni ra sa raica na mataivalu ni Leimanaiti ni ko ira na tamata i Nifai, se ko Moronai, sa vakarautaki ira vinaka na nona tamata ena peleti ni sere kei na isasabai ni liga, na isasabai me taqomaka na uludra, ia era sa vakaisulu talega ena isulu vavaku—",
                "20": "Era sa sega ni vakarautaki vakakina na mataivalu i Saraemana; era sa vakaiyaragi ga ena iseleiwau, na isele takelo, na dakai kei na kena gasau kei na irabo kei na kena vatu; sa vauci e tolodra na nodra isulu kuli ni manumanu ka sa luvawale na vo ni yagodra taucoko; io, era sa luvawale, ka vakavo ga ko ira na Soramaiti kei ira na Amelekaiti;",
                "21": "Ia era sa sega ni vakaiyaragi ena peleti ni sere, se ena isasabai—o koya era sa rerevaki ira sara kina vakalevu na nodra mataivalu na Nifaiti baleta na nodra iyaragi, veitalia ga ni levu cake sara na kedra iwiliwili mai vei ira na Nifaiti.",
                "22": "Raica, ka sa yaco ni ra sa sega ni doudou me vorati ira na Nifaiti ena iyalayala ni vanua ko Jerisoni; o koya era sa biuta kina na vanua ko Anitionumi ka lako ki na lekutu, a ra sa muri voli ga ena lekutu ka laki wavoki mai na uluniwai ko Saitoni me ra basika yani ki na vanua ko Manitai ka taura na vanua ko ya; ni ra sa nanuma ni ra na sega ni kila na mataivalu i Moronai na vanua era lako kina.",
                "23": "Ia sa yaco, ni ena gauna ga era lako kina ki na lekutu sa tala sara yani e so na nona yamata ko Moronai me ra raica mai na nodra keba; ia, me vaka ni sa kila tale ga ko Moronai na nona parofisai ko Alama, sa tala yani e dua na tamata vua, ka gadreva vei koya me taroga mada na Turaga se evei na vanua me ra lako kina na mataivalu ni Nifaiti me ra na taqomaki ira kina mai vei ira na Leimanaiti.",
                "24": "Ka sa yaco ni sa rogo vei Alama na vosa ni Turaga, ka tukuna sara vei ira na italai nei Moronai ko Alama, ni ra sa lako vakavolivolita tiko na lekutu na nodra mataivalu na Leimanaiti, me rawa ni ra siro yani kina ki na vanua ko Manitai, ka kabai ira na tamata ena vanua era lewe lailai kina. Era sa qai lako na italai oqo me ra tukuna na itukutuku vei Moronai.",
                "25": "Ia sa wasea na nona mataivalu ko Moronai, ka biuta tiko e so me ra yadrava na vanua ko Jerisoni, de ra na lesu tale yani kina e so na Leimanaiti ka taura na koro levu ko ya, ia sa kauti ira yani na kena vo ko koya ka ra lako ki na vanua ko Manitai.",
                "26": "Ia sa kacivi ira vata mai na tamata ena yasayasa ko ya me ra mai valuti ira na Leimanaiti, me ra taqomaka kina na nodra qele kei na nodra vanua, na nodra dodonu kei na nodra galala; o koya era sa vakarau kina me ra veivorati ena gauna era na lako mai kina na Leimanaiti.",
                "27": "Ka sa yaco ni sa lewa ko Moronai me ra vuni toka na nona mataivalu ena buca volekata na bati ni uciwai ko Saitoni, ka koto ena ra ni uciwai ko Saitoni vaka ki na lekutu.",
                "28": "A biuti ira wavoki na nona yamata ko Moronai, me rawa ni kila kina na gauna era na basika mai kina na mataivalu ni Leimanaiti.",
                "29": "Ia oqo, me vaka ni sa kila tu ko Moronai na nodra inaki na Leimanaiti, ni sa nodra inaki me ra vakarusai ira na wekadra, se rawai ira ka vakabobulataki, io me rawa ni ra vakaduria e dua na matanitu vakatui ena vanua taucoko ko ya;",
                "30": "Ka sa kila talega ko koya ni ra sa gadreva ga na Nifaiti me maroroi matua na nodra qele, na nodra galala, kei na nodra lotu, o koya sa nanuma kina ko koya ni sega ni ivalavala ca kevaka e veitaqomaki ko koya ena ivadi qaseqase; o koya ni sa raica rawa mai vei ira na nona yamata vuni na sala era na muria mai na Leimanaiti.",
                "31": "O koya, sa wasea kina na nona mataivalu ka kauta e dua na kena iwase ki na qakilo, ka vunitaki ira ena yasana ki na tokalau, kei na ceva ni delana ko Ripila;",
                "32": "A sa vunitaki ira na kena vo ena buca ki na ra, ena ra ni uciwai ko Saitoni ki na iyalayala ni vanua ko Manitai.",
                "33": "Ka ni sa tuvai ira oti na nona mataivalu me vaka na nona gagadre, sa qai vakarau tu me sota vata kei ira.",
                "34": "Ka sa yaco, ni ra sa tadu na Leimanaiti mai na vualiku ni delana, ena vanua era a vuni toka yani kina e dua na iwase ni mataivalu i Moronai.",
                "35": "Ni ena gauna era sa sivia kina na delana ko Ripila na Leimanaiti, ka lakova yani na buca, ka tekivu kosova na uciwai ko Saitoni, era sa qai lako yani na iwase ni mataivalu ka ra vuni toka ena ceva ni delana ko ya, ka nodra iliuliu ko Liai, e sa liutaki ira yani ko koya ka vakavolivoliti ira na Leimanaiti mai dakudra ena yasana vaka ki na tokalau.",
                "36": "Ka sa yaco ni ra sa raica na Leimanaiti ni ra sa kaba mai dakudra na Nifaiti, era sa qai vuki yani ka veivorati sara kei na mataivalu i Liai.",
                "37": "Ka sa tekivu na veivakamatematei mai na ito ruarua; ia sa tarabi sara vei ira na Leimanaiti, ni sa sega na nodra isulu ni vala se isasabai me ra sabaya kina na nodra ravuravu yani na Nifaiti ena iseleiwau, kei na isele takelo, ka sa yaco ga na mate ena nodra iravu kecega.",
                "38": "Ia ena dua tale na yasana, e dau vagauna sara me qai bale mate e dua na Nifaiti ni mavoa ena iseleiwau, se malumalumu ga ni sa dave vakalevu na nona dra, ni taqomaki vinaka sara tu na veitiki ni yagodra bibi, se ni taqomaki vinaka tu na veitiki ni yagodra bibi mai na nodra iravu na Leimanaiti, ena nodra peleti ni seredra, kei na isasabai ni ligadra, kei na isasabai ni uludra; a sa vakaoqo na nodra vakayacora na Nifaiti na cakacaka ni veivakamatei ena kedra maliwa na Leimanaiti.",
                "39": "Ka sa yaco ni ra sa rere na Leimanaiti, me yacova ni ra sa dro yani ki na uciwai ko Saitoni, ni sa bale mate e vuqa vei ira.",
                "40": "Ka ra sa vakasasataki yani mai vei Liai kei ira na nona tamata, ka ra qai vakasavi yani mai vei Liai ki na uciwai ko Saitoni, a ra sa kosova yani na uciwai ko Saitoni. A tarovi ira na nona mataivalu ko Liai ena bati ni uciwai ko Saitoni me ra kakua ni takosova.",
                "41": "Ka sa yaco me ra sotavi Moronai kei na nona mataivalu ko ira na Leimanaiti ena qakilo, ni tai kadua ni uciwai ko Saitoni, ka tekivu me yaviti ira ka vakamatei ira.",
                "42": "Era sa dro tale na Leimanaiti vaka ki na vanua ko Manitai; ia era sa sotavi ira tale na mataivalu i Moronai.",
                "43": "Ia ena ka oqo era sa vala vakaukauwa sara kina na Leimanaiti; io, era sega ni sa bau kilai na Leimanaiti me ra dau vala sara vakaukauwa ka yalo dei me vakaoqo, e sega, e sega mada ga ni vakaoqo mai na ivakatekivu.",
                "44": "Ka ni ra a vakauqeti mai vei ira na nodra turaganivalu, ko ira na Soramaiti kei na Amelekaiti, kei Saraemana na nodra turaganivalu levu duadua, se na iliuliu levu duadua; io, era vala me vaka na drekoni, ka mate sara e levu na Nifaiti ena ligadra, io, era a kola rua na isasabai ni uludra, ka sua basikata na peleti ni seredra, ka taya laivi na ligadra; o koya era sa ravu kina na Leimanaiti ena nodra cudru katakata.",
                "45": "Veitalia oqori, era sa vakauqeti toka na Nifaiti ena dua na inaki vinaka cake, era sega ni vala tiko me ra rawata kina na itutu vakatui se na kaukauwa ni vakatulewa ia era valataka tiko na nodra itikotiko kei na nodra galala, na watidra kei na luvedra, kei na veika kece era taukena, io, na taqomaki ni ivakarau ni nodra dau qaravi Kalou kei na nodra lotu.",
                "46": "Era kitaka na veika era nanuma ni nodra itavi vua na nodra Kalou; ni sa kaya vei ira kei ira talega na nodra qase na Turaga, ni: Kevaka ko ni sa sega ni cala ena imatai ni cala, ka vakatalega kina na kena ikarua, ena sega ni rawa me’u na laivi kemuni mo ni yaviti mai na ligadra na kemuni meca.",
                "47": "Ia sa kaya tale ga vakaoqo na Turaga: Mo dou taqomaka na nomudou vuvale kevaka me na yaco kina na vakadave dra. Sai koya na inaki oqo era sa vorati ira kina na Leimanaiti ko ira na Nifaiti; me ra taqomaki ira, na nodra vuvale, kei na nodra qele, na nodra vanua, na nodra dodonu, kei na nodra lotu.",
                "48": "Ka sa yaco ni ra sa raica na tamata nei Moronai na waqawaqa ni nodra cudru na Leimanaiti, era sa rere ka voleka ni dro mai vei ira. Ia sa kila na lomadra ko Moronai, ka vakauqeta na lomadra kei na nodra vakasama—io, na vakasama ni nodra qele, ni nodra galala, io, na nodra galala mai na veivakabobulataki.",
                "49": "Ka sa yaco me ra vuki ka vorati ira na Leimanaiti, ka ra qai kacivaka vata ena dua ga na domo vua na Turaga na nodra Kalou, me baleta na nodra galala mai na veivakabobulataki.",
                "50": "Era qai tu ka vorati ira vakaukauwa na Leimanaiti; ia ena auwa vata ga era kaci kina vua na Turaga me baleta na nodra galala, era sa tekivu drotaki ira ko ira na Leimanaiti; ia era dro tiko me yaco sara ki na wai ko Saitoni.",
                "51": "Era lewevuqa sara na Leimanaiti; io, e sivia ni vakaruataki na kedra iwiliwili na Nifaiti; ia era sa vakasuka ga me yacova ni ra sa laki sogoti vata tu ena dua na qakilo, ena bati ni uciwai ko Saitoni.",
                "52": "O koya era sa wavokiti ira kina na mataivalu i Moronai, io, ena tai ruarua sara ga ni uciwai, ia raica, era sa tiko mai na tokalau na tamata i Liai.",
                "53": "O koya ni sa raica ko Saraemana ni sa tu mai na tokalau ni uciwai ko Saitoni na mataivalu i Liai, ka tu yani ena ra ni uciwai ko Saitoni na mataivalu i Moronai, ka ra vakavolivoliti tu mai vei ira na Nifaiti, e sa qai yacovi ira na rere.",
                "54": "Ia ko Moronai, ni sa raica na nodra rere, e sa qai vakaroti ira na nona tamata me sa rauta na nodra vakadavea na nodra dra."
            },
            "44": {
                "1": "Ka sa yaco me ra tu vakadua ka suka ki muri me rauta e dua nai kalawa mai vei ira. Ka sa vosa vei Saraemana ko Moronai: Raica, Saraemana, keimami sega ni gadreva me keimami tamata ni vakadave dra. Ko ni sa kila ni o ni sa tu oqo e ligai keimami, ia keimami sega ni gadreva me vakamatei kemuni.",
                "2": "Raica, keimami a sega ni lako mai me vala kei kemuni ka vakadavea na nomuni dra me keimami rawata kina na kaukauwa; keimami sega tale ga ni gadreva me keimami vakataqara vua e dua na ivua ni veivakabobulataki. Ia sai koya sara ga oqori na vuna o ni lako mai kina mo ni vorati keimami; io, ni ko ni cudruvi keimami ena vuku ni neimami lotu.",
                "3": "Ia oqo, ko ni sa raica ni sa tiko vata kei keimami na Turaga; ia ko ni sa raica ni sa soli kemuni ki na ligai keimami ko koya. Ia oqo au gadreva mo ni kila deivaki ni sa vakayacori na veika oqo vei keimami ena vuku ni neimami lotu kei na neimami vakabauti Karisito. Ia oqo ko ni sa raica ni ko ni na sega ni vakarusa rawa na neimami vakabauta oqo.",
                "4": "Ko ni sa qai raica ni oqo na vakabauta dina na Kalou; io, ko ni sa raica ni na tokoni keimami, maroroi keimami, ka taqomaki keimami na Kalou, ena gauna kece keimami dina tiko kina vua, kei na neimami vakabauta kei na neimami lotu; ka na sega vakadua ni vakatara na Turaga me keimami na vakarusai vakavo ga kevaka keimami lutu ki na talaidredre kei na cakitaki ni neimami vakabauta.",
                "5": "Ia oqo, i Saraemana, au sa vakaroti iko, ena yaca ni Kalou Kaukauwa Duadua ga, o koya sa vakaukauwataka na ligai keimami me keimami rawai kemuni, ena vakabauta, na ivakarau vakalotu, kei na veika keimami vakayacora ena qaravi Kalou, kei na neimami lotu, kei na veitokoni bibi ka keimami dinau tu kina vei ira na wati keimami, kei ira na luvei keimami, ena galala ka vauci keimami tu ki na neimami qele kei na neimami vanua; io, kei na kena taqomaki na vosa tabu ni Kalou, o koya keimami sa dinau tu kina ena vuku ni neimami marau kece sara; kei na veika kece e dau vakamareqeti kivei keimami—",
                "6": "Io, e se sega ni ko koya kece oqo; au sa vakaroti iko ena vuku ni nomu gagadre kece me baleta na bula, mo ni solia mai na nomuni iyaragi ni valu vei keimami me kakua ni keimami vakasaqara na nomuni dra, ia me keimami na qai vakabulai kemuni, kevaka ko ni na sega tale ni lako mai ka vala kei keimami.",
                "7": "Ia kevaka ko ni sega ni kitaka oqo, raica, ko ni sa tiko ena ligai keimami, ia au na vakaroti ira na noqu tamata mera na yaviti kemuni ka vakamavoataki kemuni mo ni mate kina, ia mo ni yali sara kina vakadua; ia me da na qai raica se ko cei me na lewai ira na tamata oqo; io, me da na qai raica se ko cei me na qai vakabobulataki.",
                "8": "Ka sa yaco ni sa rogoca na vosa oqo ko Saraemana, sa kauta yani na nona iseleiwau, kei na isele takelo, kei na nona dakai titi ka solia ki na ligai Moronai; ka kaya vua: Raica oqo kece na neimami iyaragi ni valu; ka keimami na qai solia vei iko, ia keimami na sega ni cakava e dua na bubului vei iko, o koya keimami kila ni keimami na voroka kei ira talega na luvei keimami; ia taura na neimami yaragi ni ivalu, ka laiva me keimami lako yani ki na lekutu; ia kevaka e sega, me tu ga vei keimami na neimami iseleiwau, me keimami vala ka mate se qaqa.",
                "9": "Raica keimami sega ni lewe ni nomuni vakabauta; keimami sega tale ga ni vakabauta ni a soli keimami ki na ligamuni na Kalou; ia keimami kila ni sa maroroi kemuni mai na neimami iseleiwau na nomuni ilawaki qaseqase. Raica, sa maroroi kemuni vinaka tale ga na nomuni peleti ni sere kei na isasabai.",
                "10": "Ia oqo ni sa tinia na nona vosa ko Saraemana, sa vakasuka lesu vua ko Moronai na nona iseleiwau kei na iyaragi ni valu ka a taura mai vua ka kaya: Raica, me da sa na vakaotia sara na vala oqo.",
                "11": "Au sa sega ni nanuma rawa na vosa au sa tukuna oti, Ia ni sa bula tiko na Turaga, o ni na sega ni vakasuka, vakavo ga kevaka ko ni na vakasuka ena vosa bubului mo ni na sega ni lesu tale mai ka valuti keimami. Ni ko ni sa tiko ena ligai keimami oqo, keimami na vakadavea na nomuni dra ena dela ni qele, se mo ni na vakamuria na veika kece au sa vakatura oti.",
                "12": "Ia ni sa cavuta oti na vosa oqo ko Moronai, sa taura lesu na nona iseleiwau ko Saraemana, ka sa cudruvi Moronai sara, a cici yani me yaviti koya; ia ni sa laveta cake na nona iseleiwau, raica, sa samuta na iseleiwau e dua na sotia i Moronai ka lutu ki ra ka ramusu kina na diana; ia sa yaviti Saraemana ka taya cecega na kuli ni uluna ka lutu ki na qele. Ia a vakasuka yani ko Saraemana ena kedra maliwa na nona sotia.",
                "13": "Ka sa yaco ni ko koya na sotia ka tu voleka e ke ya, o koya ka a taya laivi na kuli ni ului Saraemana, a tomika cake na kuli ni uluna ena drauniuluna mai na qele, ka biuta ena ucu ni nona iseleiwau, ka dodoka yani vei ira, ka kaya ena domo levu:",
                "14": "Me vaka ga ni sa lutu ki na qele na kuli ni ulu oqo, ka kuli ni uluna na nomuni turaga, ena vakatalega kina na nomuni na bale sobu ki na qele, ka vakavo ke ko ni solia mai na nomuni yaragi ni ivalu ka lako yani ena veiyalayalati ni veisaututaki.",
                "15": "Era sa lewelevu, ena gauna era rogoca kina na vosa koya, ka raica na kuli ni ulu ena iseleiwau, era sa rere sara; ia era lewelevu era sa lako mai ka biuta yani na nodra iyaragi ni valu ena yavai Moronai, ka curu ki na dua na veiyalayalati ni veisaututaki. Ia ko ira kece sara era curu ki na veiyalayalati era sa biu me ra lako yani ki na loma ni lekutu.",
                "16": "Ka sa yaco ni sa cudru vakalevu sara ko Saraemana, ka vakayavalati ira na vo ni nona sotia me ra cudru, ka me ra vorati ira vakaukauwa cake sara na Nifaiti.",
                "17": "Ia oqo sa cudru ko Moronai ena nodra vakadrecike na Leimanaiti; o koya sa vakaroti ira kina na nona tamata me ra valuti ira yani ka vakamatei ira sara. Ka sa yaco me ra vakatekivu vakamatei ira, io, era sa veiqati sara vakaukauwa kei na nodra iseleiwau ko ira na Leimanaiti.",
                "18": "Ia raica, sa luvaiwale tu na veitiki ni yagodra ka galala vinaka tu na uludra ki na nodra iseleiwau gata na Nifaiti; io, raica era sa lausua ka vakamatei, io, era sa bale vakatotolo mai na nodra seleiwau na Nifaiti; ia era sa tekivu me kuitaki sobu me vaka a parofisaitaka na sotia i Moronai.",
                "19": "Ia ko Saraemana, ni sa raica ni sa voleka me ra vakarusai kece, sa qai vakamasuti Moronai vagumatua, ka yalataka ni na veiyalayalati ko koya kei ira na nona tamata, kevaka me ra na vakabulai na kena vo, ni ra na sega ni lako tale mai me vala kei ira.",
                "20": "Ka sa yaco ni sa lewa ko Moronai me mudu na cakacaka ni veivakamatei vei ira na tamata. Ka sa taura ko koya na iyaragi ni valu mai vei ira na Leimanaiti; ia ni sa oti na nodra veiyalayalati ni veisaututaki, era sa qai biu me ra lako yani ki na loma ni lekutu.",
                "21": "Na iwiliwili ni nodra mate e sega ni wiliki rawa ena kena sa rui levu; io, na iwiliwili ni nodra mate sa sivia sara, vei rau ruarua na Nifaiti kei na Leimanaiti.",
                "22": "Ka sa yaco ni ra sa kolotaka na nodra mate ki na uciwai ko Saitoni; ia me ra laki bulu ena titobu ni wasaliwa.",
                "23": "Ka ra sa cavutu na mataivalu ni Nifaiti, se na mataivalu i Moronai, ka lesu tale ki na nodra veivale kei na nodra vanua.",
                "24": "Ka sa mai cava kina na ikatinikawalu ni yabaki ni nodra veiliutaki na turaganilewa vei ira na tamata i Nifai. Ia sa tini talega eke na itukutuku i Alama ka volai tu ena peleti i Nifai."
            },
            "45": {
                "intro": "Na kedra itukutuku na tamata i Nifai, na nodra ivalu kei na nodra veileti, ena gauna i Ilamani; me vaka na itukutuku i Ilamani, ka a maroroya tu ko koya ena nona gauna.",
                "1": "Raica, ka sa qai yaco ni ra sa marau vakalevu sara na tamata i Nifai, baleta ni sa vakabulai ira tale na Turaga mai na ligadra na nodra meca; o koya era sa vakavinavinaka kina vua na Turaga na nodra Kalou; io, era sa lolo ka masu vakalevu, ka ra sa qarava na Kalou ena marau levu.",
                "2": "Ka sa yaco ena ikatinikaciwa ni yabaki ni nodra veiliutaki na turaganilewa vei ira na tamata i Nifai, sa lako mai ko Alama vei Ilamani na luvena ka kaya: Ko vakabauta li na veivosa au sa tukuna vei iko me baleta na ivolatukutuku sa maroroi tu?",
                "3": "Sa kaya vua ko Ilamani: Io, au vakabauta.",
                "4": "Ka sa kaya tale vua ko Alama: Ko vakabauti Jisu Karisito, o koya ena lako mai?",
                "5": "Ka sa kaya ko koya: Io, au sa vakabauta na nomu vosa kecega.",
                "6": "Ka sa kaya tale vua ko Alama: Ko na muria rawa na noqu ivakaro?",
                "7": "Ka sa kaya ko koya: Io; au na muria na nomu ivakaro e lomaqu taucoko.",
                "8": "Sa qai kaya vua ko Alama: Raica ko sa kalougata; ia ena vakavutuniyautaki iko na Turaga ena vanua oqo.",
                "9": "Ia raica, e tiko vei au e dua na ka me’u na parofisaitaka vei iko; ia na ka au na parofisaitaka vei iko mo kakua sara ni vakatakila; io, na ka au na parofisaitaka vei iko ena sega ni vakatakilai, me yacova ni sa vakayacori; o koya mo vola kina na vosa au na tukuna.",
                "10": "Ia oqo na vosa: Raica, au sa raici ira na tamata oqo, na Nifaiti, me vaka na yalo ni vakatakila sa tu vei au, ni oti e va na drau na yabaki mai na nona na vakaraitaki koya vei ira ko Jisu Karisito, era na malai mai ena tawavakabauta.",
                "11": "Io, era na raica na ivalu kei na, mate dauveitauvi, io, na dausiga, kei na vakadave dra, me yacova ni ra sa rusa vakadua ko ira na tamata i Nifai—",
                "12": "Io, sa yaco vei ira na ka oqo baleta ni ra na malai ena tawavakabauta, ka ia na cakacaka ni butobuto, era sa sinai ena gagadre ca, ka ra sa kitaka na ivakarau ca kecega; io, au sa kaya vei iko, me vaka ni ra sa ivalavala ca ga ena rarama kei na kila ka levu sa tu vei ira, io, au sa kaya vei iko, mai na siga ko ya, ni se bera ni oti yani na ikava ni tabatamata sa na yaco mai na caka ca levu oqo.",
                "13": "Ka ni sa yaco mai na siga sa levu ko ya, raica, sa voleka sara na kena gauna ni ko ira oqo, se ko ira kecega na kawa ka ra sa okati vata tu kei ira na tamata i Nifai, era sa na sega ni okati vata tale kei ira na tamata i Nifai.",
                "14": "Ia ko ira na kena ivovo, ka ra sega ni vakarusai ena siga levu ka rerevaki koya, era sa na okati vata kei ira na Leimanaiti, ka ra sa na ivalavala vata kei ira, ko ira kece sara, ka qai vakavo ga e vica ka ra vakatokai me nona tisaipeli na Turaga; ia sa ira oqo era na cemuri mai vei ira na Leimanaiti me yacova ni ra qeyavu taucoko. Ia oqo, me baleta na ivalavala ca, ena vakayacori vakaidina na parofisai oqo.",
                "15": "Ka sa qai yaco ni sa tinia na nona vosa vei Ilamani ko Alama, sa qai vosa vakalougatataki koya, kei ira na luvena tagane tale eso; sa vosa vakalougatataka tale ga na vanua ena vukudra na ivalavala dodonu.",
                "16": "Ka sa kaya ko koya: Sa kaya vakaoqo na Turaga na Kalou—Sa cudruvi na vanua, io, na vanua oqo, kivei ira na veimatanitu, veimataqali, duivosavosa, kei ira na tamata, me ra na vakarusai, ko ira sa kitaka na ka ca, ena gauna era sa matua vinaka kina; ia me vaka ni’u sa kaya ena vakayacori vakakina; ni sa vakaoqo na nona cudru kei na nona veivakalougatataki na Kalou ena dela ni vanua, ni na sega sara ni vakadonuya vakalailai na ivalavala ca na Turaga.",
                "17": "Ka ni sa cavuta oti na vosa oqo ko Alama, sa qai vosa vakalougatataka na lotu, io, ko ira kece era na tudei tu ena vakabauta me tekivu mai na gauna koya ka lako yani.",
                "18": "Ka ni sa kitaka oti ko Alama na ka oqo sa biuta na vanua ko Saraemala, me vaka ni lako tiko ki Mileki. Ia sa yaco ni sa sega tale ni rogoci e dua na ka me baleti koya; sa sega tale ga ni kilai e dua na ka me baleta na nona mate kei na nona bulu.",
                "19": "Raica, eda sa kila oqo, ni sa tamata ivalavala dodonu ko koya; ia era sa veikayayaka ena loma ni lotu ni sa kauti koya cake na Yalo, se sa buluti koya na liga ni Turaga, me vakataki Mosese. Ia raica, sa tukuni ena ivolanikalou, ni a kauti Mosese vei koya vakaikoya ga na Turaga; ia eda nanuma ni sa ciqomi Alama vakayalo tale ga, ko koya; o koya, oqo na vuna eda sega kina ni kila e dua na ka me baleta na nona mate se na nona bulu.",
                "20": "Ka sa qai yaco ni ena itekivu ni ikatinikaciwa ni yabaki ni nodra veiliutaki na turaganilewa vei ira na tamata i Nifai, sa lako yani ko Ilamani ka kaburaka na vosa vei ira na tamata.",
                "21": "Ia raica, ena vuku ni nodra veivaluvaluti tiko kei ira na Leimanaiti, kei na nodra veisei kei na tiko yavavala lalai ena kedra maliwa na tamata, sa kilikili kina me tukuni na vosa ni Kalou vei ira, io, me virikotori e dua na lawa ena lotu.",
                "22": "O koya, era sa lako yani kina ko Ilamani kei ira na nona itokani, ka vakadeitaka na isoqosoqo lewenilotu ena vanua taucoko, io, ena veikoro lelevu kecega ena vanua taucoko era sa tawana tu na tamata i Nifai. Ia sa yaco me ra lesi ira na bete kei na ivakavuvuli ni lotu ena vanua taucoko ena isoqosoqo lotu kece.",
                "23": "Ka sa qai yaco ni ra sa lesi ira oti na bete kei na ivakavuvuli ni lotu ko Ilamani kei ira na nona itokani sa tubu tale na veileti ena kedra maliwa, ka ra sa sega ni via muria na vosa i Ilamani kei ira na nona itokani;",
                "24": "Ia era sa qaciqacia mai, ka viavialevu, ni ra sa vutuniyau sara vakalevu; o koya era sa vakalevulevui ira kina vakataki ira, ka sega ni via muria na vosa, me ra lako vakadodonu ena mata ni Kalou."
            },
            "46": {
                "1": "Ka sa yaco me ra lewe levu era sa sega ni muria na vosa i Ilamani kei ira na nona itokani, io era sa soqoni vata me ra vorati ira na wekadra.",
                "2": "Ia raica oqo, era sa cudru sara vakalevu, ka nakita me ra vakamatei ira.",
                "3": "Na nodra iliuliu ko ira era sa cudruvi ira na wekadra e tamata levu ka kaukauwa; ia na yacana ko Amalikaia.",
                "4": "Ia sa gadreva ko Amalikaia me tui; ia ko ira na tamata ka ra cudru tu oqo era vinakata me nodra tui ko koya; raica sa lewevuqa vei ira oqo na turaganilewa lalai ena vanua, ia era segata tiko na kaukauwa.",
                "5": "Ka era sa temaki ena vosa veicavilaki i Amalikaia, sa yalataka ni na lesi ira me ra liutaki ira na tamata kevaka era tokoni koya ka buli koya me nodra tui.",
                "6": "Sa vagolei ira tani ki na vakaduiduile ko Amalikaia, e dina ga ni sa vunau tiko ko Ilamani kei iratou na wekana, io, e dina ga ni ratou karona vakaidina na lotu, ni ratou a bete levu ena lotu.",
                "7": "Ka sa vuqa ena lotu era vakabauta na vosa veicavilaki i Amalikaia, o koya era sa vuki tani kina mai na lotu; ka sa vakaoqo na veika e baleti ira na tamata i Nifai ena kena vakadomobula kei na kena vakarerevaki, e dina ga ni ra a qaqa vei ira na Leimanaiti, kei na marau levu a yaco vei ira ena veisereki ni liga ni Turaga.",
                "8": "Eda sa raica rawa na totolo ni nodra guilecava na Turaga na nodra Kalou ko ira na luve ni tamata, io, na totolo ni nodra vakayacora na caka ca, kei na nodra muri koya na vuni ca.",
                "9": "Io, eda raica talega na ca levu ena vakayacora e dua na tamata ca, ena kedra maliwa na luve ni tamata.",
                "10": "Io, keimami sa raica me vaka ni sa tamata ilawaki qaseqase sara ko Amalikaia, ka sa matai ena vosa veicavilaki, sa temaki ira kina na tamata me ra kitaka na ka ca; io, me ra sa segata me ra vakarusa na lotu ni Kalou, me ra segata me ra vakacacana na yavu ni bula galala ka solia vei ira na Kalou, se na veivakalougatataki ka vakalutuma ena dela ni vanua na Kalou ena vukudra na ivalavala dodonu.",
                "11": "Ka sa qai yaco ni sa rogoca ko Moronai, na nodra iliuliu levu duadua na mataivalu ni Nifaiti, na vakaduiduile oqo, sa cudruvi Amalikaia sara kina ko koya.",
                "12": "Ka sa yaco ni a dresuka na nona kote; ka taura e dua na tikina, ka vola kina vakaoqo—Me ivakananumi ni noda Kalou, na noda lotu, na noda galala kei na noda tiko sautu, o ira na watida, kei ira na luveda—a sa vesuka ena mua ni dua na kau balavu.",
                "13": "Ka sa tokara na nona isala kaukamea, kei na peleti ni serena, kei na nona isasabai, ka vauca e tolona na nona iyaragi; a sa kauta na kau, sa vesuki tu kina na tiki ni nona itutuvi, (a sa vakatoka ko koya na drotini ni galala) a sa cuva ki na qele, ka masuta vakaukauwa na nona Kalou, me takavi ira na wekana na veivakalougatataki ni bula galala me yacova na gauna era taukena tiko kina na vanua na lotu Vakarisito—",
                "14": "Ia oqori na yaca era sa vakatokai kina o ira era sa vakabauta dina na ivakavuvuli i Karisito ka ra sa lewe ni lotu ni Kalou mai vei ira era sega ni lewe ni lotu.",
                "15": "Ka era sa yalodina sara ko ira na lewenilotu; io, ko ira era sa vakabauta vakaidina na Karisito era sa taura, ena yalomarau, na yacai Karisito, se me ra lotu Vakarisito me vaka era kilai kina, me vaka na nodra vakabauta na Karisito o koya ena qai lako mai.",
                "16": "Ia o koya, ena gauna oqo, sa masulaka ko Moronai na nodra inaki na lotu Vakarisito, kei na galala ni vanua me na karoni.",
                "17": "Ka sa yaco ni sa sovaraka yani na yalona vua na Kalou, sa cavuta kece sara na vanua ena ceva kei Vanualala, io, na kena ivakalekaleka ga na vanua kece ena vualiku kei na ceva—Sa vanua digitaki ka vanua ni bula galala.",
                "18": "Ka sa kaya ko koya: Sa dina ena sega ni laiva na Kalou me da buturaki sobu ka vakarusai, ka beci koi keda eda sa taura na yacai Karisito, ia eda na qai vakarusai ga kevaka eda sa talaidredre.",
                "19": "Ia ni sa cavuta oti na veivosa oqo ko Moronai, sa lako yani vei ira na tamata, ka yaloyalo yani ki macawa ena nona isulu ka a dresuka, me rawa ni ra raica ko ira kece na ka e volai tu ena tiki ni tutuvi, ka tagi yani vakadomoilevu, ka kaya:",
                "20": "Raica, ko ira kece era na taura na itutu oqo ena vanua oqo, me ra lako mai ena kaukauwa ni Turaga, me ra veiyalayalati ni ra na tutaka na nodra dodonu, kei na nodra lotu, me na vakalougatataki ira kina na Turaga na Kalou.",
                "21": "Ka sa yaco ni sa cavuta oti na vei vosa oqo ko Moronai, raica, era sa cici vata mai ko ira na tamata ni sa vesu tu e tolodra na nodra iyaragi, era sa dresuka na nodra isulu me ivakatakilakila se me vaka na veiyalayalati ni ra na sega ni biuta na Turaga na nodra Kalou; se, ena dua tale na kena vosa, kevaka era na talaidredre ki na ivakaro ni Kalou, se me ra na lutu ki na talaidredre, ka madua me taura na yacai Karisito, me na qai dresulaki ira na Turaga me vaka na nodra sa dresulaka na nodra isulu.",
                "22": "Sai koya oqo na veiyalayalati era a cakava, era biuta yani na nodra isulu ena yavai Moronai, ka kaya: Keimami sa veiyalayalati kei na neimami Kalou, ni keimami na vakarusai, me vakataki ira na wekai keimami ena vanua ena vualiku, kevaka keimami na lutu ki na talaidredre; io, me na qai biuti keimami ko koya ena yavadra na keimami meca, me vaka ga keimami sa biuta oqo na neimami isulu ena yavamuni me qai buturaki sobu, kevaka keimami lutu ki na talaidredre.",
                "23": "A sa kaya vei ira ko Moronai: Raica, eda sa ivovo ni kawa i Jekope; io, eda sa ivovo ni kawa i Josefa, o koya era a dresulaka vakamatailalai na nona kote ko ira na tuakana; io, raica oqo, me da nanuma me da muria na ivakaro ni Kalou, de ra na qai dresulaka ko ira na wekada na noda isulu, ia eda na qai biu ki vale ni veivesu, se volitaki yani, se me da vakamatei.",
                "24": "Io, me da maroroya sara na noda galala ni da ivovo ni kawa i Josefa; io me da nanuma tale ga na vosa i Jekope, ni sa bera ni mate, ia raica, e a raica ni a maroroi e dua na tikitiki ni kote i Josefa ka sega ni vuca. A sa kaya—Me vaka ni sa maroroi e dua na tikitiki ni kote i na luvequ, ena maroroya tale ga vakakina na liga ni Kalou e dua na ivovo ni kawa i na luvequ, me na qai kauta cake yani ki vei koya, ia era na qai mate na vo ni kawa i Josefa, me vaka ga na ivovo ni nona isulu.",
                "25": "Raica, na ka oqo sa vakararawataka na yaloqu; o koya, sa marau kina na yaloqu ena vukuna na luvequ, baleta na iwase ni nona kawa ena kau cake yani vua na Kalou.",
                "26": "Raica oqo, sa vakaoqori na vosa i Jekope.",
                "27": "Ia oqo ko cei e kila na ivovo ni kawa i Josefa cava, ena rusa me vaka na nona isulu sa vuca, o ira beka era sa tawase tani mai vei keda? Io, ena rawa ni koi keda kevaka eda na sega ni tudei ena vakabauta na Karisito.",
                "28": "Ka sa qai yaco ni sa tinia na nona vosa ko Moronai sa lako yani, ka sa talatala tale ga yani ki na veivanua kece ka yaco tiko kina na veileti, me ra soqoni vata mai ko ira era sa gadreva me ra taqomaka na nodra bula galala, me ra tu ka vorati Amalikaia kei ira kece era sa vuki tani; ko ira era sa vakatokai na Amalikaiaiti.",
                "29": "Ka sa yaco ni sa raica ko Amalikaia ni ra sa lewelevu cake na tamata i Moronai mai vei ira na Amalikaiaiti—ia sa kila tale ga ni ra sa lomalomaruataka tiko na kena dodonu na inaki ni veika era segata—o koya, ni sa rivarivabi de na sega ni rawata na nona inaki, sa kauti ira era sa via muri koya ka ra dro ki na vanua ko Nifai.",
                "30": "A sa nanuma ko Moronai ni sa sega ni namaki me ra kaukauwa cake ko ira na Leimanaiti; o koya sa nanuma kina me muduki ira tani na tamata i Amalikaia, se me tauri ira ka vakasukai ira lesu mai, ka vakamatei Amalikaia, io, ni kila ni na vakayavalati ira na Leimanaiti ko koya me ra cudruvi ira ka lako mai me valuti ira; io sa kila ko koya ni na vakayacora ko Amalikaia na ka oqo me na rawata kina na nona inaki.",
                "31": "O koya sa nanuma kina ko Moronai me kauta yani na nona mataivalu, era sa soqoni vata mai, ka vakaiyaragitaki ira, ka ra sa veiyalayalati oti me ra taqomaka na veisaututaki—ka sa yaco me kauti ira yani na nona mataivalu ka lako yani kei na nodra valelaca ki na loma ni lekutu ka takosovi ira na Amalikaia ena loma ni lekutu.",
                "32": "Ka sa yaco ni sa vakayacora me vaka na nona gagadre, ia era sa lako yani ki na lekutu, ka takosova na mataivalu i Amalikaia.",
                "33": "Ka sa yaco ni sa dro ko Amalikaia kei na vica ga na nona tamata, ia ko ira na kena vo era sa soro vei Moronai, ka kauti ira lesu ko koya ki na vanua ko Saraemala.",
                "34": "Ko Moronai oqo na tamata era a digitaka na turaganilewa levu kei na domodra na tamata, o koya sa tu vua na kaukauwa me lewa na mataivalu kece ni Nifaiti, ka kitaka na ka sa nanuma ni ganita.",
                "35": "Ka sa yaco ni o koya ga vei ira na Amalikaiaiti e sega ni veiyalayalati se tokona na cakacaka ni bula galala, me rawa kina ni vakadeitaki na galala ni matanitu, sa lewa ko koya me ra vakamatei; ia era a lewelailai ga ko ira era cakitaka na veiyalayalati ni tu galala.",
                "36": "Ka sa yaco talega, me lewa ko Moronai me vakarewataki na drotini ni galala ena veivale cecere kecega ena nodra vanua, ka nodra na Nifaiti; o koya sa tea kina na ivakatagedegede ni bula galala vei ira na Nifaiti.",
                "37": "Ka era sa tekivu me tiko sautu tale ena vanua taucoko; ka ra sa tiko sautu vakaoqori me yacova ni sa voleka ni cava na i ka tinikaciwa ni yabaki ni nodra veiliutaki na turaganilewa.",
                "38": "Ia ko Ilamani kei ira na bete levu era sa maroroya na ivakarau tudei ni veiqaravi ena lotu; io, sa yaco tiko na tiko sautu kei na marau ena lotu ena loma ni va na yabaki.",
                "39": "Ka sa yaco ni lewevuqa era sa mate yani, ka ra vakabauta deivaki tu ni a sereka na yalodra na Turaga ko Jisu Karisito; o koya era sa biuti vuravura yani kina ena marau.",
                "40": "Ia e so tale era sa mate ena tauvi katakata ka dauveitauvi vakawasoma ena so na gauna ena loma ni yabaki—ia era sega soti ni lewelevu sara, ni sa tu na kau kei na wakana sa vakarautaka tu na Kalou me medra wai ni bula na tamata ena veivanua kecega era sa tu kina—",
                "41": "Ia sa lewevuqa ga era mate ni ra sa qase; ia ko ira na vakabauti Karisito me yacova na mate, era na marau vata kei koya ka sa dodonu meda vakabauta ni sa vakakina."
            },
            "47": {
                "1": "Oqo me da lesuva tale mada na itukutuku kei Amalikaia kei ira na nona ilawalawa era a dro ki na lekutu; ia raica, a kauti ira yani ko koya ki na vanua ko Nifai, kivei ira na Leimanaiti ka vakayavalati ira na Leimanaiti me ra cudruvi ira na tamata i Nifai, ka mani vakarota kina na nodra tui na Leimanaiti me ra soqoni vata mai na nona tamata ena vanua taucoko, me ra laki valuti ira na Nifaiti.",
                "2": "Ka sa yaco ni sa kacivaki yani na nona itukutuku vei ira na tamata, era sa rere vakalevu sara kina; io, era sa rerevaka me vakacudruya na tui, ia era sa rere tale ga ni vala kei ira na Nifaiti de ra na vakayalia na nodra bula. Ka sa yaco me ra sega ni kitaka vakakina, se na iwase levu cake vei ira era sa talaidredre ki na nona ivakaro na tui.",
                "3": "Ka sa qai yaco ni sa cudru vakalevu na tui ena nodra talaidredre; o koya ka lesi Amalikaia kina me liutaki ira na iwase ni nona mataivalu ka ra talairawarawa ki na nona ivakaro; ia sa vakaroti koya me lako yani ka vakasaurarataki ira na kena vo me ra cola iyaragi tale ga.",
                "4": "Oqo raica, sa vakaoqo na gagadre i Amalikaia; ni sa tamata daulawaki ka taleitaka ni vakayacora na ka ca, o koya ni sa tugana e lomana me vakasivoya na nodra tui na Leimanaiti.",
                "5": "Ia oqo sa tu vua na lewa me baleti ira na iwase ni Leimanaiti ka ra tokona na tui; ia sa segata me rawata na nodra veitokoni ko ira era sa talaidredre; o koya e mani lako kina ki na vanua ka vakatokai ko Onita, ni ra a dro kece yani kina na Leimanaiti; ena nodra raica na mataivalu ni sa lako tiko mai, ia, era sa nanuma ni ra sa lako tiko mai me vakarusai ira, o koya era a dro kina ki Onita, na vanua ni yaragi.",
                "6": "Ia era sa lesia oti e dua na tamata me nodra tui ka nodra iliuliu, ni ra sa nakita ka vakadeitaka sara e lomadra me ra kakua ni vakasaurarataki me ra laki valuti ira na Nifaiti.",
                "7": "Ka sa yaco ni ra sa soqo vata ki na dela ni ulunivanua ko Anitipasa, ka ra vakavakarau kina me ra vala.",
                "8": "Ia sa sega ni inaki i Amalikaia me kabai ira yani me vaka a vakarota na tui; ia raica sa nakita ga me ra totaki koya na mataivalu ni Leimanaiti, ka me liutaki ira ko koya, ka me vakasivoya na tui ka taura na matanitu vakatui.",
                "9": "Ia raica, sa yaco ni sa vakaroti ira na nona mataivalu me ra birika na nodra valelaca ena buca volekata na ulunivanua ko Anitipasa.",
                "10": "Ka sa yaco ni sa bogi na vanua, sa talai ira yani na nona mata ki na ulunivanua ko Anitipasa, ni vinakata ko koya me lako sobu mai vua ko koya na nodra iliuliu na tiko mai na ulunivanua, ka yacana ko Leonitai, me rau mai veivosaki ena boto ni ulunivanua.",
                "11": "Ka sa yaco ni sa taura ko Leonitai na itukutuku oqo sa sega ni lako sobu ki na boto ni ulunivanua. Ia sa yaco ni sa talatala mai vakarua ko Amalikaia, ni gadreva me lako sobu yani vua. Ia a yaco ni a sega ni lako ko Leonitai, ia a talatala tale mai ko koya ena kena ikatolu ni gauna.",
                "12": "Ka sa yaco ni sa kila ko Amalikaia ni na sega ni lako sobu mai vua mai na ulunivanua ko Leonitai, sa lako cake yani vua ki na ulunivanua, ka volekata sara yani na nona itikotiko ko Leonitai; sa talatala tale yani me kena ikava vei Leonitai me lako sobu mai me rau veivosaki, ka me kauta mai e so na nona sotia me ra yadravi koya tiko.",
                "13": "Ka sa yaco ni sa lako sobu mai ko Leonitai kei ira na nona yadra vei Amalikaia, sa kerea ko Amalikaia me kauta na nona mataivalu ko Leonitai ena bogi ga ko ya, ka vakavolivoliti ira na tamata ena nodra keba, ko ira ka solia vua na tui me lewai ira, ena soli ira yani vei Leonitai, ia ko koya me na qai lesi koya (Amalikaia) me ikarua ni iliuliu ena mataivalu taucoko.",
                "14": "Ka sa yaco ni sa kauti ira sobu mai na nona mataivalu ko Leonitai ka vakavolivoliti ira na sotia i Amalikaia; ia ni ra qai yadra mai ena mataka, era sa vakavolivoliti ira tu na mataivalu i Leonitai.",
                "15": "Ka sa yaco ni ra raica ni ra sa vakavolivoliti tu, era sa vakamasuti Amalikaia me ra tovata ga kei ira na wekadra oqo, me ra kakua kina ni vakamatei. Oqori sara ga na ka e nakita tiko ko Amalikaia.",
                "16": "Ka sa yaco ni sa sega ni muria na ivakaro ni tui, ni sa soro ga ka soli ira yani na nona tamata. Oqo na ka a nakita lo tiko mai ko Amalikaia, me rawata kina na ka sa gadreva, me vakasivoya na tui.",
                "17": "E sa dau nodra itovo na Leimanaiti, kevaka e vakamatei na iliuliu levu duadua, me na digitaki na ikarua ni iliuliu me iliuliu levu duadua.",
                "18": "Ka sa yaco ni sa lesia e dua na nona tamata ko Amalikaia, me vagagai Leonitai tiko vakamalua me yacova ni mate.",
                "19": "Ni sa mate ko Leonitai, era sa digitaki Amalikaia sara ko ira na Leimanaiti me nodra iliuliu ka nodra turaganivalu levu duadua.",
                "20": "Ka sa yaco ni sa lako vata yani kei na nona mataivalu ko Amalikaia, (ni sa rawata na ka a gadreva), ki na vanua ko Nifai, ki na koro levu ko Nifai, na nodra koro turaga.",
                "21": "A sa lako mai na tui kei na nona matayadra me tavaki ira, ni sa nanuma ko koya ni a laki vakayacora ko Amalikaia na nona ivakaro, ka sa vakasoqona vata mai e dua na mataivalu levu me valuti ira na Nifai.",
                "22": "Ia raica, ni sa lako mai na tui me tavaki ira, sa talai rau yani na nona tamata ko Amalikaia me rau kidavaka na tui. A rau sa cuva sobu e matana, me vaka ni rau vakarokorokotaka na nona cecere.",
                "23": "Ka sa yaco ni sa dodoka yani na tui na ligana me vakaduri rau, ni oqo na nodra ivakarau na Leimanaiti, me ivakatakilakila ni sautu, era a vulica mai vei ira na Nifaiti.",
                "24": "Ka sa yaco ni vakaduria cake ga mai na imatai ni tamata mai na qele, raica a suaka sara na tui e utona; a bale sobu kina ki na qele.",
                "25": "A ra sa dro na dauveiqaravi ni tui; ia erau sa qai kaci na dauveiqaravi i Amalikaia ka kaya:",
                "26": "Raica, era sa suaka na utona na tui ko ira na nona dauveiqaravi; sa bale sobu ko koya ka ra sa dro na nona dauveiqaravi; dou lako mai, ka raica oqo.",
                "27": "Ka sa yaco ni sa vakarota ko Amalikaia me ra lako cake yani na nona mataivalu ka raica na ka sa yaco vua na tui; ia ni ra sa yaco yani ki kea, era sa raica ni sa davoca koto na nona dra na tui; sa vosa cudrucudru ena nona veicavilaki ko Amalikaia ka kaya: Ko koya ga sa lomana na tui, me cici muri ira yani na nona dauveiqaravi, me rawa ni ra vakamatei.",
                "28": "Ka sa yaco ni sa ra cici muri ira yani na dauveiqaravi ni tui, ko ira kecega sa lomana na tui ka rogoca na veivosa ko ya.",
                "29": "Oqo ni ra sa raica na dauveiqaravi ni tui ni sa cici muri ira yani e dua na mataivalu, era sa rere vakalevu sara ka dro ki na loma ni lekutu, ka basika yani ki na vanua ko Saraemala ka laki tovata sara kei ira na tamata i Amoni.",
                "30": "Ia era sa lesu lala na mataivalu ni sa tawayaga na nodra veicemuri; ia sa mani rawa sara na lomadra na tamata ko Amalikaia, ena nona ilawaki qaseqase.",
                "31": "Ka sa yaco ena mataka sa kauta yani ko koya na nona mataivalu ki na koro levu ko Nifai, ka taura na koro levu ko ya.",
                "32": "Ka sa yaco me rogoca na ranadi ni sa vakamatei na tui—ka ni a vakauta yani na kena itukutuku ko Amalikaia ni ra sa labati koya ga na nona dauveiqaravi, ka a kauta ko koya na nona mataivalu me vakasasataki ira, ia sa tawayaga na nodra vakasaqaqara ka ra lesu lala mai, ni ra sa dro sara yani—",
                "33": "Ia ni sa rogoca na itukutuku oqo na ranadi, sa talatala yani vei Amalikaia ka kerei koya me lomani ira na lewenikoro; ka sa vinakata tale ga me lako yani ko Amalikaia, kei ira na ivakadinadina era a vakadinadinataka na nona a bale mate na tui.",
                "34": "Ka sa yaco ni sa kauta yani ko Amalikaia na dauveiqaravi ka vakamatea na tui, kei ira kece ka a tiko vata kei koya, vua na ranadi ena vanua ka dabe toka mai kina; ia era sa vakadinadinataka kece vua ni o ira ga na nona dauveiqaravi era a vakamatea na tui; ia era kaya talega: Era sa dro kece; e sega beka ni ivakadinadina oqo me na beitaki ira? Ia sa yaco ni sa ra vakaceguya na ranadi me baleta na nona sa leqa na tui.",
                "35": "Ka sa yaco ni sa segata ko Amalikaia na nona veitokoni na ranadi, ka tauri koya me watina, ia oqo ena nona ilawaki qaseqase, kei na nodra veivuke na nona dauveiqaravi lawakica, e mani nona kina na matanitu vakatui; io, ka vakadeitaki ko koya me tui ena vanua taucoko, vei ira na Leimanaiti, ka kovuti vata kina ko ira na Leimanaiti, kei na Lemuelaiti, kei na Isimelaiti, kei ira kece era a se mai vei ira na Nifaiti, mai na gauna a veiliutaki kina ko Nifai me yacova mai na gauna oqo.",
                "36": "Ko ira na se tani oqo, sa soli vei ira na ivakasala kei na itukutuku vata ga a soli vei ira na Nifaiti, io, ni ra sa vakasalataki ena dua na ivakarau ni kila na Turaga, o koya, e sa dredre kina me siqemi, ni sega ni dede ga na nodra se tani, era sa ca vakaukauwa sara, ka sega ni dau veivutuni, era sa kila vakalevu cake ka dau caka ca, ka vakarerevaki vakalevu cake sara mai vei ira na Leimanaiti—era sa gunu ena nodra ivakarau na Leimanaiti; era sa vucesa cake mai, era sa dauvakayacora na itovo vakasisila kecega; io, era sa guilecava vakadua na Turaga na nodra Kalou."
            },
            "48": {
                "1": "Ka sa qai yaco ni ena gauna ga sa nona kina na matanitu vakatui ko Amalikaia, sa vakauqeti ira sara na Leimanaiti me ra saqati ira na tamata i Nifai; io sa lesia e so na tamata me ra laki vosa mai vei ira na Leimanaiti ena nodra vale cecere, ka saqati ira na Nifaiti.",
                "2": "Ia sa vakaoqo na nona vakauqeti ira na Leimanaiti me ra saqati ira na Nifaiti ena icavacava ni katinikaciwa ni yabaki ni nodra veiliutaki na turaganilewa, ni sa mai rawata kece na nona ituvatuva, io, sa mai buli me nodra tui na Leimanaiti, e sa gadreva talega me veiliutaki ena vanua taucoko, io, vei ira kece na tamata era tawana tu, ko ira na Nifaiti kei ira talega na Leimanaiti.",
                "3": "O koya ka a rawata kina na nona inaki, ni sa vakaukauwataka na lomadra na Leimanaiti, ka vakamatabokotaki ira, ka vakayavalati ira me ra cudruvi ira sara, me yacova ni sa soqona rawa kina e dua na mataivalu levu me laki valuti ira na Nifaiti.",
                "4": "Ni sa qatia ko koya me vakamalumalumutaki ira na Nifaiti ka vakabobulataki ira, ni ra sa lewevuqa sara na nona tamata.",
                "5": "Ia sa lesi ira na Soramaiti me ra turaganivalu liu, ni ra sa kila vinaka cake na nodra kaukauwa na Nifaiti, era sa kila vinaka na nodra ivakarau ni vala kei na nodra koro ni valu, kei na veivanua e rawarawa ni kabai ena nodra veikoro; oqo na vuna sa lesi ira kina me ra turaganivalu liu ena nona mataivalu.",
                "6": "Ka sa yaco me ra tokia na nodra keba ka lako ki na vanua ko Saraemala ena loma ni lekutu.",
                "7": "Oqo sa yaco ena gauna sa oga tiko kina ko Amalikaia me rawata na itutu cecere kei na kaukauwa ena nona ilawaki, sa oga tale tiko ga kina ko Moronai ena nona vakarautaka tiko na nodra vakasama na nona tamata, me ra yalodina tiko ga vua na Turaga na nodra Kalou.",
                "8": "Io, sa vakaukauwataka tiko na mataivalu ni Nifaiti, ka tara e so na itikotiko ni valu lalai, se na ivunivuni; a ra sa binia cake na qele me viribaiti ira na nona mataivalu, e ra sa tara na bai vatu cecere me wavokita na nodra veikoro, ka vakamuria na iyalayala ni nodra vanua; io sa caka vakaoqo ena nodra vanua taucoko.",
                "9": "A sa vakalevutaka na tamata ivalu ena nodra veikoro e viribaiti vakamalumalumu, ia sa vakaoqo na nona taqomaka vakaukauwa na nodra vanua kecega na Nifaiti.",
                "10": "Sa vakaoqo na nona vakavakarau tiko ko koya me taqomaka na nodra bula galala, na nodra vanua, na watidra, kei na luvedra, kei na nodra tiko sautu, kei na nodra rawa ni bula vua na Turaga na nodra Kalou, ka me rawa ni ra taqomaka na ka era vakatoka na kedra meca me nodra ivakarau ni nanuma na lotu Vakarisito.",
                "11": "Ia sa tamata kaukauwa sara ka qaqa ko Moronai; ka sa tamata taucoko na nona kila ka; io, e dua na tamata ka sega ni dau taleitaka na vakadave dra; e dua na tamata ka dau rekitaka na yalona na bula galala kei na sereki ni nona vanua, kei na nodra sereki mai na wekana ena veivakabobulataki;",
                "12": "Io, e dua ka sa vuabale na nona vakavinavinaka vua na nona Kalou, ena vuku ni isolisoli e vuqa kei na veivakalougatataki e sobuti ira na nona tamata; e dua ka daucakacaka vagumatua sara ena vuku ni nodra tiko vinaka kei na taqomaki na nona tamata.",
                "13": "Io, ka a dua na tamata ka tudei ena vakabauti Karisito, ka a yalataka ena dua na bubului me na taqomaki ira na nona tamata, na nona dodonu, kei na nona vanua kei na nona lotu ke na mani yaco me dave sara kina na nona dra.",
                "14": "Era sa vakavulici na Nifaiti me ra taqomaki ira mai vei ira na nodra meca, me yacova na dave ni dra ke sa ganita me vakakina; io, era sa vakavulici talega me ra kakua ni dau veivakacudrui io, me ra kakua ni lave iseleiwau tale ka vakavo ga me saqati kina na meca, se me maroroi kina na nodra bula.",
                "15": "Ia oqo na nodra vakabauta, ni kevaka e sa vakayacori oqo ena vakasaututaki ira na Kalou ena vanua, se ena dua tale na kena vosa, kevaka era na talairawarawa ki na ivakaro ni Kalou, ena vakasaututaki ira ko koya ena vanua; io, me ra na vakasalataki me ra dro, se me ra vakarau ena ivalu, me vaka ga na kena ivalavala e ra na sotava;",
                "16": "Ena vakatakila talega vei ira na Kalou na vanua era na lako kina me ra na taqomaki kina mai vei ira na meca, ia ni ra sa cakava oqo, ena vueti ira na Turaga; ia sa vakaoqo na vakabauta i Moronai, ka sa vakamolimoli kina na yalona; e sega ena vakadavei ni dra ia sa rekitaka ga me kitaka na ka vinaka, me maroroi ira kina na nona tamata, io, ena muri ni ivakaro ni Kalou, io, kei na kena saqati na caka ca.",
                "17": "Io e dina, e dina au sa kaya vei kemudou, kevaka era sa tautauvata kei Moronai ko ira kece na tamata era sa mate yani, kei ira era bula tiko edaidai, kei ira era na qai bula e muri, raica sa na kuretaki me sega ni mudu na kaukauwa kei eli; io sa na sega tale ga ni rawata na lomadra na luve ni tamata ko koya na tevoro.",
                "18": "Raica, ko koya e tamata me vakataki Amoni, na luvei Mosaia, io, e vakataki ira talega na luvei Mosaia tale eso, io, kei Alama talega kei ira na luvena, ni ra sa tamata kece sara ni Kalou.",
                "19": "Raica oqo, ko Ilamani kei ira na wekana, era sa yaga talega vei ira na tamata me vakataki Moronai; ni ra sa vunautaka na vosa ni Kalou, ka papitaisotaki ira ki na veivutuni ko ira kece na tamata era muria na nodra vosa.",
                "20": "Ia oqo era sa lako yani, ia ko ira na tamata era sa vakayalomalumalumutaki ira ena vuku ni nodra vosa, ka sa taleitaki ira sara kina vakalevu na Turaga, ka ra sa galala kina mai na ivalu kei na veileti ena kedra maliwa, io, me va na yabaki.",
                "21": "Ia, me vaka au sa kaya oti, ni sa voleka tiko ni mai cava na ikatinikaciwa ni yabaki, io ni ra sa veisaututaki tu, era sa vakasaurarataki ga me ra veivala kei ira na wekadra na Leimanaiti.",
                "22": "Io, me kena ivakalekaleka ga, na nodra ivalu kei ira na Leimanaiti e sega ni oti rawa me vica vata na yabaki, e dina ga ni ra sega ni taleitaka na veika oqo.",
                "23": "Oqo, sa ka ni rarawa sara vei ira me ra valuti ira na Leimanaiti, baleta ni ra sega ni taleitaka na vakadavei ni dra; io, e sega ni o koya ga oqori—era rarawataka tale ga ni ra sa idewadewa ni nodra toki tani mai na vuravura oqo ki na dua na vuravura tawamudu e vuqa na wekadra, ni ra se bera ni vakarau tu me ra sota kei na nodra Kalou.",
                "24": "O koya era na sega ni solia na nodra bula, me ra vakamatei vakaloloma kina ko ira na watidra kei na luvedra mai vei ira ka ra a wekadra tu e liu, io, ka ra sa se tani mai na nodra lotu, ka biuti ira ka laki okati vata kei ira na Leimanaiti me mai vakarusai ira.",
                "25": "Io, era sega ni na ciqoma me ra na marautaka tu na wekadra na nodra dra na Nifaiti, kevaka me se tu e so era muria na ivakaro ni Kalou, ni nona yalayala na Turaga e vakaoqo, kevaka era na muria na ivakaro era na tiko sautu ena vanua oqo."
            },
            "49": {
                "1": "Ka sa qai yaco ena ikatini ni siga ena ikatinikadua ni vula ni ikatinikaciwa ni yabaki, sa laurai kina na mataivalu ni Leimanaiti ni ra sa gole tiko yani vaka ki na vanua ko Amonaia.",
                "2": "Ia raica, sa vakavoutaki tale na koro levu ko ya, ka sa biuta ko Moronai e dua na mataivalu ena iyalayala ni koro, e ra sa binia cake na qele me viribaiti ira mai na nodra gasau ni dakaititi, kei na nodra vatu na Leimanaiti; ia raica, ni ra dau vala ena vatu kei na dakaititi.",
                "3": "Raica, au sa tukuna oti ni sa vakavoutaki na koro ko Amonaia. Au sa kaya vei kemudou, io, e vakavoutaki ga e so na tikina; baleta ni ra sa vakarusa na koro ko ya ko ira na Leimanaiti, ena vuku ni nodra ivakarau ca na kena tamata, a ka oqo era sa nanuma kina na Leimanaiti ni na rawarawa sara na nodra kaba na koro ko ya.",
                "4": "Ia raica, era sa yalorarawa vakalevu dina; ni ra raica na nodra sa kelia wavokita na nodra itikotiko ko ira na Nifaiti, ka binia me rewaicake sara na qele me vakavolivolita na nodra koro; io sa cecere sara na bai oqori ka sa dredre kina ni yaco yani vei ira na nodra gasau ni dakaititi kei na nodra vatu na Leimanaiti me vakamawe, na sala wale ga e rawa ni ra yacovi ira yani kina, oya me ra muria yani na kena matamata.",
                "5": "Ena gauna oqo era kurabui dina sara vakalevu na nodra iliuliu ni turaganivalu na Leimanaiti, ena nodra sa rui yalomatua na Nifaiti ena nodra viria vaqaseqase na bai ni nodra koro.",
                "6": "Era a nuitaka ga na nodra iliuliu na Leimanaiti na kedra lewelevu, io era nanuma kina ni na rawarawa me ra ravuti ira na Nifaiti me vaka era sa daukitaka tiko; io, era a vakarautaka tale ga na nodra isasabai, kei na peleti ni sere, kei na isulu kuli ni manumanu, io, na nodra isulu sa vavaku vinaka me ubia na yagodra.",
                "7": "Ia ni sa vaka tu oqo na nodra vakavakarau ka ra nanuma ni sa rawarawa sara me ra vakamalumalumutaki ira na wekadra ka vauci ira ena ivua ni veivakabobulataki, se me ra ravuti ira ka vakarusai ira sara me vaka na ka era gadreva.",
                "8": "Ia raica, era kurabui dina ka druka vakalevu ni ra sa vakarautaki ira vakavinaka tu mai, ena kena ivalavala e sa sega ni bau kilai vakadua vei ira na luvei Liai. Oqo era sa vakarau tu me baleti ira na Leimanaiti, me ra na vala ena kena ivakarau sa vakarota vei ira ko Moronai.",
                "9": "Ka sa yaco me ra drukataka sara na Leimanaiti, se ko ira na Amalikaiaiti, na nodra vakavakarau ki na ivalu.",
                "10": "Oqo, kevaka beka me a liutaka sobu mai na nona mataivalu ko Amalikaia na tui mai na vanua ko Nifai, ke a vakaroti ira ga na Leimanaiti me ra kabai ira yani na Nifai ena koro ko Amonaia; ia raica sa sega ni dau kauwaitaka ko koya na nodra dra na nona tamata.",
                "11": "Ia raica, sa sega ni lako sobu mai me mai vala ko Amalikaia. Ia raica, era sa sega ni via kabai ira na Nifaiti ena koro ko Amonaia ko ira na nona turaganivalu liu, ni sa vukica sara na nodra ituvatuva na Nifaiti ko Moronai, era sa kila ni sa sega ni rawa me ra kabai ira yani na Leimanaiti, ka ra sa vakasuka ga ena yalorarawa.",
                "12": "O koya e ra sa suka lesu kina ki na lekutu ka tokia yani na nodra itikotiko, era toki sara ki na vanua ko Noa, ni ra nanuma ni rawarawa me ra kabai ira na Nifaiti mai kea.",
                "13": "Ni ra sa sega ni kila ko ira ni sa taqomaka ka viribaita vinaka sara ko Moronai na nodra veikoro vakavolivolita kece na vanua taucoko; o koya era sa lako yani kina ki na vanua ko Noa ena inaki dei; io, era sa bubului na nodra turaganivalu liu ni ra na vakarusai ira na tamata ena koro ko ya.",
                "14": "Ia raica, era kurabui dina ni ra sa raica na koro ko Noa ka a dau malumalumu tu ga e liu, ni sa cokonaki vinaka sara ena vukui Moronai ka sa kaukauwa tu oqo, io me sivia na kena kaukauwa na koro levu ko Amonaia.",
                "15": "Ia raica, oqo, sa lewa vakayalomatua sara ena ka oqo ko Moronai; ni sa nanuma ko koya ni ra na rerevaka na koro levu ko Amonaia; me vaka ga ni a malumalumu taudua na koro levu ko Noa ena vanua, o koya era sa lako yani kina me laki valuta; ia sa vakaoqo na nona gagadre.",
                "16": "Ka raica, sa lesi Liai ko Moronai me turaganivalu liu ka lewai ira na tagane ena koro levu ko ya; ia sai Liai ga oqo ka a ravuravu vakalevu vei ira na Leimanaiti ena nodra a vala ena buca ena tokalau ni uciwai ko Saitoni.",
                "17": "Ia oqo raica e sa yaco, ni ra sa rarawa dina na Leimanaiti ena nodra kila ni liutaka tiko mai na koro ko ya ko Liai, ni ra sa rerevaki Liai vakalevu sara; ia era sa bubuluitaka oti na nodra turaganivalu ni ra na valuta na koro levu ko ya, o koya era sa kauti ira yani kina na nodra mataivalu.",
                "18": "Oqo raica, sa titobu sara na nodra ikeli ni valu na Nifaiti, ka cecere na ibinibini qele era viribaita wavoki kina na nodra itikotiko; sa sega tale na sala e rawa me ra muria yani na Leimanaiti me ra kabai ira kina, na matamata ga.",
                "19": "Ia sa vaka tu oqori na nodra vakarau na Nifaiti me ra vakarusai ira era segata me ra kabata yani na koro se me curu yani ena dua tale na sala, era na lauviri mai ena vatu ka lauvana ena dakaititi.",
                "20": "A sa vaka tu oqo na nodra vakarau io era sa vakarau tu ko ira na nodra tamata qaqa me ra ravuti ira era via curuma yani na matamata me ra kaba na koro; io me ra ravuti ira ena iseleiwau kei na nodra irabo, ia e ra sa vakarau tu me ra na taqomaki ira mai vei ira na Leimanaiti.",
                "21": "Ka sa yaco ni ra sa kauti ira yani na nodra mataivalu ko ira na turaganivalu liu ni Leimanaiti me ra mai tu ena matamata, ka tekivu me veivala kei ira na Nifaiti, me rawa ni ra curuma yani na vanua era taqomaki tiko kina; ia raica, era vakasuka ena veigauna, me yacova ni ra sa mate ena dua na veivakamatei levu.",
                "22": "Ni ra kila na Leimanaiti ni ra na sega ni curuma rawa yani na nodra koro na Nifaiti ena matamata ko ya, era sa qai tekivu kelia na ibinibini qele ka vakasisia yani ki na i keli, me ra muria yani ka valuti ira na Nifaiti; ia ni ra sa kitaka na ka oqo, sa vakasavi ira lesu mai na nodra gasau ni dakai kei na vatu na Nifaiti; raica era sa sega ni buluta yani na ikeli ena qele, ia sa sinai ga ena yagodra na nodra mate kei ira era vuetaki.",
                "23": "Ia sa vakaoqo na nodra rawai ira na nodra meca ko ira na Nifaiti; ia era sa segata vakaukauwa sara na Leimanaiti me ra vakarusai ira na Nifai, ka ra ia tiko me yacova ni ra sa mate koso ko ira kece na nodra turaganivalu liu io, era sa bale mate e udolu vakacaca na Leimanaiti; ka sega ni duabulu na tamata vei ira na Nifaiti e mate kina.",
                "24": "Ia e limasagavulu ga vei ira era mavoa ena nodra dakai titi na Leimanaiti ka vanataki mai matamata, ia me vaka ni sa taqomaki vinaka tu mai na nodra isasabai, kei na nodra peleti ni sere, kei na peleti ni ulu o koya e mavoa ga kina na yavadra ka vuqa na mavoa oqo e bibi sara.",
                "25": "Ka sa yaco, ni ra sa raica na Leimanaiti ni ra sa bale mate kece na nodra turaganivalu liu, era sa dro yani ki na lekutu. Ia sa yaco me ra lesu tale ki na vanua ko Nifai ka tukuna na itukutuku ni nodra a vakadrukai vakaca, kivei Amalikaia, na nodra tui, o koya e dua na kawa vaka-Nifai.",
                "26": "Ka sa yaco ni sa cudruvi ira vakalevu na nona tamata ko koya, ni sa sega ni yaco na ka a nakita vei ira na Nifaiti; ni sa sega ni vauci ira ena ivua ni veivakabobulataki.",
                "27": "Io, sa cudru sara vakalevu ko koya, ka vosavakacacataka na Kalou, ka vakatalega kina ko Moronai, ka bubuluitaka ni na gunuva na nona dra; ia sa vuna oqo ni muria ko Moronai na ivakaro ni Kalou ena nona vakavakarautaka tiko na nodra taqomaki na nona tamata.",
                "28": "Ka sa yaco, ni ena dua tale na tikina, e ra sa vakavinavinaka vua na Turaga na nodra Kalou ko ira na tamata i Nifai, ni sa vakabulai ira mai na ligadra na nodra meca, ena nona kaukauwa e sega ni vakatautauvatataki rawa.",
                "29": "Sa mai cava eke na ikatinikaciwa ni yabaki ni nodra veiliutaki na turaganilewa vei ira na tamata i Nifai.",
                "30": "Io, era sa tiko sautu sara na tamata, ka levu na nodra vakasaututaki ena lotu baleta na nodra rogoca vakagumatua na vosa ni Kalou, ka tukuna vei ira ko Ilamani, Sipiloni, Korianitoni, Amoni, kei ira na wekadra, io, kei ira kece ka ra sa tabaki ena ivakarau tabu ni Kalou, me ra papitaiso ki na veivutuni, ka talai yani me vunau vei ira na tamata."
            },
            "50": {
                "1": "Ka sa yaco ni sa sega ni cegu ko Moronai ena nona vakavakarau tiko ki na ivalu, se me taqomaki ira na nona tamata mai vei ira na Leimanaiti; ia ena itekivu ni i ka ruasagavulu ni yabaki ni nodra veiliutaki na turaganilewa, sa vakaroti ira kina na nona mataivalu me ra kelia na ikeli ni valu ka binia na qele me wavokita na veikoro kece ena nodra vanua na Nifaiti.",
                "2": "A sa vakarota me tara ena dela ni ibinibini qele oqori na vatavata kau me vaka na balavu ni tamata na kena cecere me wavokita kece sara na veikoro lelevu.",
                "3": "A sa vakarota tale ga me viri ena vatavata oqori na moto gagata me caka me kaukauwa sara ka rewa icake tale ga.",
                "4": "A sa vakarota me tara e so na vale cecere me irova sobu tu mai na bai vakamoto oqori, ia me tara vakaukauwa sara me kakua kina ni vakamavoataki ira na gasau ni dakai titi se na nodra vatu ni irabo na Leimanaiti.",
                "5": "Ia a ra sa vakarau tu me ra toka mai ena dela ni vale cecere ko ya, ka qai viritaka sobu yani na vatu me vaka ga na nodra gagadre kei na nodra kaukauwa, ka vakamatei ira era via toso volekata mai na bai ni veikoro lelevu.",
                "6": "Sa vakaoqo na nona vakarautaka ko Moronai na veitikotiko kaukauwa ni valu me wavokita na veikoro kece sara ena vanua taucoko, me vorati ira na meca era na lako mai.",
                "7": "Ka sa yaco ni lewa ko Moronai me ra lako yani na nona mataivalu ki na lekutu ena tokalau; io, era sa lako kina ka vakasavi ira na Leimanaiti kece era tiko mai na lekutu ena tokalau, me ra lako ki na nodra vanua, ena ceva ni vanua ko Saraemala.",
                "8": "Ia na vanua ko Nifai sa tekivu ga mai na wasawasa ena tokalau ka kauta vakadodonu yani ki na wasawasa ena ra.",
                "9": "Ka sa yaco ni sa vakasavi ira tani kece na Leimanaiti ko Moronai mai na lekutu ena tokalau, na lekutu ka koto ena vualiku ni nodra vanua, sa vakarota me ra toki yani na tamata mai na vanua ko Saraemala kei na veivanua volekata, me ra laki tawana na veikau mai na tokalau, ia me ra laki tawana na iyalayala ni vanua ko ya me yaco ki matasawa.",
                "10": "Ia sa biuta tale ga eso na nona mataivalu ena ceva, ena iyalayala ni nodra vanua, ka vakarota me ra viria na kena bai me taqomaki ira na nona mataivalu kei na nona tamata mai na ligadra na nodra meca.",
                "11": "A sa sogolatia kina na nodra koro ni valu na Leimanaiti mai na lekutu ena tokalau, io, ka vakakina ena yasana ki na ra, ka viribaita na iyalayala ni nodra vanua na Nifaiti kei ira na Leimanaiti, ena maliwa ni vanua ko Saraemala kei na vanua ko Nifai, mai na wasawasa ena ra, ka cici ravita na ulu ni wai ko Saitoni—era sa tawana tu na Nifaiti na veivanua kece ena vualiku; io, na veivanua kece ena vualiku ni vanua ko Vanuasautu me vaka na veika era gadreva.",
                "12": "Sa vakaoqo na nodra segata ko Moronai, kei na nona mataivalu ka sa levu cake tiko ga e veisiga na kedra iwiliwili, ena nodra sa kila na tamata na veitaqomaki kaukauwa era cakava tiko, me ra sogota na nodra igu kei na nodra kaukauwa na Leimanaiti ena veivanua kece era taukena, ka me muduki kina na nodra kaukauwa ena vanua era sa taukena.",
                "13": "Ka sa yaco me ra sa tekivu tara e dua na koro levu ko ira na Nifaiti, ka vakatoka me yacana ko Moronai; a sa tiko ena yasa ni matasawa ki na tokalau; ia ena ceva ni nodra vanua na Leimanaiti.",
                "14": "Ia e ra sa tekivu tara tale ga e dua na koro levu ena kedrau maliwa na koro ko Moronai kei na koro ko Eroni, me semata na iyalayala ni vanua ko Moronai kei Eroni; a ra sa vakatoka me yaca ni koro levu ko ya, se na vanua ko ya, ko Nifaia.",
                "15": "Ia ena yabaki vata ga ko ya e ra sa tekivu tara tale ga kina e vuqa na veikoro ki na vanua ena vualiku, ka dua ena dua na ke na ivakarau ka ra vakatoka me yacana ko Liai, ka sa toka e matasawa ena iyalayala ni vanua ki na vualiku.",
                "16": "Ia sa mai cava eke na ikaruasagavulu ni yabaki.",
                "17": "Ia sa sautu tu vakaoqo na nodra bula na tamata i Nifai ena itekivu ni ikaruasagavulu kadua ni yabaki ni nodra veiliutaki na turaganilewa vei ira na tamata i Nifai.",
                "18": "Era sa sautu vakalevu sara ka ra vutuniyau vakalevu tale ga; io, era sa tubu me lewevuqa me ra tamata kaukauwa vakalevu sara ena vanua.",
                "19": "Ka eda sa raica oqo na yalololoma kei kena dodonu sara ni nona ivalavala na Turaga, ena kena dau vakayacori na veika e yalataka vei ira na luve ni tamata; io, eda rawa ni raica ni sa vakadinadinataki na nona vosa, ena gauna sara ga oqo, ni a tukuna vei Liai ka kaya:",
                "20": "Ko sa kalougata ko iko kei ira na nomu kawa; ia era na vakalougatataki ka ra na tiko sautu ena vanua, kevaka era sa muria na noqu ivakaro. Ia mo nanuma tiko, kevaka era sega ni muria na noqu ivakaro era na muduki tani mai na nona iserau na Turaga.",
                "21": "Ia eda sa raica ni sa vakadinadinataki na vosa ni yalayala kece oqo vei ira na tamata i Nifai; ni sa baleta na nodra veiba kei na veileti, io, na nodra daulaba, kei nodra daubutako, kei na nodra dauqarava na kalou matakau, na nodra veibutakoci, kei na nodra itovo vakasisila, ka tu vei ira, a vakavuna na nodra veivaluvaluti kei na nodra vakarusai.",
                "22": "Ia era sa dauvakabulai ga ena veigauna kece sara ko ira na yalodina ni ra muria na ivakaro ni Turaga, ia ko ira na lewe vica na udolu na wekadra ka ra sa kitaka tiko ga na i vakarau ca, era a vakabobulataki, se vakamatei ena iseleiwau, se malumalumu ena tawavakabauta, ka veimaliwai ke ira na Leimanaiti.",
                "23": "Ia raica e sega mada ni bau dua na gauna me ra a marau vakalevu kina na tamata i Nifai, me tekivu mai na gauna i Nifai, ka vakakina na gauna i Moronai, io, me vaka ena gauna oqo, na ikaruasagavulu kadua ni yabaki ni nodra veiliutaki na turaganilewa.",
                "24": "Ka sa yaco me mai cava tale ga yani na ikaruasagavulu karua ni yabaki ni nodra veiliutaki na turaganilewa ena sautu; io, sa vakatale ga kina ena ikaruasagavulu katolu ni yabaki.",
                "25": "Ka sa yaco ni ena itekivu ni ikaruasagavulu kava ni yabaki ni nodra veiliutaki na turaganilewa, ke a yaco tiko ga na tiko sautu ena kedra maliwa na Nifai kevaka me a sega na veiqatitaki ni vanua ko Liai kei na vanua ko Morienitoni, o koya ka semata na vanua ko Liai; ka rau tiko ruarua e matasawa.",
                "26": "Ia raica, era kaya na tamata era tawana tiko na vanua ko Morienitoni ni nodra e dua na tiki ni vanua ko Liai; o koya e qai tubu kina e dua na nodra veileti kaukauwa sara ka vakavuna me ra tauri iyaragi na kai Morienitoni ka vakadeitaka me ra vakamatei ira ena iseleiwau.",
                "27": "Ia raica, era sa dro ko ira na tamata ka a tiko mai na vanua ko Liai ki na keba nei Moronai, ka kerei koya me vukei ira; ia raica era sa sega ni cala ko ira.",
                "28": "Ka sa yaco ni ena gauna era sa raica kina ko ira na kai Morienitoni ka liutaki ira e dua na tamata, na yacana ko Morienitoni, ni ra sa dro na kai Liai ki na keba nei Moronai, era sa rere vakalevu sara, de na lako mai na mataivalu nei Moronai ka vakarusai ira.",
                "29": "O koya, sa vakauqeti ira kina ko Morienitoni me ra dro ki na vanua ena vualiku ena bati ni veiwasawasa lelevu, me ra laki tawana kece na vanua ena vualiku.",
                "30": "Ia raica, kevaka me yaco na inaki oqo, (ni dua na ka me rarawataki) ia raica, a tamata dauyalokatakata sara ko Morienitoni, o koya a cudruva kina e dua na nona marama dauveiqaravi, ka qai mokulaki koya sara vakaca.",
                "31": "Ka sa yaco ni qai dro ko koya ki na keba i Moronai, ka laki tukuna kina na ka a yaco, ka vakatalega kina na inakinaki me ra na dro cake ki na vanua ena vualiku.",
                "32": "Raica oqo, sa ririkotaka ko Moronai de na rawai ira na tiko mai Vanuasautu na vosa nei Morienitoni, ka ra mani tovata me ra sa taukena na yasa ni vanua ko ya, ia kevaka e yaco vakakina, e sa na tauyavutaki kina e dua na yavu me na vakatubu leqa vei ira na tamata i Nifai, io, na leqa oqori ena rawa ni vakavuna na kena vuaviritaki na nodra bula galala.",
                "33": "O koya sa tala yani kina e dua na mataivalu kei na nodra keba ko Moronai, me takosovi ira na kai Morienitoni, ka tarova me ra kakua ni dro yani ki na vanua ena vualiku.",
                "34": "Ka sa yaco ni ra a sega ni takosovi ira rawa me yacova ni ra sa yaco ki na iyalayala kei Vanualala; e kea era sa qai laki takosovi ira rawa kina ena iyarabale ka wasea tani na vanua ena vualiku, io, mai na wasawasa ena ra ki na wasawasa ena tokalau.",
                "35": "Ka sa yaco ni mataivalu ka tala ko Moronai sa liutaki yani mai vua e dua na turaganivalu, na yacana ko Tenikamu, era sota kei ira na tamata i Morienitoni; ni ra sa tamata yalokaukauwa sara, (ni sa vakauqeti ira ena ivadi ca kei na nona vosa veicavilaki) ka sa tekivutaki kina e dua na vala, ka vakamatei Morienitoni kina ko Tenikamu, ka vakadruka tale ga na nona mataivalu, a sa kauti ira vakavesu ki na itikotiko i Moronai. Sa mai cava kina na ikaruasagavulu kava ni yabaki ni nodra veiliutaki na turaganilewa vei ira na tamata i Nifai.",
                "36": "Ia sa vakaoqori na nodra kau lesu mai na tamata i Morienitoni. Ia ni ra sa veiyalayalati me ra na maroroya na tiko veisaututaki, era sa qai vakalesui tale ki na vanua ko Morienitoni, ka sa yaco e dua na duavata vei ira kei ira na tamata i Liai ka ra a vakalesui tale ga ki na nodra vanua.",
                "37": "Ka sa yaco ni ena yabaki vata koya sa vakalesui tale kina vei ira na Nifai na tiko sautu, a sa mate ko Nifaia na ikarua ni turaganilewa levu, o koya ka qarava tiko mai vakadodonu ena yalodina na itikotiko ni veilewai ena mata ni Kalou.",
                "38": "Ia oqo, e a sega ni vakadonuya ko koya vei Alama me taura na ivolatukutuku kei na veika rau a nanuma ko Alama kei Tamana ni ka tabu; o koya sa mani solia kina ko Alama kivei Ilamani na luvena.",
                "39": "Raica, sa yaco ni sa lesi na luvei Nifaia me sosomitaki tamana, ena itikotiko ni veilewai; io, sa digitaki me turaganilewa levu me lewai ira na tamata, ena vosa bubului kei na cakacaka tabu vakalotu ni na daulewa vakadodonu, ka taqomaka na tiko sautu kei na nodra galala na tamata, ka solia vei ira na galala me ra qarava na Turaga na nodra Kalou, io, ni na totaka ka karona tiko na inaki ni Kalou ena nona bula taucoko, ka kauti ira mai na tamata ca me ra mai lewai vakadodonu me vaka na nodra cala.",
                "40": "Raica sa yaca ni tamata oqo ko Paorani. Ia sa sosomitaki tamana ko Paorani, sa tekivu na nona veiliutaki vei ira na tamata i Nifai ena icavacava ni ika ruasagavulu kava ni yabaki."
            },
            "51": {
                "1": "Ka sa qai yaco ni ena itekivu ni i ka ruasagavulu kalima ni yabaki ni nodra veiliutaki na turaganilewa vei ira na tamata i Nifai, era sa veisaututaki vei ira na tamata i Liai kei ira na tamata i Morienitoni me baleta na nodra vanua, ka ra sa tekivutaka kina na i ka ruasagavulu kalima ni yabaki ena sautu;",
                "2": "Ia, sa sega soti ni dede na sautu oqori ena nodra vanua, sa tubu na veileti vei ira na tamata ena vuku i Paorani na turaganilewa levu; ia raica, e so na tamata era sa vinakata me vukici e so na tiki ni nodra lawa.",
                "3": "Ia raica, sa sega ni via vukica se vakatara me vukici e dua na lawa ko Paorani; o koya sa sega kina ni via muria na domodra kei na nodra sasaga ko ira era vinakata tiko me vukici na lawa.",
                "4": "O koya era sa cudruvi koya kina ko ira era vinakata tiko me vukici na lawa, ka ra gadreva kina me sa kakua ni nodra turaganilewa levu ena vanua ko ya ko koya; sa tubu me katakata sara mai na nodra veibataka tiko na tikina oqori; ia a sega ni mani yaco sara kina na vakadave dra.",
                "5": "Ka sa yaco ni ko ira era vinakata tiko me sivo ko Paorani mai na nona itikotiko ni veilewai, era sa vakatokai me ra tamata via vakatui, era gadreva me vukici na lawa me kakua na matanitu galala, me buli ga e dua na tui ena vanua.",
                "6": "Ia ko ira era vinakata me turaganilewa levu tiko ga ko Paorani, era sa vakatokai me ra tamata galala; ka sa vakaoqori na nodra tawase, ka ra sa bubului se yalayala kina na tamata galala, ni ra na taqomaka me dei tiko ga na nodra dodonu kei na lewa ni nodra lotu ena matanitu tu galala.",
                "7": "Ka sa yaco ni sa qai lewai me sa na vakatau ga na macala ni nodra veileti oqo mai na domodra na lewenivanua. Ia sa yaco ni domodra na lewenivanua era vinakata na nodra ile na tamata galala, ka sa dei tu ga kina ko Paorani ena itikotiko ni veilewai; era sa marau vakalevu kina ko ira na wekai Paorani, kei ira kecega na tamata era vinakata na bula galala; ia era sa galu ga na tamata era via vakatui, ka sega ni doudou me ra saqata; io era sa vakasaurarataki me ra tutaka na yavu ni bula galala.",
                "8": "Ko ira ga na kawa turaga era vinakata tiko oqo me buli na tui; ni ra vinakata me ra tui, ka ra sa tokoni tiko mai vei ira era segata na itutu kei na kaukauwa, me ra lewai ira kina na tamata.",
                "9": "Ia raica, sa gauna leqataki sara oqo me ra veileti tiko kina vakai ira na tamata i Nifai; raica, sa vakayavalati ira tale tiko na Leimanaiti ko Amalikaia me ra vorati ira na Nifaiti, ka sa soqoni ira tiko mai na sotia ena veitiki ni nona vanua, ka vakaiyaragitaki ira, ka vakarautaki ira me ra na vala vakaukauwa sara, ni sa bubuluitaka oti me na gunuva na dra i Moronai.",
                "10": "Ia raica, eda na raica ni sa rui ulabale na ka e yalataka tu; ia oqo, sa vakarautaki koya dina sara vakavinaka kei na nona mataivalu, me ra valuti ira na Nifaiti.",
                "11": "Sa sega soti ni lewelevu sara na nona mataivalu me vaka e liu, ni ra sa vakamatea e vica vata na udolu ko ira na Nifaiti; e dina ga era sa mate yani vakalewelevu, ia sa soqona rawa tale ko Amalikaia e dua na mataivalu levu ka kaukauwa, ka sa sega kina ni rere ko koya me lako sobu ki na vanua ko Saraemala.",
                "12": "Io sa liutaki ira sara ga mai na Leimanaiti ko Amalikaia. Oqo ena ikaruasagavulu kalima ni yabaki ni nodra veiliutaki na turaganilewa; ia oqo sara tale ga na gauna sa qai malumu toka kina na veiletitaki ni itutu ni turaganilewa levu nei Paorani.",
                "13": "Ka sa yaco ni ra sa rogoca ko ira era via vakatui ni ra sa lako mai na Leimanaiti me ra mai valuti ira, era sa marau kina e yalodra; era sa bese ni tauri iyaragi yani, ni ra sa rui cudruva na turaganilewa levu, kei ira na tamata ni bula galala, ka ra bese kina ni tauri iyaragi me taqomaka na nodra vanua.",
                "14": "Ia sa yaco ni sa raica na ka oqo ko Moronai ka raica talega ni ra sa lakova mai na iyalayala ni vanua ko ira na Leimanaiti, sa cudru vakalevu sara ena nodra vakadrecike na tamata oqo, io, ko ira na tamata ka a oga vakalevu sara ko koya ena nodra maroroi; io, raica sa rarawa na yalona ka sa cudruvi ira vakalevu sara.",
                "15": "Ia sa yaco ni sa vakauta e dua na kerekere vua na kovana ni vanua me vaka na nodra lewa na tamata, me solia mai na kovana na kaukauwa ki vei koya (Moronai) me vakaroti ira kina na vakadrecike tiko oqo, me ra vala ka taqomaka na nodra vanua se me ra vakamatei sara.",
                "16": "Ia sa imatai ni ka e via cakava me muduka kina ko koya na nodra veicacati ka veileti tiko vakai ira; raica sai koya oqo na vu levu duadua ni nodra dau rusa tiko mai me yacova na gauna ko ya. Ia sa yaco me vakadonui mai na nona kerekere, me vaka na domodra na lewenivanua.",
                "17": "Ia sa yaco ni sa tala na nona mataivalu ko Moronai me lako yani ka valuti ira na via vakatui, me muduka kina na nodra viavialevu kei na nodra vakaturagataki ira; ka kauti ira sobu mai, se me ra tauri iyaragi ka valataka na sasaga ni bula galala.",
                "18": "Ia sa yaco ni sa lako yani na mataivalu ka vorati ira; ka muduka tani kina na nodra viavialevu kei na nodra vakaturagataki ira; ia ko ira kecega era sa tauri iyaragi me valuti ira mai na tamata i Moronai, era sa yaviti sobu ka yamaraki sobu sara ki na qele.",
                "19": "Ka sa yaco me ra lewe va na udolu vei ira na se tani tiko oqori era sa vakamatei ena iseleiwau; a ra sa biu ki na vale ni veivesu ko ira na nodra iliuliu era bula mai, ni a sega ni dua na gauna me ra veilewaitaki kina ena gauna oqo.",
                "20": "Ia ko ira na kena vo, era sa soro me ra bula kina, ka ra sa muria sara na lewa ni tu galala, a sa vakaroti me ra vakarewataka na drotini ni galala ena nodra veivale cecere kei na nodra veikoro lelevu, ka me ra tauri iyaragi ka taqomaka na nodra vanua.",
                "21": "A sa muduka sara ko Moronai na ilawalawa era via vakatui, ka sa sega tale ni dua e kilai ena yaca ko ya; ia sa muduka vakadua ko koya na nodra vakadrecike kei na nodra viavialevu na tamata era via vakaturagataki ira mai; ia era sa loveci sobu mai ka vakamalumalumutaki me vaka taki ira na wekadra, ka me ra vala ena yaloqaqa me ra galala mai na veivakabobulataki.",
                "22": "Raica, sa yaco ni sa muduka tiko ko Moronai na ivalu kei na veileti ena kedra maliwa na nona tamata, ka lewa vei ira me ra veisaututaki ka me vakararamataki na nodra bula, sa virikotora na ivakarau ni nodra vakarautaki ira me ra vala kei ira na Leimanaiti, raica, era sa curuma mai na Leimanaiti na vanua ko Moronai, ena iyalayala ni vanua mai matasawa.",
                "23": "Ka sa yaco me ra sa sega soti ni kaukauwa vinaka na Nifaiti ena koro ko Moronai; o koya sa vakasavi ira kina ko Amalikaia ka vakamatea e vuqa vei ira. Ia sa yaco ni sa rawata ka taura na koro ko ya ko Amalikaia, io sa taura vata kei na nodra veitikotiko ni valu.",
                "24": "Ia ko ira ka ra sa dro bula mai na koro ko Moronai, era sa dro sara yani ki na koro ko Nifaia; era sa soqoni vata tale ga na lewenikoro ko Liai ka vakavakarau me ra vala kei ira na Leimanaiti.",
                "25": "Ia a sa yaco ni sa lewa qaseqase ko Amalikaia ka sega ni laivi ira na Leimanaiti me ra kaba na koro ko Nifaia, ia era sa tiko voli ga mai e baravi ka ra biuta tiko e so vei ira ena veikoro me ra tawana ka taqomaka tiko.",
                "26": "Sa vakaoqo na nona lako yani ka taura e vuqa na koro, io era sa rawata ka taura na koro levu ko Nifaia, na koro levu ko Liai, na koro levu ko Morienitoni, na koro levu ko Omana, na koro levu ko Kiti kei na koro levu ko Muleki, ka ra tiko kece e matasawa ena iyalayala ni vanua ena tokalau.",
                "27": "Ia oqo mai na ilawaki qaseqase nei Amalikaia, era sa rawata kina na Leimanaiti e vuqa na koro kei ira na lewena e sega ni wiliki rawa, na veikoro kece oqori era sa viribaiti vakaukauwa tu ena kena icakacaka ni viribai a lewa ko Moronai, ka yaco me itataqomaki vei ira na Leimanaiti.",
                "28": "Ka sa yaco ni ra sa vakasavi ira tani yani na Nifaiti ka vakamatea e vuqa sara vei ira, e ra sa ia tiko yani ka yaco ki na iyalayala ni vanua ko Vanuasautu.",
                "29": "Ia sa yaco ni ra sa sota mai kea kei Tenikamu, o koya ka a vakamatei Morienitoni ka takosovi ira na nona tamata ena nodra dro.",
                "30": "Ka sa yaco ni sa takosovi Amalikaia talega, kei na nona mataivalu vakaitamera ena nodra ilakolako me ra laki taura na vanua ko Vanuasautu kei na veivanua kece ena vualiku.",
                "31": "Ia raica e ka ni rarawa dina vua ni sa vakasavi ira lesu mai ko Tenikamu kei ira na nona tamata, ni ra sa dauvala vakaidina; raica era sa uasivi cake vei ira na Leimanaiti ko ira yadua na tamata i Tenikamu, ni ra sa tamata ivadi qaseqase ni vala, a ka oqo era sa kaukauwa cake kina vei ira na Leimanaiti.",
                "32": "Ka sa yaco ni ra sa vakasosataki ira, ka ravuti ira tiko me yacova ni sa buto mai na vanua. Ia sa yaco me ra birika na nodra vale laca ko Tenikamu kei ira na nona tamata ena iyalayala kei Vanuasautu; ia ko Amalikaia kei ira na nona ito era birika na nodra vale laca ena iyalayala e baravi e yasana ki matasawa, ia sa vaka tiko oqori na nodra ilakolako.",
                "33": "Ka sa yaco ni sa bogi na vanua, sa lako lo yani ko Tenikamu kei na nona tamata ki na keba i Amalikaia; ia raica, era sa moce lutu kece ni sa rui wawale vakalevu na yagodra, ena cakacaka kei na todra ni siga.",
                "34": "Ka sa yaco ni sa lako lo yani ko Tenikamu ki na nona vale laca na tui ka sua basikata na utona ena dua na moto; a sa mate sara kina na tui ka sega ni vakayadrati ira na nona dauniveiqaravi ko koya.",
                "35": "A sa lesu lo tale yani ki na nona itikotiko, ka raica, ni ra sa moce ga na nona tamata, a sa vakayadrati ira ko koya ka tukuna vei ira na ka sa kitaka oti mai.",
                "36": "Ia sa lewa sara me ra tu vakarau na nona mataivalu, de ra na yadra vuki na Leimanaiti ka lako mai me kabai ira.",
                "37": "Ia sa mai cava e keri nai ka ruasagavulukalima ni yabaki ni nodra veiliutaki na turaganilewa vei ira na tamata i Nifai; ka sa mai cava talega vakakina na bula nei Amalikaia."
            },
            "52": {
                "1": "Ia oqo, a sa yaco ena i ka ruasagavulukaono ni yabaki ni nodra veiliutaki na turaganilewa vei ira na tamata i Nifai, raica, ni ra sa yadra cake mai na Leimanaiti ena imatai ni mataka ena imatai ni vula raica, era kunei Amalikaia ni sa mate koto ena nona vale laca; era raica tale ga ni sa vakarau tu ko Tenikamu me valuti ira yani ena siga ko ya.",
                "2": "A ra sa rere na Leimanaiti ni ra raica na ka oqo; era vakadaroya sara ga e kea na nodra inaki ni via lako ki na vanua ena vualiku, ka ra sa suka lesu kece ki na koro levu ko Muleki me ra laki vakaruru ena nodra bai ni ivalu.",
                "3": "Ka sa yaco ni sa lesi ko taci Amalikaia me tui vei ira na tamata; na yacana ko Amoroni; sa vakaoqo na nona digitaki na tui ko Amoroni, na taci Amalikaia na tui, me sosomitaki koya.",
                "4": "Ka sa yaco ni sa vakaroti ira na nona tamata me ra taqomaka vinaka na veikoro, era a rawata ena vakadavei ni dra; ni sa sega ni rawa me ra taura e dua na koro levu vakavo ga ni sa dave kina vakalevu na nodra dra.",
                "5": "Ia oqo, sa kila ko Tenikamu ni ra sa nakita na Leimanaiti me ra taura tiko ga na veikoro era sa rawata, kei na veivanua era sa taukena tu; ni sa raica talega na kedra lewelevu, sa nanuma ko Tenikamu ni sa kilikili me kakua ni kabai ira ena nodra itikotiko ni ivalu.",
                "6": "Ia sa laivi ira wavoki e kea na nona tamata, me vaka ga ni ra vakavakarau tiko ki na ivalu; io, na ka dina oya ni vakarau tiko me taqomaki koya mai vei ira, ena nodra viria cake na lalaga me kedra bai, ka vakarautaka tale ga na vanua me nodra itataqomaki.",
                "7": "Ka sa yaco ni sa vakaoqo na nona vakavakarau tiko vakaivalu me yacova ni sa tala mai ko Moronai e vuqa sara na tagane me ikuri ni nona mataivalu.",
                "8": "Ka sa vakarota tale ga mai ko Moronai me tauri ira tiko na tamata sa vesuki ira rawa ko koya; me baleta ni ra sa taura e levu na kaivesu o ira na Leimanaiti, ia me maroroi ira tiko na nodra kaivesu na Leimanaiti me kedra ivoli o ira era sa tauri tu mai vei ira na Leimanaiti.",
                "9": "Ia sa vakauta talega vua na ivakaro me viria na bai ni valu kei Vanuasautu, ka taqomaka na sala qiqo ka basika yani ki na veivanua ena vualiku, de ra na qai taura na Leimanaiti na vanua ko ya ka ra vakaukauwataki me ra na vakatubu leqa vakalevu sara vei ira ena veiyasana taucoko.",
                "10": "Ia sa vakarota tale ga mai vua ko Moronai me taqomaka na yasa ni vanua ko ya, ka segata vagumatua me vakanakuitataki ira kece na Leimanaiti era tiko kina me vaka na kaukauwa sa tu vua, me rawa kina ni ra taura lesu tale na nodra veikoro lelevu era a taura mai ligadra, ena so na ivadi vakaivalu se ena so tale na kena sala e rawa; ia na veikoro lelevu kece era se bera ni rawata na Leimanaiti, me viribaiti vakaukauwa.",
                "11": "Ia sa kaya vei koya, au via laki vukei iko yani, ia raica, ko ira na Leimanaiti era sa kabati keda ena iyalayala ni vanua ki na wasawasa ena ra; ia, raica au sa laki valuti ira, o koya au na sega kina ni rawa ni lako yani vei iko.",
                "12": "Na tui (ko Amoroni) e sa biuta oti na vanua ko Saraemala ka laki tukuna vua na ranadi na mate nei tuakana, ka soqona tale mai e dua na iwiliwili ni tagane levu ka kauti ira yani ki na iyalayala ni vanua ena wasawasa ki na ra, me ra valuti ira na Nifaiti.",
                "13": "Ka sa vakaoqori na nona tovolea tiko ko koya me vakasosataki ira ga na Nifaiti ka vakayarayarataka tani e dua na iwase ni nodra mataivalu ki na yasa ni vanua ko ya, a sa vakaroti ira tale ga na nona tamata ka ra a biu tu mai me ra tawana tiko na veikoro era sa rawata, me ra vakasosataki ira talega na Nifaiti ena iyalayala ni vanua ki na wasawasa ena tokalau, ka me ra qai taura na nodra vanua me vaka na nodra kaukauwa kei na kaukauwa ni nodra mataivalu.",
                "14": "Ka sa vaka tu oqori na vakarerevaki ni nodra itutu na Nifaiti, ni sa mai cava na ikaruasagavulu kaono ni yabaki ni nodra veiliutaki na turaganilewa vei ira na tamata i Nifai.",
                "15": "Ia raica, e sa yaco ena ikaruasagavulu kavitu ni yabaki ni nodra veiliutaki na turaganilewa, e sa vakaroti Tenikamu ko Moronai—ko koya ka a tauyavutaka na veimataivalu me ra taqomaka na iyalayala ni vanua ki na ceva kei na ra, ka sa tekivu me lako ki na vanua ko Vanuasautu, me rawa ni vukei Tenikamu kei ira na nona tamata me ra taura lesu tale na veikoro lelevu era sa vakayalia—",
                "16": "Ka sa yaco ni sa taura e dua na lewa ko Tenikamu me laki kabata na koro levu ko Muleki ka taura lesu tale kevaka e rawa.",
                "17": "Ka sa yaco ni sa vakavakarau ko Tenikamu me kaba na koro levu ko Muleki, ka kauta yani na nona mataivalu me ra vala kei ira na Leimanaiti; ia sa kila rawa ni ra na sega ni rawai ira na Leimanaiti kevaka era toka ga mai loma ni nodra bai ni valu; o koya sa biuta kina na nona sasaga ka lesu tale ki Vanuasautu ka waraka kina me yaco yani ko Moronai, me vakuri kina na nona mataivalu.",
                "18": "Ka sa yaco ni sa qai tokatu yani ki Vanuasautu ko Moronai kei na nona mataivalu, ni sa voleka ni cava na ikaruasagavulu kavitu ni yabaki ni nodra veiliutaki na turaganilewa vei ira na tamata i Nifai.",
                "19": "Ia ena itekivu ni ikaruasagavulu kawalu ni yabaki, sa yaco kina na nodra bose ni valu ko Moronai, kei Tenikamu kei na vuqa vei ira na turaganivalu liu—a ra sa veivosakitaka na ka me ra kitaka me rawa ni ra mai valuti ira kina ko ira na Leimanaiti; se me ra temaki ira vakacava me ra biuta rawa mai na nodra itataqomaki ni valu, me ra qai yaviti ira rawa ka taura lesu tale na koro ko Muleki.",
                "20": "Ka sa yaco me ra tala na nodra mata kivei Jekope, na nodra turaganivalu liu na Leimanaiti ka ra tawana tiko na koro ko Muleki ka ra vinakata me kauta mai ko koya na nona mataivalu ka me ra mai sota ena bucabuca, ena maliwa ni koro lelevu e rua. Ia raica, ko Jekope, e dua na Soramaiti, a sega ni via lako mai kei na nona mataivalu me sota kei ira ena buca.",
                "21": "Ka sa yaco ni sa kila ko Moronai ni ra na sega ni rawa ni mai vala ena vanua e gadreva, o koya, sa nakita sara me bacani ira ena dua na ilawaki me ra biuta rawa mai kina na Leimanaiti na nodra itataqomaki ni ivalu.",
                "22": "O koya sa lewa kina me kauta e dua na iwase ni mataivalu lailai ko Tenikamu me ra lako sobu volekata na matasawa; ia me sa lako lo yani ki na lekutu ena bogi ko Moronai kei na nona mataivalu, ki na ra ni koro levu ko Muleki; ia ena mataka cake, ni ra sa raica na nodra yadra na Leimanaiti na mataivalu i Tenikamu, era sa cici yani ka tukuna vei Jekope, na nodra iliuliu.",
                "23": "Ka sa yaco ni ra sa cavutu na mataivalu ni Leimanaiti ka lako me vorati Tenikamu; ia me vaka ni ra sa lewelevu sara, era sa kila kina ni na rawarawa na nodra vakamalumalumutaki ira, ni ra sa lewe lailai ga. Ia ni sa raica ko Tenikamu ni ra sa muri ira mai na mataivalu ni Leimanaiti, sa dro sobu sara ki matasawa, vaka ki na vualiku.",
                "24": "Ka sa yaco ni ra sa raica na Leimanaiti ni ra sa dro, sa vakayaloqaqataki ira sara ka ra cici muri ira yani. Ia ni sa vakauti ira tani tiko vakaoqo na Leimanaiti ko Tenikamu, ka sa tawayaga kina na nodra sasaga, raica, sa vakarota e dua na iwase ni nona mataivalu ka tiko vata kei koya ko Moronai me ra laki taura tale na koro.",
                "25": "Ia oqo era sa vakayacora me vakakina, ia era sa vakamatei ira kece na tu mai me taqomaka na koro levu oqo, io, ko ira kece ka sega ni sorovaka yani na nodra iyaragi ni valu.",
                "26": "Sa vakaoqo na nona taura lesu tale ko Moronai ena dua na iwase ni nona mataivalu na koro levu ko Muleki, ia sa kauti ira yani na kena vo me ra na sota kei ira na Leimanaiti ni ra sa lesu mai ena cemuri Tenikamu.",
                "27": "Ka sa yaco ni ra sa cemuri Tenikamu tiko na Leimanaiti me yacova ni ra sa volekata na koro levu ko Vanuasautu, ia era sa sota mai kea kei Liai kei na iwase ni mataivalu lailai a lesi me taqomaka tiko na koro ko Vanuasautu.",
                "28": "Ia oqo, ni ra sa raica na nodra turaganivalu liu na Leimanaiti ni sa lako mai ko Liai kei na nona mataivalu me valuti ira, era sa talabusese ka dro, ia era sa dro kusarawa yani, de na toboki ira koso ko Liai ni ra sa bera ni yaco ki na koro ko Muleki; raica era sa wawale sara ko ira ena nodra lako vakabalavu tiko mai, ia ko ira na sotia i Liai era sa kaukauwa vinaka sara tu ga.",
                "29": "Era sega tiko ni kila na Leimanaiti ni sa tu mai dakudra ko Moronai kei na nona mataivalu; ia era sa leqataki Liai tikoga kei ira na nona tamata.",
                "30": "E sega ni gadreva ko Liai me toboki ira, me yacova ni sa sota kei Moronai kei na nona mataivalu.",
                "31": "Ka sa yaco ni sa sega soti ni yawa sara na nodra dro lesu tiko mai na Leimanaiti era sa vakavolivoliti ira tu ko ira na Nifaiti, mai na dua na yasana na mataivalu i Moronai, ki na yasana ka dua na mataivalu i Liai, era vakacegu ka kaukauwa vinaka tu ko ira kece oqo; ia ko ira na Leimanaiti era sa wawale sara ena vuku ni nodra lako tiko mai vakabalavu.",
                "32": "Ka sa vakaroti ira na nona tamata ko Moronai me ra valuti ira yani, me yacova ni ra sa solia mai na nodra iyaragi ni ivalu.",
                "33": "Ka sa yaco ni sa sega ni yalolailai kina ko Jekope, o koya na nodra iliuliu levu, o koya talega na Soramaiti, ka ni taukena tu e dua na yalo ka sega ni vakadrukai rawa, a sa liutaki ira yani na Leimanaiti ena dua na veiraravui kaukauwa, ni sa cudruvi Moronai sara vakalevu ko koya.",
                "34": "Ia me vaka ni sa sogolatia tu yani ko Moronai na nodra gaunisala, sa nakita matua kina ko Jekope me ravuravu ga mai ka caramaka na nona sala ki na koro levu ko Muleki. Ia raica, era sa kaukauwa cake sara ko Moronai kei ira na nona tamata; o koya era sa sega ni vakasuka kina mai vei ira na Leimanaiti.",
                "35": "Ka sa yaco me ra sa yalokatakata ka vala vakaukauwa sara na ito ruarua, ka ra lewevuqa era bale mate kina vei ira; io, sa mavoa ko Moronai ka bale mate sara ko Jekope.",
                "36": "Ia sa ravuravu tale ga mai dakudra ena yalo katakata ko Liai kei ira na nona tamata, ka ra sa soro kina ka solia yani na nodra iyaragi ni valu ko ira na Leimanaiti era sota tiko; ia era sa tu ena veilecayaki na kena vo, ka sega ni kila na ka me ra kitaka, me ra vala tiko ga se me ra soro ka solia yani na nodra iyaragi.",
                "37": "Oqo ni sa raica ko Moronai na nodra sa veilecayaki tu, sa qai kaya vei ira: Kevaka ko ni solia mai na nomuni iyaragi ni valu, keimami na sega ni vakadavea na nomuni dra.",
                "38": "Ka sa yaco ni ra sa rogoca na vosa oqori na Leimanaiti, era sa liu mai na nodra turaganivalu, ka mai biuta na nodra iyaragi ni valu e matai Moronai; e ra sa vakaroti ira na nodra tamata me ra kitaka tale ga vakakina.",
                "39": "Ia raica e vuqa vei ira era sa bese ni soro; io ko ira kecega era sa sega ni solia mai na nodra iseleiwau era sa vesu ka tauri vakaukauwa na nodra iyaragi ni valu, ka ra sa kau vata yani kei ira na wekadra ki na vanua ko Vanuasautu.",
                "40": "Ia sa levu cake sara na kedra iwiliwili na tamata era sa vesu oqo, ka lailai sobu ko ira era sa bale mate ena ivalu, io, sa levu cake mai na kedra iwiliwili na mate ena ito ruarua."
            },
            "53": {
                "1": "Ka sa yaco me ra yadravi na kaivesu ni Leimanaiti, ka vakaroti me ra buluta na nodra mate, io, kei na nodra mate tale ga na Nifaiti; a sa lesia ko Moronai e so na tagane me yadravi ira ni ra sa vakayacora tiko na nodra cakacaka.",
                "2": "Ka sa lako ko Moronai vata kei Liai ki na koro ko Muleki, a sa solia vei Liai me lewa na koro. Ia raica, sai Liai oqo ka rau dau tovata tiko kei Moronai ena iwase levu cake ni nona ivalu; a sa tamata me vakataki Moronai, io, erau sa dauveilomani sara, ka ra lomani rau tale ga ko ira na tamata i Nifai.",
                "3": "Ka sa yaco ni ra sa buluta oti na nodra mate kei na nodra mate tale ga na Nifai ko ira na Leimanaiti, era sa kau lesu tale ki Vanuasautu; me vaka na lewa i Moronai, sa vakatulewa kina ko Tenikamu vei ira na kaivesu me ra tekivu cakacaka ka kelia na ikeli me wavokita na vanua, se na koro levu ko Vanuasautu.",
                "4": "Ia sa lewa ko koya me keli na bai kau ena tai ni ikeli ki na koro; ka qai bini yani kina na qele me taurivaka na bai kau; a ra sa vakacakacakataki tiko kina na Leimanaiti me yacova ni ra sa viria rawa tu e dua na bai kaukauwa sara ka rewa icake me wavokita na koro levu ko Vanuasautu, io e dua na bai kau kei na qele, ka rewa icake sara.",
                "5": "Ia me tekivu mai na gauna ko ya, sa yaco na koro oqo me dua na itikotiko ni ivalu kaukauwa sara; ka ra sa kaivesu tiko kina na Leimanaiti; io era sa kaivesu tiko ena loma ni bai era viria ga ko ira. Sa vakacakacakataki ira tiko na Leimanaiti ko Moronai, ni sa rawarawa cake na nodra vakatawai ni ra cakacaka tiko; ka ni na gadreva na nona mataivalu kece kevaka me na kabai ira na Leimanaiti.",
                "6": "Ka sa yaco ni sa qaqa ko Moronai mai na dua na mataivalu levu ni Leimanaiti, ka taura lesu tale na koro ko Muleki, io na koro ka dua tiko na nodra koro ni ivalu kaukauwa na Leimanaiti ena vanua ko Nifai; ia sa viria vakaukauwa na kena bai me ra tiko kina na nona kaivesu.",
                "7": "Ka sa yaco ni sa sega ni via valuti ira tale na Leimanaiti ena yabaki ko ya, ia sa vakarautaki ira ga na nona tamata ko koya ki na ivalu, io, me ra viria na bai me taqomaki kina na nodra koro mai vei ira na Leimanaiti, io, sa taqomaki ira na nodra yalewa kei na gone, mai na dausiga kei na leqa, ka raica tale ga me tiko na kedra kakana na nona mataivalu.",
                "8": "Ka sa yaco oqo ni sa lako tu ko Moronai me vakameyautaka e dua na nodra duiyaloyalo se veileti vakai ira na Nifaiti, era qai kabai ira mai ko ira na Leimanaiti ka ra tiko ena ceva ni wasawasa ena ra, ka ra taura kina e vuqa na nodra veikoro ena yasayasa ko ya.",
                "9": "Ia oqo me vaka na nodra ivakarau ca ga, na duiyaloyalo kei na nodra veileti vakai ira na Nifaiti, sa yaco me ra tu kina ena dua na itutu vakarerevaki.",
                "10": "Ia oqo raica, au na tukuna mada e vica na ka me baleti ira na tamata i Amoni, io ko ira era a Leimanaiti tu e liu; ka ra a qai saumaki ka lesu vua na Turaga ena mana ni vosa ni Kalou, eratou a vunautaka vei ira ko Amoni kei ira na nona itokani; era a lako sobu mai ki na vanua ko Saraemala ka ra a mai taqomaki ira tu ko ira na Nifaiti me yacova sara mai oqo.",
                "11": "Ia era sa sega ni tauri iyaragi me ra vala kei ira na wekadra, ni ra sa vosa bubuluitaka oti ni ra na sega ni vakadave dra tale; ia me vaka na nodra bubului era na mate dina; io, ia kevaka me a sega ni ra lomani mai vei Amoni kei ira na wekana, ke ra a kune rarawa ka rusa e ligadra na wekadra.",
                "12": "Ia ena vuku ni ka oqo era sa kau sobu mai kina ki na vanua ko Saraemala; io era sa mai taqomaki ira tiko e kea ko ira na Nifaiti.",
                "13": "Ia a sa yaco ni ra sa raica na leqa, na levu ni rarawa kei na nodra oca na Nifaiti ena vukudra, era sa lomani ira sara ka vinakata me ra sa tauri iyaragi tale ka valataka na nodra vanua.",
                "14": "Ia raica, ni vakarau me ra tauri iyaragi ni valu tale, sa rawai ira sara na vakamamasu nei Ilamani kei ira na nona itokani, me ra kakua sara ni voroka na vosa bubului era sa cakava oti.",
                "15": "Ia sa rere ko Ilamani de ena nodra kitaka vakakina era na vakayalia kina na yalodra; o koya era sa mani tu ga kina ko ira kece era a curu ki na veiyalayalati oqo ka raica na nodra vuto kosova na nodra veika rarawa ena draki ni bula vakarerevaki ko ira na wekadra, ena gauna oqo.",
                "16": "Ia raica, e sa yaco ni ra lewevuqa na luvedra tagane era a sega ni curu ki na dua na veiyalayalati me ra kakua ni tauri iyaragi ni valu ka taqomaki ira mai vei ira na nodra meca; a ra sa soqoni vata ena gauna ko ya ko ira kece oqo ka rawa ni ra tauri yaragi, ka ra sa vakatokai ira me ra sa Nifaiti.",
                "17": "Ia era sa ia na veiyalayalati me ra valataka na nodra bula galala na Nifaiti, io, ka ra solia na nodra bula me ra taqomaka na nodra vanua; io, era sa yalataka tale ga ni ra na tudei tiko ga ena bula galala, ka ra na dauvala me ra taqomaki ira kei ira na Nifaiti mai na veivakabobulataki.",
                "18": "Oqo raica, era sa lewe rua na udolu na cauravou era sa ia na veiyalayalati oqo ka ra sa taura na nodra iyaragi ni valu me ra taqomaka na nodra vanua.",
                "19": "Ka raica oqo, era sa sega vakadua ni dauvakatubu leqa vei ira na Nifaiti ko ira na matatamata oqo, ia oqo era sa vukei ira vakalevu sara; ni ra sa taura na nodra iyaragi ni valu ka vinakata me sa nodra iliuliu ko Ilamani.",
                "20": "Ia era sa cauravou bulabula kece ka yaloqaqa, ia era sa icegu bula ka kaukauwa vinaka tu; ia raica, me kena ikuri—ni ra sa tamata yalodina ena veigauna kecega ena veika kecega era nuitaki kina.",
                "21": "Io era sa tamata dina sara ka yalomatua, ni ra sa vakavulici me ra muria tiko ga na ivakaro ni Kalou ka lako vakadodonu e matana.",
                "22": "Ka sa yaco oqo me liutaki ira yani na lewe rua na udolu na gone tagane sotia oqo ko Ilamani, ia era sa lako yani ka laki vukei ira na wekadra era vala tiko ena iyalayala ni vanua ena ceva ki na yasa ni wasawasa ena ra.",
                "23": "Ia oqo sa mai cava eke na ikaruasagavulu kawalu ni yabaki ni nodra veiliutaki na turaganilewa vei ira na tamata i Nifai."
            },
            "54": {
                "1": "Ka sa qai yaco ena ikaruasagavulu kaciwa ni yabaki ni nodra veiliutaki na turaganilewa, a vakauta kina ko Amoroni e dua na itukutuku vei Moronai, ka gadreva me rau veisau kaivesu.",
                "2": "Ka sa yaco ni sa marau vakalevu sara ko Moronai ena gagadre oqori, ni sa vinakata me ra kania ga na nona tamata na iwase ni kakana e dau vakarautaki tiko vei ira na Leimanaiti; ia sa gadrevi ira talega na nona tamata, me ra lewe levu cake kina na nona mataivalu.",
                "3": "Oqo ko ira na Leimanaiti era sa kauti ira tale ga vakavesu na nodra yalewa kei na nodra gone, ia sa sega sara na yalewa se gone vei ira na kaivesu i Moronai, se vei ira na kaivesu ka taura ko Moronai; o koya sa nakita kina ko Moronai me navuca e dua na kena ivadi qaseqase me ra sereka mai kina mai vei ira na Leimanaiti e vuqa sara vei ira na Nifaiti ke rawa me vakakina.",
                "4": "O koya sa vola kina ko koya e dua na ivola, ka solia vua na dauniveiqaravi i Amoroni, ka a kauta mai na itukutuku vei Moronai. Ia sa vakaoqo na veivosa ka vola vei Amoroni:",
                "5": "Raica, i Amoroni, au sa volavola yani oqo vei iko ena vuku ni nomu valuti ira tiko na noqu tamata, se na ivalu a tekivuna ko tuakamu ka sa lomamu mo vakuria tiko ni sa mate yani ko koya.",
                "6": "Raica, au na tukuna mada vei iko na veika sa baleta na lewa dodonu ni Kalou, kei na iseleiwau ni nona cudru waqawaqa, ka sa lili tu e delamuni kevaka ko sega ni veivutuni ka kauta lesu na nomu mataivalu ki na nomu vanua, se na vanua ko ni sa tawana tiko, ko ya na vanua ko Nifai.",
                "7": "Io, sa rawa me’u na tukuna vei iko na veika oqo kevaka ko sa via muria; io au na tukuna vei iko na veika sa baleta na eli rerevaki sa waraki ira tu mai na daulaba me vakataki iko kei tuakamu, ia ko na qai bula ga kevaka ko na veivutuni ka muduka sara na nomu inaki ni veivakamatei, ka kauta lesu na nomu mataivalu ki na nomu vanua.",
                "8": "Ia me vaka ni ko ni sa daubeca na veika oqo ka valuti ira tiko na tamata ni Turaga, au kila ni o ni na baci kitaka tale vakakina.",
                "9": "Ia oqo raica, sa rawa ni keimami ciqomi kemuni; io, kevaka o ni sa sega ni vakasuka sara na nomuni inaki, raica ena tau vei kemuni na cudru ni Kalou ko koya ko ni beca tiko, ka ko ni na rusa vakaidina kina.",
                "10": "Ia, me vaka sa bula na Turaga, ena kabai kemuni yani na neimami mataivalu kevaka ko ni na sega ni vakasuka, ko ni na sikovi vakatotolo sara, mai vei mate, ni keimami na taura lesu na neimami veikoro lelevu kei na neimami vanua; io, keimami na qarava na neimami lotu kei na inaki ni neimami Kalou.",
                "11": "Ia raica, au kila ni sa tawayaga na noqu tukuna vei iko na veika oqo; ia e vaka vei au ni ko sa luvei eli; o koya me’u tinia kina na noqu ivola au na qai veisautaki ira wale ga na noqu kaivesu kevaka e vakayacori vakaoqo, na kaivesu yadua au sereka yani, me kena isau mai e dua na tagane, ko watina kei na luvedrau; kevaka ko sa vakadonuya na kena ivakarau oqo, au na qai veisautaki ira na noqu kaivesu.",
                "12": "Ia raica, kevaka ko sa sega ni vakadonuya, au na kauta yani na noqu mataivalu me keimami valuti kemuni; io, au na vakaiyaragitaki ira na neimami yalewa kei na gone ka keimami na valuti kemuni ka vakasavi kemuni ki na nomuni vanua, na vanua ka neimami ivotavota vakawa tu e liu; io, me isau ni dra na dra, io ka isau ni bula na bula; ia au na valuti kemuni tiko me yacova ni ko ni sa vakarusai vakadua e delai vuravura.",
                "13": "Raica, au sa cudru sara koi au, kei ira na noqu tamata; ni ko ni sa segata mo ni vakamatei keimami ia keimami sa taqomaki keimami ga. Ia raica, kevaka ko ni sa segata tale mo ni vakamatei keimami, keimami sa na segata tale ga me vakamatei kemuni; io, keimami na segata me keimami taura lesu tale na neimami vanua se na vanua ka neimami ivotavota vakawa tu e liu.",
                "14": "Oqo au sa tinia na noqu ivola. Koi au ko Moronai; koi au na nodra iliuliu na Nifaiti.",
                "15": "Ka sa yaco ni sa cudru sara vakalevu ko Amoroni ni sa wilika oti na ivola; raica sa vola tale e dua na ivola vei Moronai, ka sa vakaoqo na veivosa ka e kaya kina:",
                "16": "Koi au ko Amoroni, na nodra tui na Leimanaiti; na tuakaqu ko Amalikaia, o koya ko a labata. Raica au na sauma vakaidina vei iko na nona dra, io, ena valuti iko yani na noqu mataivalu, raica au sega ni rerevaka na nomu vosa bolebole.",
                "17": "Ia raica, ko ira na nomuni qase era a vakaisini ira na wekadra ka kovea na nodra itutu, me ra lewa na matanitu.",
                "18": "Ia oqo raica, kevaka ko ni sa biuta sobu na nomuni iyaragi ka vakarorogo vei ira ka dodonu ga me ra lewa na matanitu, au na qai vakaroti ira na noqu tamata me ra biuta sobu tale ga na nodra iyaragi ka me mudu sara na veivaluvaluti.",
                "19": "Raica sa rui bibi sara na vosa ni veivakarerei ko tauca mai vei au kei ira na noqu tamata; ia keimami sega sara ni rerevaka na nomu veivakarerei.",
                "20": "Ia oqo au na vakadonuya ena marau me ra veisautaki na kaivesu ena kena ivakarau ko vakatura mai, ni’u sa via maroroya na keimami kakana me kedra ga na noqu tamata ivalu; ia eda sa na vala tiko ga me yacova ni ko ni sa vakarorogo na Nifaiti ki na neimami lewa, se yacova ni ko ni sa vakarusai kece sara ka tawamudu.",
                "21": "Ia na veika me baleta na Kalou ko tukuna mai ni keimami sa cata, raica keimami sega ni kilai koya; ko ni sa sega tale ga ni kilai koya koi kemuni; ia kevaka sa tiko dina e dua na tamata vakaoqo, keimami sega ni kila ni a buli keimami ka vakatalega kina vei kemuni.",
                "22": "Ia kevaka e dina ni dua tiko na tevoro kei na dua na eli, raica ena sega li ni vakatalai iko ko koya mo drau laki tiko vata kina kei tuakaqu ko mai kaya tiko oqo ni sa lako ki na dua na vanua vakaoqori? Ia raica sa sega so ni dua na ka na veika kece oqo.",
                "23": "Koi au ko Amoroni, e dua na kawa i Soramu, o koya ka ra a vakasaurarataka na nomuni qase, ka kauti koya tani mai na vanua ko Jerusalemi.",
                "24": "Ia raica, edaidai au sa dua tu na Leimanaiti yaloqaqa; raica sa yaco tiko na ivalu oqo me isau ni cala a vakayacori vei ira na neimami qase, ia me qaravi ka tauri kina na nodra dodonu ki na matanitu; ia au sa tinia eke na noqu ivola vei Moronai."
            },
            "55": {
                "1": "Sa yaco ni sa cudru vakalevu sara ko Moronai ena nona ciqoma na ivola ko ya, baleta ni sa kila ko koya ni kila vinaka tu ko Amoroni na nona veivakaisini; io, e kila ko koya ni kila vakavinaka tu ko Amoroni ni sega ni dodonu na yavu ni nona valuti ira tiko oqo na tamata i Nifai.",
                "2": "Ka sa kaya ko koya: Raica, au sega ni vinakata me’u veisau kaivesu vata kei Amoroni ka vakavo kevaka me vakasuka na nona inaki, me vaka au sa vola oti vua; ni’u na sega sara ni laiva me na levu cake tale na nona kaukauwa mai na kena sa tu vua ena gauna oqo.",
                "3": "Raica, au kila na vanua era sa vakatawai ira tiko kina na kai noqu ka ra a kauta vakavesu ko ira na Leimanaiti; ia ni sa sega ni vakadonuya ko Amoroni na veika au kerea ena noqu ivola, au na vakayacora vakaidina na veika au sa vosa taka oti vua; io, au na segata me’u vakamatei ira me yacova ni ra kerea na veisaututaki.",
                "4": "Ka sa qai yaco ni sa cavuta oti na vosa oqo ko Moronai, sa qai lewa me ra vakadikevi mada na nona tamata, de dua vei ira e kawa i Leimani.",
                "5": "Ka sa yaco me ra kunea mai e dua, na yacana ko Leimani; ia sai koya e dua vei ira na nona dauniveiqaravi na nodra tui na Leimanaiti ka a labata ko Amalikaia.",
                "6": "A sa lewa ko Moronai me lako yani ko Leimani kei na vica tale na nona tamata kivei ira na yadra era vakatawai ira tiko na Nifaiti.",
                "7": "Era sa yadravi tiko na Nifaiti ena koro levu ko Kiti; o koya sa lesi Leimani kina kei na lewe vica tale me ra lako vata kaya ko Moronai.",
                "8": "Ia ni sa yakavi na vanua, sa lako yani ko Leimani vei ira na yadra ka ra vakatawai ira tiko na Nifaiti, ka raica, era sa raici koya ni lako tiko mai ka kaciva; a sa kaya vei ira ko koya: Dou kakua ni rere; raica, koi au e dua tale ga na Leimanaiti. Raica, keimami sa dro rawa mai vei ira na Nifaiti, ni ra sa moce lutu tu; keimami sa butakoca mai na medra waini ka kauta voli mai.",
                "9": "Era sa marautaki koya sara ko ira na Leimanaiti ni ra rogoca na vosa oqo; ka ra kaya vua: Mo solia mada mai na waini oqori, me keimami gunuva; keimami vakavinavinaka vakalevu sara ni ko sa kau waini mai, ni keimami sa oca sara tu ga oqo.",
                "10": "Ia sa kaya vei ira ko Leimani: Me da maroroya toka mada na waini me qai gunuvi ni da sa vala kei ira na Nifaiti. Ia na vosa oqori era sa qai garova ga kina vakalevu me ra gunuva na waini ko ya;",
                "11": "Ni ra sa kaya mai: Keimami sa oca sara tu ga oqo, o koya mo solia mada mai na waini oqori me keimami gunuva, sa voleka tale ga oqo ni kau mai na meimami ivakarau waini, ia na waini ko ya ena vakaukauwa taki keda ni da sa vala kei ira na Nifaiti.",
                "12": "A sa kaya vei ira ko Leimani: Me yaco ga me vaka dou sa vinakata.",
                "13": "Ka sa yaco me ra gunuva vakalevu sara na waini ko ya, ni sa rui waini gunu vinaka, o koya era sa gunuva kina vakasivia; ia e waini kaukauwa sara, ni sa nakiti mai me vakakina.",
                "14": "Ka sa yaco me ra gunu, ka mamarau, ka dede ga vakalailai, era sa mateni kece sara.",
                "15": "Ia oqo ni sa raica ko Leimani kei ira na nona itokani ni ra sa mateni kece, ka moce lutu sara, era sa lesu tale vei Moronai ka tukuna vua na veika kece sa yaco.",
                "16": "Ia sa vakaoqo na inaki nei Moronai. Ia sa vakarautaki ira oti tu na nona tamata ko Moronai ena iyaragi ni ivalu; era sa lako yani ki na koro ko Kiti, ena gauna era moce lutu tu kina na Leimanaiti ena levu ni nodra mateni, era veisoliyaka yani na iyaragi ni valu vei ira na kaivesu me ra vakaiyaragi kece sara;",
                "17": "Io, vei ira talega na nodra yalewa kei ira na luvedra, io vei ira kecega era rawa ni cola iyaragi, me yacova ni sa vakaiyaragitaki ira kece sara na kaivesu ko Moronai; ia sa caka lo tiko ga na ka kece oqo.",
                "18": "Ia kevaka me ra yadrava na Leimanaiti ke na rawarawa sara vei ira na Nifaiti me ra vakamatei ira, ni ra sa mateni kece tu.",
                "19": "Ia raica, sa sega ni vaka ko ya na inaki i Moronai; ni sa sega ni dautaleitaka na laba se na vakadave dra, ia sa taleitaka ga me vakabulai ira na nona tamata mai na veivakarusai; a ka oqo sa sega ni lewai rawa kina ko koya, ni sa sega ni rawa me vakamatei ira na Leimanaiti ni ra sa mateni tu.",
                "20": "Ia sa rawata ko koya na nona inaki; ni sa vakaiyaragitaki ira kece na Nifaiti era kaivesu tu e lomanikoro, ka solia kina vei ira na kaukauwa me ra taura na veitikina era tiko kina mai lomanikoro.",
                "21": "Ia sa qai lewa ko koya me ra suka tale ki muri na nona tamata ka ra vakavolivoliti ira na mataivalu ni Leimanaiti.",
                "22": "Ia raica sa caka tiko ga ena bogi na ka kece oqo, ia ni ra qai yadra mai ena mataka ko ira na Leimanaiti, era sa raica ni ra sa vakavolivoliti ira tu mai taudaku ko ira na Nifaiti, ka ra sa vakaiyaragi vakavinaka tale tu ga ko ira na nodra kaivesu ka ra tiko e loma ni koro.",
                "23": "Ia oqo era sa kila sara ga ni ra sa kaukauwa vei ira ko ira na Nifaiti; ia ni sa vaka tu oqori, era sa kila ni sa sega tale ni yaga me ra vala kei ira na Nifaiti; o koya era sa vakarota kina na nodra turaganivalu liu me ra kauta mai na nodra iyaragi ni valu ka binia e matadra na Nifaiti, ka kerea me ra lomani.",
                "24": "Raica, e sa vakaoqo na gagadre nei Moronai. A sa taura na koro levu, ka ra tauri me ra kaivesu ni ivalu; ia sa lewa me ra sereki kece na Nifaiti era kaivesu tu; era sa curu ki na mataivalu i Moronai ka ra vakaukauwataka sara na nona mataivalu.",
                "25": "Ka sa yaco ni sa lewa me sa tekivu na nodra vakacakacakataki na Leimanaiti era kaivesu tu, me ra tekivuna e dua na cakacaka ena kena vakaukauwataki na bai ka wavokita na koro levu ko Kiti.",
                "26": "Ka sa yaco ni sa vakaukauwataka oti na bai ni koro levu ko Kiti, me vaka na nona gagadre, sa qai lewa me ra kau na nona kaivesu ki na koro levu ko Vanuasautu; ka sa yadrava talega na koro levu koya ena dua na mataivalu kaukauwa sara.",
                "27": "Ka sa yaco ni sa vuqa sara na ka era segata na Leimanaiti me ra vorati ira kina, ia era sa tudei ga me ra maroroi ira kece na nodra kaivesu, ka ra taqomaka tale ga na vanua kei na veika kece era sa rawata ka taura lesu tale.",
                "28": "Ka sa yaco me ra sa tekivu qaqa tale na Nifaiti ka ra rawata lesu tale na nodra dodonu kei na nodra galala.",
                "29": "Era sa tovolea vakavuqa na Leimanaiti me ra virikovuti ira na Nifaiti ena bogi, ia ena veisasaga oqori era dau tauri ga kina vakavesu e vuqa vei ira.",
                "30": "Ia sa vakavuqa tale ga me ra kauta lo yani na medra waini vei ira na Nifaiti me ra vagagai se vakamatenitaki kina.",
                "31": "Ia raica, sa sega ni dau bera na nodra nanuma na Turaga na nodra Kalou ko ira na Nifaiti ena gauna ni nodra dauleqa vakaoqo. Era sega ni coko rawa ena nodra dai; io, era sa bese ni gunuva na waini e a kau yani, kevaka era sega ni gunuva taumada na kaivesu ni Leimanaiti.",
                "32": "Ia era sa qarauna matua sara me ra kakua ni gunuva e dua na ka gaga; ni kevaka ena vagaga e dua na Leimanaiti na waini ena vagaga talega e dua na Nifaiti; ia oqo era sa vakatovolea kece na nodra waini.",
                "33": "Ka sa yaco me sa kilikili vei Moronai me vakavakarau me kaba yani na koro levu ko Morienitoni; ia raica, ena nodra cakacaka vakaukauwa sara na Leimanaiti, era sa viria vakaukauwa sara kina na bai ni koro levu ko Morienitoni, ka sa yaco kina me itikotiko ni ivalu qaqa sara.",
                "34": "Ia sa yaco tiko ga yani e veisiga ki na koro levu ko ya na sotia ka vakatalega kina na kedra kakana kei na nodra iyaya.",
                "35": "Ia oqo sa mai cava na ikaruasagavulu kaciwa ni yabaki ni nodra veiliutaki na turaganilewa vei ira na tamata i Nifai."
            },
            "56": {
                "1": "Ka sa qai yaco ni sa taura ko Moronai e dua na ivola i Ilamani ena ikarua ni siga ena imatai ni vula ena itekivu ni ka tolusagavulu ni yabaki ni nodra veiliutaki na turaganilewa, ka tukuni mai kina na kedra itukutuku mai na iwase ni vanua ko ya.",
                "2": "Ia sa vakaoqo na vosa ka vola mai, ka kaya mai kina: I Moronai, na tuakaqu lomani, ena vuku ni Turaga, kei na veivakararawataki daru sa sotava; raica, i tuakaqu lomani, au via tukuna mada yani na itukutuku ni neimami veivaluvaluti ena yasayasa oqo.",
                "3": "Raica, era lewe rua na udolu na luvedra na wekada, a kauti ira sobu mai ko Amoni mai na vanua ko Nifai—oqo ko sa kila vinaka ni ra kawa ga i Leimani, na ulumatua tagane i Liai na tamada;",
                "4": "Oqo sa sega ni yaga me’u vakamacalataka tale vei iko me baleta na nodra ivakarau ni bula se na nodra tawavakabauta, ni ko sa kila tu na veika kece oqo—",
                "5": "Ia sa kilikili ga me’u tukuna vei iko ni ra sa tauri iyaragi ni valu tu ko ira na rua na udolu na cauravou oqo, ka ra sa vakaliuci au me’u nodra iliuliu; ka keimami sa lako mai me taqomaka na neimami vanua.",
                "6": "Ia oqo ko sa kila tale ga me baleta na veiyalayalati era a cakava na tamadra, ni ra na sega tale ni taura na nodra iyaragi ni valu, me ra valuti ira na wekadra ka vakadave dra.",
                "7": "Ia ena ikaruasagavulu kaono ni yabaki, ni ra sa raica na veika rarawa keimami sa sota kaya kei na neimami leqataki ira tiko, era sa voleka kina ni voroka na nodra veiyalayalati ka ra sa vakayacora oti, ka me ra taura cake na nodra iyaragi ni ivalu me ra taqomaki keimami.",
                "8": "Ia au a sega ni vakadonuya me ra voroka na veiyalayalati oqo, ni’u nanuma ni na vakaukauwataki keimami na Kalou, ka sega soti ni keimami na kune rarawa sara baleta ni sa vakayacori taucoko na vosa bubului era sa cakava oti.",
                "9": "Ia raica, oqo e dua na ka e dodonu sara me da rekitaka vakalevu. Ia raica, ena ikaruasagavulu kaono ni yabaki, koi au, ko Ilamani, au sa liutaki ira yani e lewe rua na udolu na cauravou oqo, ka lako ki na koro ko Jutia me vukei Anitipasi, o koya ko a lesia me nodra iliuliu na tamata mai na yasayasa ko ya.",
                "10": "Ia sa mai cokotavata na rua na udolu na luvequ cauravou oqo, (ni sa kilikili me ra vakatokai me ra luvequ) ki na mataivalu i Anitipasi, na veivakaukauwataki oqo e sa marau kina vakalevu ko Anitipasi; ia raica, era sa vakalewelailaitaki na nona mataivalu mai vei ira na Leimanaiti baleta ni ra sa vakamatea e dua na iwiliwili vakaitamera vei ira na noda tagane ena vuku ni nodra kaukauwa, o koya e sa vakavuna kina meda rarawa.",
                "11": "Ia oqo meda yalo vakacegu ga ena tikina oqo ni ra sa mate me baleta na nodra vanua kei na nodra Kalou, io, era sa marau kina ko ira.",
                "12": "Era sa maroroya tale ga na Leimanaiti e vuqa na kaivesu, ko ira kece oqori era turaganivalu liu ka ni ra sa vakamatei kece na kena vo. Ia keimami nanuma ni kevaka era se bula tiko, era sa tiko sara ga oqo mai na vanua ko Nifai.",
                "13": "Ia sa i ira oqo na koro lelevu ka ra sa taura na Leimanaiti ni sa dave kina vakalevu na nodra dra na noda tagane qaqa:",
                "14": "Na vanua ko Manitai se na koro levu ko Manitai, na koro levu ko Sisoromi, na koro levu ko Kumeni kei na koro levu ko Anitipara.",
                "15": "Ia oqori na veikoro lelevu era sa taura tu ena gauna au yaco kina ki na koro levu ko Jutia; ia ka raica ni sa cakacaka vagumatua sara tiko ko Anitipasi kei ira na nona tamata, me ra viria vakaukauwa na bai ni koro ko ya.",
                "16": "Io, sa oca sara vakalevu na yagodra ka sa malumalumu tale ga vakakina na yalodra, ni ra dauvala vakaukauwa ena siga ka ra qai mai cakacaka vakaukauwa tale ena bogi ena qaravi ni nodra koro levu; ia era sa sota kaya kina na veika rarawa kecega.",
                "17": "Ia oqo era sa nakita me ra veivakavuai toka ga ena vanua oqo se ra mate; o koya ko nanuma donu kina ni iwiliwili lailai oqo kau a kauta vata mai kei au, io, ko ira na luvequ cauravou ko ya, a solia vei ira na inuinui levu sara kei na marau.",
                "18": "Ka sa qai yaco ni ra sa raica na Leimanaiti ni sa levu cake tale na kedra iwiliwili na mataivalu i Anitipasi, sa lewa sara ko Amoroni me ra kakua mada ni kabai keimami mai se via kaba na koro levu ko Jutia me ia na vala.",
                "19": "Ia oqo sa lomani keimami sara na Turaga; ni kevaka me ra sa kabai keimami mai ena gauna keimami a malumalumu tu kina, ke sa rusa kina na neimami mataivalu lailai; ia oqo keimami sa maroroi.",
                "20": "E sa vakaroti ira sara tiko ga ko Amoroni me ra qarava tiko na veikoro lelevu era sa taura tu oqo. Ia sa mai cava kina na ikaruasagavulu kaono ni yabaki. Ia ena itekivu ni ikaruasagavulu kavitu ni yabaki, keimami sa vakarautaki keimami tu kina ka vakakina na neimami koro levu ki na tataqomaki.",
                "21": "Oqo keimami sa gadreva sara me ra mai kabai keimami na Leimanaiti; ia keimami sega ga ni gadreva me keimami laki kabai ira ena nodra itikotiko ni ivalu kaukauwa.",
                "22": "Ka sa yaco me ra sa veibiuyaki wavoki tu na neimami yamata me ra vakaraica na nodra veitosoyaki tiko na Leimanaiti, me ra kakua ni lako siviti keimami ena siga se ena bogi ka laki kaba na neimami veikoro lelevu ena vualiku.",
                "23": "Ni keimami sa kila tu ni ra sa koro malumalumu ka sega ni kaukauwa me ra sota kei ira; o koya gona keimami sa gadreva, me ra lako siviti keimami me rawa ni keimami kabai ira kina mai muri, ka cemuri ira yani e dakudra, ena gauna vata talega o ya, era na sotavi kina mai liu. Keimami sa vakanuinui ni keimami na rawai ira; ia raica keimami sa rarawa ni sega ni yaco na neimami gagadre.",
                "24": "Ia era sa sega sara ni doudou me lako siviti keimami ena nodra mataivalu levu, se dua ga na kena iwase, de ra na malumalumu ka vakadrukai kina.",
                "25": "Era sa sega tale ga ni doudou me ra valuta na koro ko Saraemala; ka sega ni doudou me ra kosova na ulu ni uciwai ko Saitoni, me ra lako ki na koro levu ko Nifaia.",
                "26": "Ia oqo, sa lomadra sara me ra sa tiko ga e kea na nodra mataivalu, ka me ra qarava tiko na veikoro lelevu era sa taura oti.",
                "27": "Ka sa qai yaco ni ena ikarua ni vula ni yabaki oqo, sa yaco mai kina na keimami kakana era vakauta mai na tamadra na noqu lewe rua na udolu na cauravou.",
                "28": "Ia era sa lako tale ga mai na vanua ko Saraemala e rua na udolu na tagane me ra mai keimami ikuri. Ia sa vakaoqo na nodra sa vakarau tu e lewe tini na udolu na tagane, ka vakakina na kedra kakana, ka vakakina na kedra na watidra kei na luvedra.",
                "29": "Ia ko ira na Leimanaiti, ni ra sa raica ni sa tubu cake tiko ga e veisiga na iwiliwili ni neimami mataivalu, ka sa kau tale tiko ga mai na keimami kakana, era sa rere kina ka lako kusarawa me ra segata me ra sogota na sala me kakua ni vakau tiko mai kina na keimami kakana kei na keimami ikuri.",
                "30": "Ni keimami sa kila na nodra nuiqawaqawa na Leimanaiti ena vuku ni ka oqo, keimami sa nakita kina me keimami bukiveretaki ira; o koya sa vakaroti au kina ko Anitipasi me’u kauti ira sobu na luvequ cauravou oqo ki na dua na koro levu voleka ga e kea, me vaka ni keimami kau kedra kakana tiko yani.",
                "31": "Ia me keimami lako ravita ga na koro levu ko Anitipara, me vaka ni keimami lako sara tiko yani ki na koro levu ena iyalayala ni vanua mai matasawa.",
                "32": "Ka sa yaco ni keimami sa cavutu ka lako yani, me vaka ga ni keimami kauta tiko na kedra kakana ki na koro levu koya.",
                "33": "Ka sa yaco ni sa kauta tale ga yani ko Anitipasi e dua na iwase ni nona mataivalu, ka biuti ira na kena vo me ra vakatawana tiko mai na nodra koro. Ia era sa sega ni cavutu mai me yacova ni’u sa volekata yani na koro ko Anitipara, kei na noqu mataivalu lailai.",
                "34": "Ia oqo, sa tiko ena koro levu ko Anitipara na nodra mataivalu kaukauwa duadua na Leimanaiti; io, na mataivalu levu duadua.",
                "35": "Ka sa yaco ni sa laki tukuni keimami vei ira ko ira na nodra yamata; era sa lako mai kei na nodra mataivalu me valuti keimami.",
                "36": "Ka sa yaco ni keimami qai drotaki ira yani ka keimami gole cake tiko, ki na vualiku. Ia keimami sa vakayarayarataki ira tani yani na nodra mataivalu kaukauwa duadua na Leimanaiti;",
                "37": "Io, keimami sa vakaliuliu tiko yani ka kauti ira sara vakayawa, me yacova na gauna era sa raici ira kina na mataivalu qaqa nei Anitipasi ni sa muri ira vakaukauwa tiko mai, era sa sega ni gole ki na imatau se ki na imawi, era sa cici muri keimami vakadodonu tiko ga mai; ia, keimami nanuma ni ra sa nakita me ra vakarusai keimami taumada ni bera ni toboki ira mai na mataivalu i Anitipasi de keimami na virikovuti ira.",
                "38": "Ia oqo ko Anitipasi sa raica ka kila rawa mai na leqa e rawa ni yaco vei keimami, ka vakusakusataki ira sara yani na nona mataivalu. Ia raica sa bogi mai na vanua; o koya era sa sega kina ni toboki keimami, ka sega tale ga ni toboki ira mai ko Anitipasi; o koya keimami sa keba kina ena bogi ko ya.",
                "39": "Ka sa yaco ni sa bera ni kida na mataka, raica, era sa vakasavi keimami tale ko ira na Leimanaiti. Oqo keimami sa sega soti ni kaukauwa sara ka sega ni rawa ni vorati ira yani; io, au sega tale ga ni via soli ira na luvequ cauravou kivei ira; o koya keimami sa dro tiko ga yani kina ki na lekutu.",
                "40": "Era sa sega ni via gole ki na imatau se ki na imawi, de keimami na virikovuti ira; ia koi au tale ga au sa sega ni vinakata me keimami gole ki na imatau se ki na imawi, de ra na toboki keimami, ka keimami na sega ni saqati ira rawa, keimami na vakarusai ga, ia era na rawa ni dro sara; ia keimami sa dro tiko ga kina ena lekutu ena siga taucoko, me yacova sara na bogi.",
                "41": "Ka sa yaco ni sa bera ni kida na mataka ka tarava, keimami sa raici ira na Leimanaiti ni ra sa kabai keimami mai, ka keimami sa dro sara yani.",
                "42": "Ia a sa yaco ni sa sega soti ni yawa sara na vanua era vakasavi keimami mai kina, era sa tu vakadua; ia e sa mataka ni ikatolu ni siga ena ikavitu ni vula.",
                "43": "Ia oqo keimami sega ni kila, de ra sa toboki ira mai ko ira na mataivalu i Anitipasi se segai, ia au sa kaya ga vakaoqo vei ira na noqu cauravou: Raica, era sa mai cegu koso na meca ka da sega ni kila na ka era nakita, era vinakata beka me da kabai ira yani me rawa ni ra lawakitaki keda ena dua na vere;",
                "44": "O koya gona na cava ko ni sa vinakata, koi kemuni na luvequ, ko ni na vorati ira yani ka vala?",
                "45": "Ia oqo i tuakaqu lomani, Moronai, me’u tukuna sara vei iko, ni’u sa sega mada ni bau raica e liu e dua na yaloqaqa, e segai, vei keda kece sara na Nifaiti.",
                "46": "Me vaka ga ni’u vakatokai ira me ra luvequ (ni ra sa gone kecega) ia era sa tukuna mai ka vaka: I Tamai keimami, raica sa tiko kei keda na noda Kalou, ka na sega ni vakalaiva me da lutu; ia me da lako mada yani; kevaka era sega ni vakasagai keda mai, me da qai kakua ni vakamatei ira; o koya me da lako ga yani de ra na qai rawa na mataivalu i Anitipasi.",
                "47": "Oqo era sa sega mada ni bau vala vakadua, ia era sa sega sara ni rerevaka na mate; raica era sa sega sara ni kauwaitaka na nodra bula vakai ira, era sa gadreva ga me ra galala na nodra qase; io, era sa vakavulici vakavinaka mai vei ira na tinadra, ni kevaka era sega ni vakatitiqa, ena vakabulai ira na Kalou.",
                "48": "Ia era sa tukuna lesu mai vei au na nodra vosa na tinadra, ka kaya: Keimami sega ni vakatitiqataka ni ra kila tu na tinai keimami.",
                "49": "Ka sa yaco ni’u sa qai kauti ira lesu mai na noqu lewe rua na udolu me keimami saqati ira na Leimanaiti ka ra a cemuri keimami tiko mai. Ia oqo raica, ena gauna oqori era sa toboki ira mai kina ko ira na mataivalu i Anitipasi, ka sa yaco kina e dua na ivalu kaukauwa sara.",
                "50": "Era sa oca dina na mataivalu i Anitipasi ena nodra lakova mai e dua na vanua balavu ena loma ni dua na gauna lekaleka ga, ka sa vo sara vakalailai me ra rawai ira ko ira na Leimanaiti; ia kevaka me keimami a sega ni totolo yani kei ira na lewe rua na udolu, ke a yaco dina me vakakina.",
                "51": "Ni sa bale mate ena ivalu ko ya ko Anitipasi kei na vuqa tale ga na nona iliuliu baleta ni ra sa oca sara ena vuku ni lako totolo era a cakava mai—o koya ni ra sa bale mate vakaoqo na nodra i liuliu, era sa malumalumu tale ga kina na tamata i Anitipasi vei ira na Leimanaiti.",
                "52": "Ka sa yaco ni ra sa yaloqaqa sara na Leimanaiti, ka ra muri ira; ena gauna era sa muri ira matua yani kina, era sa lako mai dakudra ko ira na lewe rua na udolu i Ilamani ka tekivu ravuravu vakaukauwa sara ka veivakamatei, ia sa kaukauwa sara na nodra ravuravu yani ka ra mani saumaki kina na mataivalu ni Leimanaiti ka qaravi Ilamani.",
                "53": "Oqo ni ra sa raica na tamata i Anitipasi ni ra sa saumaki na Leimanaiti, era sa kumukumuna vata na nodra mataivalu ka ravuti ira tale na Leimanaiti mai dakudra.",
                "54": "Ka sa yaco oqo me keimami qai virikovuti ira e ke na Leimanaiti koi keimami na tamata i Nifai, na tamata i Anitipasi kei ira na noqu lewe rua na udolu, io, keimami sa virikovuti ira ka vakamatea e vuqa sara vei ira; era sa mani soro na kena vo ka solia mai vei keimami na nodra iyaragi ni valu a ra sa neimami kaivesu ni valu.",
                "55": "Ia oqo ka sa yaco ni ra sa soro oti vei keimami, raica, au sa qai wiliki ira na cauravou ka keimami a vala vata tiko ni’u leqataka, de na mani levu vei ira era sa bale mate.",
                "56": "Ia raica sa vuabale dina na noqu marau ni sega sara ga ni duabulu na tamata vei ira me bale ki na qele; io, sa kilai votu ni ra sa vala tiko me vaka na kaukauwa ni Kalou; io, e sega mada ni se bau kilai me veivakurabuitaki sara vakaoqo na kaukauwa ni nodra vala na tamata; io era sa rerevaka sara tale ga na Leimanaiti na kaukauwa ni nodra ravuravu yani; ka ra sa mani soro kina ka soli ira ga me ra kaivesu ni valu.",
                "57": "Ia me vaka ni sega na vanua e ganita me ra tiko kina e ke na kaivesu ka me rawa tale ga ni ra taqomaki tiko kina mai vei ira na Leimanaiti, o koya keimami sa talai ira sara ki na vanua ko Saraemala, ka ra veikau e dua na iwase ni mataivalu i Anitipasi; ia ko ira na kena vo era sa mai cokovata kei na noqu gone tagane ni Amonaiti, ka keimami lesu tale ki na koro levu ko Jutia."
            },
            "57": {
                "1": "Ka sa qai yaco ni’u a taura e dua na ivola i Amoroni, na tui, ka kaya mai ni kevaka au na soli ira yani na nona tamata era noqu kaivesu tu, ena qai vakasuka lesu mai na koro levu ko Anitipara.",
                "2": "Ia au qai volavola tale vua na tui, ka kaya ni keimami sa kila tu ni sa ganita na keimami iwiliwili kei na neimami kaukauwa, me keimami na valuta ka rawa na koro levu ko Anitipara; ia ena sega na betena me keimami sereki ira na kaivesu me baleta na koro ko ya, e daumaka cake me ra veisautaki ga na neimami kaivesu.",
                "3": "Ia sa sega ni vakadonuya na veika au kerea ena noqu ivola ko Amoroni, raica sa sega ni vinakata ko koya me ra veisautaki na kaivesu; ia keimami sa vakavakarau sara me keimami kaba na koro levu ko Anitipara.",
                "4": "Ia a ra sa biuti Anitipara ko ira na lewena, ka dro ki na veikoro lelevu tale e so ka ra taukena tu oqo, me ra laki viria vakaukauwa na kena bai; sa vakaoqo na neimami taura lesu tale na koro levu ko Anitipara.",
                "5": "Sa mai cava na ikaruasagavulu kawalu ni yabaki ni nodra veiliutaki na turaganilewa.",
                "6": "Ka sa yaco ni ena itekivu ni ikaruasagavulu kaciwa ni yabaki, sa yaco tale mai kina na keimami kakana, kei na lewe ono na udolu na ikuri ni neimami mataivalu, mai na vanua ko Saraemala kei na veivanua vakavolivolita, era sa lako tale ga mai e lewe onosagavulu na cauravou ni Amonaiti me ra mai kurivi ira na wekadra, ko ira na noqu lewe rua na udolu. Ia raica oqo, keimami sa lewelevu ka kaukauwa sara ka sa bini tale tu ga na keimami kakana.",
                "7": "Ka sa yaco ni keimami sa via valuta na mataivalu ka taqomaka tiko na koro levu ko Kumeni.",
                "8": "Ia oqo raica, au na vakaraitaka vei kemuni na sala keimami rawata kina na neimami gagadre oqori; io, a lako yani ena bogi e dua na iwase ni neimami mataivalu kaukauwa, ka vakavolivolita na koro levu ko Kumeni, ni sa voleka tiko na gauna me yaco mai kina na kedra ivakarau kakana.",
                "9": "Ka sa yaco ni bogi vuqa na neimami vakaitikotiko vakavolivolita na nodra koro levu; keimami yadra ka moce vata ga kei na neimami iseleiwau, de ra na lako mai ena bogi na Leimanaiti ka vakamatei keimami, era sa segata vakavuqa na ka oqori; ia ena levu ga ni nodra segata, na levu talega ni dave ni nodra dra.",
                "10": "Ni oti vakalailai sa qai yaco mai na kedra kakana, ka ra tovolea sara me curutaki yani ki loma ena bogi. Ia keimami sa waraki ira mai koi keimami na Nifaiti, ka segai ko ira na Leimanaiti; o koya, keimami vesuki ira kina ka taura tale ga na kakana era kauta mai.",
                "11": "Ia e dina ga ni keimami a sogolatia na sala ni nodra vukei mai na Leimanaiti, ia sa lomadra me ra taura matua toka ga na koro levu ko ya; o koya sa kilikili kina me keimami taura na kakana ka vakauta ki Jutia, ka ra vakauti sara na neimami kaivesu ki na vanua ko Saraemala.",
                "12": "Ka sa yaco ni sa qai oti ga e vica na bogi era sa tekivu yalolailai mai na Leimanaiti, ka sa oti na nodra nuitaka na veivuke; o koya era sa mani soro kina vei keimami; ia sa vakaoqori na sala keimami rawata kina na neimami inaki, ena neimami rawa na koro levu ko Kumeni.",
                "13": "Ia sa yaco me ra lewelevu sara na neimami kaivesu; e dina ga ni keimami sa lewelevu koi keimami, ia keimami sa vakasaurarataki me keimami vakayagataka na neimami sotia kece sara me keimami yadravi ira, se, me ra sa vakamatei ga.",
                "14": "Ia raica era sa dau dro vakalewelevu ka taurivaka na vatu, na kau se cava ga era sa taura rawa, me ra vorati keimami kina, e vakavuna me keimami vakamatea kina e rua na udolu vakacaca vei ira ni bera ni ra qai soli ira me ra kaivesu ni ivalu.",
                "15": "O koya sa kilikili kina vei keimami me keimami tinia na nodra bula se yadravi ira ena iseleiwau, ka kauti ira sobu ki na vanua ko Saraemala; e dina ga keimami sa vesuka na kedra kakana na Leimanaiti, ia sa na takiveiyaga mada ga vei ira na neimami na keimami kakana.",
                "16": "Ia ni keimami sa sota kaya tiko na leqa oqo, sa ka dredre toka na lewai ni veika me baleti ira na kaivesu ni valu; ia oqo keimami sa mani nanuma me ra sa vakauti sobu ga ki na vanua ko Saraemala; o koya keimami sa lesia kina e dua na iwase ni neimami tagane me kauti ira sobu na kaivesu ki Saraemala.",
                "17": "Ia a sa yaco ena mataka ga era sa lesu tale mai. Ia oqo raica, keimami a sega ni taroga na ka a yaco vei ira na kaivesu; ia raica, era sa yaco donu dina mai, ni ra sa kabai keimami mai ena gauna ko ya ko ira na Leimanaiti; kevaka me ra a sega, ke ra a rawai keimami na Leimanaiti. Ia raica, a vakauta yani ko Amoroni na kakana ka vakakina e levu na mataivalu me tokoni ira.",
                "18": "Ka sa yaco me ra taudonu mai na neimami ka ra a kauti ira yani na kaivesu, era tarovi ira na meca ni sa vo sara ga vakalailai me ra rawai keimami.",
                "19": "Ia raica, era sa vala vakaukauwa sara na noqu cauravou lewe rua na udolu onosagavulu; io, era sa toka dei ga e matadra na Leimanaiti ka ravuti ira kece ka ra vorati ira mai.",
                "20": "Ia ena gauna era sa via drovaki ira kina na Leimanaiti na vo ni neimami mataivalu, raica, era sa sega sara ni yalolailai na lewe rua na udolu onosagavulu oqo.",
                "21": "Io, era sa talairawarawa ka ra sa raica me ra vakayacora sara na ivakaro kecega; io, sa yaco vei ira me vaka na nodra vakabauta; ia au nanuma sara na vosa era a kaya vei au ena vuku ni nodra ivakavuvuli na tinadra.",
                "22": "Ia oqo raica sai ira na luvequ oqo, kei ira era a lesi me ra kauti ira yani na kaivesu, keimami dinau tu vei ira ena vuku ni qaqa lagilagi oqo; ni sai ira dina era vakamalumalumutaki ira na Leimanaiti, o koya era sa vakasavi lesu kina ki na koro levu ko Manitai.",
                "23": "Ia keimami sa sega ni rusa kece ena iseleiwau, ka keimami taura dei tiko ga na koro levu ko Kumeni; era lewelevu ga era sa yali yani vei keimami.",
                "24": "Ia sa yaco ni ra sa dro oti na Leimanaiti, au sa vakarota sara me ra kau tani mai na noqu tamata era sa vuetaki ka davo maliwai ira koto na mate, ka me qaravi sara na nodra mavoa.",
                "25": "Ka sa yaco me ra sa malumalumu e rua na drau vei ira na noqu lewe rua na udolu onosagavulu na cauravou, ni sa dave vakalevu na nodra dra; ia oqo me vaka na nona vinaka na Kalou, kei na neimami kurabui vakalevu, kei na nodra marau na mataivalu taucoko, e sega sara ni bau dua na tamata vei ira e mate; io, ka sega sara ni dua na tamata vei ira me sega ni vakamavoataki vakalevu.",
                "26": "Ia oqo sa veivakurabuitaki vakaidina sara ki na neimami mataivalu taucoko na nodra sa taqomaki tiko, raica era sa bula mai ko ira, ka ra bale mate yani e vica vata na udolu na wekadra. Ia keimami sa kila ni a rawa ga oqo ena kaukauwa veivakurabuitaki ni Kalou, baleta na levu ni nodra vakabauta ena veika era sa vakavulici me ra vakabauta—ni sa dua tiko na Kalou dau lewa dodonu, ia ko cei tale e sega ni vakatitiqataka ni ra na maroroi ena nona kaukauwa vakasakiti.",
                "27": "Sa vakaoqo na nodra vakabauta na tamata au tukuni ira tiko; e dina ni ra gone ga, ia era sa yalodina sara ka dauvakanuinui vua na Kalou.",
                "28": "Ka sa yaco oqo ni keimami sa qaravi ira oti na vuetaki, ka ra sa bulu na neimami mate kei na nodra mate tale ga na Leimanaiti, ka ra lewelevu sara, raica, keimami sa qai tarogi Kiti ena vukudra na kaivesu a tekivu me kauti ira sobu ki Saraemala.",
                "29": "Sai Kiti oqo na turaganivalu liu a lesi me liutaka na mataivalu era a yadravi ira sobu ki na vauna ko ya.",
                "30": "Ia, sa vakaoqo na vosa nei Kiti vei au: Raica sa tekivu na neimami ilakolako sobu ki na vanua ko Saraemala kei ira na noda kaivesu. Ia sa yaco ni keimami sa sota kei ira na noda yamata era a talai mai me ra mai vakaraica tiko na nodra itikotiko na Leimanaiti.",
                "31": "Ia era sa kailavaka mai vei keimami ka kaya—Raica, sa lako tiko mai na nodra mataivalu na Leimanaiti me ra laki kaba na koro levu ko Kumeni; ka vakarusai ira na noda tamata.",
                "32": "Ka sa yaco me ra sa rogoca rawa na itukutuku oqo ko ira na noda kaivesu, ka vakayaloqaqataki ira sara; ia era sa vakatubu veileti mai ka veisaqasaqa kei keimami.",
                "33": "Ka sa yaco ni ra sa veisaqasaqa, keimami sa ravuti ira ena neimami iseleiwau. Ia sa yaco me ra sa duavata ka ciciva mai na neimami iseleiwau, ka sa lewevuqa sara era bale mate kina; ia ko ira na kena vo, era sa talabusese ka dro tani mai vei keimami.",
                "34": "Ia raica, ena gauna era sa dro kina, keimami sega ni toboki ira rawa, ka keimami sa mani lako kusarawa sara mai ki na koro levu ko Kumeni; ia raica, keimami sa yaco donu mai ka vukei ira na wekai keimami ena kena maroroi na koro oqo.",
                "35": "Ia raica eda sa bula tale mai na ligadra na noda meca. Ia me vakalougatataki ga kina na yaca ni Kalou; ia raica ni sai koya ga sa vakabulai keda; io, ka sa kitaka na ka levu oqo vei keda.",
                "36": "Ia koi au, ko Ilamani, ni’u sa rogoca na vosa i Kiti, sa vuabale sara na noqu marau me baleta na nona vinaka na Kalou ena nona sa maroroi keimami, me keimami kakua ni mate; io, au sa nuitaka ni na curu na yalodra ko ira era sa vakamatei ki na nona ivakavakacegu na nodra Kalou."
            },
            "58": {
                "1": "Ia raica, sa qai yaco na neimami sasaga ka tarava me keimami taura lesu na koro levu ko Manitai; ia raica, keimami sa lewelailai ga, ka sega sara ni rawa me keimami kauti ira tani mai na lomanikoro levu koya. Ia raica, era sa nanuma vinaka tiko ga na ka keimami a kitaka e liu; o koya sa ka dredre kina me keimami bacani ira tani mai na nodra itataqomaki ni valu.",
                "2": "Ia era sa rui lewelevu sara, ka keimami sa lewe lailai ga, ka keimami sega kina ni doudou me keimami kaba yani na nodra koro ni ivalu.",
                "3": "Io, sa yaga me ra vakayagataki na neimami tagane me ra taqomaka vakavinaka mada ga na veivanua keimami sa taura lesu tale mai; o koya sa kilikili me keimami qai waraka toka me ra yaco tale mai e so na keimami ikuri, kei na keimami kakana mai na vanua ko Saraemala.",
                "4": "Ka sa yaco me’u tala e so na mata vua na kovana ni neimami vanua, ka vakamacalataka vua na veika e baleti ira na neimami tamata. Ia sa yaco ni keimami sa waraka tiko ga na kakana kei na so tale na keimami ikuri mai na vanua ko Saraemala.",
                "5": "Ia raica, sa sega ni vukei keimami na gagadre ko ya; ni ra sa yacoyaco tiko ga yani e veisiga na ikuri ni nodra mataivalu na Leimanaiti ka vakatale ga kina na kedra kakana; Ia sa vaka tu oqori na veika e sa yaco tiko vei keimami ena gauna oqo.",
                "6": "Ia era sa mai valuti keimami vakavuqa na Leimanaiti, ka ra tovolea me ra temaki keimami ena nodra ivadi, me ra vakarusai keimami kina; ia oqo keimami sega ni rawa ni lako me valuti ira, baleta ni dau totolo na nodra dro lesu, ka sa rui kaukauwa tale ga na nodra itataqomaki ni ivalu.",
                "7": "Ka sa yaco ni keimami sa wawa tu vakaoqo ena vica vata na vula, me yacova sara ni keimami sa voleka ni mate ni sa sega na kakana.",
                "8": "Ia sa yaco ni sa kau mai na keimami kakana, ka ra kauta tiko mai e lewe rua na udolu na tamata ivalu me ra mai vukei keimami; ia sai koya ga oqori na levu ni veivuke e sa soli mai me keimami taqomaka kina na neimami vanua me ra kakua ni taura na neimami meca, io ka veisaqasaqa kei na dua na meca ka ra sa rui lewevuqa sara.",
                "9": "Ia oqo keimami sega ni kila se cava na vuna keimami sa vakamaduataki kina oqo se cava na vuna keimami sega ni vakaikuritaki mai kina; ia oqo keimami sa rarawa dina ka rere tale ga, de cudruva na neimami vanua na lewa ni Kalou, ka keimami na vakadrukai ka vakarusai sara.",
                "10": "O koya keimami sa sovaraka kina na yaloi keimami ena masu vua na Kalou, me vakaukauwataki keimami ka vakabulai keimami mai vei ira na neimami meca, io, me vakaukauwataki keimami tale ga me keimami rawata lesu tale na neimami veikoro lelevu, kei na veika keimami taukena, me ra vukei kina na wekai keimami.",
                "11": "Io, sa yaco ni sa vakatakila mai vei keimami na Turaga na neimami Kalou, ni na vakabulai keimami vakaidina; io, sa vosa ni veivakacegui ena yaloi keimami, ka vakaukauwa taka na neimami vakabauta, ia sa vakavuna me keimami vakanuinui ki na veivuke mai vei koya.",
                "12": "Ia keimami sa vakayaloqaqataki mai na mataivalu lailai ga keimami sa mai vakaikuritaki kina, ia sa dei na yaloi keimami ni keimami na rawai ira na neimami meca, ka taura tiko ga na neimami vanua, kei na veika keimami taukena, kei ira na wati keimami, kei na luvei keimami kei na yavu ni neimami bula galala.",
                "13": "Ka sa vakakina na neimami lako yani ka saqati ira vakaukauwa na Leimanaiti, ena koro levu ko Manitai; ia keimami sa laki birika na neimami vale laca ena yasana ki na lekutu, volekata ga na koro levu ko ya.",
                "14": "Ka sa yaco ni ra sa raica ena mataka ko ira na Leimanaiti ni keimami sa tiko ena iyalayala ni lekutu sa voleka ki na koro levu ko ya, era sa talai ira mai na nodra yamata me ra mai dikeva yani na kaukauwa ni neimami mataivalu, kei na keimami iwiliwili.",
                "15": "Ka sa yaco ena nodra raica ni sega soti ni keimami kaukauwa sara, me vaka na keimami iwiliwili, ka era sa taqaya de keimami na sogota na sala me vakauti yani kina na kedra kakana, ka vakavo me ra lako mai ka vala me vakamatei keimami, io era sa nanuma talega ni na rawarawa sara me ra vakarusai keimami ni ra sa rui lewelevu, o koya era sa vakavakarau sara me ra lako mai ka vorati keimami ena ivalu.",
                "16": "Ia ni keimami sa raica ni ra sa vakavakarau tiko me ra lako mai ka vorati keimami, raica, au sa lewa me kauta ko Kiti e dua na iwase ni mataivalu lailai ka laki vuni tiko ena lekutu, io me kauta talega e dua na iwase lailai ko Tiomana, ka ra laki vuni tiko ena lekutu.",
                "17": "Oqo a sa kauti ira na nona ilawalawa ko Kiti ki na yasana imatau, ka ra lako na ilawalawa tale kadua ki na yasana imawi; ia ni sa rawa kece ko ya, raica, au sa qai mai tiko yani koi au kei na vo ni neimami mataivalu ena vanua ga keimami sa laki birika taumada kina na neimami vale laca ka waraka na gauna me ra na lako mai kina na Leimanaiti me mai vala.",
                "18": "Ka sa yaco ni sa lako sobu mai na nodra mataivalu vakaitamera na Leimanaiti me mai valuti keimami. Ia ni ra sa volekati keimami mai ka via ravuti keimami ena nodra iseleiwau, au sa qai vakaroti ira na noqu tamata, ka ra tiko vata kei au, me ra vakasuka yani ki na lekutu.",
                "19": "Ka sa yaco me ra kusarawa na Leimanaiti ka cici muri keimami yani vakatotolo, ni ra gadreva sara me ra toboki keimami ka vakamatei keimami; o koya era sa cici muri keimami yani kina ki na lekutu; ia keimami sa muri ena maliwa ni vanua era vuni toka kina na tamata i Kiti kei na tamata i Tiomana, ia era sa sega ga ni raici ira ko ira na Leimanaiti.",
                "20": "Ka sa yaco ni sa lako siviti ira na nodra mataivalu, e sa qai duri mai ko Kiti kei Tiomana mai na vanua rau sa vuni toka kina, ka sogolatia na sala me ra kakua ni lesu tale ki na koro levu ko ira na nodra yamata na Leimanaiti.",
                "21": "Ka sa yaco me ra tamusuki ira tani, ka cici yani ki na koro levu ka ravuti ira na yadra era a biu tiko mai me ra yadrava na koro levu koya, io era sa vakarusai ira ka taura na koro levu ko ya.",
                "22": "E sa yaco na ka oqo, ni ra sa lako kece yani na mataivalu ni Leimanaiti ki na lekutu, ka ra biu tiko ga mai e vica na yadra.",
                "23": "Ka sa yaco ni rau sa rawata ko Kiti kei Tiomana na nodra itikotiko kaukauwa ni ivalu ena sala oqori. Ia sa yaco ni keimami sa dro tiko ga ena lekutu, ia ni sa yawa na vanua keimami dro tiko kina ena lekutu keimami sa qai gole vaka ki na vanua ko Saraemala.",
                "24": "Ia era rere na Leimanaiti ni ra raica ni ra sa dro tiko yani ki Saraemala, era sa nanuma ni ra sa veretaki yani me ra laki vakarusai kece; o koya era sa mani vakasuka tale kina ki na lekutu, io, me ra sa muria lesu tale na sala era a lakova mai.",
                "25": "Ia raica, ni sa bogi na vanua era sa birika na nodra vale laca, era nanuma na nodra turaganivalu liu na Leimanaiti ni ra sa oca vakalevu na Nifaiti baleta na nodra lako voli mai vakabalavu; ka ra nanuma me ra kauta mai na nodra mataivalu taucoko ka sega ni vakasamataka na veika baleta na koro levu ko Manitai.",
                "26": "Oqo sa yaco me’u vakaroti ira na noqu tamata me ra kakua ni moce ena bogi ko ya, ia me keimami muria e dua tale na sala ki na koro levu ko Manitai.",
                "27": "Ia me baleta na neimami lako tiko ena bogi, raica ni qai kida na mataka keimami sa tiko sara ki liu vei ira na Leimanaiti, ka yaco me keimami sa tadu e liu vei ira ki na koro levu ko Manitai.",
                "28": "Ka sa yaco ni sai koya oqo na ivadi keimami sa rawata kina na koro levu ko Manitai, ka sega ni dave kina na dra.",
                "29": "Ka sa yaco ni ra qai volekata mai na koro levu na mataivalu ni Leimanaiti, era sa raica ni keimami sa vakarau tu me sota kei ira, era sa kidroa vakalevu sara ka sa tarai ira tale ga na rere, ia ka vakavuna me ra dro yani ki na lekutu.",
                "30": "Io, sa yaco me ra sa dro tani mai na veitikina kecega na mataivalu ni Leimanaiti. Ia raica era sa kauta vakavesu yani e vuqa na yalewa kei na gone mai na vanua oqo.",
                "31": "Ia ena gauna oqo keimami sa taura tale tu kina na veikoro lelevu kece era sa mai taura tu mada na Leimanaiti; era sa dui suka tale ki na nodra itikotiko ko ira na tamai keimami, na neimami yalewa kei ira na neimami gone, ka ra qai vakavo ga ko ira era sa drotaka na Leimanaiti.",
                "32": "Ia raica sa lewelailai ga na neimami mataivalu, ka sega ni keimami taqomaka rawa kina na neimami veikoro lelevu kece kei na levu ni ka keimami taukena.",
                "33": "Ia raica, keimami sa vakanuinui ga vua na neimami Kalou o koya sa solia vei keimami na qaqa me baleta na veivanua oqori, ka keimami sa taura lesu rawa tale kina na neimami veikoro lelevu kei na veivanua ka a neimami tu ga.",
                "34": "Oqo keimami sega ni kila se cava e sega ni vukei keimami vakalevu mai kina na matanitu; era sega tale ga ni kila na vuna, ko ira na sotia era talai mai me ra mai vukei keimami.",
                "35": "Raica keimami sega ni kila na cava ko ni sega ni rawa ka kina, ia ko ni sa kauta yani e dua na mataivalu ki na dua tale na yasa ni vanua; ke sa vakakina, keimami sega ni gadreva me keimami vosa kudrukudru.",
                "36": "Ia kevaka e sega, raica, keimami rerevaka de sa tiko e so ena matanitu era sega ni vinakata me so tale na tamata me keimami vukei kina; ni keimami kila deivaki tu ni lewevuqa sara na noda mataivalu, ia e qai lailai wale ga e vakauti mai.",
                "37": "Ia raica keimami sega sara ni kauwaitaka oqori—e dina ga ni tu na malumalumu ni neimami mataivalu, io keimami sa vakararavi ga vua na Kalou me vakabulai keimami mai na ligadra na neimami meca.",
                "38": "Raica sa voleka ni cava na ikaruasagavulu kaciwa ni yabaki, ka keimami sa taura tale tu na neimami vanua; ka ra sa dro na Leimanaiti ki na vanua ko Nifai.",
                "39": "Ia era sa tiko vata ga kei au ena koro levu ko Manitai ko ira na luvedra cauravou na tamata i Amoni, ko ira au sa vakacaucautaki ira tiko yani; ia sa tokoni ira tiko na Turaga me ra kua ni bale ena iseleiwau, io, sa taqomaki ira tale ga me sega ni duabulu vei ira e mate.",
                "40": "Ia raica, sa vuqa vei ira e vuetaki; ia era sa tudei tu ga ena galala ka sa vakagalalataki ira kina na Kalou; era sa yalodina ena dauqarava na Turaga na nodra Kalou ena veisiga; io, era sa raica me ra muria tikoga na nona lawa, na nona vakatulewa kei na nona ivakaro; era sa vakabauta deivaki ni na yaco vakaidina na veika sa parofisaitaki tu.",
                "41": "Ia oqo, i Moronai, na tuakaqu lomani, me karoni iko tikoga ena nona iserau, na Turaga na noda Kalou ko koya ka a sereki keda ka vakavuna me da galala, io me totaki ira na nona tamata, me yacova ni ra sa taura kece tale na veika e nodra ka ra a taura mai vei ira ko ira na Leimanaiti, na veika me tokoni keda. Ia oqo raica, au sa tinia na noqu ivola. Koi au ko Ilamani na luvei Alama."
            },
            "59": {
                "1": "Sa yaco ni sa wilika oti ko Moronai na ivola i Ilamani ena ikatolusagavulu ni yabaki ni nodra veiliutaki na turaganilewa vei ira na tamata i Nifai, sa vuabale na nona marau ena vuku ni nodra vinaka, io, na nodra sa taura lesu rawa mai ko Ilamani na vanua a sa kaliraki mada vei ira.",
                "2": "Io sa tukuna yani na kena itukutuku vei ira kece na nona tamata ena yasayasa ko ya, me ra kila ka marau tale ga kina.",
                "3": "Ka sa yaco ni sa vakauta sara vakatotolo e dua na ivola vei Paorani, ka gadreva me vakasoqona vata ka vakauta e dua na mataivalu me vakaukauwataki Ilamani, se na mataivalu i Ilamani, io me vukei koya ena kena taqomaki na vanua era sa taura lesu tale tu oqo.",
                "4": "Ka sa yaco ni sa vakauta oti na ivola ko ya ko Moronai ki na vanua ko Saraemala, sa qai tekivu vakavakarau tale ga, ka navuca na sala me na taura lesu tale kina na veikoro lelevu era sa taura tu na Leimanaiti.",
                "5": "Ka sa yaco ni sa vakavakarau tiko ko Moronai me vorati ira na Leimanaiti ena ivalu, raica, era sa kabati mai vei ira na Leimanaiti, ko ira na tamata i Nifaia, ko ira ka ra a soqoni vata mai na koro levu ko Moronai kei na koro levu ko Liai kei na koro levu ko Morienitoni.",
                "6": "Io era sa lako tale ga mai ko ira ka a vakasaurarataki me ra dro mai na vanua ko Manitai kei na veivanua volekata, era sa lako mai ka mai cokovata kei ira na Leimanaiti ena yasa ni vanua oqo.",
                "7": "Ia oqo era sa lewevuqa sara, io, sa tubu cake tiko ga na kedra iwiliwili ena veisiga, ena ivakaro i Amoroni me ra kaba na koro ko Nifaia, era sa lako mai kina ka vorati ira na tamata i Nifaia, ia era a mokuti ira ena ravuravu levu.",
                "8": "Ia me vaka ni sa mataivalu levu sara, era sa vakasaurarataki kina me ra dro kina na vo ni lewenikoro ko Nifaia; ia era sa dro yani ka laki cokovata kei na mataivalu i Moronai.",
                "9": "Ia oqo a sa nanuma tiko ko Moronai me ra talai yani e so na tagane me ra laki veivuke ena taqomaki ni koro levu ko Nifaia, io ena nodra vukei na tamata ena kena taqomaki na koro levu ko ya, ka ni kila ni rawarawa cake na kena tovolei me taqomaki toka mai na kena qai sagai me tauri lesu tale ni ra sa kaliraka tani na Leimanaiti, e nanuma ko koya ni na rawarawa vei ira me ra na taqomaka toka na koro levu ko ya.",
                "10": "O koya oqo sa taura tu ga kina na nona mataivalu, me ra taqomaka na veivanua kece era sa taura lesu tale.",
                "11": "Ia oqo sa rarawa vakalevu sara ko Moronai ni sa raica ni sa rawai na koro levu ko Nifaia, ka sa tekivu rivarivabitaka tale ga de ra na rawai mai vei ira na wekadra ena vuku ni nodra ivakarau ca.",
                "12": "A vaka talega oqori na nodra nanuma na nona turaganivalu liu. Era sa vakatitiqa ka kurabuitaka na nodra qaqa mai oqo na Leimanaiti, ka ra rivarivabi de ra sa qaqa ena vuku ni nodra ivakarau ca na lewenikoro.",
                "13": "Ka sa yaco ni sa rarawataka tale ga vakalevu ko Moronai na kena vakaweleweletaki ka sega ni kauwaitaki mai na matanitu na veika me baleta na bula galala ena nodra vanua."
            },
            "60": {
                "1": "Ka sa yaco me vola tale ko Moronai e dua na ivola vei Paorani na kovana ni vanua, ka vakaoqo na veivosa ka vola: Raica au sa volavola yani oqo vei Paorani ena koro levu ko Saraemala, o koya na turaganilewa levu ka kovana ni vanua taucoko, vata kei ira kece tale ga era sa digitaki mai vei ira na lewenivanua me ra lewa ka liutaka na veika e baleta na ivalu oqo.",
                "2": "Ia raica, au na tukuna e vica na ka me’u beitaki kemuni kina; raica, dou sa kila vinaka ni ko ni a lesi, mo ni vakasoqoni ira vata na tamata ka vakaiyaragitaki ira ena iseleiwau, na isele takelo kei na veimataqali iyaragi kecega ni ivalu, ka mo ni talai ira yani me valuti ira na Leimanaiti, ena veiyasana cava ga era curuma mai kina na noda vanua.",
                "3": "Ka raica oqo, au sa kaya vei kemuni ni keimami a sota kaya e vuqa sara na veika rarawa lelevu, koi au kei ira na noqu tamata kei Ilamani tale ga kei ira na nona tamata; io keimami a vosota na viakana, na viagunu, kei na malumalumu ni yago kei na veimataqali veika rarawa kecega.",
                "4": "Ia raica, kevaka me keimami a sota kaya wale ga na veika oqori, ke keimami a sega ni vosa kudrukudru se cudru kina.",
                "5": "Ia raica, era sa vakamatei vakayauyau na neimami tamata; io, era sa bale mate kina ena iseleiwau e vica vata na udolu, ia kevaka mo ni a vukei ka vakaukauwataki ira yani na tamata ivalu me vaka na nodra kerekere, ke a sega ni yaco na ka oqori. Io ko ni a vakaweleweletaki keimami vakaidina sara.",
                "6": "Ia raica oqo, keimami via kila na vu ni vakawelewele levu oqo; io keimami via kila na vu ni nomuni sega ni kauwai.",
                "7": "Ko ni nanuma li mo ni dabe tikoga ena nomuni idabedabe vakaturaga ena yalo vakawelewele kei na sega ni kauwai, ni ra sa ravuravu vakavolivoliti kemuni tiko na nomuni meca? Io, ena nodra sa labati ira tiko e udolu na wekamuni—",
                "8": "Io, ko ira era sa vakanuinui tu vei kemuni mo ni taqomaki ira, io, ko ira era a digitaki kemuni ki na itutu mo ni vukei ira kina, ia kevaka mo ni a vakauta na veimataivalu me ra laki vukei kina, ka vakabulai ira na udolu era sa bale mate oqo ena iseleiwau.",
                "9": "Ia raica, e sega ni o koya wale ga oqo—ko ni a sega ni vakauta yani na kedra kakana, ka ni ra a vala ka bale mate e lewevuqa ena vuku ni nodra gadreva me ra tiko vinaka na tamata oqo; Ia era a vakayacora oqo ena gauna era sa voleka kina ni mate ena viakana; ena vuku ni nomuni sega ni kauwaitaki ira.",
                "10": "Ia oqo, oi kemuni na wekaqu lomani—io sa kilikili dina mo ni lomani; io, ka a dodonu mo ni vakayavalati kemuni vakai kemuni mo ni qarava kina vagumatua na nodra tiko vinaka kei na nodra bula galala na tamata oqo; ia raica ko ni a vakaweleweletaki ira, ka na saumi kina vei kemuni na nodra dra na lewe udolu era sa mate; io, sa kila na Kalou na nodra tagi kei na nodra rarawa—",
                "11": "Raica, o ni sa nanuma li mo ni rawa ni dabe tikoga ena nomuni idabedabe vakaturaga ka vakasavuliga tiko, ka me qai sereki kemuni nona vinaka na Kalou? Raica, kevaka sa vakakina, sa tawayaga na nomuni vakanuinui.",
                "12": "O ni sa nanuma li ni ra sa mate e lewevuqa na wekamuni oqori ena vuku ni nodra caka ca? Ia kevaka sa vakakina, sa tawayaga na nomuni nanuma; au sa kaya vakaidina vei kemuni, era sa bale mate ena iseleiwau e lewevuqa; ka raica, o ni na tarogi kina;",
                "13": "Raica sa vakatara na Turaga me ra yaviti na ivalavala dodonu me na qai tau kina na nona lewa dodonu kei na cudru vei ira na daucaka ca; mo ni kakua kina ni nanuma ni ra sa yali na ivalavala dodonu ni ra sa vakamatei; ia raica, era sa curu ki na nona ivakavakacegu na Turaga na nodra Kalou.",
                "14": "Ia raica oqo, au sa kaya vei kemuni, au sa rere vakalevu dina de na tau vei ira na tamata oqo na lewa ni Kalou, ena vuku ni nodra sa rui vucesa vakalevu, io na nodra vucesa kei na nodra vakawelewele na iliuliu ni noda matanitu ena vukudra na wekadra, io ena vukudra era sa yaviti.",
                "15": "Ni kevaka me a sega na caka cala ka tekivu e liu mai uluda, ke a rawa me da vorati ira na keda meca me ra kakua kina ni rawai keda.",
                "16": "Io, ke me a sega na ivalu ka a yaco ena keimami maliwa; io, ke me ra a sega na tamata era gadreva na vakatui oqo, o ira ka ra sa mai vakavuna na dave vakalevu ni dra ena keimami maliwa; io, kevaka me keimami a vakaduavatataka na neimami kaukauwa me vaka keimami a dau cakava e liu, ena gauna keimami a veivala tiko kina vakai keimami; io, ke me a sega na gadrevi ni kaukauwa kei na lewa ka a tu vei ira na tamata era gadreva na vakatui me ra lewai keimami kina; ke me ra a dina tiko ga ki na sasaga ni tu galala, ka ra a duavata kei keimami, ka me ra lako yani ka vorati ira na keimami meca, ka kakua ni laveta na nodra iseleiwau vei keimami, o koya sa vakavuna na kena dave vakalevu na dra ena keimami maliwa; io, kevaka me keimami a lako yani vei ira na keimami meca ena kaukauwa ni Turaga, ke keimami a sa vakasevi ira kina na keimami meca, ia ena yaco dina, me vaka na kena dau vakayacori na nona vosa.",
                "17": "Ia raica era sa kabai keimami tiko mai oqo na Leimanaiti, ka ra sa kovea na neimami vanua, ka ra sa labati ira tiko na neimami tamata ena iseleiwau, io, ko ira na neimami yalewa kei na neimami gone, ka ra sa kauti ira yani vakavesu, ka ra vakavuna me ra sotava na veimataqali veivakararawataki kecega, ena vuku ga ni nodra ivakarau ca o ira era vakasaqara na kaukauwa kei na lewa, io, ko ira na tamata era gadreva na vakatui.",
                "18": "Ia a cava me’u kaya kina e vuqa na ka ena vuku ni ka oqo? Ka ni da sega ni kila de dua sai kemuni ko ni sa saga tiko na kaukauwa ni vakatulewa. Eda sega ni kila, ia, de sai kemuni tale ga ni dau vere ena nomuni vanua.",
                "19": "Se o ni sa vakaweleweletaki keimami baleta ni o ni tiko ena lomadonu ni vanua ka o ni sa taqomaki vakavolivoliti, ka o ni sega kina ni vakauta mai vei keimami na kakana, kei na tamata tale ga me vakaukauwa taka na neimami veimataivalu?",
                "20": "O ni sa guilecava beka na nona ivunau na Turaga na nomuni Kalou? Io, o ni sa guilecava beka na nodra a tiko vakavesu na noda qase? O ni sa guilecava beka na noda sa sereki oti vakavuqa mai na ligadra na noda meca?",
                "21": "Se ko ni nanuma beka ni na sereki keda ga na Turaga kevaka eda dabeca toka ga na noda idabedabe vakaturaga, ka sega ni vakayagataka vakavinaka na veika sa vakarautaka vei keda na Turaga?",
                "22": "Io, ko ni na dabe tiko li ena vakawelewele ni ko ni sa vakavolivoliti mai na udolu vei ira, io, kei na udolu vakatini, era sa dabe tale tiko ga ena vakawelewele, ni ra sa bale tiko ena seleiwau e udolu ena veiyalayala ni vanua vakavolivolita, io, era sa mavoa ka dave tiko na nodra dra?",
                "23": "O ni sa nanuma beka ni na okati kemuni na Kalou mo ni tawacala ena nomuni dabe toka vakadua ka raica tu na veika oqo? Raica au sa kaya vei kemuni, E segai. Ia oqo, au gadreva mo ni nanuma ni sa kaya oti na Kalou ni na vakasavasavataki e liu na ka e loma, ka na qai vakasavasavataki tale ga na veika taudaku.",
                "24": "Ia oqo, me vakavo kevaka ko ni sa veivutunitaka na veika ko ni sa vakayacora, ka tekivu mo ni tucake ka cakacaka, ka vakauta mai na kakana kei na tamata vei keimami, ka vakakina vei Ilamani, me rawa ni qarava kina na veitiki ni neimami vanua ka sa taura lesu, ka me rawa talega kina vei keimami me keimami taura lesu tale mai na veika keimami taukena ena iwase ni vanua oqo, raica sa na kilikili me tei tu mada vakawawa na neimami vorati ira tiko na Leimanaiti ka me vakasavasavataki mada na veika e loma, io, o koya sara mada ga na iliuliu levu ni noda matanitu.",
                "25": "Ka na qai vakavo kevaka ko ni sa vakadonuya na veika au vola yani oqo, ka gole mai ka vakaraitaka vei au na yalo dina ni bula galala, ka segata mo ni vaqaqacotaka ka taqomaka na neimami veimataivalu, ka solia vei ira na kakana me ra bula kina, raica au na biuta koto mai e dua na iwase ni tamata ni bula galala me ra taqomaka tiko na iwase ni neimami vanua oqo, ka’u na laiva na kaukauwa kei na veivakalougatataki ni Kalou me tiko vata kei ira, ka me kakua tale ni dua na kaukauwa e vorati ira rawa—",
                "26": "Ia oqo ena vuku ni nodra vakabauta cecekia, kei na nodra vosota na veivakararawataki dredre era sotava—",
                "27": "Ka’u na lako yani vei kemuni, ia kevaka e tiko e dua ena kemuni maliwa ka tu vua na gagadre ni bula galala, io, ke se vo tiko e dua mada ga na lidi lailai sara ni galala, raica au na vakayavalata na veisaqasaqa ena kemuni maliwa, me yacova sara ni ra sa qeavu o ira era gadreva tu me ra taura vakatawadodonu na kaukauwa kei na lewa.",
                "28": "Io, raica au sega ni rerevaka na nomuni kaukauwa se na nomuni lewa, ia sai koya ga na noqu Kalou ka’u sa rerevaka; ka’u sa taura kina na noqu iseleiwau me’u taqomaka kina na ka e tutaka na noqu matanitu me vaka na nona ivunau, ka keimami sa mai sotava na malumalumu levu ena vuku ni nomuni caka ca.",
                "29": "Raica sa kena gauna, io, sa yaco mai na gauna, ka sa lili tu e delamuni na iselewau ni lewa dodonu; io, ka na lutuki kemuni ka sikovi kemuni mo ni na vakarusai sara kina, ka vakavo ga kevaka o ni na yavalati kemuni vakai kemuni ena kena taqomaki na nomuni vanua kei ira na nomuni lalai.",
                "30": "Raica, au sa waraka na veivuke mai vei kemuni; ka kevaka o ni sega ni vakacegui keimami mai, au na lako yani vei kemuni ki na vanua ko Saraemala, ka’u na yaviti kemuni ena iseleiwau, me kakua tale ni tu vei kemuni na kaukauwa mo ni vakalatilati kina ki na nodra sasaga na tamata oqo ena nodra tutaka na bula galala.",
                "31": "Raica ena sega ni laiva na Turaga mo ni bula ka kaukauwa cake ena nomuni caka cala mo ni vakarusai ira kina na nona tamata ivalavala dodonu.",
                "32": "Raica, e rawa vakacava mo ni nanuma ni na vakabulai kemuni na Turaga ka tauca ga na nona lewa vei ira na Leimanaiti, ni sa nodra ivakarau na nodra qase ka sa vakavuna na nodra yalo ca, io, ka sa qai vakaruataki mai vei ira era sa tawase tani mai vei keimami, ia na nomuni caka ca sa vu mai na nomuni domona na dauvakalagilagi kei na veika wale ni vuravura?",
                "33": "Ko ni sa kila ni ko ni sa talaidredre ena lawa ni Kalou, ka ko ni sa kila ni ko ni sa butuki ira sobu ena ruku ni yavamuni. Raica, sa kaya vei au na Turaga: Kevaka era na sega ni veivutunitaka na nodra ivalavala ca kei na nodra caka cala o ira ko ni sa lesia me ra nomuni kovana, mo ni qai lako cake ka vala kei ira.",
                "34": "Ka raica oqo, koi au, ko Moronai, au sa uqeti, me vaka na veiyalayalati ka’u a cakava me’u maroroya na ivakaro ni noqu Kalou; o koya gona au sa gadreva kina mo ni muria na vosa ni Kalou, ka vakauta vakatotolo mai vei au na kemuni kakana kei na nomuni tamata ivalu, ka vakatalega kina ki vei Ilamani.",
                "35": "Ka raica, kevaka ko ni na sega ni vakayacora oqo, au sa na lako yani vakatotolo vei kemuni; ia raica, ena sega ni vakatara na Kalou me keimami mate ena viakana; o koya ena solia kina o koya vei keimami na kemuni kakana, io kevaka sara mada ga ena vakayagataki kina na iseleiwau. Oqo raica mo ni muria sara na vosa ni Kalou.",
                "36": "Raica, koi au ko Moronai na nomu iliuliu ni turaganivalu. Au sega ni qara na kaukauwa, ia me’u vakadodonutaka ga. Au sega ni qara me dokai au ko vuravura, ia na lagilagi ga ni noqu Kalou kei na bula galala kei na tiko vinaka ni noqu vanua. Ka’u sa tinia eke na noqu ivola."
            },
            "61": {
                "1": "Raica, oqo, a sa yaco ni se qai vakauta oti ga na nona ivola ko Moronai ki vua na kovana liu, sa taura e dua na ivola mai vei Paorani, na kovana liu. Oqo na vosa ka a taura:",
                "2": "Koi au ko Paorani na kovana liu ni vanua oqo, au sa vakauta yani na veivosa oqo vei Moronai na turaganivalu liu ni mataivalu. Raica au sa kaya vakaidina vei iko, Moronai ni’u sega sara ni marautaka na leqa levu ko ni sotava tiko, io, sa vakararawataka sara na yaloqu.",
                "3": "Ia raica, era sa tu e so era rekitaka na leqa ko ni sotava tiko, io era sa yavala mai ka saqati au kei ira na noqu tamata era tokona na galala, ia era sa lewevuqa vakaidina sara ko ira era veisaqasaqa.",
                "4": "Ka sa ira era a segata me ra kovea mai vei au na itikotiko ni veilewai era sa vakavuna tiko na caka ca levu oqo; ka ni ra vakayagataka na veicavilaki levu, ka ra sa vagolea tani na lomadra e vuqa na tamata, o koya na ka ena vakavuna na rarawa levu ena keda maliwa; era sa tarova na vakauti yani ni kakana, ka ra sa vakarerei ira na noqu tamata galala ka ra sa sega kina ni lako yani vei kemuni.",
                "5": "Ka raica era sa vakasavi au tani, ka’u sa dro kina ki na vanua ko Kitioni, kei ira kecega e a rawa me’u taura.",
                "6": "Ka raica, au sa vakauta oti e dua na kaci raraba ena iwase ni vanua taucoko oqo; ka raica era sa vakasoqoni vata tiko mai oqo e veisiga, me ra taura na nodra iyaragi, ena kena taqomaki na nodra vanua kei na nodra bula galala, ka me ra sauma na ca a caka vei keimami.",
                "7": "Era sa lako tiko ga mai vei keimami, ka ra sa rere kina ko ira era a saqati keimami tiko, io, era sa rerevaki keimami ka sega ni doudou me ra lako mai ka vala kei keimami.",
                "8": "Era sa taura tu na vanua, se na koro ko Saraemala; era sa lesia e dua me nodra tui, sa volavola oti sara ko koya vua na nodra tui na Leimanaiti ka kerea kina me rau sa tovata; ia me soli vua me lewa tiko na koro ko Saraemala, raica sa nuitaka ko koya me ra vakavuwa na vo ni vanua ko ya ko ira na Leimanaiti, me qai biu ko koya me nodra tui na tamata oqo ena nodra sa na vakavuwai mai vei ira na Leimanaiti.",
                "9": "Ia oqo, ko sa vakalewai au vakaca sara mai, ena nomu ivola, ia e sega ni dua na ka ko ya; ka’u sega sara ni cudru kina, ia au sa rekitaka ga na dina kei na dodonu ni yalomu. Koi au ko Paorani, au sega ni vakasaqara na veiliutaki, ia au via taura lesu ga na itikotiko ni veilewai me’u maroroya kina na nodra dodonu kei na nodra galala na noqu tamata. Sa tudei tu na yaloqu ki na galala ko ya ka a vakagalalataki keda kina na Kalou.",
                "10": "Ia oqo, raica, keimami na vorata na caka ca, ke mani dave sara mada ga kina na dra. Eda na sega ni vakadavea na nodra dra na Leimanaiti kevaka era na tiko ga ena nodra vanua.",
                "11": "Keimami na sega ni vakadavea na nodra dra na wekai keimami, kevaka era sega ni tu mai ena veisaqasaqa ka taura na iseleiwau me saqati keimami.",
                "12": "Keimami na soli keimami ki na ivau ni veivakabobulataki kevaka e kilikili kei na lewa dodonu ni Kalou, se kevaka me vakaroti keimami kina ko koya.",
                "13": "Ia raica sa sega ni vakaroti keimami ko Koya me keimami soli keimami vei ira na neimami meca, ia me keimami vakararavi ga vua, ka na qai sereki keimami ko koya.",
                "14": "O koya gona, i Moronai na wekaqu lomani, me daru vorata sara na ca, ia na ca kecega ka daru sega ni vorata rawa ena nodaru vosa, me vaka na veisaqasaqa kei na vakauyalona, me daru na vorata ena nodaru iseleiwau, me da na maroroya kina na noda galala, me da rekitaka na noda lotu, kei na inaki ni noda Dauveivueti ka noda Kalou.",
                "15": "O koya gona, mo lako kusarawa mai vei au, kei na vica na nomu tamata, ka laivi ira na kena vo ena nodrau lewa ko Liai kei Tenikamu; mo lesia vei rau na kaukauwa me rau lewa na ivalu ena iwase ni vanua oqori, me vaka na Yalo ni Kalou, sai koya na yalo ni bula galala ka sa tiko vei rau.",
                "16": "Raica au sa vakauta yani e so na kedra kakana me ra kakua mada ni mate me yacova ni ko sa rawa ni lako mai vei au.",
                "17": "Mo vakasoqona vata mai na levu ga ni tamata ivalu ko rawata ena nomu lako mai ki ke, ka eda na laki sotavi ira kusarawa na dau vakaduiduile ko ya ena kaukauwa ni Kalou me vaka na vakabauta sa tiko vei keda.",
                "18": "Ka eda na taura na koro ko Saraemala, me da rawata na kakana ka vakauta vei rau ko Liai kei Tenikamu; io, eda na lako yani vei ira ena kaukauwa ni Turaga, ka na tinia sara na caka ca levu oqo.",
                "19": "Ia oqo, i Moronai, au sa reki ena noqu ciqoma na nomu ivola, ka ni’u a leqataka tiko na ka me keimami cakava, se sa dodonu beka me keimami valuti ira na wekada.",
                "20": "Ia ko sa qai tukuna mai, ni a vakaroti iko na Turaga mo valuti ira kevaka era sa sega ni veivutuni.",
                "21": "Raica mo vakaukauwataki rau ko Liai kei Tenikamu vua na Turaga; tataunaka vei rau me rau kakua ni rere, ka na sereki rau na Kalou, io, ka vakabulai ira kece tale ga era sa tudei tiko ena galala ka sa vagalalataki ira kina na Kalou. Ia oqo au sa tinia na noqu ivola ki vua na wekaqu lomani, ko Moronai."
            },
            "62": {
                "1": "Ka sa qai yaco ni sa vakayaloqaqataki Moronai sara na nona wilika na ivola oqo, ka sa vuabale na nona marau ena kena dei tu ga na vakabauta nei Paorani, io sa rekitaki koya ni sega ni dau veretaka na bula galala kei na veika ni nona vanua.",
                "2": "Ia sa rarawataka tale ga vakalevu na nodra caka ca o ira era a vakasavi Paorani tani mai na itikotiko ni veilewai, io, sa rarawataki ira vakaidina sara era sa saqata na nodra vanua kei na nodra Kalou.",
                "3": "Ka sa yaco ni sa kauta ko Moronai e dua na iwiliwili lailai ni nona tamata, me vaka na gagadre i Paorani ki na vanua ko Kitioni, a sa lesi rau ko Liai kei Tenikamu me rau liutaka tiko na vo kece ni nona mataivalu.",
                "4": "A sa vakarewataka na drotini ni bula galala ena vanua cava ga sa curuma yani, ia sa levu cake tiko ga na iwiliwili ni nona mataivalu ena nona ilakolako ki na vanua ko Kitioni.",
                "5": "Ka sa yaco ni ra sa soqoni vata ki na nona mataivalu e udolu na tamata, era sa taura cake na nodra iseleiwau me ra valataka na nodra galala, me ra kakua kina ni vakabobulataki.",
                "6": "O koya gona, a sa vakasoqona kina ko Moronai na levu ga ni tamata e rawata, ena nona ilakolako sa qai tadu yani ki Kitioni; ia ni ra sa qai cokovata kei na mataivalu i Paorani, era sa lewelevu cake ka lailai na mataivalu i Pakusi, na nodra tui na dauvakacaca ka ra a vakasavi ira tani na tamata galala ka taura na vanua ko Saraemala.",
                "7": "Ka sa yaco ni rau sa kauta yani na nodrau mataivalu ko Moronai kei Paorani ki na vanua ko Saraemala, a ra sa kaba yani na koro, ka vala kei na mataivalu i Pakusi.",
                "8": "Ka raica, a sa vakamatei ko Pakusi ka ra tauri vakavesu na nona tamata, a sa vakalesui tale ko Paorani ki na nona itikotiko ni veilewai.",
                "9": "A ra sa lewai na tamata i Pakusi me vaka na lawa, kei ira talega era via vakatui tiko era sa biu ki na vale ni veivesu; era sa vakamatei me vaka na lawa; io, o ira na tamata i Pakusi, kei ira era via vakatui tiko kei ira ga era sega ni via cola iyaragi me taqomaka na vanua, ka ra gadreva ga me ra valuta, era sa vakamatei.",
                "10": "O koya gona sa kilikili kina me muri tiko na lawa oqo me taqomaki kina na nodra vanua; ia era sa vakamatei sara vakatotolo me vaka na lawa ko ira kecega sa kunei ni ra vakacacana tiko na nodra bula galala.",
                "11": "Sa mai cava kina na ikatolusagavulu ni yabaki ni nodra veiliutaki na turaganilewa vei ira na Nifai; Erau sa vakadeitaka tale na tiko sautu mai Saraemala ko Moronai kei Paorani ena kedra maliwa na nodrau tamata, ia era sa vakamatei kecega ko ira sa sega ni dina ki na yavu ni bula galala.",
                "12": "Ka sa yaco ena itekivu ni ikatolusagavulu ka dua ni yabaki ni nodra veiliutaki na turaganilewa vei ira na Nifai, sa vakarota ko Moronai me vakau na kedra kakana na tamata i Ilamani, me vakau tale ga e ono na udolu na tamata ivalu, me ra laki vukei koya ena kena maroroi na yasa ni vanua ko ya.",
                "13": "Ka sa lewa ko koya me vakau tale ga e ono na udolu na tamata ivalu kei na ivakarau kakana e rauti ira kivei rau ko Liai kei Tenikamu. A sa yaco ni sa vakayacori na ka oqo me taqomaki vinaka kina na nodra vanua mai vei ira na Leimanaiti.",
                "14": "Ka sa yaco ni rau sa biuta toka mai ko Moronai kei Paorani e dua na iwase levu ni tamata ena vanua ko Saraemala ka rau kauta yani e dua na iwase levu ni tamata ki na vanua ko Nifaia ena nodrau sa vakadeitaka me rau laki vakavuai ira na Leimanaiti era tiko kina.",
                "15": "Ka sa yaco ni ra sa lako tiko yani, era sa sota kei na vuqa sara na Leimanaiti, era sa vakamatea e vuqa vei ira, a ra sa taura na nodra iyaragi ni valu kei na kedra kakana.",
                "16": "Ka sa yaco ni oti na nodra tauri ira, era sa vakavuna me ra vauci ki na dua na veiyalayalati me ra kakua tale ni taura na nodra iyaragi ka mai valuti ira na Nifaiti.",
                "17": "Ia ni ra sa cakava oti na veiyalayalati oqo era sa vakauti sara me ra laki tiko vata kei ira na tamata i Amoni, ia na kedra levu e rauta e va na udolu ka ra a sega ni vakamatei.",
                "18": "Ka sa yaco ni ra sa vakauti ira oti yani era sa qai tomana tale na nodra ilakolako ki na vanua ko Nifaia. A sa yaco ni ena gauna era sa yaco kina ki na korolevu ko Nifaia a ra sa birika na nodra vale laca ena buca ko Nifaia, volekata ga na korolevu ko Nifaia.",
                "19": "Raica sa gadreva tiko ko Moronai me ra lako mai na Leimanaiti me ra mai vala kei ira ena vanua bucabuca; ia era sa sega ni doudou na Leimanaiti me ra mai valuti ira, ni ra sa kila tu na nodra yaloqaqa ka raica tale ga na kedra lewelevu; a ra sa sega ni mai valuti ira ena siga ko ya.",
                "20": "Ia ni sa bogi na vanua, sa lako lo yani ko Moronai ka kabata cake na bai ni koro, me raica se yasa ni koro cava era tiko kina na mataivalu ni Leimanaiti.",
                "21": "Ka sa yaco ni ra sa tiko ena yasana ki na tokalau, e yasa ga ni matamata ni koro; ka ra sa moce tu. Ia oqo sa lesu tale ko Moronai ka vakaroti ira na nona mataivalu, me vakarautaki vakatotolo na dali kaukauwa kei na ikabakaba, me ra tukuci sobu kina ki lomanikoro.",
                "22": "Ka sa yaco ni sa vakarota ko Moronai me ra lako yani na nona tamata ka kaba ki na dela ni bai ka tukuca sobu yani ki na yasa ni koro ko ya, io, ena yasana ki na ra, na vanua era sega ni tiko kina na mataivalu ni Leimanaiti.",
                "23": "Ka sa yaco ni ra sa tukuci sobu kece ki lomanikoro ena bogi, ena nodra dali kaukauwa kei na ikabakaba; ia ni qai kida na mataka, era sa tu kece e lomanikoro.",
                "24": "Ia oqo, ena nodra qai yadra na Leimanaiti era sa raica ni ra sa tu e loma ni koro na mataivalu i Moronai, a ra sa rere vakalevu sara, era sa dro ka ra curu yani e matamata.",
                "25": "Ia oqo ni sa raica ko Moronai ni ra sa dro e matana, sa vakaroti ira na nona tamata me ra muri ira, ka ra vakamatea e vuqa, ka wavokita e vuqa vei ira ka kauti ira vakavesu; ia era sa dro na kena vo ki na vanua ko Moronai, ka tiko ena iyalayala ni vanua mai matasawa.",
                "26": "E rau sa rawa vakaoqo ko Moronai kei Paorani na koro ko Nifaia, ka sega ni duabulu na tamata e mate kina; era sa bale mate ga kina e lewevuqa na Leimanaiti.",
                "27": "Ka sa qai yaco ni sa vuqa vei ira na Leimanaiti ka ra a kaivesu era sa gadreva me ra toki vei ira na tamata i Amoni, me ra yaco me ra tamata galala.",
                "28": "Ka sa yaco ni ko ira kecega era gadreva, sa soli vei ira me vaka na nodra gagadre.",
                "29": "O koya, e ra sa toki kecega kina na Leimanaiti kaivesu ka laki okati me tamata i Amoni, a ra sa gumatua ena teitei, io era sa tea na veimataqali kakana, ka susuga tale ga na veimataqali qele ni manumanu lelevu kei na kena lalai; ka ra sa mani galala kina na Nifaiti mai na dua na icolacola levu, io, era sa vagalalataki mai vei ira kece na Leimanaiti kaivesu.",
                "30": "Ka sa yaco ni sa rawa ko Moronai na koro ko Nifaia, ka taura vakavesu e vuqa na tamata, ka sa vakalailaitaka sara na nodra mataivalu na Leimanaiti, ka sa taura tale mai e vuqa na Nifaiti era sa kaivesu tu, ka sa mai vakaukauwataka sara vakalevu na mataivalu i Moronai; A sa cavutu kina ko Moronai mai Nifaia ka lako ki na vanua ko Liai.",
                "31": "Ka sa yaco ni ra sa raica na Leimanaiti ni sa laki valuti ira yani ko Moronai, era sa rere sara ka drovaka na mataivalu i Moronai.",
                "32": "Ka sa yaco ni sa vakasavi ira ko Moronai kei na nona mataivalu, mai na dua na koro ki na dua na koro, me yacova ni ra sa laki sota kei rau ko Liai kei Tenikamu, a ra sa drotaki Liai kei Tenikamu tale ko ira na Leimanaiti, ka gole ki na iyalayala ni vanua mai matasawa me yacova ni ra sa tadu ki na vanua ko Moronai.",
                "33": "A ra sa soqoni vata kece na mataivalu ni Leimanaiti ki na vanua ko Moronai, me sa dua ga na nodra mataivalu levu. Sa tiko tale ga mai kea ko Amoroni, na nodra tui na Leimanaiti.",
                "34": "A sa yaco ni ratou sa tuva ko Moronai, Liai kei Tenikamu, na nodratou mataivalu me viribaiti ira na Leimanaiti ena iyalayala ni vanua ko Moronai, a ra sa tuva me yacova na lekutu ka iyalayala ena yasana ki na ceva kei na lekutu ka iyalayala ena yasana ki na tokalau.",
                "35": "Ka ra sa keba vakaoqo ena bogi ko ya. Ia raica era sa oca kece sara na Nifaiti kei ira tale ga na Leimanaiti ena vuku ni ilakolako balavu era sa cakava mai; o koya era sa sega tale ni nakita kina e dua na ivadi ena bogi ko ya, vakavo duadua ga ko Tenikamu; ni sa cudruvi Amoroni vakalevu tiko ko koya, ni nanuma ni koi rau ko Amoroni kei na tuakana ko Amalikaia, sai rau na vakavuna na ivalu balavu oqo vei ira vata kei ira na Leimanaiti, io na ivalu ka sa vakavuna me dave vakalevu kina na dra, io, kei na dausiga levu.",
                "36": "A sa yaco ni sa lako yani ko Tenikamu ena nona cudru ki na nodra keba na Leimanaiti, ka tukuci koya sobu ki loma ni koro. A sa lako yani ka kauta kina na wa dali mai na dua na vanua ki na dua tale me yacova ni sa kunea na tui; ka sa cokai koya ena dua na moto ka laubasikata na lomaserena, voleka ki utona. Ia raica sa vakayadrati ira rawa na nona tamata na tui ni bera ni qai mate; a ra sa cici muri Tenikamu ka vakamatei koya.",
                "37": "Ia oqo, sa yaco ni rau sa rarawa vakalevu sara ko Moronai kei Liai ena nodrau rogoca ni sa mate ko Tenikamu; raica sa tamata qaqa sara ko koya, ka sa gumatua ni valataka na nona vanua, io sa dua ko koya na itokani dina ni bula galala; ka sa sota kaya oti e vuqa sara na ka rarawa lelevu. Ia raica, sa mate ko koya, a sa lako ena nodra sala na kai vuravura kecega.",
                "38": "Ia oqo, sa yaco ni sa cavutu ko Moronai ena siga ka tarava ka valuti ira na Leimanaiti, ka vakamatei ira kina ena dua na veivakamatei levu sara; ka ra vakasavi ira tani kina mai na vanua ko ya; a ra sa dro sara ka sega ni lesu tale mai me valuti ira na Nifaiti.",
                "39": "A sa mai cava kina na ikatolusagavulu kadua ni yabaki ni nodra veiliutaki na turaganilewa vei ira na tamata i Nifai; ia era sa sota kaya na ivalu, na vakadave dra kei na dausiga, kei na vuqa na ka rarawa ena vuqa na yabaki.",
                "40": "E dina ga sa yaco tiko na veilabalabati, na veileti, na veivala kei na veimataqali caka cala kecega ena kedra maliwa na tamata i Nifai; ia era sa vakabulai ga ena vukudra na ivalavala dodonu, io, ena vuku ni nodra masumasu na ivalavala dodonu, era sa maroroi kina.",
                "41": "Ia raica, ena vuku ni kena sa rui balavu na nodra veivaluvaluti tiko na Nifaiti kei ira na Leimanaiti e ra sa yalokaukauwa kina e vuqa vei ira, ena vuku ni kena sa rui balavu na ivalu; ia e vuqa tale era sa yalomalumalumu ena vuku ni veika rarawa era a sota kaya, ka ra sa vakayalomalumalumutaki ira vua na Kalou, io ena yalomalumalumu sa titobu sara.",
                "42": "A sa yaco ni sa viribaita oti vakaukauwa ko Moronai na veivanua kecega sa voleka yani vei ira na Leimanaiti, ia ni ra sa kaukauwa vinaka kece tu, sa lesu tale ko koya ki na koro ko Saraemala; ka sa lesu tale ga ko Ilamani ki na vanua ka nona ivotavota vakawa; a sa vakadeitaki tale na tiko sautu ena kedra maliwa na tamata i Nifai.",
                "43": "A sa solia ko Moronai na lewa kece ni nona mataivalu vua na luvena, na yacana ko Moronaia; a sa lesu ko koya ki na nona vale me laki tiko vakacegu kina ena vo ni nona veisiga.",
                "44": "A sa lesu tale ko Paorani ki na nona itikotiko ni veilewai; ia ko Ilamani sa taura tale na nona ilesilesi, me vunautaka na vosa ni Kalou vei ira na tamata; raica me vaka ni a yaco tiko e vuqa na ivalu kei na veileti ena dua na gauna balavu, sa kilikili kina me vaqaqacotaki ka buli tale e so na lawa ena lotu.",
                "45": "O koya gona eratou sa lako yani kina ko Ilamani kei iratou na nona itokani, ka vunautaka na vosa ni Kalou ena kaukauwa levu ka ra sa kila kina e vuqa na tamata na nodra caka ca, ka vakavuna me ra veivutunitaka na nodra ivalavala ca ka papitaisotaki vua na Turaga na nodra Kalou.",
                "46": "Ka sa yaco ni ra sa tauyavutaka tale na lotu ni Kalou, ena vanua taucoko.",
                "47": "Io, a sa buli na veitikina eso me baleta na lawa. Ka ra sa digitaki na turaganilewa kei na turaganilewa lelevu.",
                "48": "Ka sa tekivu me ra bula sautu tale ena vanua na tamata i Nifai, a ra sa tubu me lewevuqa ka kaukauwa vakalevu sara ena vanua taucoko. Ka sa tekivu me ra vutuniyau sara mai vakalevu.",
                "49": "Ia e dina ga ni ra sa vutuniyau, ka kaukauwa, ka sautu tale ga, era sa sega ni dokadokai ira kina; era sa sega tale ga ni berabera me ra daunanuma na Turaga na nodra Kalou; ia era sa vakayalomalumalumutaki ira sara vakalevu e matana.",
                "50": "Io, era sa nanuma na veika lelevu sa vakayacora vei ira na Turaga, ni a sereki ira mai na mate, mai na veivakabobulataki, kei na vale ni veivesu, kei na veimataqali veika rarawa kecega, ka sa vakabulai ira mai na ligadra na nodra meca.",
                "51": "Ia era sa daumasu tiko ga vua na Turaga na nodra Kalou, ka sa vakalougatataki ira sara na Turaga, me vaka na nona vosa, a ra sa kaukauwa vakalevu sara ka tiko sautu ena vanua ko ya.",
                "52": "A sa yaco ni ra sa vakayacora na veika kece oqo. Ka sa mate ko Ilamani ena ikatolusagavulu kalima ni yabaki ni nodra veiliutaki na turaganilewa vei ira na tamata i Nifai."
            },
            "63": {
                "1": "Ka sa yaco ena itekivu ni ikatolusagavulu kaono ni yabaki ni nodra veiliutaki na turaganilewa vei ira na tamata i Nifai, sa taura kina ko Sipiloni na veika tabu ko ya ka a solia tu ko Alama vei Ilamani.",
                "2": "Ka sa tamata dodonu ko koya, ka sa lako vakadodonu ena mata ni Kalou; sa dau segata sara me caka vinaka tiko ga, me muria na ivunau ni Turaga na nona Kalou; me vaka e a vakayacora ko tuakana.",
                "3": "Ka sa yaco ni sa mate talega ko Moronai. Sa mai cava kina na ikatolusagavulu kaono ni yabaki ni nodra veiliutaki na turaganilewa.",
                "4": "A sa yaco ena ikatolusagavulu kavitu ni yabaki ni nodra veiliutaki na turaganilewa, era sa biuta kina na vanua ko Saraemala e dua na iwase levu ni tamata, io e lima na udolu va na drau na tagane kei ira na watidra kei na luvedra, era sa biuta na vanua ko Saraemala ka ra toki yani ki na vanua ena vualiku.",
                "5": "Ka sa yaco ni ko Akoca, ko koya ka sa dau vakatovolea me kila na ka kecega, o koya sa lako yani kina ka taya e dua na waqa levu, ena iyalayala ni vanua ko Vanuasautu ena yasa ni vanua ko Vanualala, a sa tavoca ki wai ena yasana ki na ra, ena yasa ni vanua qiqo ka icurucuru ki na vanua ena vualiku.",
                "6": "Ka raica, e ra sa vodo kina e vuqa na Nifaiti, ka ra sa soko yani kei na vuqa na kakana, ka lewevuqa tale ga kina na yalewa kei na gone; a ra sa soko cake vaka ki na vualiku. Sa mai cava kina na ikatolusagavulu kavitu ni yabaki.",
                "7": "Ia ena ikatolusagavulu kawalu ni yabaki, sa taya tale kina e vica na waqa na tamata oqo. A sa lesu tale ga mai kina na imatai ni waqa, ka ra vodo tale kina e vuqa na tamata; era sa kauta tale ga vakalevu na kedra kakana ka soko cake tale ki na vualiku.",
                "8": "A sa yaco ni sa sega tale ni kilai e dua na ka me baleti ira. Ka keimami nanuma ni ra sa luvu ena wasaliwa titobu. A sa soko tale e dua na waqa; ia keimami sa sega ni kila na vanua e lako kina.",
                "9": "A sa yaco ni ra sa lewevuqa sara na tamata era sa lako yani ki na vanua ena vualiku ena yabaki oqo. Ka sa mai cava kina na ikatolusagavulu kawalu ni yabaki.",
                "10": "Ka sa yaco ena ikatolusagavulu kaciwa ni yabaki ni nodra veiliutaki na turaganilewa, sa mate talega kina ko Sipiloni. A sa vodoka e dua na waqa ko Korianitoni, me kauta na kedra kakana na sa tiko mai na vualiku.",
                "11": "O koya gona sa dodonu kina me solia ko Sipiloni, na veika tabu ko ya ki vua na luvei Ilamani ka yacana ko Ilamani, ni a vakayacani ga vei tamana.",
                "12": "Ia raica oqo, sa lavetaki na iceuceu kece ka tu vei Ilamani, ka vakauti yani na kena ilavelave ena kedra maliwa na luve ni tamata ena vanua taucoko, ia sa sega ga ni lavetaki na veika sa vakarota tu ko Alama me kakua ni vakau yani.",
                "13": "Ia, sa kilikili ga me ra maroroya tu na veika tabu oqo, ka vakadewai sobu tiko mai na dua na itabatamata ki na dua tale; ia ena yabaki oqo, era sa soli rawa vei Ilamani, ni bera ni mate ko Sipiloni.",
                "14": "Ka sa yaco ena yabaki tale ga oqo, ni so vei ira era sa vakaduiduile ka ra toki vei ira na Leimanaiti; ka ra sa vakayavalati me ra cudruvi ira na Nifaiti.",
                "15": "Ena yabaki tale ga oqo, sa lako mai kina e dua na mataivalu levu me valuti ira na tamata i Moronaia, se na mataivalu i Moronaia, ia era sa vakadrukai ka vakasavi lesu ki na nodra vanua, ka ra bale mate kina e vuqa vei ira.",
                "16": "Ka sa mai cava kina na ikatolusagavulu kaciwa ni yabaki ni nodra veiliutaki na turaganilewa vei ira na tamata i Nifai.",
                "17": "Sa yala eke na nodratou itukutuku ko Alama kei na luvena ko Ilamani kei Sipiloni, o koya talega e luvena."
            }
        }
    },
    "hel": {
        "meta": {
            "slug": "hel",
            "name": "Ai Vola i Ilamani",
            "chapterWord": "Wase"
        },
        "chapters": {
            "1": {
                "intro": "Na kedra itukutuku na Nifaiti. Na nodra ivalu kei na veileti, kei na nodra tatawasewase. Ka vakakina na nodra parofisai e vuqa na parofita tabu, ni bera na nona lako mai na Karisito, me vaka na ivolatukutuku nei Ilamani, ko koya na luvei Ilamani, ka vakakina na nodra ivolatukutuku na luvena tagane, me yacova sara na nona lako mai na Karisito. Ka vakatalega kina na nodra saumaki mai e vuqa na Leimanaiti. E dua na itukutuku ni nodra saumaki. E dua na itukutuku ni nodra ivalavala dodonu na Leimanaiti, kei na nodra caka ca kei na nodra ivalavala vakasisila na Nifaiti, me vaka na ivolatukutuku nei Ilamani, kei iratou na luvena tagane, me yacova sara na nona lako mai na Karisito, sa vakatokai na ivola i Ilamani, kei na veika tale e so.",
                "1": "Ka raica oqo, a sa yaco ena itekivu ni ka vasagavulu ni yabaki ni nodra veiliutaki na turaganilewa vei ira na tamata i Nifai, sa tekivu e dua na dredre levu ena kedra maliwa na Nifaiti.",
                "2": "Ka raica, sa mate ko Paorani, ka sa lako yani ena sala ni kai vuravura kecega; a sa tekivu kina e dua na veileti kaukauwa se ko cei vei iratou na veitacini, na luvei Paorani, me taura na idabedabe ni veilewai.",
                "3": "Ia oqo na yacadratou na veiqatitaka tiko na idabedabe ni veilewai, ka ratou sa vakavuna tale ga me ra veileti kina ko ira na tamata: Ko Paorani, ko Paenikai kei Pakumenai.",
                "4": "Ia e sega ni ko iratou wale ga oqo na luvei Paorani (ni ra a lewelevu na luvena), ia sai iratou ga oqo ka ratou veiqatitaka tiko na idabedabe ni veilewai; a ratou sa vakavuna kina me ra tawase vakatolu na tamata.",
                "5": "Ia, a sa yaco ni sa digitaki ko Paorani mai na domodra na lewe ni vanua me turaganilewa levu ka me nodra kovana tale ga na tamata i Nifai.",
                "6": "Ka sa yaco ni sa raica ko Pakumenai, ni sa na sega ni rawata ko koya na idabedabe ni veilewai, sa mani duavata ga kei na domodra na tamata.",
                "7": "Ia raica, sa cudru vakalevu sara ko Paenikai, kei na iwase ni tamata ko ya, era a vinakata me nodra kovana ko koya; a sa vakarau kina ko koya me cavilaki ira tani na tamata me ra tu ka saqati ira na wekadra.",
                "8": "Ka sa yaco ni sa vakarau me vakayacora oqo, raica, a sa tauri ka lewai me vaka na domodra na lewenivanua, ka sa lewai me vakamatei; ni a tutaka na veisaqasaqa ka segata me vakarusa na nodra galala na tamata.",
                "9": "Oqo ni ra sa raica ko ira na tamata ka ra a gadreva me nodra kovana ko koya, ni sa lewai me vakamatei, era sa cudru sara kina, ka raica, era sa tala yani e dua na tamata ko Kisikumeni, io ki na idabedabe ni veilewai nei Paorani, ka sa labati Paorani ko koya ni a dabe toka ena idabedabe ni veilewai.",
                "10": "Era a qai cici muri koya na tamata i Paorani; ia raica, sa rui totolo na dro nei Kisikumeni ka sega na tamata e vesuki koya rawa.",
                "11": "Ka sa lako yani vei ira na a talai koya, ka ra sa duavata ena dua na veiyalayalati, io, era sa bubului ena yacai koya na nodra Dauniveibuli tawavakaiyalayala, ni ra na sega ni tukuna vua e dua na tamata ni a labati Paorani ko Kisikumeni.",
                "12": "A sa sega kina ni kilai ko Kisikumeni ena kedra maliwa na tamata i Nifai, ni a vakaisulu vakalecaleca tu ko koya ena gauna e a labati Paorani kina. Ka ra a curu maliwai ira yani na tamata ena dua na iwalewale a sega ni kunei rawa kina ko Kisikumeni kei ira na nona ilawalawa era a veiyalayalati vata kaya; ia ko ira kecega era sa kune a sa lewai me ra mate.",
                "13": "Ka raica oqo, sa lesi ko Pakumenai me vaka na domodra na lewenivanua me turaganilewa levu ka kovana vei ira na tamata, me veiliutaki me isosomi kei Paorani na tuakana; me vaka na nona dodonu. A sa caka na ka kece oqo ena ikavasagavulu ni yabaki ni nodra veiliutaki na turaganilewa; ka sa mai cava na yabaki ko ya.",
                "14": "Ka sa yaco ena ika vasagavulu kadua ni yabaki ni nodra veiliutaki na turaganilewa, era sa soqona vata kina na Leimanaiti e dua na mataivalu sega ni wili rawa na lewena; ka vakaiyaragitaki ira ena iseleiwau kei na isele takelo, kei na dakai titi kei na kena gasau, kei na isala kaukamea kei na peleti ni seredra, kei na veimataqali isasabai kecega.",
                "15": "A ra sa lako sobu tale mai me ra vala kei ira na Nifaiti. A sa liutaki ira e dua na tamata na yacana ko Korianatuma; sa kawa i Saraemala ko koya; ia sa se tani mai na kedra maliwa na Nifaiti; a sa tamata levu ka qaqa.",
                "16": "Ia sa nanuma ko Tubaloca na nodra tui na Leimanaiti, o koya na luvei Amoroni, ni rawa ni vorati ira na Nifaiti ko Korianatuma, ena nona qaqa kei na nona yalomatua; a sa talai koya yani me na rawa kina vua me rawai ira na Nifaiti—",
                "17": "O koya sa vakayavalati ira kina me ra cudru, a sa soqoni ira vata na nona mataivalu ka lesi Korianatuma me nodra iliuliu, ka vakarota me ra lako yani ki na vanua ko Saraemala ka valuti ira na Nifaiti.",
                "18": "Ka sa yaco ni ena vuku ni levu ni veisaqasaqa kei na veika dredre e yaco tiko ena matanitu, era a sega ni biuta kina na levu ni tamata e rauta me yadrava na vanua ko Saraemala; ni ra a nanuma ni ra na sega ni doudou na Leimanaiti me ra lakova mai na loma ni nodra vanua, me ra kabata na koro levu ko Saraemala.",
                "19": "Ia a sa yaco ni sa liutaki ira yani na nona mataivalu levu ko Korianatuma ka lakovi ira na lewenikoro, a sa rui totolo sara na nodra itosotoso ka sega kina na gauna me ra vakasoqona vata na nodra mataivalu ko ira na Nifaiti.",
                "20": "A sa yaviti ira sobu kina era yadrava tiko na matamata-ni-koro ko Korianatuma ka kauta yani na nona mataivalu taucoko ki na loma ni koro, era sa vakamatei ira kecega era vorati ira, ka ra taura kina na koro taucoko.",
                "21": "Ka sa yaco ni sa dro e matai Korianatuma ko Pakumenai na turaganilewa levu, io ki na bai ni koro. Ka sa yaco ni sa yaviti koya ena bai ko Korianatuma ka a mate sara kina. Ka sa yalani kina na veisiga i Pakumenai.",
                "22": "Ia oqo ni sa raica ko Korianatuma ni sa taura na koro ko Saraemala, ka raica ni ra sa dro e matana ko ira na Nifaiti, ka ra vakamatei ka tauri ka bala ki vale ni veivesu, ka sa taura na koro ni valu kaukauwa duadua ena vanua taucoko, sa doudou mai na lomana ka sa vakarau me lako yani me kabata na vanua taucoko.",
                "23": "Ia oqo e a sega ni dede ko koya ena vanua ko Saraemala, ia e a kauta yani e dua na mataivalu levu ka yaco sara ki na koro ko Vanuasautu; ni sa nakita tu me lako yani ka taya na nona sala ena iseleiwau, me taura kina na veiyasa ni vanua ki na vualiku.",
                "24": "Sa nanuma ko koya ni tiko na nodra kaukauwa levu duadua ena lomadonu ni vanua, a sa lako yani kina ka sega ni solia e dua na gauna vei ira me ra vakasoqoni vata kina ka vakavo ga ena veilawalawa lalai; ena ivalavala oqo era sa kabai ira kina ka musuki ira sobu ki na qele.",
                "25": "Ia raica, na nona ilakolako oqo ko Korianatuma ena lomadonu ni vanua, sa solia vei Moronaia e dua na itutu vinaka cake sara mai vei ira, e dina ga ni ra a lewevuqa sara na Nifaiti era a sa vakamatei.",
                "26": "Ia raica, a nanuma ko Moronaia ni ra na sega ni doudou na Leimanaiti me ra lako mai ki na loma ni vanua, ia ni ra na valuta ga na veikoro vakavolivolita na iyalayala ni vanua me vaka era a dau vakayacora e liu; o koya sa vakarota kina ko Moronaia me ra yadrava na nona mataivalu qaqa na veiyasana vakavolivolita na iyalayala ni vanua.",
                "27": "Ia raica, era sa sega ni rere na Leimanaiti me vaka na nona gagadre, ia era sa curuma sara yani na loma ni vanua ka taura na koro turaga ko Saraemala, ka ra sa curuma tiko yani na veiyasa ni vanua bibi ka vakamatei ira na tamata ena veivakamatei levu, na tagane kei na yalewa kei na gone, a ra sa taura e vuqa na koro lelevu kei na koro ni valu.",
                "28": "Ia ni sa kila na ka oqo ko Moronaia, sa talai Liai sara yani me takosovi ira ni bera ni ra yaco ki na vanua ko Vanuasautu.",
                "29": "Ka sa kitaka vakakina ko koya; ka takosovi ira ni bera ni ra yaco ki na vanua ko Vanuasautu, ka valuti ira, ka ra sa vakasuka lesu ki na vanua ko Saraemala.",
                "30": "Ka sa yaco ni sa takosovi ira ko Moronaia ena nodra vakasuka ka valuti ira, ka sa dave vakayauyau kina na dra; io sa lewevuqa sara era yaviti mate kina, ka sa kunei tale ga ena kedra maliwa na mate ko Korianatuma.",
                "31": "Ia raica oqo, sa sega na vanua me ra vakasuka kina na Leimanaiti, era sa sega ni dro rawa ki na vualiku se ki na ceva, ki na tokalau se ki na ra, ni ra sa vakavolivoliti ena veiyasana kecega mai vei ira na Nifaiti.",
                "32": "A sa mani togoraki ira ga yani kina na Leimanaiti ko Korianatuma ki na kedra maliwa na Nifaiti, ka ra sa tu kina ena ligadra na Nifaiti, ka sa mate kina ko koya, ka ra soli ira yani vakai ira na Leimanaiti ki na ligadra na Nifaiti.",
                "33": "A sa yaco ni sa taura tale ko Moronaia na koro ko Saraemala, ka vakarota me ra biuta na vanua ena vakacegu ko ira na Leimanaiti era a tauri tu vakavesu.",
                "34": "A sa mai cava kina na ikavasagavulu kadua ni yabaki ni nodra veiliutaki na turaganilewa."
            },
            "2": {
                "1": "Ka sa yaco, ena ikavasagavulu karua ni yabaki ni nodra gauna ni lewa na turaganilewa, ni oti na nona vakadeitaka tale ko Moronaia na nodra veisaututaki na Nifaiti kei na Leimanaiti, raica a sa sega e dua me tawana na idabedabe ni veilewai; a sa tekivu tale kina na veileti ena kedra maliwa na tamata se ko cei me tawana na idabedabe ni veilewai.",
                "2": "Ka sa yaco ni sa digitaki ko Ilamani na luvei Ilamani, me vakatawana na idabedabe ni veilewai, ena domodra na tamata.",
                "3": "Ia raica, sa bukia lo ko Kisikumeni, o koya ka a labati Paorani me vakarusai Ilamani tale ga; ka ra sa tokoni koya na nona ilawalawa o ira era a sa curu ki na dua na veiyalayalati me kakua ni dua e kila na nona caka ca.",
                "4": "Ni a tiko e dua ko Ketianitoni, o koya ka a matai sara ena vosa, kei na ilawaki qaseqase, me vakayacora kina na cakacaka vuni ni laba kei na butako; a sa yaco kina o koya me nodra iliuliu na ilawalawa ni Kisikumeni.",
                "5": "A sa cavilaki ira kina kei Kisikumeni tale ga, ni kevaka me ra biuti koya ki na idabedabe ni veilewai ena qai lesi ira na nona ilawalawa ki na itutu ni kaukauwa kei na lewa ena kedra maliwa na tamata; a sa segata kina ko Kisikumeni me vakarusai Ilamani.",
                "6": "Ka sa yaco ni sa lako yani ki na idabedabe ni veilewai me vakarusai Ilamani, raica sa vakalecaleca yani ena bogi e dua na tamata i Ilamani, ka kila mai kina na ituvatuva era sa nakita tu na ilawalawa oqo me ra vakarusai Ilamani—",
                "7": "Ka sa yaco ni a sotavi Kisikumeni, ka solia vua e dua na ivakatakilakila; a sa vakatakila kina vua ko Kisikumeni na nona inaki, ka kerea me kauti koya ki na idabedabe ni veilewai me na labati Ilamani kina.",
                "8": "Ia ni sa kila na dauveiqaravi i Ilamani na inaki taucoko ni lomai Kisikumeni, ni sa nona inaki me laba, ka sa nodra inaki kece tale ga era lewena na nona ilawalawa me ra laba, ka butako, ka me ra rawata na kaukauwa, (ka sai koya oqo na nodra inaki vuni, kei na nodra bukivere) sa qai kaya na dauveiqaravi i Ilamani vei Kisikumeni: Me daru lako yani ki na idabedabe ni veilewai.",
                "9": "Sa vakamarautaki Kisikumeni sara vakalevu na ka oqo, ni nanuma ni sa na rawata kina na nona inaki; ia raica, ni rau sa lako tiko ki na idabedabe ni veilewai, sa suaki Kisikumeni na dauveiqaravi i Ilamani ka lau basikata na utona, a sa bale sobu ka mate ka sega mada ga ni bau vutugu. Ka sa cici yani ko koya ka tukuna vei Ilamani na veika kece e a rogoca, ka raica, ka vakayacora.",
                "10": "Ka sa yaco ni sa talatala yani ko Ilamani me ra vesu mai na ilawalawa daubutako ka daulaba vuni oqo, me ra vakamatei me vaka na lawa.",
                "11": "Ia raica, ni sa raica ko Ketianitoni ni sa sega ni lesu yani ko Kisikumeni, a sa rere de na vakarusai ko koya; sa vakarota kina me ra muri koya na nona ilawalawa. Ka ra sa dro yani ena dua na sala vuni ki na loma ni lekutu; ia ni sa talatala yani ko Ilamani me ra vesu mai era sa sega ni kune.",
                "12": "Ena qai tukuni malua yani e vuqa tale na ka me baleti Ketianitoni. Ka sa cava kina na ikavasagavulu karua ni yabaki ni nodra veiliutaki na turaganilewa vei ira na tamata i Nifai.",
                "13": "Ka raica, ena itinitini ni ivola oqo, ko ni na raica kina ni sai Ketianitoni ga oqo sa vakavuna na nodra vakamalumalumutaki, io, na nodra voleka sara ni vakarusai vakadua na tamata i Nifai.",
                "14": "Raica au sega ni vakaibalebaletaka na itinitini ni ivola i Ilamani, ia au vakaibalebaletaka ki na itinitini ni ivola i Nifai, ka’u a taura mai kina na itukutuku kece au sa vola."
            },
            "3": {
                "1": "Ka sa yaco ena ikavasagavulu katolu ni yabaki ni nodra gauna ni lewa na turaganilewa, a sa sega na veileti ena kedra maliwa na tamata i Nifai ka vakavo ga e so na qaciqacia lalai era tiko ena loma ni lotu, ka a vakavuna eso na tatawasewase lalai ena kedra maliwa na tamata, ka ra a qai vakameyautaki ni sa cava na ikavasagavulu katolu ni yabaki.",
                "2": "A sa sega na veileti ena kedra maliwa na tamata ena ikavasagavulu kava ni yabaki; ka sa sega tale ga ni vuqa na veileti ena ikavasagavulu kalima ni yabaki.",
                "3": "Ka sa yaco ena ika vasagavulu kaono ni yabaki, io, a sa vuqa sara na veiqati kei na veileti; o koya era sa toki tani kina e lewevuqa sara mai na vanua ko Saraemala, ka lako yani ki na vanua ena vualiku me ra laki taukena.",
                "4": "Era a lakova e dua na ilakolako balavu sara, ka yacova yani e dua na vanua ka levu tu kina na veiwai lelevu kei na uciwai.",
                "5": "Io, era sa tawana yani na veiyasa ni vanua kecega, ki na veivanua kecega sa lala tu ka sega kina na veikau, baleta ni ra a lewevuqa era a tawana tu e liu.",
                "6": "Ia oqo sa sega tale ni dua na tiki ni vanua e lala, ka vakavo ga na veikau; ia ena vuku ni veivakarusai levu a yaco vei ira era a tawana tu e liu sa vakatokai kina me vanualala.",
                "7": "Ena vuku ni sa sega soti ni levu na kau ena dela ni vanua, era sa yaco me ra matai sara ena icakacaka ni simede o ira era a lako yani; o koya era sa tara vale simede kina, me nodra itikotiko.",
                "8": "Ka sa yaco ni ra sa lewevuqa ka tete, ka lako yani mai na vanua ena ceva ki na vanua ena vualiku, ia era sa tete yani ka tekivu me robota na delai vuravura taucoko, mai na wasawasa ena ceva ki na wasawasa ena vualiku, mai na wasawasa ena ra ki na wasawasa ena tokalau.",
                "9": "Kei ira na tamata era a tiko ena vanua ki na vualiku era sa vakaitikotiko ena vale laca, kei na veivale simede, ka ra vakabula na kau kece sa tubu cake mai ena dela ni vanua me na qai tu kina na kau me tara kina na nodra veivale, na nodra veikoro, na nodra veivaletabu, kei na nodra veivalenilotu, kei na nodra veivalenisoqo kei na veimataqali vale kecega.",
                "10": "Ka sa yaco me vaka ni sa sega soti sara na kau ena vanua ki na vualiku, era sa vakauta yani kina na kau ena waqa.",
                "11": "Ka sa rawa kina vei ira na tamata ena vanua ki na vualiku me ra tara e vuqa na koro lelevu ena kau kei na simede.",
                "12": "Ka sa yaco ni ra sa toki tale ga yani ki na vanua oqo e vuqa na tamata i Amoni, ko ira era a sucu Leimanaiti.",
                "13": "Ia oqo sa maroroi tu e vuqa sara na itukutuku ni veika era a vakayacora na tamata oqo, mai vei ira e lewevuqa na tamata oqo, e levu ka matata sara na veika me baleti ira.",
                "14": "Ia raica, sa sega ni rawa me volai eke na ikaduanadrau ni tiki ni kedra itukutuku na tamata oqo, ko ya na kedra itukutuku na Leimanaiti kei na Nifaiti, kei na nodra veivaluvaluti, kei na veileti, kei na veisei, kei na nodra vunau, kei na nodra parofisai, kei na nodra veisokoyaki kei na nodra ta waqa, kei na nodra tara valetabu, kei na valenilotu kei na valenisoqoni, kei na nodra ivalavala dodonu, kei na nodra caka ca, kei na nodra laba, kei na nodra butako, kei na nodra kovekove, kei na veimataqali itovo vakasisila kecega kei na veibutakoci.",
                "15": "Ia raica, sa levu tu na ivola kei na itukutuku ena kena veimataqali, ka ra maroroi vakalevu ga mai vei ira na Nifaiti.",
                "16": "Ka ra sa vakadewataki sobu mai na dua na itabatamata ki na dua tale mai vei ira na Nifaiti, me yacova ni ra sa lutu ki na talaidredre ka ra sa labati, ka kovei, ka vakasasataki, ka vakasavi yani, ka yaviti, ka veiseyaki e delai vuravura, ka ra sa veicurumaki kei ira na Leimanaiti me yacova ni ra sa sega ni vakatokai tale me ra Nifaiti, era sa yaco me ca, ka tamata kila ka vakarerevaki, io, ka yaco sara ni ra sa Leimanaiti.",
                "17": "Ia oqo au na lesu tale ki na noqu itukutuku; ia sa yaco na veika ka’u tukuna tiko ni oti na veicacati levu, kei na tiko yavavala, kei na ivalu, kei na veisei, ena kedra maliwa na tamata i Nifai.",
                "18": "Sa mai cava na ikavasagavulu kaono ni yabaki ni nodra veiliutaki na turaganilewa;",
                "19": "Ka sa yaco ni sa tiko ga na veileti levu ena vanua, io, ena ikavasagavulu kavitu ni yabaki, kei na ikavasagavulu kawalu talega ni yabaki.",
                "20": "Ia sa vakatawana tikoga ko Ilamani na idabedabe ni veilewai, ena lewa dodonu kei na veivakaduavatataki; io, a sa raica me muria na lawa, kei na lewa, kei na ivunau ni Kalou; a sa cakava tiko ga na ka sa dodonu ena mata ni Kalou; a sa muria na ivakarau i tamana, ka sa tiko sautu kina ena vanua.",
                "21": "Ka sa yaco ni sa rua na luvena tagane. A sa solia ki vua ka qase na yacai Nifai, ka solia vua ka gone, na yacai Liai. Ka sa tekivu me rau tubu cake ki vua na Turaga.",
                "22": "Ka sa yaco ni sa tekivu me mudu mai vakalailai na ivalu kei na veileti, ena kedra maliwa na Nifaiti, ena mua ni i ka vasagavulu ka walu ni yabaki ni nodra veiliutaki na turaganilewa vei ira na tamata i Nifai.",
                "23": "Ka sa yaco ena ikavasagavulu kaciwa ni yabaki ni nodra veiliutaki na turaganilewa, sa vakadeitaki na tiko sautu ena vanua, ka vakavo ga na vei isoqosoqo vuni e a tauyavutaka tu ko Ketianitoni na daubutako, ena veikoro lelevu, ka ra a sega tiko ni kila ko ira na iliuliu ni matanitu ena gauna ko ya; o koya era a sega kina ni vakawabokotaki sara mai na vanua.",
                "24": "Ka sa yaco ni ena yabaki vata ga oqo sa tubu cake sara kina na lotu, ena nodra curu ki na lotu e udolu ka ra a papitaiso ni ra sa veivutuni.",
                "25": "A sa rui tubu cake vakalevu na lotu, ka sa rui levu na veivakalougatataki sa sovaraki vei ira na tamata, ka sa sega ni tukuni rawa na nodra kurabui ko ira sara mada ga na bete levu kei na ivakavuvuli.",
                "26": "Ka sa yaco ni sa tubu cake na cakacaka ni Turaga ena nodra sa papitaiso ka curu ki na lotu ni Kalou e vuqa na tamata, io, e udolu vakatini.",
                "27": "O koya eda sa rawa ni raica kina ni sa yalololoma na Turaga vei ira kece sa masuta na yacana tabu ena yalodra dina.",
                "28": "Io, eda sa raica kina ni sa tadola tu na matamata kei lomalagi vei ira kecega io vei ira era na vakabauta na yacai Jisu Karisito o koya na Luve ni Kalou.",
                "29": "Io, eda sa raica ni ko koya yadua sa lomana, sa rawa me taura matua na vosa ni Kalou, na ka sa bula ka kaukauwa ka na tawasea rua na ilawaki, na icori kei na vere kecega ni tevoro, ka tubera na tamata i Karisito ena sala qiqo ka rabailailai ka kosova na ikeli levu ni rarawa tawavakaiyalayala sa vakarautaki tu me tilomi ira na dau caka ca—",
                "30": "Ka vakatikora na yalodra, io, na yalodra tawamate rawa, ena liga imatau ni Kalou ena matanitu vakalomalagi, me ra dabe vata kei Eparaama, kei Aisake, kei Jekope, kei ira kece na tamada tabu, me kakua tale vakadua ni curu ki tuba.",
                "31": "Ia sa yaco tiko ga na marau ena vanua ko Saraemala ena yabaki oqo, kei na veiyasana kece vakavolivolita, io ena vanua kecega era sa taukena tu na Nifaiti.",
                "32": "Ka sa yaco ni sa tiko na veisaututaki kei na marau levu sara ena vo ni ikavasagavulu kaciwa ni yabaki; io, era sa tiko sautu tale ga ka marau vakalevu sara ena ikalimasagavulu ni yabaki ni nodra veiliutaki na turaganilewa.",
                "33": "Ia era sa tiko sautu tale ga ena ikalimasagavulu kadua ni yabaki ni nodra veiliutaki na turaganilewa, ka vakavo ga na qaciqacia ka sa tekivu me curu mai ki na lotu—sega ki na lotu ni Kalou, ia ki na yalodra na tamata era kaya ni ra lewe ni lotu ni Kalou—",
                "34": "Ka ra sa vakalevulevui ira ena nodra qaciqacia, e ra sa vakacacani ira kina na wekadra. Sa ivalavala ca levu oqo, ka vakavuna me ra sota kaya na veivakacacani levu ka ra vuto kosova kina na veivakararawataki e vuqa, na iwase levu cake ni tamata yalomalumalumu.",
                "35": "Ia era sa daulolo ka masu vakawasoma, ka sa tubu ka kaukauwa cake tiko ga na nodra yalomalumalumu, ka sa dei ka tudei tiko ga na nodra vakabauta na Karisito, ka vakasinaiti kina na yalodra ena marau kei na vakacegu, io, ka sa vakasavasavataki ka vakatabui na yalodra, na veivakatabui sa yaco ena vuku ni nodra solia na yalodra vua na Kalou.",
                "36": "Ka sa yaco ni sa cava talega ena veisaututaki na ikalimasagavulu karua ni yabaki, ka vakavo ga ena dokadoka levu sara sa curuma na yalodra na tamata; ka sa baleta ni sa levu sara na nodra iyau kei na nodra tiko sautu ena vanua; ka sa tubu cake tiko ga vei ira ena veisiga.",
                "37": "Ka sa yaco ni sa mate ko Ilamani ena ikalimasagavulu katolu ni yabaki ni nodra veiliutaki na turaganilewa, ka tekivu veiliutaki ko Nifai na luvena tagane qase duadua me kena isosomi. Ka sa yaco ni a vakatawana na idabedabe ni veilewai ena lewa dodonu kei na veivakaduavatataki; io, sa muria ko koya na ivunau ni Kalou ka lako ena sala nei tamana."
            },
            "4": {
                "1": "Ka sa yaco ni ena ika limasagavulu kava ni yabaki sa tubu kina e vuqa na veisei ena loma ni lotu, ka sa tiko tale ga e dua na veicacati ena kedra maliwa na tamata ka yaco sara kina e vuqa na vakadave dra.",
                "2": "Ka ra sa vakamatei ka vakasavi tani mai na vanua ko ira na dauvakatubu ca, ka ra sa dro yani vua na nodra tui na Leimanaiti.",
                "3": "Ka sa yaco ni ra sa laki segata vagumatua me ra vakayavalati ira na Leimanaiti me ra valuti ira na Nifaiti; ia raica era sa rere vakalevu ko ira na Leimanaiti ka ra sega ni via muria na nodra vosa na sa dro tani mai ko ya.",
                "4": "Ia a sa yaco ni ena ika limasagavulu kaono ni yabaki ni nodra veiliutaki na turaganilewa, era sa toki yani kina e so na Nifaiti vei ira na Leimanaiti; ka ra sa laki duavata kei ira na a liu yani ena nodra vakauqeti ira rawa na Leimanaiti me ra cudruvi ira na Nifaiti; ka ra sa vakavakarau kece sara ki na ivalu ena yabaki ko ya.",
                "5": "Ena ikalimasagavulu kavitu ni yabaki era sa lako sobu mai me vala kei ira na Nifaiti ka ra sa tekivuna na veivakamatei; io, era sa ia tiko ga me yacova ni ra sa taura na vanua ko Saraemala ena ikalimasagavulu kawalu ni yabaki ni nodra veiliutaki na turaganilewa; io era sa taura tale ga na veivanua kece, me yaco sara ki na vanua sa volekata na vanua ko Vanuasautu.",
                "6": "A ra sa vakasavi yani na Nifaiti kei ira na mataivalu i Moronaia ki na vanua ko Vanuasautu;",
                "7": "Era sa vakavakarau mai kea ka waraki ira na Leimanaiti, mai na wasawasa ena ra me yaco ki na tokalau; na raba ni vanua e rauta ni lakova e dua na Nifaiti ena dua na siga, era sa vakaukauwataka ka tuva e kea na nodra mataivalu me taqomaka na nodra vanua ena vualiku.",
                "8": "O koya era sa taura rawa kina ko ira na Nifaiti ka ra sa toki tani, ena nodra veivuke na mataivalu levu ni Leimanaiti, na veika kece era taukena tu na Nifaiti ena veivanua ki na ceva. A sa yaco na ka kece oqo ena ikalimasagavulu kawalu kei na ikalimasagavulu kaciwa ni yabaki ni nodra veiliutaki na turaganilewa.",
                "9": "Ka sa yaco ni ena ikaonosagavulu ni yabaki ni nodra veiliutaki na turaganilewa, sa taura lesu rawa tale kina ko Moronaia kei na nona mataivalu e vuqa na iwase ni vanua; io, era sa taura lesu tale e levu na veikoro ka ra sa lutu ena ligadra na Leimanaiti.",
                "10": "Ka sa yaco ni ena ikaonosagavulu kadua ni yabaki ni nodra veiliutaki na turaganilewa, era sa taura lesu tale kina na veimama ni veika kece era taukena.",
                "11": "Ia kevaka me a sega na caka ca kei na itovo vakasisila ena kedra maliwa na Nifaiti, io, ena kedra maliwa talega ko ira era sa kaya ni ra sa lewe ni lotu ni Kalou, ke a sega ni yaco na druka levu oqo kei na veiyaviti levu ka sa yaco tu ena kedra maliwa.",
                "12": "Ka sa baleta na qaciqacia ni yalodra ena vuku ni nodra sa rui vutuniyau vakalevu, io, sa baleta na nodra bikai ira sobu na dravudravua, na nodra bureitaka na kedra, vei ira sa via kana, na nodra bureitaka na nodra isulu vei ira sa luvaiwale, ka sabica vakalialia na baludra na wekadra yalomalumalumu, na nodra vakalialia na veika tabu, ka cakitaka na yalo ni parofisai kei na ivakatakila, na nodra laba, kove, lasu, butako, veibutakoci, vakatubu veileti ka toki vei ira na Leimanaiti ena vanua ko Nifai—",
                "13": "Ena vuku ni nodra caka ca levu oqo kei na nodra sakitaka na nodra kaukauwa vakaira, era sa biu kina me ra bula ga ena nodra kaukauwa; o koya era sa sega kina ni gumatua, ia era sa vakararawataki ka yaviti ka vakasavi e matadra na Leimanaiti, ka voleka me ra vakayalia kece kina na nodra vanua.",
                "14": "Ia raica, sa vunautaka ko Moronaia e vuqa na ka vei ira na tamata me baleta na nodra ivalavala ca, erau sa vunautaka tale ga e vuqa na ka vei ira na tamata ko Nifai kei Liai, koi rau na luvei Ilamani, io, erau sa parofisaitaka e vuqa na ka vei ira me baleta na nodra caka ca kei na ka ena yaco kevaka era sega ni veivutunitaka na nodra ivalavala ca.",
                "15": "Ka sa yaco ni ra sa veivutuni, ia ni ra sa veivutuni, sa tekivu me ra gumatua mai.",
                "16": "Ia ni sa raica ko Moronaia ni ra sa veivutuni sa liutaki ira yani me ra kaba na veivanua kei na veikoro, me yacova ni ra sa taura lesu tale na veimama ni nodra vanua taucoko kei na veimama ni ka era a taukena.",
                "17": "Sa mai cava kina na ikaonosagavulu kadua ni yabaki ni nodra veiliutaki na turaganilewa.",
                "18": "Ka sa yaco ni ena ikaonosagavulu karua ni yabaki ni nodra gauna ni lewa na turaganilewa, sa sega ni rawata tale kina ko Moronaia e dua na vanua ka ra sa taura tu na Leimanaiti.",
                "19": "Raica era sa lewevuqa sara na Leimanaiti ka sega ni rawa vei ira na Nifaiti, me ra rawai ira, a ra sa sega kina ni segata me ra taura lesu na vo ni nodra vanua; o koya gona sa vakayagataka kina ko Moronaia na nona mataivalu me ra taqomaka na vanua kece e ra sa rawata tale.",
                "20": "Ka sa yaco ni ena vuku ni ra sa rui lewevuqa sara na Leimanaiti, a ra sa rere vakalevu na Nifaiti de ra na vakamalumalumutaki, buturaki sobu, yaviti ka vakarusai sara.",
                "21": "Io, sa qai tekivu me ra nanuma lesu na parofisai i Alama kei na vosa i Mosaia; era sa vakadinadinataka ni ra sa tamata domodomoqa ka ra sa vakawaletaka na ivunau ni Kalou;",
                "22": "Ka era sa vukica vakatani ka buturaka sobu na lawa i Mosaia, se na veika kece a vakarota vua na Turaga me tukuna vei ira na tamata; era sa raica ni sa ca na nodra lawa ka ra sa tamata dau caka ca; io era sa dau caka ca me vakataki ira na Leimanaiti.",
                "23": "Ka sa tekivu me malumalumu sobu mai na lotu ena vuku ni nodra caka cala; ka ra sa tekivu sega ni vakabauta na yalo ni parofisai kei na yalo ni vakatakila, ka sa waraki ira tu na lewa ni Kalou.",
                "24": "Ka ra sa raica ni ra sa malumalumu mai me vakataki ira na wekadra ko ira na Leimanaiti, ka sa sega tale ni maroroi ira na Yalo ni Turaga; io sa lako tani mai vei ira baleta ni Yalo ni Turaga e sega ni dau tiko ena valetabu dukadukali—",
                "25": "O koya gona sa sega kina ni maroroi ira na Turaga ena nona kaukauwa veivakurabuitaki ka sega ni vakatautauvatataki rawa, ni ra sa lutu ki na dua na itutu ni tawavakabauta kei na cakaca vakarerevaki sara; era sa raica ni ra sa lewevuqa cake sara mai vei ira ko ira na Leimanaiti, ia kevaka era na sega ni kabita na Turaga na nodra Kalou, era na mate vakaidina.",
                "26": "Raica era sa raica ni sa tautauvata na nodra kaukauwa kei na nodra kaukauwa na Leimanaiti me vakatautauvatataki na tamata ki na tamata. A ra sa vuki ki na talaidredre levu oqo; ia ena vica wale ga na yabaki era sa malumalumu kina ena vuku ni nodra talaidredre."
            },
            "5": {
                "1": "Ka sa yaco ni ena yabaki vata oqo sa solia kina ko Nifai na idabedabe ni veilewai vua e dua na tamata, ka yacana ko Kisoramu.",
                "2": "Me vaka ni dau vakadeitaki na nodra lawa kei na nodra matanitu mai na domodra na lewenivanua, ka ra sa lewe levu cake era digitaka na ca ka lewe lailai era digitaka na vinaka, o koya era sa vakarautaki tu kina me ra vakarusai, me vaka ni sa vukici vakatani na lawa.",
                "3": "Ia e sega ni o koya wale ga oqo; era a tamata domodomoqa ka sa sega ni lewai ira na lawa kei na lewa dodonu ka, sa vo ga me ra vakarusai.",
                "4": "Ka sa yaco ni sa sega ni vosota rawa ko Nifai na nodra caka cala; ka sa solia kina na idabedabe ni veilewai, a sa lako ko koya me vunautaka na vosa ni Kalou ena vo ni nona veisiga, sa vakatale ga kina ko Liai na tacina, ki na vo ni nona vei siga;",
                "5": "Ka ni rau sa nanuma na vosa ka a vosataka vei rau ko Ilamani na tamadrau. Sai ira oqo na veivosa e a vosataka:",
                "6": "Raica, oi kemudrau na luvequ, au sa gadreva mo drau dau nanuma mo drau dau maroroya na ivunau ni Kalou; ka’u gadreva mo drau tukuna tale ga vei ira na tamata na veivosa oqo. Raica au sa solia vei kemudrau na yacadrau na noda itubutubu taumada ka rau a lako mai na vanua ko Jerusalemi; au sa kitaka oqo mo drau daunanumi rau kina ena gauna drau dau nanuma kina na yacamudrau; ia ni drau sa nanumi rau, mo drau nanuma tale ga na veika erau a cakava; ia ni drau sa nanuma na veika erau a cakava, mo drau kila ni sa cavuti ka volai tale tu ga, ni sa vinaka.",
                "7": "O koya gona oi kemudrau na luvequ, au gadreva mo drau kitaka na ka vinaka, me na qai dau tukuni ena vukumudrau ka volai talega, me vaka ga e a tukuni ka volai me baleti rau.",
                "8": "Ia oqo oi kemudrau na luvequ, raica au sa gadreva e dua tale na ka vei kemudrau, sai koya, mo drau kakua ni cakava na veika oqo mo drau tukutukuni kemudrau kina, ia mo drau cakava na veika oqo mo drau kumuna vata kina na nomudrau iyau mai lomalagi, io na iyau sa tawamudu ka sa sega ni madra rawa; io, mo drau rawata na isolisoli talei ni bula tawamudu, oqo na ka e rawa ni da nanuma ni sa soli vei rau na noda qase.",
                "9": "Oi kemudrau na luvequ, mo drau nanuma mo drau nanuma na vosa ka a vosataka ko Penijamini na tui vei ira na nona tamata; io, mo drau nanuma ni sa sega tale e dua na sala se kaukauwa me vakabulai kina na tamata, ena dra ni veisorovaki duadua ga i Jisu Karisito, o koya ena lako mai; io, mo drau nanuma ni na lako mai ko koya me sereki ira na kai vuravura.",
                "10": "Ia mo drau nanuma tale ga na veivosa ka a vosataka ko Amuleki vei Sisoromi ena koro ko Amonaia; ni a kaya vua ni na lako vakaidina mai na Turaga me mai sereki ira na nona tamata, ia ena sega ni lako mai me mai sereki ira ena nodra ivalavala ca, ia me mai sereki ira ga mai na nodra ivalavala ca.",
                "11": "A sa solia vua ko Tamana na kaukauwa me sereki ira kina mai na nodra ivalavala ca ena vuku ni veivutuni; o koya gona sa talai ira mai kina na nona agilosi me ra mai tukuna na ivakavuvuli ni veivutuni ka na kauti ira na tamata ki na nona kaukauwa na Dauveivueti me vakabulai kina na yalodra.",
                "12": "Ia oqo, oi kemudrau na luvequ, mo drau nanuma mo drau nanuma mo drau tara na nomudrau yavu ena uluvatu ni noda Dauveivueti, o koya na Karisito na Luve ni Kalou; ia ni sa vakaliwava mai na tevoro na nona cagi kaukauwa, io, kei na nona moto ena covulaca, io, ni sa liwavi kemudrau na nona uca cevata kecega kei na nona cava kaukauwa, ena sega ni rawai kemudrau me dreti kemudrau sobu ki na ikeli ni rarawa kei na yaluma tawacava rawa, ni sa dei sara na uluvatu drau sa tara kina, ka sai koya na yavudei ia kevaka sa tara cake na tamata ena yavu oqo, ena sega sara ni bale rawa.",
                "13": "Ka sa yaco ni sai koya oqo na veivosa ka a vakavulici rau kina na luvena ko Ilamani; io, a sa vakavulica vei rau e vuqa na ka, ka ra a sega ni volai ka vuqa tale ga era a volai.",
                "14": "A rau sa nanuma na nona vosa; o koya gona erau sa lako yani kina ni rau sa muria tiko na vunau ni Kalou, me rau vunautaka na vosa ni Kalou ena kedra maliwa taucoko na tamata i Nifai, tekivu mai na koro ko Vanuasautu;",
                "15": "Ia mai kea ki na koro ko Kiti; mai na koro ko Kiti ki na koro ko Muleki;",
                "16": "Io mai na dua na koro ki na dua tale me yacova ni rau sa talevi ira kece na tamata i Nifai mai na veivanua ena ceva; ia mai kea ki na vanua ko Saraemala ena kedra maliwa na Leimanaiti.",
                "17": "Ka sa yaco ni rau sa vunau voli ena kaukauwa levu, ka rau sa vakamaduataka kina e vuqa vei ira na Nifaiti ka ra a se tani; ka ra sa lako mai kina ka vakatusa na nodra ivalavala ca ka papitaiso ni ra sa veivutuni, era sa lesu tale vei ira na Nifaiti ka laki tovolea me ra vakavinakataka na cala era a kitaka.",
                "18": "Ka sa yaco ni rau sa vunau vei ira na Leimanaiti ko Nifai kei Liai ena kaukauwa levu kei na lewa, ka ni sa soli vei rau na kaukauwa kei na lewa me rau vosa kina, a sa soli tale ga vei rau na ka me rau vosataka—",
                "19": "O koya gona era sa kurabui vakalevu kina na Leimanaiti ena nodrau vosa ka ra sa vakadinata sara ka ra sa veivutuni ka papitaiso kina e walu na udolu na Leimanaiti ka ra tiko ena vanua ko Saraemala kei na veivanua vakavolivolita, ka ra sa vakadinata ni cala na nodra ivakarau na nodra qase.",
                "20": "Ka sa yaco ni rau sa biuta mai kea ko Nifai kei Liai ka lako yani ki na vanua ko Nifai.",
                "21": "Ka sa yaco ni ra sa vesuki rau e dua na mataivalu ni Leimanaiti ka biuti rau ki na vale ni veivesu; io, na vale ni veivesu vata ga era a biuti Amoni kina kei iratou na nona itokani ko ira na dauveiqaravi i Limiai.",
                "22": "Ni sa oti e vuqa na siga na nodrau tiko ena vale ni veivesu ka sega ni vakani, era sa qai lako yani me ra kauti rau ka vakamatei rau.",
                "23": "Ka sa yaco ni sa vaka e vakavolivoliti rau ko Nifai kei Liai na bukawaqa, era sa sega ni doudou kina me tarai rau ni ra sa rere de ra na kama. Ia erau sa sega ni kama ko Nifai kei Liai; sa vaka ni rau sa tucake tu ena loma ni bukawaqa, ia erau sa sega ga ni kama.",
                "24": "Ia ni rau sa raica ni sa vakavolivoliti rau tu na duru bukawaqa ka rau sega ni kama, erau sa vakayaloqaqataki sara kina.",
                "25": "Ka ni rau sa raica ni ra sa sega ni doudou na Leimanaiti me ra tarai rau; se me ra volekati rau yani, ka ra sa tu ka vaka era sa galu ena levu ni nodra kurabui.",
                "26": "Ka sa yaco ni rau sa qai toso yani ko Nifai kei Liai ka rau vosa vei ira ka kaya: Ni kakua ni rere, raica sa vakaraitaka vei kemuni na Kalou na ka veivakurabuitaki oqo, mo ni kila kina ni sa sega ni rawa mo ni tarai keirau se yaviti keirau.",
                "27": "Ka raica, ni rau sa cavuta oti na vosa oqo, sa sakure vakaukauwa sara na vanua ka sakure na lalaga ni vale ni veivesu me vaka e sa vakarau kasura ki na qele; ia raica, era sa sega ni bale. Ka raica, era sa tiko ena vale ni veivesu ko ira na Leimanaiti, kei ira na Nifaiti era a se tani mai.",
                "28": "Ka sa yaco ni vakaruguti ira e dua na o loaloa ka sa lutuki ira e dua na rere vakadomobula.",
                "29": "Ka sa yaco ni sa rogo mai e dua na domo mai na dela ni o loaloa ka kaya: Mo ni veivutuni, mo ni veivutuni, ka kakua tale ni segata mo ni vakarusai rau na noqu tamata ka’u sa tala yani vei kemuni, me rau vunautaka na itukutuku vinaka.",
                "30": "Ka sa yaco ni ra sa rogoca na domo oqo ka raica ni sa sega ni domo ni kurukuru se domo ni vakasausa levu, ia raica, sa domo rogo lailai sara ka malumu, vinaka sara me vaka na vakasolokakana, ka sa lau basikata sara na yalodra—",
                "31": "E dina ga ni a rogo malumu sara na domo, ia sa kuretaka vakaukauwa sara na vanua ka sakure tale ga kina na lalaga ni vale ni veivesu ka vaka me vakarau kasura ki na qele; ka raica sa sega ni seyavu yani na o loaloa e a vakaruguti ira tiko—",
                "32": "Ka raica, sa rogo tale mai na domo, ka kaya: Ni veivutuni, ni veivutuni, ka ni sa voleka na matanitu vakalomalagi; ni kakua tale ni segata mo ni vakarusai rau na noqu tamata. Ka sa yaco ni sa sakure tale na vanua ka sakure na lalaga.",
                "33": "A sa rogo tale mai na domo ena ikatolu ni gauna ka vosataka vei ira e vuqa na vosa talei ka sega ni cavuta rawa na tamata; a sa yavala na lalaga ka sakure na vanua ka voleka ni kavida rua.",
                "34": "Ka sa yaco ni ra sa sega ni dro rawa na Leimanaiti ni sa vakaruguti ira tu na o loaloa; io, era sa sega ni yavala rawa ena vuku ni rere levu ka sa curumi ira.",
                "35": "E sa dua ena kedra maliwa sa kawa dina i Nifai, ka a lewe tu ni lotu ni Kalou e liu, ia sa se tani mai vei ira.",
                "36": "Ka sa yaco ni sa vuki ka rai yani, sa rai basikata na o loaloa ka raica na matadrau ko Nifai kei Liai; ka raica, e rau sa serau sara me vaka na matadra na agilosi. Ka sa raica ni rau sa laveta na matadrau ki lomalagi; ka vaka me rau veivosaki tiko se laveta cake tiko na domodrau ki vua e dua erau sa raica tiko.",
                "37": "Ka sa yaco ni sa kacivi ira na lewevuqa ko koya me ra vuki mai ka rai. Raica, sa soli vei ira na kaukauwa me ra sa vuki kina ka rai; ka ra sa raica na matadrau ko Nifai kei Liai.",
                "38": "Era sa qai kaya vua: Raica, na cava na ibalebale ni ka kece oqo, ia ko cei sa veivosaki kei rau oqo?",
                "39": "Na yaca ni tamata oqo ko Aminatapi. A sa kaya vei ira ko Aminatapi: Erau sa veivosaki tiko kei ira na agilosi ni Kalou.",
                "40": "Ka sa yaco ni ra sa kaya vua ko ira na Leimanaiti: A cava me da kitaka me kau tani kina na o loaloa ka vakaruguti keda tu oqo?",
                "41": "A sa kaya vei ira ko Aminatapi: Ni veivutuni ka masu vua na itaukei ni domo me yacova ni ko ni sa vakabauta na Karisito ka a vakatavuvulitaka vei kemuni ko Alama, kei Amuleki, kei Sisoromi; ia ni ko ni sa kitaka oqo, ena qai seyavu yani na o loaloa ka vakaruguti kemuni tu.",
                "42": "Ka sa yaco ni ra sa masu taucoko vagumatua ki na domoi koya ka a yavalata na vanua; io, era sa masu tiko me yacova ni sa seyavu yani na o loaloa.",
                "43": "Ka sa yaco ni ra sa veiraiyaki, ka raica ni sa seyavu yani na o loaloa ka vakaruguti ira tu, raica, era sa kunea ni ra sa vakavolivoliti, io na tamata yadua ena duru bukawaqa.",
                "44": "Ka rau sa tu ena kedra maliwa ko Nifai kei Liai; io era sa vakavolivoliti tu; io, sa vaka me ra vakavolivoliti tu ena yameyame ni bukawaqa ia era sa sega ga ni kama, se me vakama na lalaga ni vale ni veivesu; ka ra sa vakasinaiti ena reki e rui lagilagi ka sega ni tukuni rawa.",
                "45": "Ka raica, sa lako sobu mai lomalagi na Yalo Tabu ni Kalou ka curuma na lomadra, a ra sa vakasinaiti ena ka me vaka na bukawaqa ka ra vosataka na vosa e veivakurabuitaki.",
                "46": "Ka sa yaco ni sa rogo vei ira e dua na domo, io sa domo rogo vinaka me vaka e vakasolokakana ka kaya:",
                "47": "Ni vakacegu, mo ni vakacegu, ena vuku ni nomuni sa vakabauti Koya na noqu Daulomani, o koya sa bula tu mai na tauyavutaki ni vuravura.",
                "48": "Ia ni ra sa rogoca oqo era sa vagolea ki cake na matadra me ra raica se sa rogo mai vei na domo; era sa raica ni sa tadola na lomalagi; ka ra sa lako sobu mai na agilosi me mai qaravi ira.",
                "49": "Era sa lewe tolu na drau na tamata era sa raica ka rogoca na veika oqo; a sa tukuni vei ira me ra lako yani ka kua ni kurabui kina se vakatitiqa.",
                "50": "Ka sa yaco ni ra sa lako yani ka vunau vei ira na tamata, ka tukuna yani ena veiyasana kece vakavolivolita na veika kece era a rogoca ka raica, ka ra sa vakadinata sara na iwase levu cake ni Leimanaiti ena vuku, ni levu ni kena ivakadinadina era sa ciqoma.",
                "51": "Ia ko ira kece era sa vakadinata era sa luvata na nodra iyaragi ni valu, kei na nodra veicati kei na nodra ivakarau ni bula na nodra qase.",
                "52": "Ia sa qai yaco ni ra sa solia yani vei ira na Nifaiti na nodra vanua, me ra taukena."
            },
            "6": {
                "1": "Ka sa yaco ni ena kena sa mai cava na ikaonosagavulu karua ni yabaki ni nodra veiliutaki na turaganilewa, sa yaco oti na veika kece oqo ka ra sa dua na iwase levu ni Leimanaiti era sa tamata yalododonu, io era sa yalododonu cake vei ira na Nifaiti baleta ni ra sa dei sara ka tu vakadodonu ena vakabauta.",
                "2": "Ka raica, era sa lewevuqa na Nifaiti era sa yalokaukauwa ka sega ni via veivutuni, ka ra sa ca vakalevu sara, era sa cata kina na vosa ni kalou, kei na ivunau kei na parofisai kecega e lako yani ena kedra maliwa.",
                "3": "Ia era sa marau ga vakalevu na lewe ni lotu ni ra sa saumaki mai na Leimanaiti, io, ena vuku ni sa tauyavutaki na lotu ni Kalou ena kedra maliwa. Era sa veitokani, ka marau vata ka sa levu na nodra marau.",
                "4": "Ka sa yaco ni ra sa lewevuqa na Leimanaiti era sa lako sobu mai ki na vanua ko Saraemala ka tukuna vei ira na Nifaiti na vu ni nodra saumaki mai, era sa vakamasuti ira me ra vakabauta ka veivutuni.",
                "5": "Io, ka vuqa era sa vunau ena kaukauwa kei na lewa, sa lewevuqa kina era sa vakamalumalumutaki ira ka saumaki mai ena yalomalumalumu titobu sara me ra tisaipeli yalomalumalumu ni Kalou kei na Lami.",
                "6": "Ka sa yaco ni ra sa lako yani ki na vualiku e vuqa na Leimanaiti; erau sa lako tale ga ki na vualiku ko Nifai kei Liai me rau la’ki vunau vei ira na tamata. A sa cava na ikaonosagavulu katolu ni yabaki.",
                "7": "Ka raica, sa yaco na veisaututaki ena vanua taucoko ka ra sa lako na Nifaiti ki na vanua cava ga era via lako kina, vei ira na Nifaiti se kivei ira na Leimanaiti.",
                "8": "Ka sa yaco ni ko ira tale ga na Leimanaiti era sa lako ki na vanua cava ga era vinakata, vei ira na Leimanaiti se kivei ira na Nifaiti; era sa veicurumaki vinaka sara ka veivoli vata me ra rawata kina na veika era gadreva.",
                "9": "Ka sa yaco ni ra sa vutuniyau sara ko ira na Leimanaiti kei ira na Nifaiti; ka sa levu na nodra koula kei na siliva kei na veimataqali vatu talei kecega, ka kunei ena vanua ena ceva kei na vanua ena vualiku.",
                "10": "Sa vakatokai na vanua ena ceva ko Liai, ka sa vakatokai na vanua ena vualiku ko Muleki, na yacai koya na luvei Setekaia; ka ni a kauti Muleki na Turaga ki na vualiku ka kauti Liai ki na ceva.",
                "11": "Ka raica, sa levu na veimataqali koula kei na siliva kei na veimataqali oa talei ena vanua e rua oqo; era sa tu tale ga na tamata era sa liga maqosa ka matai sara ena cakacaka, era sa cakacakataka na veimataqali oa kecega ka ra vakasavasavataka; a sa yaco ni ra sa vutuniyau kina.",
                "12": "Era sa tea vakalevu na sila ena vualiku kei na ceva; ka ra sa vuavuai vinaka sara ena vanua ena vualiku kei na ceva. Era sa tubu me lewevuqa sara ka tiko sautu ena vanua. Era sa susuga na nodra qele ni sipi kei na bulumakau, io, kei na manumanu sa uro.",
                "13": "Raica era sa daucakacaka ka dautalitali ko ira na nodra yalewa, era sa talia na veimataqali isulu kecega, na isulu lineni tali vakamatailalai kei na isulu ena kena veimataqali me ra vakaisulu kina. Era sa tiko sautu me yacova ni cava na ikaonosagavulu kava ni yabaki.",
                "14": "Era sa tiko marau tale ga ka sautu ena ikaonosagavulu kalima ni yabaki, a sa vunautaki ka sa vuqa na parofisai me baleta na veika ena yaco mai. Sa mai oti tale yani na ikaonosagavulu kalima ni yabaki.",
                "15": "Ia sa qai yaco ena ikaonosagavulu kaono ni yabaki ni nodra veiliutaki na turaganilewa, sa laulabati kina ko Kisoramu ena nona idabedabe ni veilewai ka sega ni kilai o koya e laba. Ia e sa qai yaco ena yabaki vata ga ko ya sa laulabati tale kina na luvena era a digitaka na tamata me kena isosomi. Sa mai cava kina na ikaonosagavulu kaono ni yabaki.",
                "16": "Ia ena itekivu ni ikaonosagavulu kavitu ni yabaki, sa tekivu me ra sa ca sara mai vakalevu na tamata.",
                "17": "Ia raica, sa vakalougatataki ira mai vakabalavu na Turaga ena iyau kei vuravura ka ra a sega ni vakayavalati me ra cudru, veivaluvaluti, se vakadave dra; era sa tekivu vagolea na yalodra ki na nodra iyau; io era sa tekivu segata me ra rawa ka ka veisisivi kina vakai ira; o koya gona sa tekivu kina me ra laba vuni, butako ka kovekove me ra rawa iyau kina.",
                "18": "Ia ko ira na daulaba kei na dauvakacaca era sa lewe ni lawalawa ka rau a tauyavutaka ko Kisikumeni kei Ketianitoni. Ka sa yaco ni ra sa lewelevu ena kedra maliwa sara mada ga na Nifaiti era sa lewe ni ilawalawa i Ketianitoni. Ia raica, era sa lewelevu cake ena kedra maliwa na Leimanaiti ca. A ra sa vakatokai na daubutako ka daulaba i Ketianitoni.",
                "19": "Sai ira era a labati Kisoramu na turaganilewa levu kei na luvena, ena gauna erau a dui tiko kina ena idabedabe ni veilewai; era a sega ga ni kilai.",
                "20": "Ka sa yaco ni ena gauna era sa kila kina na Leimanaiti ni ra sa tiko ena kedra maliwa ko ira na daubutako, era sa rarawa vakalevu sara; ka segata vakaukauwa sara me ra vakawabokotaki ira mai na delai vuravura.",
                "21": "Ia raica, sa vakayavalata ko Setani na yalodra e vuqa cake na Nifaiti ka ra sa duavata kina kei ira na ilawalawa daubutako, era sa bubului ka veiyalayalati vata me ra na veitaqomaki ka veimaroroi ena veigauna dredre kecega, e ra na dau sota kaya, ka me kakua ni kilai na nodra laba, na nodra vakacaca, kei na nodra butako.",
                "22": "Ka sa yaco ni sa tu na nodra vei ivakatakilakila, io, na nodra vei ivakatakilakila vuni, kei na nodra vosa vuni; sa caka oqo me ra veikilai kina ko ira kece sa cakava na veiyalayalati; ia kevaka e dua vei ira sa kitaka e dua na ka ca me ra kakua ni vakacacani koya ko ira na nona ilawalawa era sa taura na veiyalayalati oqo.",
                "23": "Ka me ra laba kina, vakacaca, butako, ka ia na veibutakoci ka kitaka na caka ca kecega, ka veicalati kei na lawa ni nodra vanua kei na lawa ni nodra Kalou.",
                "24": "Ia kevaka e dua na lewe ni soqosoqo sa vakatakila ki vuravura na nodra caka ca kei na nodra itovo vakasisila, sa dodonu me lewai, e na sega ni lewai me vaka na lawa ni nodra vanua, ia ena lewai ga ena lawa ni isoqosoqo ka rau a virikotora tu ko Ketianitoni kei Kisikumeni.",
                "25": "Raica oqo, na vosa bubului kei na veiyalayalati vuni ka a vakarota ko Alama vua na luvena me kakua ni vakatakilai yani vei ira na tamata, ka ni rawa ni vakavuna na nodra vakarusai.",
                "26": "Raica oqo, e a sega ni kila ko Ketianitoni na vosa bubului kei na veiyalayalati vuni oqori mai na ivolatukutuku ka a soli vei Ilamani; ia raica, e a vakatakila vei Ketianitoni o koya vata ga ka a bacani rau na noda itubutubu taumada me rau kania na vuanikau vakatabui—",
                "27": "Io, o koya vata ga ka rau a bukivere vata kei Keni me labati Epeli na tacina ka na sega ni dua e vuravura ena kila. Ia sai koya ka bukivere vata kei Keni kei ira ka muri koya, me tekivu mai na gauna ko ya.",
                "28": "Ka sai koya vata tale ga ka vakauqeti ira na tamata me ra tara e dua na vale cecere me ra yaco kina ki lomalagi. Ia sai koya vata ga ka veretaki ira tiko na tamata ka ra lako mai na vale cecere ko ya ki na vanua oqo; sai koya ka vakatetea na cakacaka ni butobuto kei na itovo vakasisila ena dela ni vanua taucoko, me yacova ni sa dreti ira sobu na tamata me ra rusa vakadua ka kauti ira sobu ki na eli tawavakaiyalayala.",
                "29": "Io, sai koya vata ga ka a biuta ki yaloi Ketianitoni me tomana tiko ga na cakacaka butobuto kei na laba vuni; sai koya ka tekivutaka mai na vakatekivu ni tamata me yacova mai na gauna oqo.",
                "30": "Ka raica, sai koya na vu ni ivalavala ca kecega. Ka raica, sa kitaka tiko na nona cakacaka butobuto kei na laba vuni, a sa vakadewataka sobu mai na itabatamata ki na itabatamata na nodra bukivere kei na vosa bubului, kei na nodra veiyalayalati kei na nodra inaki ni caka ca kecega, a sa kitaka oqo me vesuka kina na lomadra na luve ni tamata.",
                "31": "Ia raica oqo, sa vesuka sara ko koya na lomadra na Nifaiti; io, ka ra sa caka ca vakalevu sara kina; io, sa lewevuqa cake sara vei ira era sa gole tani mai na sala ni valavala dodonu ka buturaka sobu e yavadra na vunau ni Kalou, era sa dui muria ga na lomadra ra tara cake na nodra dui matakau ena nodra koula kei na nodra siliva.",
                "32": "Ka sa yaco vei ira na caka cala kece oqo ena loma ni vica wale ga na yabaki, vakalevu cake ena ikaonosagavulu kavitu ni yabaki ni nodra veiliutaki na turaganilewa vei ira na tamata i Nifai.",
                "33": "Ka sa tubu na nodra caka cala ena ikaonosagavulu kawalu ni yabaki, era sa tagi ka rarawa vakalevu kina ko ira na yalododonu.",
                "34": "Eda sa raica eke ni ra sa malumalumu mai ena tawavakabauta ko ira na Nifaiti, ka sa tubu cake na nodra caka ca ka itovo vakasisila, ia ko ira na Leimanaiti era sa tubu vakalevu sara ena nodra kila na nodra Kalou; io era sa muria na nona lawa kei na nona ivunau ka lako ena dina kei na dodonu e matana.",
                "35": "Ia eda sa raica eke ni sa tekivu me vakasuka mai vei ira na Nifaiti na Yalo ni Turaga ena vuku ni nodra caka ca kei na kaukauwa ni lomadra.",
                "36": "Ia eda sa raica eke ni sa tekivu me sovaraka yani na Yalona na Turaga vei ira na Leimanaiti, ni ra sa yalorawarawa ka ra vinakata me ra vakabauta na nona vosa.",
                "37": "Ka sa yaco ni ra sa vakasasataki ira na ilawalawa daubutako i Ketianitoni ko ira na Leimanaiti; era sa vunautaka na vosa ni Kalou vei ira na wekadra era caka ca vakalevu cake, ka ra sa vakarusai vakadua kina mai na kedra maliwa na Leimanaiti ko ira na ilawalawa daubutako oqo.",
                "38": "Ka sa yaco, ena yasa ka dua, era sa tarai ira cake ka tokoni ira ko ira na Nifaiti, tekivu mai vei ira era caka ca vakalevu cake me yacova ni ra sa robota na nodra vanua taucoko na Nifaiti, ka ra sa temaki ira e lewelevu cake na yalododonu me yacova ni ra sa vakabauta na nodra cakacaka ka vakaivotavota ena veika era butakoca, ka duavata kei ira ena nodra laba kei na isoqosoqo vuni.",
                "39": "Era sa kovea na lewa ni cicivaki ni matanitu, era sa buturaki ira sobu ka yaviti ira ka vakacacani ira ka vakanadakui ira na dravudravua, kei ira era sa muria na Kalou ena yalomalua kei na yalomalumalumu.",
                "40": "Ia eda sa raica eke ni ra sa tu ena dua na itutu ca sara ka ra vakarau tu kina me tau vei ira e dua na veivakarusai tawavakaiyalayala.",
                "41": "Ka sa yaco ni sa mai cava eke na ikaonosagavulu kawalu ni yabaki ni nodra veiliutaki na turaganilewa vei ira na tamata i Nifai."
            },
            "7": {
                "intro": "Na Parofisai i Nifai na Luvei Ilamani—Sa vunauci ira na tamata i Nifai na Kalou ni na talevi ira ena nona cudru ka na vakarusai ira sara kevaka era sega ni veivutunitaka na nodra caka ca. Sa yaviti ira na tamata i Nifai na Kalou ena mate dauveitauvi; era sa veivutuni ka saumaki vua. Sa parofisai vei ira na Nifaiti ko Samuela, e dua na Leimanaiti.",
                "1": "Raica, sa yaco oqo ni ena ikaonosagavulu kaciwa ni yabaki ni nodra veiliutaki na turaganilewa vei ira na Nifaiti, sa lesu kina ko Nifai na luvei Ilamani mai na vualiku ki na vanua ko Saraemala.",
                "2": "A la’ki vunautaka na vosa ni Kalou vei ira na tamata mai na vualiku, ka parofisaitaka vei ira e vuqa na ka;",
                "3": "Ia era sa cata sara na nona vosa kecega, a sa sega kina ni rawa ni tiko maliwai ira ka sa lesu tale kina ki na nona vanua.",
                "4": "Ia ni sa raica ni ra sa caka ca sara vakalevu na tamata, ka ra sa tawana na idabedabe ni veilewai ko ira na daubutako i Ketianitoni—era sa kovea na kaukauwa kei na lewa ni vanua; era sa beca na vunau ni Kalou ka sega sara ni bau donu vakalailai e matana; era sa sega ni lewa vakadodonu vei ira na luve ni tamata;",
                "5": "Era sa vakacacani ira na caka dodonu ena vuku ni nodra caka dodonu; era sa sega ni totogitaki ira sa cala kei ira na daucakaca ena vuku ni nodra ilavo; ia era sa taura tu na itutu mai na ulu ni matanitu me ra lewa, ka kitaka ga na ka sa lomadra me ra rawata kina na iyau kei na lagilagi e vuravura, io me rawarawa kina na nodra veibutakoci, butako, ka laba ka vakayacora na veika me vaka na lomadra—",
                "6": "Sa yaco mai vei ira na Nifaiti na cakacala levu oqo ena loma ni vica wale ga na yabaki; ia ni sa mai raica ko Nifai, sa vakasinaiti na yalona ena rarawa; ka osivaka kina ena mosi ni yalona:",
                "7": "Isa, ke me’u a bula vata mada ga kei Nifai na noqu qase ena gauna ka lako taumada mai kina mai na vanua ko Jerusalemi, me’u a marau vata kaya ena vanua yalataki; era a dau vakamasuti rawarawa na nona tamata ena gauna ko ya, era sa dei ni maroroya na vunau ni Kalou ka berabera na nodra rawai ki na ca; ia era sa kusarawa ni muria na vosa ni Turaga—",
                "8": "Io, kevaka me’u a bula ena gauna ko ya, ke a reki na yaloqu ena nodra ivalavala dodonu na wekaqu.",
                "9": "Ia raica, sa lesi vei au na veisiga oqo, ka na vakasinaiti na yaloqu ena rarawa ena vuku ni ka oqo, na nodra caka ca na wekaqu.",
                "10": "Ka raica, a sa yaco oqo ena dela ni vale cecere ena were i Nifai ena bati ni gaunisala levu ki na rara ni veivoli ena koro ko Saraemala; a sa cuva sobu ko Nifai ena dela ni vale cecere ena nona were ka toka volekata na matamata ka qara ki na gaunisala levu.",
                "11": "Ka sa yaco ni ra sa lako tiko e gaunisala e so na tamata ka raici Nifai ni sa sovaraka tiko na yalona vua na Kalou ena dela ni vale cecere; era sa cici yani ka tukuna vei ira na tamata na ka era sa raica, era sa lako vata mai na lewevuqa me ra mai kila na vu ni kena lolositaki vakalevu na nodra caka ca na tamata.",
                "12": "Ia ni sa duri cake mai ko Nifai sa raici ira na lewevuqa era sa soqoni vata yani.",
                "13": "Ka sa yaco ni dolava na gusuna ka kaya vei ira: Raica, a cava o ni sa soqoni vata mai kina? Me’u tukuna beka kina vei kemuni na nomuni caka cala?",
                "14": "Io, au sa lako cake mai ki na noqu vale cecere me’u sovaraka na yaloqu vua na noqu Kalou ena vuku ni, rarawa levu ni yaloqu, ena vuku ni nomuni caka cala!",
                "15": "Ia ko ni sa soqoni vata mai ni ko ni sa kidroa ni’u sa tagi tiko ka lele; io, sa rauta mo ni kidroa; Io, sa rauta mo ni kidroa ni ko ni a soli kemuni vua na tevoro, ka sa vesuki kemuni matua ko koya.",
                "16": "Io, a cava ko ni sa soli kemuni kina vua sa segata tiko me kauta na yalomuni ki na ca tawavakaiyalayala kei na rarawa tawacava?",
                "17": "Ni veivutuni, ni veivutuni! A cava mo ni mate kina? Ni saumaki mai, ni saumaki mai vua na Turaga na nomuni Kalou. A cava sa biuti kemuni kina ko koya?",
                "18": "E baleta ni ko ni sa vakaukauwataka na lomamuni; io, ko ni sa sega ni via rogoca na domo ni ivakatawa vinaka; io, ko ni sa vakacudrui koya me cudruvi kemuni.",
                "19": "Ka raica, kevaka ko ni sa sega ni veivutuni, ena sega ni vakasoqoni kemuni vata ko koya, ia ena vakatalabusesetaki kemuni yani ka o ni na yaco me kedra kakana na koli kei na manumanu kila.",
                "20": "Isa, ko ni sa guilecava rawa vakacava na nomuni Kalou ena siga sara ga sa sereki kemuni kina ko koya?",
                "21": "Ia raica, ko ni sa nanuma ga mo ni rawata na koula kei na siliva mo ni vutuniyau ka ra dokai kemuni kina na tamata. Ia ko ni sa domona na iyau kei na veika wale ni vuravura, o koya o ni sa laba kina, vakacaca, butako, beitaka vakailasu na wekamu ka kitaka na cakacala kecega.",
                "22": "Ia kevaka ko ni sa sega ni veivutuni o ni na rusa ena vuku ni ka oqo. Kevaka ko ni sa sega ni veivutuni, ena kau tani vei kemuni na koro levu oqo kei na veikoro lelevu sa vakavolivolita na noda vanua ka na sega kina na nomuni tikina; raica ena sega ni vakaukauwataki kemuni tale na Turaga mo ni rawai ira kina na nomuni meca me vaka sa dau kitaka tiko mai.",
                "23": "Ia raica, sa kaya vakaoqo na Turaga: Au na sega ni vakatakila na noqu kaukauwa vei ira sa caka ca, se wasewase cava ga era lewena, ia vei ira ga sa veivutunitaka na nodra ivalavala ca ka muria na noqu vosa. O koya gona oqo, oi kemuni na wekaqu, au gadreva mo ni raica ni kevaka ko ni sa sega ni veivutuni, era sa vinaka cake vei kemuni ko ira na Leimanaiti.",
                "24": "Raica era sa ivalavala dodonu cake vei kemuni ni ra sa sega ni talaidredre ki na ivakavuvuli dina ko ni sa kila tu; o koya ena yalololoma kina vei ira na Turaga; ka na vakadedetaka na nodra veisiga ka vakatubura na nodra kawa, ia kevaka ko ni sa sega ni veivutuni, o ni na vakarusai sara.",
                "25": "Io, ena ca vei kemuni ena vuku ni ka vakasisila levu ko ya ka sa yaco tiko ena kemuni maliwa; ka ko ni sa vakaduavatataki kemuni kina, io, ki na ilawalawa vuni ko ya ka a tauyavutaka ko Ketianitoni!",
                "26": "Io, ena lako mai vei kemuni na ca ena vuku ni dokadoka ko ni sa vakatara me curu ki lomamuni, ka sa laveti kemuni cake mo ni ulabaleta na ka e vinaka ena vuku ni levu ni nomuni iyau!",
                "27": "Io, ena ca vei kemuni ena vuku ni nomuni caka ca kei na itovo vakasisila!",
                "28": "Ka ko ni na mate kevaka ko ni sa sega ni veivutuni; io, ena kau tani sara mada ga mai vei kemuni na nomuni vanua ka o ni na vakarusai sara mai na delai vuravura.",
                "29": "Raica oqo, au sa sega ni kaya vakai au ga na veika oqo ni sa sega ni mai vei au ga; ia raica, au kila ni ra sa dina na veika oqo baleta ni sa vakatakilai ira vei au na Turaga na Kalou, o koya au sa vakadinadinataka kina ni ra na yaco."
            },
            "8": {
                "1": "Ka sa yaco ni sa vosataka oti ko Nifai na veivosa oqo, raica, era sa tiko e kea e so na turaganilewa ka ra lewe ni soqosoqo i Ketianitoni; era sa cudru ka kaya vei ira na tamata: A cava ko ni sa sega ni vesuka kina na tamata oqo me lewai ena cala sa kitaka?",
                "2": "A cava ko ni sa mai raica ka vakarogoca kina na tamata oqo ni sa vosa vakacacataki ira na tamata kei na noda lawa?",
                "3": "Raica, a tukuna vei ira ko Nifai ni sa ca na nodra lawa; io sa tukuna ko Nifai e vuqa na ka ka sega ni rawa me volai; a sa sega ni dua na ka e kaya me veisaqasaqa kei na ivunau ni Kalou.",
                "4": "Era sa cudruvi koya ko ira na turaganilewa ni sa tukuna vakamatata sara vei ira na nodra vei cakacaka vuni butobuto; ia era sa sega ga ni doudou me ra tarai koya ni ra sa rerevaki ira na tamata de ra na vorati ira.",
                "5": "O koya era sa vosa kina vei ira na tamata ka kaya: A cava ko ni sa laiva kina na tamata oqo me vosa vakacacataki keda? Raica sa vosa vakacataki ira na tamata kece oqo ka tukuna ni ra na vakarusai; io, sa tukuna ni na kau tani vei keda na noda veikoro lelevu ka na sega kina na noda tikina.",
                "6": "Ia oqo eda kila ni sa sega sara ni rawa me vakakina, raica, eda sa tamata qaqa ka sa viribaiti vakaukauwa na noda veikoro lelevu, ka ra na sega ni rawai keda rawa na noda meca.",
                "7": "Ka sa yaco ni ra sa vakayavalati ira vakaoqo na tamata me ra cudruvi Nifai ka uqeta na veileti ena kedra maliwa; ni a tiko e so era a kaya mai: Dou laiva na tamata oqo, ni sa tamata vinaka ko koya; ia ena yaco vakaidina na veika sa tukuna kevaka eda sega ni veivutuni;",
                "8": "Io raica, ena yaco vakaidina vei keda na veika kece sa vakadinadinataka ko koya; ni keimami sa kila ni sa tukuna vakadodonu ko koya na noda cakacala. Ka raica sa levu sara na noda cakacala, ka sa kila ko koya na veika kece ena yaco vei keda, me vaka na nona kila na noda cakacala;",
                "9": "Io, raica, kevaka sa sega ni parofita ko koya, ke a sega ni vakadinadinataka vei keda na veika oqo.",
                "10": "Ka sa yaco ni ra sa tarovi ko ira sa segata me ra vakacacani Nifai ni ra sa rere, era sa sega kina ni tarai koya; ia ni sa raica ni ra sa totaki koya na lewevuqa ka ra sa rere na kena vo, sa qai vunau tale vei ira.",
                "11": "O koya gona sa vakauqeti kina me vosa tale vei ira ka kaya: Raica oi kemuni na wekaqu, ko ni a sega beka ni wilika ni sa solia na Kalou na kaukauwa vua e dua na tamata, io vei Mosese, me yavita na wai ni Wasa Damudamu ka tawase rua, ka ra lako ena qele mamaca ko ira na noda qase na Isireli, ka sa suka tale na wai ka tilomi ira na mataivalu ni Ijipita?",
                "12": "Ka raica oqo, kevaka sa solia na Kalou vua na tamata oqo na kaukauwa, a cava ko ni sa veileti kina vakai kemuni ka kaya ni sa sega ni solia vei au na kaukauwa me’u kila kina na veika ena yaco vei kemuni, ka vakavo ga kevaka ko ni na veivutuni?",
                "13": "Ia, raica, ko ni sa sega ni vakatitiqataka wale ga na noqu vosa, ko ni sa vakatitiqataka tale ga na vosa kece era a vosataka na noda qase kei na vosa i Mosese ka a soli vua na kaukauwa levu oqo, io, ko ni sa vakatitiqataka tale ga na ka sa tukuna me baleta na nona lako mai na Mesaia.",
                "14": "Io, a sega li ni tukuna ko koya ni na lako mai na Luve ni Kalou? Ka me vaka sa laveta cake ko koya na gata parasa ena loma ni lekutu, ena laveti cake vakatale ga kina o koya ka na lako mai.",
                "15": "Ia ko ira kece sa rai ki na gata ko ya era na bula, ia era na bula vakatalega kina ko ira kece sa rai vua na Luve ni Kalou ena vakabauta kei na yalo sa raramusumusu, io e ra na rawata na bula tawamudu.",
                "16": "Ka raica oqo, e sega ni vakadinadinataka ga ko Mosese na veika oqo, ia era sa tukuna tale ga ko ira kece na parofita tabu ena nona gauna ki na gauna i Eparaama.",
                "17": "Io, e a raica ko Eparaama na nona lako mai, ka sa vakasinaiti ena reki ka sa marau kina vakalevu.",
                "18": "Io, raica, au sa kaya vei kemuni, e sega ni qai ko Eparaama ga e kila na veika oqo, ia era sa kila tale ga e lewevuqa ni bera na gauna i Eparaama, io ko ira oqo era sa kacivi me vaka na ivakarau ni Kalou; io, kei na ivakarau ni Luvena; me vakatakilai vei ira na tamata ni vo e vica vata na udolu na yabaki ni bera na nona lako mai, ni na yaco tale ga vei ira na veisereki.",
                "19": "Ia oqo au gadreva mo ni kila ni ra sa vakadinadinataka oti na veika oqo e vuqa na parofita me tekivu mai na gauna i Eparaama; io, raica, sa vakadinadinataka vakadoudou sara ko Sinosi na parofita; ka a vakamatei kina.",
                "20": "Io eratou sa tukuna tale ga ko Sinoki kei Isaia kei Aisea, kei Jeremaia (ko Jeremaia na parofita vata ga ka vakadinadinataka ni na vakarusai ko Jerusalemi) ia eda sa kila ni sa vakarusai ko Jerusalemi me vaka na vosa i Jeremaia. A cava me na qai sega ni lako mai kina na Luve ni Kalou me vaka na nona parofisai?",
                "21": "Ia oqo ko ni na veiletitaka tiko ga se a vakarusai ko Jerusalemi? Ko ni na kaya beka ni ratou a sega ni vakamatei kece na luvei Setekaia ka vakavo duadua ga ko Muleki? Io, ko ni sa sega beka ni raica ni ra sa tiko vata kei keda na kawa i Setekaia ka ra a vakasavi tani mai na vanua ko Jerusalemi? Ia raica, e sega ni sai koya kece oqo—",
                "22": "A vakasavi tani tale ga mai Jerusalemi na noda qase ko Liai baleta ni a vakadinadinataka na veika oqo. A vakadinadinataka tale ga na veika oqo ko Nifai ka voleka ni o ira kece talega na noda qase me yacova sara mai na gauna oqo; io, era a vakadinadinataka na nona lako mai na Karisito, ka ra namaka ka rekitaka na nona siga ka lako tiko mai.",
                "23": "Ka raica, sa Kalou ko koya, a sa tiko vata kei ira ka vakaraitaki koya vei ira ka ra sa sereki mai vua; era sa solia vua na lagilagi ena vuku ni veika ena qai yaco mai.",
                "24": "Ia oqo, ni ko ni sa kila na veika oqo ia kevaka ko ni sa sega ni rawa ni cakitaka, de ko ni na lasu kina o koya ko ni na ivalavala ca kina ni ko ni sa besetaka na veika kece oqo ni ko ni sa ciqoma oti e vuqa na kena ivakadinadina; io, ko ni sa ciqoma oti na veika kece, na veika mai lomalagi e cake kei na veika kece e vuravura e ra, me ivakadinadina ni sa dina na veika oqo.",
                "25": "Ia raica, ko ni sa besetaka na dina, ka saqata na nomuni Kalou tabu; io ena gauna sara mada ga oqo, ko ni sega ni kumuna vata me nomuni na iyau mai lomalagi, ka na sega na ka e vakacacana, io na vanua ena sega ni lako rawa mai kina e dua na ka tawa savasava, ko ni sa kumuna vata ga vei kemuni na cudru ni siga ni veilewai.",
                "26": "Io, ena gauna sara ga oqo dou sa vakarau tiko kina ki na rusa tawavakaiyalayala ena vuku ni nomuni laba, nomuni veidauci kei na caka ca; io, kevaka ko ni sa sega ni veivutuni, ena yaco kusarawa vei kemuni na ka oqo.",
                "27": "Io, raica, ni sa tu sara tu ga oqo ena mata ni nomuni katuba; io, ko ni lako ki na idabedabe ni veilewai, ka vakasaqaqara; ko ni na raica kina ni sa labati na nomuni turaganilewa ka sa davoca no na nona dra; ia sa labati koya ko tacina o koya sa segata me dabe ena idabedabe ni veilewai.",
                "28": "Io erau sa lewe ruarua ni nomuni isoqosoqo vuni ka a tauyavutaka ko Ketianitoni kei koya na vu ni ca me vakarusa na yalodra na tamata."
            },
            "9": {
                "1": "Raica, a sa yaco ni sa vosataka oti na veivosa oqo ko Nifai, eratou sa cici ki na idabedabe ni veilewai e so na tamata; io, eratou a lewe lima na cici yani, a ratou sa veivosaki ni ratou sa lako tiko ka vaka:",
                "2": "Raica, oqo edatou na qai kila vakaidina sara kina se sa parofita dina na tamata oqo ka sa vakaroti koya na Kalou me parofisaitaka vei keda na ka veivakurabuitaki oqo. Raica edatou sega ni vakabauta ni vakakina; io, edatou sega ni vakabauta ni sa parofita ko koya; ia kevaka sa dina na nona vosa ni sa mate na turaganilewa levu, edatou na qai vakabauta ni sa dina na veivosa tale e so e a tukuna.",
                "3": "Ka sa yaco ni ra sa cici kusarawa yani ki na idabedabe ni veilewai ka raica ni sa davo no na turaganilewa levu ka sa davoca koto na nona dra.",
                "4": "Ia ni ra sa raica oqo, e ra sa kurabui vakalevu sara ka ra sa bale sobu kina ki na qele; ni ra a sega ni vakabauta na veivosa ka a vosataka ko Nifai me baleta na turaganilewa levu.",
                "5": "Ia oqo, ni ratou sa raica e ratou sa qai vakabauta, sa qai lutuki ira na rere de na qai yacovi ira vakaidina na veivakarusai sa tukuna ko Nifai; o koya era sa sautaninini kina ka bale sobu ki na qele.",
                "6": "Ia oqo, ni se qai labati oti ga na turaganilewa levu—ka a suaki koya na tacina ni a vakaisulu tu me kakua ni kilai kina, e a dro yani, era sa qai cici yani na nona tamata ka tukuna vei ira na tamata, ni ra kailavaka tiko na itukutuku ni laba ena kedra maliwa;",
                "7": "Ka raica era sa soqoni vata yani na tamata ki na idabedabe ni veilewai—ka raica, era sa kurabui ni ra sa bale koto kina na lewe lima ko ya.",
                "8": "Ka raica, era sega ni kila ko ira na tamata oqo ni ra a soqoni na lewevuqa mai na were i Nifai; o koya era sa kaya kina: Sai ira ga oqo era a vakamatea na turaganilewa levu ka sa yaviti ira na Kalou me ra kakua ni dro bula mai vei keda.",
                "9": "Ka sa yaco ni ra sa vesuki ira ka biuti ira ki na vale ni veivesu. A sa tukuni yani ni sa labati na turaganilewa levu, ka ra sa tauri ka biu ki vale ni veivesu ko ira na daulaba.",
                "10": "Ka sa yaco ni ena mataka ka tarava era sa soqoni yani na tamata me ra vakaloloku ka lolo ena veibulu vua na turaganilewa levu ka a vakamatei.",
                "11": "Era sa soqoni tale ga yani kina ko ira na turaganilewa ka ra tiko ena were i Nifai ka ra a rogoca na nona vosa.",
                "12": "Ka sa yaco ni ra sa taroga vei ira na tamata ka kaya: Evei ko ira na lewe lima ka ra a talai me ra mai raica se sa mate na turaganilewa? Era sa sauma ka kaya: Keimami sega ni kila na ka e baleti ira na lewe lima ko ni a talai ira mai; ia era lewe lima ga era a laba ka keimami sa biuti ira ki vale ni veivesu.",
                "13": "Ka sa yaco ni ra sa lewa na turaganilewa me ra la’ki kau mai; ia era sa kau mai, ka raica sai ira ga na lewe lima ka ra a talai mai; ia era sa vakatarogi ira ko ira na turaganilewa, ka ra a tukuna vei ira na veika kece a yaco ka kaya:",
                "14": "Keimami a cici ki na idabedabe ni veilewai ka raica ni sa yaco dina na veika kece me vaka e a vakadinadinataka ko Nifai, keimami a kurabui vakalevu ka bale sobu ki na qele; ia ni keimami qai vakilai keimami tale, raica era sa biuti keimami ki vale ni veivesu.",
                "15": "Keimami sega ni kila se ko cei e a labata na turaganilewa; ia na ka ga keimami kila ni keimami a cici mai me vaka ko ni a vinakata, ka raica ni sa mate koto ko koya me vaka na vosa i Nifai.",
                "16": "Ka raica a sa yaco ni ra sa vakamacalataka na turaganilewa na veika oqo vei ira na tamata, era sa beitaki Nifai ka kaya: Raica, e rairai rau a veivosakitaka ko Nifai kei na dua na tamata me vakamatea na turaganilewa levu, ia me qai tukuna vei keda ko koya me saumakiti keda kina ki na nona vakabauta ka okati koya me tamata turaga, digitaki ni Kalou ka parofita tale ga.",
                "17": "Ka raica oqo, eda na vaqaqa na tamata oqo me tusanaka na nona cala ka vakatakila vei keda o koya dina ka a labata na turaganilewa oqo.",
                "18": "Ka sa yaco ni ra sa sereki na lewe lima ena siga ni veibulu. Ia era sa vunauci ira ga na turaganilewa ena vuku ni veivosa era sa beitaki Nifai kina, era sa veileti kei ira yadua ka vagalui ira.",
                "19": "Ia era sa lewa ga me vesu ko Nifai ka kau mai vei ira na lewevuqa ka ra sa vakatarogi koya ena veitaro e so me tarabe kina ka me ra beitaki koya me vakamatei—",
                "20": "Era sa kaya vua: Drau sa tovata kei na dua ena ka oqo; ko cei na tamata oqo ka a cakava na laba oqo? Mo tukuna vei keimami ka vakadinadinataka na nomu cala; era sa kaya, Raica, sa tu oqo na ilavo; ka keimami na vakabulai iko tale ga kevaka ko na tukuna vei keimami ka vakadinadinataka na veidinadinati drau a vakayacora.",
                "21": "A sa kaya vei ira ko Nifai: Oi kemuni na lialia, sa sega ni cilivi na lomamuni, ko ni sa mataboko ka tamata domodomoqa, ko ni sa kila beka na kena dede ni na laiva tiko na Turaga na nomuni Kalou mo ni ivalavala ca tikoga?",
                "22": "Io sa dodonu, mo ni tagi ka qoqolou ena vuku ni vakarusai levu ka sa waraki kemuni tu ena gauna sara ga oqo, vakavo ga kevaka ko ni veivutuni.",
                "23": "Raica ko ni sa kaya ni’u sa duavata kei na dua na tamata me vakamatei Sisoramu na noda turaganilewa levu. Ia au sa kaya vei kemuni, ni ko ni sa kaya oqo ena vuku ni’u a vakadinadinataka vei kemuni mo ni kila na ka oqo; io, me ivakadinadina kina vei kemuni ni’u sa kila na nomuni caka ca ka itovo vakasisila.",
                "24": "Ia ni’u sa cakava oqo, ko ni sa kaya ni’u sa duavata kei na dua na tamata me kitaka na ka oqo; io, ko ni sa cudruvi au baleta ni’u sa vakaraitaka vei kemuni na ivakatakilakila oqo, ka ko ni sa segata kina mo ni vakarusai au.",
                "25": "Ka raica oqo, au na vakaraitaka tale vei kemuni e dua na ivakatakilakila, ia ena qai macala se ko ni na segata kina mo ni vakarusai au.",
                "26": "Raica au sa kaya vei kemuni: Mo ni lako ki na vale i Sianitumu na taci Sisoramu ka kaya vua—",
                "27": "Drau sa duavata beka kei Nifai o koya ka tukuna ni sa parofita, ka sa parofisaitaka e vuqa na ka ca me baleti ira na tamata oqo, ka ko sa vakamatei Sisoramu kina na tuakamu?",
                "28": "Ka raica, ena kaya vei kemuni ko koya, E segai.",
                "29": "Ka mo ni qai kaya vua: Ko a labata li na tuakamu?",
                "30": "Ia ena tuburi koya na rere ka sega ni kila na ka me tukuna. Ka raica ena cakitaka vei kemuni; ena vakalecalecava ka vaka me kurabuitaka; ia ena kaya vei kemuni ni sa sega ni cala ko koya.",
                "31": "Ia mo ni qai vakadikevi koya ka ko ni na kunea na dra ena bele ni nona isulu.",
                "32": "Ia ni ko ni sa kunea mo ni kaya: E tauvi iko mai vei na dra oqo? Keimami sa sega beka ni kila ni sa dra i tuakamu?",
                "33": "Ia ena qai sautaninini ka rairai malumalumu; me vaka e sa mate.",
                "34": "Mo ni qai kaya: Keimami sa kila ni ko sa cala, raica sa tukuni iko na nomu rere kei na vulaci ni matamu.",
                "35": "Ena qai tuburi koya na rere levu sara; ka vakatutusa vei kemuni, ena sega tale ni cakitaka ni a laba.",
                "36": "Ia ena kaya vei kemuni ni koi au ko Nifai, au sega ni kila e dua na ka me baleta na ka oqo ka a soli ga vei au na kena kilai ena kaukauwa ni Kalou. Ia ko ni na qai kila kina ni’u sa tamata dina ka sa talai au mai na Kalou vei kemuni.",
                "37": "Ka sa yaco ni ra sa lako yani ka kitaka me vaka ka a kaya vei ira ko Nifai. Ia raica sa dina kece na vosa ka a tukuna; ia me vaka sa tukuna, e a cakitaka taumada; ia me vaka tale ga na vosa a qai vakatusa e muri.",
                "38": "A sa kau mai me vakadinadinataka ni sai koya sara ga na daulaba, era sa sereki kina na lewe lima ka vakatalega kina ko Nifai.",
                "39": "Ia e so vei ira na Nifaiti era sa vakabauta na vosa i Nifai; ka so tale ga era sa vakabauta ena vuku ni nodratou ivakadinadina na lewe lima, ni ratou sa saumaki mai ena gauna eratou sa tiko kina e vale ni veivesu.",
                "40": "Ia oqo era sa tiko e so ena kedra maliwa na tamata era kaya ni sa parofita ko Nifai.",
                "41": "Ka so tale era kaya: Raica sa dua na Kalou ko koya; ka kevaka me a sega ni kalou, ke a sega ni kila na veika kece oqo. Raica sa tukuna vei keda na nanuma ni lomada, ka tukuna tale ga e vuqa na ka; a sa tukuna tale ga vei keda na daulaba dina ka labata na noda turaganilewa levu."
            },
            "10": {
                "1": "Ka sa yaco ni sa tubu e dua na veisei ena kedra maliwa na tamata, era sa wase vaka ka vaka ka ra sa dui lako ka biuti Nifai tu ena vanua sa tucake tu kina ena kedra maliwa.",
                "2": "Ka sa yaco ni sa lako tiko ko Nifai ki na nona vale ka vakananuma voli e lomana na veika sa vakaraitaka vua na Turaga.",
                "3": "Ka sa yaco ni ena gauna e vakananuma tiko kina na veika oqo—sa vakayalomalumalumutaki koya na nodra caka ca na Nifaiti, na nodra cakacaka vuni butobuto, na nodra laba, kei na nodra dauvakacaca kei na nodra caka ca kecega—ka sa yaco ni sa vakananuma tiko vakaoqo e lomana, sa rogo vei koya e dua na domo ka kaya:",
                "4": "O sa kalougata Nifai ena veika ko sa vakayacora; ni’u sa raica ni ko sa sega ni guce ena vunautaka vei ira na tamata oqo na vosa ka’u sa solia vei iko. Ka ko sa sega ni rerevaki ira, ka sega ni segata mo maroroya na nomu bula, ia ko sa segata ga mo vakayacora na lomaqu ka muria na noqu ivunau.",
                "5": "Ia oqo, au na vakalougatataki iko me sega ni mudu ni ko sa gumatua sara ni kitaka na ka oqo; au na qisi iko mo kaukauwa ena vosa kei na nomu itavi, ena vakabauta kei na cakacaka; io, ena vakayacori vakaidina na veika kece me vaka na nomu vosa ni ko na sega ni kerea na ka sa veisaqasaqa kei na ka au sa gadreva.",
                "6": "Raica, ko iko ko Nifai, ia koi au na Kalou. Raica, au sa tukuna vei iko ena matadra na noqu agilosi, ni ko na lewai ira na tamata oqo ka yavita na qele ena dausiga, na mate dauveitauvi kei na veivakarusai, me vaka na nodra caka ca na tamata oqo.",
                "7": "Raica au sa solia vei iko na kaukauwa, ia na ka kecega ko na vauca e vuravura ena vauci mai lomalagi; ia na ka kecega ko na sereka e vuravura ena sereki mai lomalagi; o koya gona ena tu kina vei iko na kaukauwa ena kedra maliwa na tamata oqo.",
                "8": "Ia kevaka ko na kaya ki na valetabu oqo me tawasei rua, ena yaco vakakina.",
                "9": "Ia kevaka ko na kaya ki na ulunivanua oqo, Mo bale sobu ka vakalogalogavinakataki, ena yaco vakakina.",
                "10": "Ia kevaka ko na kaya me yaviti ira na tamata oqo na Kalou, ena yaco vakakina.",
                "11": "Ka raica oqo, au sa vakaroti iko mo lako ka tukuna vei ira na tamata oqo, sa kaya vakaoqo na Turaga na Kalou o koya sa Kaukauwa: Kevaka ko ni sa sega ni veivutuni, ko ni na yaviti ka vakarusai sara.",
                "12": "Ka raica, a sa yaco ni sa tinia na Turaga na nona vosa vei Nifai, sa tu vakadua ko koya ka sega ni lako sara ki na nona vale, a sa lesu tale vei ira na lewevuqa ka ra sa veiseyaki tu ena dela ni vanua, a sa tekivu me vunautaka vei ira na vosa ni Turaga, ka sa tukuni oti vua, me baleta na nodra na vakarusai kevaka era sega ni veivutuni.",
                "13": "Raica oqo, e dina ga sa ka veivakurabuitaki na nona a tukuna vei ira ko Nifai me baleta na mate ni turaganilewa levu, era sa vakaukauwataka ga na lomadra ka sega ni muria na vosa ni Turaga.",
                "14": "O koya gona sa vunautaka kina vei ira ko Nifai na vosa ni Turaga ka kaya: Kevaka ko ni sa sega ni veivutuni, ko ni na yaviti ka vakarusai sara, sa kaya vakaoqo na Turaga.",
                "15": "Ka sa yaco ni sa vunautaka vei ira na vosa oqo ko Nifai, era sa vakaukauwataka tiko ga na lomadra ka sega ni muria na nona vosa; o koya era sa vosa vakacacataki koya kina ka segata me ra tauri koya ka biuta ki na vale ni veivesu.",
                "16": "Ia raica, sa tiko kei koya na kaukauwa ni Kalou, era sa sega ni tauri koya rawa me biuta ki vale ni veivesu, ni sa kauti koya tani na Yalo mai na kedra maliwa.",
                "17": "Ka sa yaco ni sa veilakoyaki voli vakaoqo ko koya ena Yalo mai vei ira na lewevuqa ki vei ira na lewevuqa, ka tukuna tiko na vosa ni Kalou, me yacova ni sa tukuna vei ira kece, se vakauta yani ena kedra maliwa na tamata.",
                "18": "Ka sa yaco ni ra sa sega ni via muria na nona vosa; sa tubu na veileti ka ra sa tatawasewase ka ra veivakamatei ena iseleiwau.",
                "19": "Sa cava eke na ika vitusagavulu kadua ni yabaki ni nodra veiliutaki na turaganilewa vei ira na tamata i Nifai."
            },
            "11": {
                "1": "Ka sa yaco ena ikavitusagavulu karua ni yabaki ni nodra veiliutaki na turaganilewa, sa tubu cake tiko ga na nodra veileti na tamata i Nifai ka sa ia na veivaluvaluti ena lomanivanua taucoko.",
                "2": "Ka sai koya na ilawalawa vuni daubutako oqo ka vakayacora tiko na cakacaka ni veivakarusai kei na caka ca oqo. A sa yaco tiko na ivalu ena yabaki taucoko ko ya; ka vakakina ena ikavitusagavulu katolu ni yabaki.",
                "3": "Ka sa yaco ni ena yabaki vata oqo sa masu kina ko Nifai vua na Turaga ka kaya:",
                "4": "Oi kemuni na Turaga, mo ni kakua ni laivi ira na tamata oqo me ra vakarusai ena iseleiwau; ia Oi kemuni na Turaga, me yaco mada e dua na dausiga ena vanua me vakayavalati ira kina me ra nanuma na Turaga na nodra Kalou, ka ra na veivutuni beka kina ka saumaki kivei kemuni.",
                "5": "Ka sa vakayacori me vaka na vosa i Nifai. A sa yaco na dausiga levu ena vanua ena kedra maliwa na tamata taucoko i Nifai. A sa yaco tiko ga na dausiga ena ika vitusagavulu kava ni yabaki, a sa mudu na veivakarusai ena iseleiwau ia era sa qai ca ga vakalevu ena vuku ni dausiga.",
                "6": "Ka sa yaco tikoga na cakacaka ni veivakarusai oqo ena ikavitusagavulu kalima ni yabaki. Ka ni sa yaviti tu na vanua ka yaco me mamaca ka sa sega na ka e tubu ena vulaitubutubu; a sa yaviti na vanua taucoko, vei ira na Leimanaiti kei ira na Nifaiti, era sa yaviti ka mate e udolu vakaudolu na tamata ena veiyasana era sa caka ca vakalevu cake.",
                "7": "Ka sa yaco ni ra sa raica na tamata ni sa voleka me ra mate ena dausiga, era sa qai nanuma na Turaga na nodra Kalou; era sa nanuma tale ga na vosa i Nifai.",
                "8": "Era sa vakamamasu vei ira na nodra turaganilewa levu kei ira na nodra iliuliu me ra kaya vakaoqo vei Nifai: Raica, keimami sa kila ni ko ni tamata ni Kalou, o koya gona mo ni masu mada kina vua na Turaga na noda Kalou me kauta tani vei keda na dausiga oqo, de na qai yaco vakaidina na veivosa kece ko a cavuta me baleta na noda vakarusai.",
                "9": "Ka sa yaco ni ra sa vakamasuti Nifai ko ira na turaganilewa me vaka na veivosa ka ra gadreva na tamata. Ia ni sa raica ko Nifai ni ra sa veivutuni ka vakayalomalumalumutaki ira ena isulu taga, sa masu tale kina vua na Turaga ka kaya:",
                "10": "Oi kemuni na Turaga, raica, era sa veivutuni na tamata oqo; era sa vakarusai ira na ilawalawa i Ketianitoni mai na kedra maliwa, ka vakawabokotaki ira ka buluta na nodra inaki butobuto e loma ni qele.",
                "11": "Ia oqo, Oi kemuni na Turaga, mo ni vagolea tani mada mai vei ira na nomuni cudru, ena vuku ni nodra yalomalumalumu, ka me sa rauti ira ga na tamata caka ca era sa vakarusai oti ena nomuni cudru.",
                "12": "Oi kemuni na Turaga, e rawa beka mo ni vagolea tani na nomuni cudru, io, na nomuni cudru waqawaqa, ka mo ni vakavuna me sa mudu na dausiga ena vanua oqo.",
                "13": "Oi kemuni na Turaga, e rawa beka mo ni rogoci au mada ka vakavuna me yaco na ka oqo me vaka na noqu vosa, mo ni vakatauca na uca e delai vuravura me ra vua na kau vuata kei na sila ena kena gauna.",
                "14": "Oi kemuni na Turaga, ko ni a rogoca na noqu vosa ni’u a kaya, me dausiga mai, me mudu kina na veivakarusai ena iseleiwau; ka’u kila ni ko ni na vakayacora tale na noqu kerekere oqo ni ko ni a kaya: Kevaka era na veivutuni na tamata oqo, au na vakabulai ira.",
                "15": "Io, Oi kemuni na Turaga, ko ni sa raica ni ra sa veivutuni, ena vuku ni dausiga, na mate dauveitauvi kei na veivakarusai sa yacovi ira.",
                "16": "Ia oqo, Oi kemuni na Turaga, e rawa beka mo ni vagolea tani na nomuni cudru, ka tovolei ira tale mada de ra sa na qai qaravi kemuni? Oi kemuni na Turaga, kevaka era sa na qaravi kemuni vakaidina, mo ni qai vakalougatataki ira me vaka na nomuni vosa.",
                "17": "Ka sa yaco ni ena ikavitusagavulu kaono ni yabaki, sa vagolea tani kina na Turaga na nona cudru mai vei ira na tamata, ka vakavuna me tau na uca e delai vuravura ka ra sa vua na kau vuata ena kena gauna. Ka sa yaco ni sa vua tale ga na sila ena kena gauna.",
                "18": "Ka raica, a ra sa reki na tamata ka vakalagilagia na Kalou, a sa vakasinaiti na vanua taucoko ena marau; era sa sega tale ni segata me ra vakarusai Nifai, ia era sa okati koya me dua na parofita dokai ka tamata ni Kalou, ka sa tu vua na kaukauwa levu kei na lewa sa mai vua na Kalou.",
                "19": "Ka raica, sa sega ni duidui vakalailai mai vua ko Liai na tacina ena veika ni caka dodonu.",
                "20": "Ka sa yaco kina ni ra sa tiko sautu tale na tamata i Nifai ena nodra vanua ka ra tara cake tale na nodra veiyasana lala, era sa tubu me lewevuqa sara ka tawana na dela ni vanua taucoko, mai na vualiku ki na ceva, mai na wasawasa ena ra ki na wasawasa ena tokalau.",
                "21": "Ka sa yaco ni ra sa tiko sautu ka qai cava na ikavitusagavulu kaono ni yabaki. Era sa tiko sautu tale ena itekivu ni ikavitusagavulu kavitu ni yabaki; ka sa robota yani na dela ni vanua taucoko na lotu; ia era sa lewevuqa sara na Nifaiti kei na Leimanaiti era sa lewe ni lotu; ka ra sa tiko sautu sara ena vanua; a sa cava kina na ikavitusagavulu kavitu ni yabaki.",
                "22": "Era sa tiko sautu tale ga ena ikavitusagavulu kawalu ni yabaki, ka vakavo ga e vica na veileti lalai me baleta e so na ivakavuvuli era sa vakadeitaka tu na parofita.",
                "23": "Ia ena ikavitusagavulu kaciwa ni yabaki, sa tekivu tubu cake sara na veileti. Ia a sa yaco ni ko Nifai kei Liai kei na vuqa vei ira na nodrau itokani ka ra kila tu na uto dina ni vakavuvuli, era sa vunautaka vei ira na tamata na veika sa vakatakilai vei ira ena veisiga, ka ra sa tinia kina na nodra veileti ena yabaki tiko ga ko ya.",
                "24": "Ka sa yaco ni ena ikawalusagavulu ni yabaki ni nodra veiliutaki na turaganilewa vei ira na tamata i Nifai, e so vei ira na ise mai vei ira na tamata i Nifai, ka ra a toki vei ira na Leimanaiti ena vica na yabaki ki muri, ka ra sa vakatokai me ra Leimanaiti, era sa vakayavalati ira me ra cudru e so na kawa dina vaka Leimanaiti, o koya era sa tekivu valuti ira kina na wekadra.",
                "25": "Era sa laba ka vakacaca; ka ra dro lesu ki na nodra ivunivuni mai na lekutu ena veiulunivanua, me ra vunitaki ira kina, a sa tubu cake tiko ga na kedra iwiliwili ena veisiga, ni ra sa toki yani vei ira ko ira na tamata era sa se tani mai.",
                "26": "Ia ni toso tiko na gauna ka oti e vica wale ga na yabaki, era sa lewevuqa sara na ilawalawa daubutako oqo; era sa vakasaqara na ituvatuva vuni kece i Ketianitoni; ka ra sa vakatokai kina na daubutako i Ketianitoni.",
                "27": "Ka raica, era sa vakacaca sara vakalevu na daubutako oqo, io era sa vakacaca vakalevu vei ira na tamata i Nifai kei ira na Leimanaiti.",
                "28": "Ka sa yaco ni sa kilikili sara me tarovi na cakacaka ni veivakarusai oqo; o koya a ra sa tala yani kina e dua na mataivalu kaukauwa ki na lekutu kei na veiulunivanua, me ra vakasasataki ira na ilawalawa daubutako oqo ka vakarusai ira.",
                "29": "Ia raica, a sa yaco ni ena yabaki vata tikoga ko ya, era sa vakasavi lesu tale kina ki na nodra vanua. Sa mai cava kina na ikawalusagavulu ni yabaki ni nodra veiliutaki na turaganilewa vei ira na tamata i Nifai.",
                "30": "Ka sa yaco ni ena itekivu ni ikawalusagavulu kadua ni yabaki, era sa la’ki valuti ira tale na ilawalawa daubutako ka vakarusa e vuqa vei ira; ia era sa rusa talega vakalevu ko ira.",
                "31": "Era sa mani vakasaurarataki me ra biuta na lekutu kei na veiulunivanua ka ra lesu ki na nodra vanua, ni ra sa rui lewevuqa na iwiliwili ni daubutako era tawana tu na veiulunivanua kei na lekutu.",
                "32": "Ka sa yaco ni sa mai cava na yabaki oqo. Era sa lewelevu cake ka kaukauwa tiko ga na daubutako, ka ra sa vorata rawa na nodra mataivalu taucoko na Nifaiti kei ira tale ga na Leimanaiti; era sa vakavuna me ra rere vakalevu kina na tamata ena dela ni vanua taucoko.",
                "33": "Io, era sa sikova e vuqa na veiyasana, ka ra veivakarusai vakalevu kina; io, era sa vakamatea e vuqa na tamata ka vuqa tale era kauta vakavesu ki na lekutu, io, ka vakalevu ga ko ira na nodra yalewa kei na nodra gone.",
                "34": "Ia na ca levu oqo, ka sa yaco vei ira na tamata oqo ena vuku ni nodra caka cala sa vakayavalati ira tale me ra nanuma na Turaga na nodra Kalou.",
                "35": "Sa mai cava kina na ikawalusagavulu kadua ni yabaki ni nodra veiliutaki na turaganilewa.",
                "36": "Ena ikawalusagavulu karua ni yabaki, era sa guilecava tale na Turaga na nodra Kalou. Ena ikawalusagavulu katolu ni yabaki era sa kaukauwa cake tale ena cakacala. Ena ikawalusagavulu kava ni yabaki, era sa sega ni veisautaka na nodra ivakarau.",
                "37": "Ka sa yaco ni ena ikawalusagavulu kalima ni yabaki, sa qai torocake ga na nodra viavialevu kei na nodra caka ca; ka ra sa vakarau kina me ra vakarusai.",
                "38": "Sa mai cava kina na ikawalusagavulu kalima ni yabaki."
            },
            "12": {
                "1": "O koya eda sa raica kina ni sa sega ni dei se dina na lomadra na luve ni tamata; io, eda sa raica na nona vinaka tawayalani na Turaga ka sa vakalougatataki ira ka vakasaututaki ira kina era sa vakararavi vua.",
                "2": "Io, eda na rawa ni raica ena veigauna kece sa vakalougatataki ira kina na nona tamata, io, ni sa vuavuai vinaka na nodra iteitei, levu na nodra qele ni sipi kei na bulumakau, na koula kei na siliva kei na veimataqali iyau kei na cakacaka ni liga talei kecega; ka sa vakavotaka na nodra bula, ka sereki ira mai na ligadra na nodra meca; ka vakamalumalumutaka na lomadra na nodra meca mera kakua kina ni mai vakacibi ivalu vei ira; io, na kena ivakalekaleka ga, ni sa cakava tiko na veika kece sara me baleta na nodra tiko vinaka kei na nodra marau na nona tamata; io sa na qai gauna oqori era na vakaukauwataka kina na lomadra ka guilecava na Turaga na nodra Kalou ka buturaka e ruku ni yavadra na Yalo Savasava—io ka vakavuna oqo na nodra sa tiko vinaka kei na nodra sa sautu ka torocake vakalevu.",
                "3": "Ia eda raica kina ni kevaka me a sega ni totogitaki ira na nona tamata na Turaga ena veika rarawa e vuqa, io, me a sega ni sikovi ira ena veivakamatei kei na veika vakarerevaki, kei na dausiga kei na veimataqali mate dauveitauvi, era na sega sara ni nanumi koya.",
                "4": "Raica na nodra lialia kei na nodra dokadoka, kei na nodra ca kei na nodra vaka na tevoro, era sa kusarawa ni kitaka na caka cala, ka berabera ni kitaka na ka vinaka ko ira na luve ni tamata; io, era sa kusarawa ni muria na nona vosa na vu ni ca ka domona na veika wale ni vuravura!",
                "5": "Io, sa totolo na viavialevu ni yalodra; sa totolo ni ra tukutukuni ira ka kitaka na veimataqali caka cala kecega; era sa berabera ni nanuma na Turaga na nodra Kalou ka berabera ni muria na nona ivakasala, io, era sa berabera ni muria na sala ni vuku!",
                "6": "Raica era sa sega ni vinakata me lewai ira ka nodra Turaga na Kalou ka a buli ira; e dina ga sa yalovinaka ka yalololoma vei ira ko koya, ia era sa vakawaletaka na nona vosa ka sega ni vinakata me tuberi ira ko koya.",
                "7": "Raica era sa ka wale sara na luve ni tamata; io, era sa lailai sobu mai na kuvu ni soso.",
                "8": "Ia raica, sa lewa na noda Kalou sa cecere ka tawavakaiyalayala, me veitosoyaki na kuvu ni soso me vakayacori kina na nona inaki.",
                "9": "Io, raica ni ena domona, sa sakure ka yavavala na veidelana kei na veiulunivanua.",
                "10": "Ia ena kaukauwa ni domona era sa talaraki sobu kina ka vakalogalogavinakataki me vaka na buca.",
                "11": "Io, ena kaukauwa ni domona sa yavavala kina ko vuravura taucoko;",
                "12": "Io, ena kaukauwa ni domona sa yavavala kina na yavu kei vuravura.",
                "13": "Io, kevaka sa kaya ki na vuravura—Toso—ena toso ga.",
                "14": "Ia kevaka sa kaya ki na vuravura—Mo suka lesu, me vakabalavutaki na siga ena vica vata na auwa—ena yaco vakakina;",
                "15": "O koya sa suka lesu kina ko vuravura me vaka na nona vosa, ia e ra nanuma na tamata ni sa tu vakadua na matanisiga; io, sa vakadina kina; raica e dina sara ni sa toso ga na vuravura ka sega ni toso na matanisiga.",
                "16": "Ka raica, kevaka sa kaya ko koya ki na wasaliwa titobu—Mo mamaca mai—ena yaco vakakina.",
                "17": "Raica, kevaka sa kaya ko Koya ki na ulunivanua oqo—Mo tubu cake ka toso mai ka buluta na koro ko ya—raica ena yaco vakakina.",
                "18": "Ka raica, kevaka e dua sa vunitaka e dua na iyau e loma ni qele ka sa kaya na Turaga—Me cudruvi mada ena vuku ni caka cala nei koya sa buluta—raica, ena cudruvi vakaidina ga.",
                "19": "Ia kevaka sa kaya na Turaga—Ko na cudruvi me kakua ni dua na tamata me kunei iko me tekivu oqo ka lako yani ka sega ni mudu—raica, ena sega ni dua na tamata ena taura rawa me lako yani ka sega ni mudu.",
                "20": "Ia raica, kevaka sa kaya na Turaga vua e dua na tamata—Ena vuku ni nomu caka cala, ko na cudruvi ka sega ni mudu—ena yaco ga vakakina.",
                "21": "Ia kevaka sa kaya na Turaga—Ena vuku ni nomu caka ca ko na muduki tani mai mataqu—ena vakayacora me vakakina.",
                "22": "Ia ena ca ko koya sa tauca vua na vosa oqo, ni na vakakina vei koya sa cakacala, ka na sega ni rawa ni vakabulai ko koya; o koya gona, ena inaki oqo, sa vunautaki kina na veivutuni me rawa ni vakabulai kina na tamata.",
                "23": "O koya sa kalougata kina ko ira sa veivutuni ka muria na domo ni Turaga na nodra Kalou; ni sai ira oqo era na vakabulai.",
                "24": "Ka me yalololoma mada na Kalou ena nona vinaka taucoko, ka solia na gauna me ra veivutuni kina na tamata ka caka vinaka me ra vakalesui ki na iloloma soli wale ena iloloma soli wale, me vaka na nodra ivalavala.",
                "25": "Au sa gadreva me ra vakabulai na tamata kecega. Ia sa volai tu ni ra na muduki tani e so ena siga sa levu mai muri ko ya, io, era na muduki tani mai na iserau ni Turaga;",
                "26": "Io, sa nodra ivotavota na rarawa tawacava, me vaka na veivosa ka sa volai: Era na rawata na bula tawavakaiyalayala ko ira sa caka vinaka; ia ko ira sa caka ca era na cudruvi ka tawavakaiyalayala. A sa vakakina. Emeni."
            },
            "13": {
                "intro": "Na parofisai i Samuela na Leimanaiti kivei ira na Nifaiti.",
                "1": "Ka sa yaco ena ikawalusagavulu kaono ni yabaki, era sa tiko ga ena nodra caka ca, io, na caka ca levu ko ira na Nifaiti, ia ko ira na Leimanaiti era sa muria sara vakavinaka na ivakaro ni Kalou me vaka na lawa i Mosese.",
                "2": "Ka sa yaco ni ena yabaki oqo sa lako mai kina ki na vanua ko Saraemala ko Samuela, e dua na Leimanaiti, a sa tekivu me vunau vei ira na tamata. Ka sa yaco ni sa vunautaka vei ira na tamata na veivutuni me vuqa na siga, ia era sa vakasavi koya tani ka sa voleka me lesu tale ki na nona vanua.",
                "3": "Ia raica, sa rogo vua na domo ni Turaga me lako yani ka parofisaitaka vei ira na tamata na veika ena votu mai lomana.",
                "4": "Ka sa yaco ni ra sa sega ni vakatara me curu ki na koro; o koya sa kaba kina ena bai ni koro, ka dulaka cake na ligana ka parofisaitaka ena domo levu vei ira na tamata na veika sa vakavotuya ki lomana na Turaga.",
                "5": "A sa kaya vei ira: Raica, koi au ko Samuela, e dua na Leimanaiti, au sa tukuna na vosa sa vakavotuya ki lomaqu na Turaga; raica sa vakavotuya ki lomaqu ko Koya me’u tukuna vei ira na tamata oqo ni sa rube toka e deladra na iseleiwau ni lewa dodonu; ia ena sega mada ni oti e va na drau na yabaki ka sa na lutuki ira na tamata oqo na iseleiwau ni lewa dodonu.",
                "6": "Io sa waraki ira tu na tamata oqo na veivakarusai levu, ka na yaco dina vei ira na tamata oqo, ka na sega ni dua na ka e vakabulai ira rawa na tamata oqo ka vakavo ga na veivutuni kei na vakabauta na Turaga ko Jisu Karisito, o koya ena lako vakaidina mai ki vuravura, ka na sota kaya na veika rarawa ka na vakamatei ena vukudra na nona tamata.",
                "7": "Io sa mai tukuna vei au na agilosi ni Turaga, ka kauta mai ki yaloqu na itukutuku rekitaki oqo. Ka raica, au sa talai mai me’u tukuna vei kemuni mo ni kila tale ga na itukutuku rekitaki oqo; ia raica ko ni sa sega ni via rogoci au.",
                "8": "O koya gona sa kaya vakaoqo na Turaga: Ena vuku ni kaukauwa ni lomadra na Nifaiti, kevaka era sa sega ni veivutuni, au na kauta tani mai vei ira na noqu vosa kei na Yaloqu, ka’u na sega tale ni vosoti ira, ia au na vakauqeta na lomadra na wekadra me ra cati ira.",
                "9": "Ia ena sega mada ni oti e va na drau na yabaki au na qai yaviti ira; io au na talevi ira ena iseleiwau kei na dausiga kei na mate dauveitauvi.",
                "10": "Io, au na sikovi ira ena noqu cudru waqawaqa, ia ko ira na nomuni meca ka ra bula tu ena ikava ni tabatamata, era na raica na nomuni sa vakarusai sara; ka na yaco dina na ka oqo ka vakavo kevaka ko ni veivutuni sa kaya na Turaga; era na vakarusai kemuni ko ira na ikava ni tabatamata.",
                "11": "Ia kevaka ko ni na veivutuni ka lesu vua na Turaga na nomuni Kalou, au na vagolea tani na noqu cudru, sa kaya na Turaga; io sa kaya vakaoqo na Turaga, sa kalougata ko ira sa veivutuni ka lesu mai vei au, ia ena ca ko koya sa sega ni veivutuni.",
                "12": "Io, ena ca na koro levu ko Saraemala; ia raica, sa vakabulai ga ena vukudra na ivalavala dodonu era tiko kina; io, ena ca na koro levu oqo, ni’u sa kila, sa kaya na Turaga, ni ra sa lewevuqa, io, na iwase levu cake ni koro levu oqo, era na vakaukauwataka na lomadra me saqati au, sa kaya na Turaga.",
                "13": "Ia sa kalougata ko ira era na veivutuni, ni’u na vakavotaki ira. Ia raica, kevaka me ra a sega na ivalavala dodonu ka ra tiko ena koro levu oqo, raica ke’u sa tala na bukawaqa mai lomalagi me vakarusa.",
                "14": "Ia raica, ena vukudra ga na ivalavala dodonu au sa vakavotaka kina. Ia raica, sa voleka mai na gauna sa kaya na Turaga, ni ena gauna ko ni na vakasevi ira kina na ivalavala dodonu mai na kemuni maliwa, ia ena gauna oqori o ni sa na matua kina mo ni vakarusai; io, ena ca na koro levu oqo ena vuku ni caka ca kei na itovo vakasisila sa tu kina.",
                "15": "Io, ena ca na koro ko Kitioni ena vuku ni caka ca kei na itovo vakasisila sa tu kina.",
                "16": "Io ena ca na nodra veikoro taucoko na Nifaiti ena veivanua sa vakavolivolita, ena vuku ni caka ca kei na itovo vakasisila sa tu vei ira.",
                "17": "Ka raica, sa kaya na Turaga ni Lewevuqa, ena cudruvi na vanua ni ra sa caka ca ka itovo vakasisila na tamata era tiko kina.",
                "18": "Ia ena yaco, sa kaya na Turaga ni Lewevuqa, io, na noda Kalou sa levu ka dina, ko ira yadua sa vunia na nodra iyau ena loma ni qele, era na sega tale ni kunea ni sa na cudruvi na vanua, ia era na kunea ga ko ira na ivalavala dodonu era sa maroroya vua na Turaga.",
                "19": "Ia au sa gadreva sa kaya na Turaga, me ra na maroroya vei au na nodra iyau; ia ena ca ko ira sa sega ni maroroya vei au na nodra iyau; ni sega tale e dua e dau maroroya vei au na nona iyau ia ko ira ga na ivalavala dodonu; ia era na cudruvi ko ira sa sega ni maroroya vei au na nodra iyau, ka cudruvi tale ga na iyau, ka ra na sega tale ni sereki ni sa cudruvi na vanua.",
                "20": "Ka na yaco mai na siga era na vunitaka kina na nodra iyau ni ra sa rui lomana vakalevu sara; ia ni ra sa rui lomana sara na nodra iyau, ka ra na vunitaka na nodra iyau talei ni ra sa dro e matadra na nodra meca; ena vuku ni nodra a sega ni maroroya vei au, era sa cudruvi ko ira kei na nodra iyau talei; ia ena siga ko ya era na yaviti kina, sa kaya na Turaga.",
                "21": "Raica oi kemuni, na lewe ni koro levu oqo, ka rogoca na noqu vosa; ia mo ni rogoca na vosa ni Turaga; raica sa kaya ko koya: Ni sa cudruvi ka sa cudruvi tale ga na nomuni iyau ni ko ni sa rui lomana vakalevu sara, ia ko ni sa sega ni via rogoca na vosa i koya sa solia vei kemuni na nomuni iyau.",
                "22": "Ko ni sa sega ni nanuma na Turaga na nomuni Kalou ena veika sa vakalougatataki kemuni kina, ia ko ni sa nanuma tiko ga na nomuni iyau ka o ni sa sega ni vakavinavinakataka vua na Turaga na nomuni Kalou; raica ko ni sa sega ni qarava na Turaga ena yalodina, ia ko ni sa dokadoka ka, qaciqacia ka viavialevu, ko ni sa ia na vuvu, na veiqati kei na veileti, ko ni sa dauvakacaca, ka daulaba ka kitaka na veimataqali caka ca kecega.",
                "23": "O koya oqo sa cudruva kina na vanua na Turaga na Kalou, ka cudruva tale ga na nomuni iyau ena vuku ni nomuni caka cala.",
                "24": "Io, sa yaco mai na gauna era na ca kina na tamata oqo ni ra sa vakasevi ira tani na parofita, era sa vakalialiai ira, vakaviriki ira ena vatu, era vakamatei ira ka kitaka vei ira na veika ca kecega me vakataki ira e liu.",
                "25": "Ia oqo ni ko ni sa vosa, ko ni sa kaya: Kevaka me keimami a bula vata kei ira na neimami qase e liu, ke keimami a sega ni vakamatei ira na parofita; ka sega ni vakaviriki ira ena vatu se vakasevi ira tani.",
                "26": "Raica ko ni sa ca cake sara mai vei ira; ia me vaka sa bula na Turaga, kevaka sa lako yani vei kemuni e dua na parofita me vunautaka na vosa ni Turaga ka vakadinadinataka na nomuni ivalavala ca kei na nomuni caka ca, ko ni sa cudruvi koya ka vakasevi koya tani ka segata na vei sala kecega mo ni vakamatei koya; io, ko ni na kaya ni sa parofita vakailasu, ka sa tamata ivalavala ca ka sa nona na tevoro, ni sa vakadinadinataka vei kemuni na ca ni nomuni ivalavala.",
                "27": "Ia raica, kevaka sa lako yani vei kemuni e dua na tamata ka kaya: Ni kitaka na ka oqo, ni sa sega ni caka cala; ni kitaka na ka oqori, ni na sega ni cudruvi kina; io, ena kaya ko koya: Ni muria ga na qaciqacia ni lomamuni; io, ni muria ga na qaciqacia ni matamuni, ka kitaka na ka ga e gadreva na yalomuni—io kevaka e dua sa lako mai ka tukuna vei kemuni na veika oqo, ni na qai vakabauti koya ka kaya ni sa parofita.",
                "28": "Io, ko ni na laveti koya cake ka solia vua na veika ko ni taukena; io ko ni na solia vua na koula kei na siliva, ka vakasulumi koya ena isulu voli dredre; ia ena vuku ni sa vosa veicavilaki vei kemuni ka kaya ni sa vinaka tu na veika kece, ko ni na sega ni kunea vua e dua na cala.",
                "29": "Oi kemuni na itabatamata caka ca ka yalo vakatani; ko ni sa tamata yalokaukauwa ka domodomoqa, a cava na kena dede ko ni sa nanuma me na vosoti kemuni tiko kina na Turaga? Io a cava na kena dede ko ni sa laiva me ra tuberi kemuni tiko kina ko ira na ivakavuvuli lialia ka mataboko? Io a cava na kena dede ko ni sa digitaka tiko ga kina na butobuto ka segai na rarama?",
                "30": "Io, raica, sa waqa tu na cudru ni Turaga vei kemuni; raica, sa cudruva tu na vanua ko koya ena vuku ni nomuni caka cala.",
                "31": "Ka raica, sa yaco mai na gauna me cudruva kina na nomuni iyau, era na yaco me dravidravia, ia ena sega ni tudei vei kemuni; ka ko ni na sega ni maroroya ena siga ni nomuni dravudravua.",
                "32": "Ia ena siga ni nomuni dravudravua, ko ni na tagi kina vua na Turaga; ia ena tawayaga ga na nomuni tagi ni sa yacovi kemuni na laladidi ka sa vakadeitaki na nomuni vakarusai; ia ko ni na qai tagi ka qoqolou ena siga ko ya, sa kaya na Turaga ni Lewevuqa. Ia ko ni na lele tiko ka kaya:",
                "33": "Oilei, Ke’u a sa veivutuni ga ka sega ni vakamatei ira na parofita ka vakaviriki ira ena vatu ka vakasevi ira tani. Io, ena siga ko ya ko ni na kaya vakaoqo: Oilei ke da a sa nanuma ga na Turaga na noda Kalou ena gauna ka sa vakavutuniyautaki keda tu kina, ke ra a sa tudei tu ga vei keda na iyau ka sega ni yali; ia raica, sa yali mai vei keda na noda iyau.",
                "34": "Raica eda a biuta tu eke na noda iyaya ni cakacaka, ia ena mataka sa yali; ka raica, sa tauri mai vei keda na noda iseleiwau ena siga eda via taurivaka kina ki na ivalu.",
                "35": "Io sa yali yani na noda iyau eda a vunitaka tu, ni sa cudruvi na vanua.",
                "36": "Oilei keda a sa veivutuni ga ena gauna ka vunautaki kina vei keda na vosa ni Turaga; ia raica sa cudruvi na vanua ka sa dravudravua na ka kecega ka da sa sega ni rawa ni taura dei.",
                "37": "Raica, era sa vakavolivoliti keda na tevoro; io era sa vakavolivoliti keda na agilosi i koya sa segata me vakarusa na yaloda. Raica, sa levu sara na noda caka cala. Oi kemuni na Turaga, e rawa beka mo ni vagolea tani mai vei keimami na nomuni cudru? Ia ena vakaoqo na nomuni vosa ena siga ko ya.",
                "38": "Ia raica, sa oti na siga ni nomuni vakatovolei; ko ni sa lokuyarataka na siga ni nomuni vakabulai me yacova ni dou sa calata sara vakadua, ka sa vakadeitaki na nomuni vakarusai; io, ko ni sa vakasaqara ena veisiga kece ni nomuni bula na ka o ni na sega ni taukena tu vakadua; ko ni sa vakasaqara na marau ena nomuni caka cala, io na ka sa sega ni salavata kei na ivalavala dodonu i koya na noda iLiuliu Tawamudu.",
                "39": "Oi Kemuni na lewenivanua oqo, mo ni rogoca mada ga na noqu vosa! Au sa masulaka me vagolei tani mai vei kemuni na cudru ni Turaga, ia mo ni veivutuni sara mo ni bula kina."
            },
            "14": {
                "1": "Ka sa yaco ni sa qai parofisaitaka ko Samuela na Leimanaiti e vuqa tale na ka, ka na sega ni rawa me volai taucoko.",
                "2": "Ka raica, a sa kaya vei ira: Raica, au sa solia vei kemuni e dua na ivakatakilakila; ka ni sa vo tale e lima na yabaki ka raica, ena qai lako mai na Luve ni Kalou me sereki ira kece sara era na vakabauta na yacana.",
                "3": "Ka raica, au na solia vei kemudou oqo e dua na ivakatakilakila ni nona lako mai; ni ra sa tu na veirarama lelevu e lomalagi ka na sega kina ni butobuto ena bogi ni bera na nona lako mai, ia sa rarama sara ka sa vaka ga na siga vei ira na tamata.",
                "4": "O koya ena yaco kina e dua na siga, dua na bogi kei na dua tale na siga me vaka ga e dua na siga ka sega kina na bogi; io oqo sa i vakatakilakila vei kemuni; ia ko ni na kila na cabe ni siga kei na kena dromu; ka ko ni sa kila kina ni sa rua na siga ka dua na bogi; ia ena sega ni butobuto na bogi; oqori na bogi ni bera na nona sucu.",
                "5": "Ka raica, ena cadra mai e dua na kalokalo vou ka ko ni a se sega mada ni bau raica e liu; oqo tale ga sa ivakatakilakila vei kemuni.",
                "6": "Ka raica, e sega ni koya wale ga oqori, ena levu tale na ivakatakilakila kei na ka e veivakurabuitaki mai lomalagi.",
                "7": "Ka na qai yaco ni ko ni na kidacala ka kurabui kina, ka ko ni na bale sobu ki na qele.",
                "8": "Ka na qai yaco, ni, ko ira yadua sa vakabauta na Luve ni Kalou, era na rawata na bula tawavakaiyalayala.",
                "9": "Ka raica, sa vakaroti au na Turaga e gusuna na nona agilosi me’u lako mai ka tukuna vei kemuni na veika oqo; io, sa vakaroti au me’u parofisaitaka vei kemuni na veika oqo; io, sa kaya vakaoqo vei au: Mo kacivaka vei ira na tamata oqo me ra veivutuni ka caramaka na nona sala na Turaga.",
                "10": "Ia oqo, me vaka ni’u sa dua vei ira na Leimanaiti ka’u sa mai tukuna vei kemuni na vosa ni Turaga, ka sa lauti kemuni sara; ko ni sa cudruvi au kina ka vakasevi au tani ka segata mo ni vakarusai au.",
                "11": "Ia mo ni rogoca na noqu vosa; ni sa inaki oqo au sa lako mai kina me’u mai vosa yani ena bai ni koro, mo ni rogoca ka kila kina na lewa ni Kalou ka sa waraki kemuni ena vuku ni nomuni caka cala; ia mo ni kila tale ga kina na veika e gadrevi ena veivutuni;",
                "12": "Ia mo ni kila talega kina na nona lako mai ko Jisu Karisito na Luve ni Kalou, na Tama ni lomalagi kei na vuravura, na Dauniveibuli ni veika kecega mai na ivakatekivu; ia mo ni kila tale ga na ivakatakilakila ni nona lako mai, ka kena inaki mo ni vakabauta kina na yacana.",
                "13": "Ia kevaka ko ni sa vakabauta na yacana ko ni na veivutunitaka na nomuni ivalavala ca kecega, ka mo ni na rawata kina na kedra vakabokoci ena vuku ni nona yalololoma.",
                "14": "Ka raica, au na solia talega vei kemuni e dua tale na ivakatakilakila, io, e dua na ivakatakilakila ni nona mate.",
                "15": "Raica sa dodonu me mate vakaidina ko koya me rawa kina na veivakabulai; io sa kilikili me mate ko koya me rawa kina na tucake tale mai na mate, ka me rawa vua na tamata me tu ena iserau ni Turaga.",
                "16": "Io raica, na mate oqo e rawa kina na tucake tale mai na mate ka sereki ira na tamata kecega mai na imatai ni mate, ko ya na mate vakayalo; ni ra a muduki tani na tamata kece ena lutu i Atama ena nona muduki tani mai na mata ni Turaga, ka okati me ra sa mate, ena veika vakayago kei na veika vakayalo.",
                "17": "Ia raica, na tucake tale mai na mate i Karisito sa sereki ira na tamata, ia na tamata kecega ka kauti ira lesu mai ki na iserau ni Turaga.",
                "18": "Io, sa vakarautaka tale ga na sala ni veivutuni, ia ko koya yadua sa veivutuni ena sega ni tamusuki sobu ka biu ki na bukawaqa; ia ko koya yadua sa sega ni veivutuni, ena tamusuki sobu ka biu ki na bukawaqa; ia ena yaco tale vei ira na mate vakayalo, io na ikarua ni mate ka ra sa muduki tani tale kina mai na veika ni ivalavala dodonu.",
                "19": "O koya oqo, mo ni veivutuni, mo ni veivutuni, ni ko ni sa kila na veika oqo ka sega ni vakayacora, ko ni na cudruvi kina ka yaco vei kemuni na ikarua ni mate oqo.",
                "20": "Ia raica, me vaka au sa tukuna oti vei kemuni, me baleta e dua tale na ivakatakilakila, na ivakatakilakila ni nona mate, raica ena siga ena mate kina ko koya, ena vakabutobutotaki ka bureitaka vei kemuni na nona rarama na matanisiga; kei na vula tale ga kei na kalokalo; ka na sega ni dua na rarama e tu ena dela ni vanua oqo me tolu na siga, mai na gauna e mate kina ki na gauna sa tucake tale kina mai na mate.",
                "21": "Io ena gauna sa solia cake kina na yalona ena yaco na kurukuru kei na livaliva me vica vata na auwa, ena sakure ka yavavala ko vuravura; kei na vatu ka ra tu e delai vuravura ia na veivatu ka ra tu ena dela kei na rukui vuravura, o ira ko ni sa kila ena gauna oqo ni ra sa kaukauwa sara, se na kena iwase levu cake e dua na vatu taucoko, era na kakavidavida;",
                "22": "Io, era na kavida rua ka ra na qai dau laurai tu na kedra ikacakaca se ikakavorovoro lalai ena delai vuravura taucoko, io ena dela kei na rukui vuravura.",
                "23": "Ia ena tubu na cava lelevu, ena vakalolovirataki e vuqa na ulunivanua ka yaco me buca, ka na vakaceceretaki e vuqa na vanua ka ra vakatokai na veibuca me ra ulunivanua cecere sara.",
                "24": "Era na vakacacani na veigaunisala lelevu ka na lala e vuqa na koro.",
                "25": "Era na dolavi e vuqa na ibulubulu ka ra na soli ira mai e vuqa na nodra mate; ka ra na rairai e vuqa na yalododonu vei ira na lewevuqa.",
                "26": "Ka raica, oqo na veika sa tukuna vei au na agilosi; a kaya vei au ni na yaco tiko na kurukuru kei na tibiniliva ena vica vata na auwa.",
                "27": "A sa kaya vei au, ena gauna sa yaco oti kina na kurukuru kei na tibi ni liva kei na cava, ena butobuto tu na delai vuravura taucoko me tolu na siga.",
                "28": "Ka sa kaya vei au na agilosi, ni’ra na raica e lewevuqa era na raica na veika lelevu cake mai na veika oqo; ena inaki me ra na vakabauta kina ni’ra na yaco ena dela ni vanua taucoko oqo na vei ivakatakilakila kei na veika veivakurabuitaki, ena inaki me kakua tale kina ni dua na vu ni tawavakabauta ena kedra maliwa na luve ni tamata—",
                "29": "Ka sa caka oqo ena inaki me ra na vakabulai kina ko ira yadua sa vakabauta; ia ko ira yadua sa sega ni vakabauta ena tau vei ira na lewa dodonu; ia kevaka era sa cudruvi, sa baleti ira ga.",
                "30": "Ia oqo nanuma, mo ni nanuma matua tiko oi kemuni na wekaqu, ni o koya yadua sa vakarusai, sa baleti koya ga na nona rusa; ia ko koya yadua sa caka cala, sa baleti koya ga na nona cala; raica ko ni sa galala tu mo ni digia na ka mo ni kitaka; raica sa solia vei kemuni na kila ka na Kalou ka sereki kemuni mo ni galala.",
                "31": "Ia sa solia vei kemuni ko koya mo ni kila kina na vinaka mai na ca, ka sa solia vei kemuni na galala mo ni digitaka kina na bula se mate; ia kevaka ko ni sa kitaka na ka vinaka, ko ni na rawata na veika vinaka, se saumi vei kemuni ena veika vinaka; ia kevaka ko ni sa kitaka na ka ca, ena saumi lesu vei kemuni ena ka ca."
            },
            "15": {
                "1": "Ia oqo, oi kemuni na wekaqu lomani, raica, au sa tukuna vei kemuni ni kevaka ko ni sa sega ni veivutuni, ena lala mai na nomuni veivale.",
                "2": "Io, kevaka ko ni sa sega ni veivutuni, era na lolosi na nomuni yalewa ena siga ni nodra vakasucu gone; ni ko ni sa via dro ka sega na vanua ni ivakavakaruru; io, ena ca vei ira e ra sa bukete, ni ra sa bibi ka sega ni dro rawa; ia e ra na buturaki sobu ka biu tu me ra mate.",
                "3": "Io, ena ca vei ira na tamata oqo ka ra vakatokai me tamata i Nifai ka vakavo ga kevaka era veivutuni ena gauna era na raica kina na vei ivakatakilakila kece oqo kei na veika veivakurabuitaki ka na vakaraitaki vei ira; raica era sa tamata digitaki ni Turaga; io, e lomani ira na tamata i Nifai ko koya, ka sa vosataki ira talega; io, sa totogitaki ira ena veisiga ni nodra caka ca baleta ni lomani ira.",
                "4": "Ia raica e a cati ira na wekaqu ko ira na Leimanaiti baleta ni sa dau ca tu ga na nodra ivalavala, ia oqo e baleta na cala ni nodra ivakarau ko ira na nodra qase. Ia raica, sa yaco mai vei ira na veivakabulai ena nodra ivunau na Nifaiti; ia ena inaki oqo e a vakabalavutaka kina na Turaga na nodra gauna.",
                "5": "Ia au gadreva mo ni kila ni lewevuqa cake vei ira era sa vakayacora tiko na nodra itavi, era sa lako vakadodonu tiko ena mata ni Kalou ka ra sa raica me ra muria na nona ivunau, kei na nona ilesilesi kei na nona lewa me vaka na lawa i Mosese.",
                "6": "Io, au sa kaya vei kemuni, ni ra lewevuqa cake vei ira era sa kitaka tiko na ka oqo, era sa sasagataka sara tiko vagumatua ena yalodina me ra vakatavulici ira na wekadra me ra kila na dina; a sa levu cake tiko ga na kedra iwiliwili ena veisiga.",
                "7": "Ka raica, ko ni sa kila vakai kemuni ga ni ko ni a sa vakadinadinataka, ni o ira kecega era sa mai kila na dina, ka ra kila na ca kei na vakasisila ni nodra ivakarau na nodra qase, ka ra sa tuberi me ra vakabauta na ivolanikalou tabu, io, na nodra parofisai na parofita tabu, ka ra sa volai tu, ka tuberi ira me ra vakabauta na Turaga, ka veivutuni, io na vakabauta kei na veivutuni ka kauta mai ki vei ira na veisau ni yalo—",
                "8": "O koya gona, o ira kece era sa yacova mai oqo ko ni sa kila vakai kemuni, ni ra sa kaukauwa ka tudei tu ena vakabauta kei na veivakabulai era sa sereki kina.",
                "9": "Ka ko ni sa kila talega ni ra sa buluta na nodra iyaragi ni valu, ka ra sa rere ni tauri yaragi tale de ra ivalavala ca kina; io, ko ni sa kila ni ra sa rere ni kitaka na ivalavala ca—raica era sa bolea me ra buturaki ira sobu ka vakamatei ira ko ira na nodra meca, ka ra na sega ni laveta vei ira na nodra iseleiwau, ena vuku ni nodra sa vakabauta na Karisito.",
                "10": "Ia oqo, ena vuku ni nodra tudei ena nodra vakabauta na ka ko ya, ka ra vakabauta ena vuku ni nodra dei ena gauna era sa vakararamataki kina, raica, ena vakalougatataki ira na Turaga ka vakabalavutaka na nodra veisiga, e dina ga ni tu na nodra caka cala—",
                "11": "Io, kevaka sara mada ga era sa na malumalumu sobu mai ena vuku ni tawavakabauta, ena vakabalavutaka ga na Turaga na nodra veisiga me yacova na gauna ka ra a vosa kina na noda qase, kei na parofita tale ga ko Sinosi, kei ira talega na parofita e vuqa, me baleta na nodra vakalesui tale ko ira na wekada na Leimanaiti ki na kilai ni dina—",
                "12": "Io, au sa kaya vei kemuni, ena vakayacori ena gauna mai muri na vosa ni yalayala ni Turaga vei ira na wekada na Leimanaiti; e dina ga era sa sota kaya na veika rarawa e vuqa ka ra na vakasevi vaka ka vaka ena delai vuravura, ka vakasasataki ka yaviti ka veiseyaki yani ka sega na vanua me ra vakaruru kina; ia ena yalololoma ga vei ira na Turaga.",
                "13": "Ka sa yaco oqo me vaka na parofisai, ni ra na kila na dina, sai koya na kilaka me baleta na nodra Dauveivueti ka nodra ivakatawa uasivi ka dina, ka ra okati me nona sipi.",
                "14": "O koya gona au sa kaya kina vei kemuni, ni na vinaka cake vei ira ka ca vei kemuni ka vakavo ga kevaka ko ni sa veivutuni.",
                "15": "Ia raica, kevaka me a vakaraitaki vei ira na veika lelevu ka a vakaraitaki vei kemuni, io vei ira ka ra a sa malumalumu sobu ena tawavakabauta ena vuku ni nodra ivakarau na nodra qase, ko ni sa rawa ni raica rawa ni ra na sega tale ni malumalumu sobu ena tawavakabauta.",
                "16": "O koya sa kaya kina na Turaga: Au na sega ni vakarusai ira sara, ia au na vakalesui ira tale mai vei au ena siga ka’u nanuma ni vinaka, sa kaya na Turaga.",
                "17": "Ka raica oqo, sa kaya na Turaga me baleti ira na Nifaiti: Kevaka era na sega ni veivutuni ka yalataka me ra vakayacora na lomaqu, au na vakarusai ira sara vakadua sa kaya na Turaga, ena vuku ni nodra tawavakabauta e dina ga ni’u a cakava e vuqa na veicakacaka lelevu ena kedra maliwa; me vaka ni sa bula dina tiko na Turaga era na yaco vakaidina na veika oqo, sa kaya na Turaga."
            },
            "16": {
                "1": "Ka sa yaco ni ra a lewevuqa era a rogoca na vosa i Samuela na Leimanaiti mai na dela ni bai ni koro. Ia ko ira kecega sa vakabauta na nona vosa, era sa lako yani ka vakasaqarai Nifai; ia ni ra sa kunei koya, era sa vakatusa sara vua ka sega ni cakitaka na nodra ivalavala ca ka ra sa gadreva sara me ra sa papitaisotaki vua na Turaga.",
                "2": "Ia ko ira kece sa sega ni vakabauta na vosa i Samuela, era sa cudruvi koya; ka ra sa vakaviriki koya ki dela ni bai ena vatu ka vakavanai koya ena dakaititi ni sa tucake tu mai na dela ni bai ni koro; ia sa tiko vata kei koya na Yalo ni Turaga; a sa sega kina ni lauti koya na nodra vatu se na nodra gasau ni dakaititi.",
                "3": "Ia ni ra sa raica ni sa sega ni lauti koya rawa na nodra iviri kei na nodra gasau ni dakaititi, sa lewevuqa tale era sa vakabauta na nona vosa ka ra sa lako yani vei Nifai me ra papitaiso.",
                "4": "Ia raica sa veipapitaisotaki ka parofisai ka vunau tiko ko Nifai ka tukuna vei ira na tamata me ra veivutuni; a sa vakaraitaka e vuqa na ivakatakilakila kei na ka veivakurabuitaki ka kitaka na cakacaka mana ena kedra maliwa na tamata, me ra kila kina ni sa voleka ni lako mai na Karisito—",
                "5": "A sa tukuna vei ira na veika sa voleka ni yaco me ra kila kina ka nanuma ena gauna era sa yaco kina ni a sa vakatakilai oti vei ira; ena inaki de na rawa me ra vakabauta kina; o koya era sa lako yani kina vei Nifai o ira kece sa vakabauta na vosa i Samuela, me ra papitaiso ni ra sa veivutuni, ka vakatusa na nodra ivalavala ca.",
                "6": "Ia sa lewevuqa cake vei ira era sa sega ni vakabauta na vosa i Samuela; ia ni ra sa raica ni sa sega ni lauti koya rawa na nodra iviri kei na gasau ni dakaititi, era sa kaci vei ira na nodra turaganivalu ka kaya: Mo ni taura na tamata oqo ka vesuka ni sa tiko vua e dua na tevoro; raica sa sega ni lauti koya rawa na noda iviri kei na gasau ni dakaititi ena vuku ni kaukauwa ni tevoro sa tiko vua; o koya mo ni tauri koya ka vesuki koya ka kauti koya tani kina.",
                "7": "Ia ni ra sa lako yani me ra tauri koya, raica, sa lade sobu ko koya mai na bai ni koro ka dro tani mai kea, ka gole yani ki na nona vanua, a sa tekivu me vunau ka parofisai ena kedra maliwa na nona tamata.",
                "8": "Ka raica, a sa sega tale ni rogo ko koya ena kedra maliwa na Nifaiti; a sa vaka tu oqori na veika baleti ira na tamata.",
                "9": "A sa mai cava kina na ikawalusagavulu kaono ni yabaki ni nodra veiliutaki na turaganilewa vei ira na tamata i Nifai.",
                "10": "A sa mai cava tale ga kina na ikawalusagavulu kavitu ni yabaki ni nodra veiliutaki na turaganilewa, a ra sa tiko ga na iwase levu cake ni tamata ena nodra qaciqacia kei na nodra caka ca, ka ra sa caka dodonu tiko ena mata ni Kalou na iwase lailai sobu.",
                "11": "Sa vakatale tu ga kina ena ikawalusagavulu kawalu ni yabaki ni nodra veiliutaki na turaganilewa.",
                "12": "Ia ena ikawalusagavulu kaciwa ni yabaki ni nodra veiliutaki na turaganilewa, a sega soti ni veisau na nodra itovo na tamata, ia sa tekivu me ra kaukauwa cake ena cakacala ka ra kitaka e vuqa na ka e veisaqasaqa kei na ivunau ni Kalou.",
                "13": "Ia a sa yaco ni ena ikaciwasagavulu ni yabaki ni nodra veiliutaki na turaganilewa, sa vakaraitaki kina vei ira na tamata na ivakatakilakila lelevu kei na veika veivakurabuitaki; a sa tekivu me vakayacori na nodra vosa na parofita.",
                "14": "Era sa rairai na agilosi vei ira na tamata, na tamata vuku ka tukuna vei ira na itukutuku rekitaki me ra reki vakalevu kina; a sa tekivu vakayacori ena yabaki oqo na ka sa yalataki ena ivolanikalou.",
                "15": "Ia era sa tekivu vakaukauwataka ga na lomadra ko ira na tamata, ka vakavo ga ko ira na Nifaiti kei na Leimanaiti era sa tudei ena vakabauta, ia ko ira na kena vo era sa vakararavi ga ki na nodra kaukauwa kei na nodra yalomatua ka ra kaya:",
                "16": "Raica sa rawa beka me dina e so na ka era nanuma na parofita mai na vuqa na ka; ia raica, eda kila ni na sega ni rawa me yaco kece na veika lelevu ka veivakurabuitaki era a parofisaitaka.",
                "17": "A ra sa veivosaki ka veileti vakai ira ka kaya:",
                "18": "E sega ni vakaibalebale me lako mai kina e dua, me vaka na Karisito; ia kevaka e vakakina ka sa Luve ni Kalou ko Koya na Tama ni lomalagi kei na vuravura, a cava me na vakaraitaki koya ga kina vei ira ka tiko mai Jerusalemi ka segai vei keda me vaka sa tukuni?",
                "19": "Io, na cava me sega ni vakaraitaki Koya kina ena vanua oqo me vaka mai na vanua ko Jerusalemi?",
                "20": "Ia raica, eda sa kila ni sa ivakarau ca oqo ka’ra vakadewataka sobu mai vei keda na noda qase me da vakabauta kina ni na yaco e so na veika lelevu ka veivakurabuitaki ka sega ena keda maliwa, ia ena dua na vanua yawa eda sega ni kila; ia eda na sega ni kila na kena dina ni’da sa sega ni raica sara e matada.",
                "21": "Era sa vakakina ena ilawaki kei na veika vuni nei koya na vuni ca, cakacakataka vuni e dua na ka eda na sega ni kila, ka na vakavuna me da na italai tikoga kina ki na nodra vosa, ka italai talega vei ira, ni da sa vakararavi vei ira me ra vakavulica vei keda na vosa; ia ena vakaoqori na nodra na biuti keda tiko ena lecaika, kevaka eda na vakarorogo vei ira, ena veisiga kece ni noda bula.",
                "22": "A sa vuqa tale na ka lialia ka tawayaga era sa veinanuyaka e yalodra ko ira na tamata; ka ra sa nuiqawaqawa kina vakalevu, a sa vakauqeti ira ko Setani me ra ia tiko ga na caka cala; io, sa vakatetea yani na itukutuku lasu kei na veicacati ena dela ni vanua taucoko me vakaukauwataka kina na lomadra na tamata, mai na ivakavuvuli dina kei na veika ena yaco mai.",
                "23": "Ka dina ga sa vakayacori na veivakatakilakila kei na veika e veivakurabuitaki ena kedra maliwa na tamata ni Turaga, kei na vuqa na cakacaka mana era a kitaka, sa vesuka vakaukauwa sara ko Setani na yalodra na tamata ena dela ni vanua taucoko.",
                "24": "Sa mai cava kina na ikaciwasagavulu ni yabaki ni nodra veiliutaki na turaganilewa vei ira na tamata i Nifai.",
                "25": "Sa mai cava kina na ivola i Ilamani, me vaka na itukutuku i Ilamani kei iratou na luvena."
            }
        }
    },
    "3-ne": {
        "meta": {
            "slug": "3-ne",
            "name": "iKatolu ni Nifai",
            "chapterWord": "Wase"
        },
        "chapters": {
            "1": {
                "intro": "Ka a luvei Ilamani ko Ilamani, o koya ka a luvei Alama, o koya ka a luvei Alama, e dua na kawa i Nifai na luvei Liai, o koya ka lako tani mai Jerusalemi ena imatai ni yabaki ni gauna ni lewa i Setekaia na tui Juta.",
                "1": "Oqo a sa yaco ni sa sivi yani e ciwasagavulu kadua na yabaki, ka sa ono na drau na yabaki mai na gauna ka biuti Jerusalemi mai kina ko Liai; io oqo na yabaki sa turaganilewa levu ka kovana kina ni vanua ko Lakoniasi.",
                "2": "A sa biuta na vanua ko Saraemala ko Nifai na luvei Ilamani, ka solia vei Nifai na luvena tagane qase duadua me maroroya na peleti parasa, kei na itukutuku kece ka a volai kei na veika kece sa maroroi tu me vaka ni ka tabu mai na gauna ka biuti Jerusalemi mai kina ko Liai.",
                "3": "A sa lako tani mai na vanua, ka sega ni dua e kila na vanua e lako kina; a sa sosomitaki koya ko Nifai na luvena ena kena maroroi na ivolatukutuku, io, na kedra ivolatukutuku na tamata oqo.",
                "4": "Ka sa yaco ena itekivu ni ikaciwasagavulu karua ni yabaki, raica, sa tekivu me vakayacori sara na veika era a parofisaitaka na parofita; a sa tekivu me vakayacori na vei ivakatakilakila kei na cakacaka mana lelevu ena kedra maliwa na tamata.",
                "5": "Ia era a tiko ga e so ka ra kaya ni sa oti na gauna me vakayacori kina na veivosa ka a yalataka ko Samuela na Leimanaiti.",
                "6": "Ka sa tekivu me ra marau ka kaya vei ira na wekadra: Raica sa oti na gauna, ka sa sega ni yaco na veivosa a yalataka ko Samuela; ia sa mate wale na nomuni reki kei na nomuni vakabauta ena vuku ni veika oqo.",
                "7": "Ka sa yaco ni ra sa vakavuna e dua na yavavala levu ena vanua taucoko; era sa tekivu rarawa sara kina vakalevu ko ira sa vakabauta, de sega ni yaco dina na veika sa yalataki tu.",
                "8": "Ia raica, era sa namaka toka ga na siga ko ya, kei na bogi ko ya, kei na siga ko ya ka na yaco me vaka e dua ga na siga ka sega kina na bogi, me ra kila kina ni sa sega ni mate wale na nodra vakabauta.",
                "9": "Ka sa yaco ni ra sa lokuca e dua na siga ko ira na tawavakabauta me ra na vakamatei kina ko ira sa vakabauta na vei ivakarau ko ya, ka vakavo kevaka ena rairai mai na ivakatakilakila sa yalataka tu ko Samuela na parofita.",
                "10": "Oqo a sa yaco ni sa raica ko Nifai, na luvei Nifai, na nodra caka ca na nona tamata, sa rarawa sara vakalevu na lomana.",
                "11": "Ka sa yaco ni sa lako yani ka cuva vakatoboicu ki na qele, ka masu vakaukauwa vua na nona Kalou ena vukudra na nona tamata, io ko ira era sa vakarau vakarusai ena vuku ni nodra vakabauta tiko na ivakavuvuli ni nodra qase.",
                "12": "Ka sa yaco ni sa masu vakakaukauwa vua na Turaga ena siga taucoko koya; ka raica, sa rogo vua na domo ni Turaga, ka kaya:",
                "13": "Mo laveta cake na ulumu ka marau; raica ni sa yaco mai na gauna, sa na vakaraitaki kina na ivakatakilakila ena bogi ga oqo, ia ni mataka au sa na lako yani kina ki vuravura, me’u vakaraitaka yani ki vuravura ni’u na vakayacora taucoko sara na veika au a vakarota me ra tukuna na noqu parofita tabu.",
                "14": "Raica, au sa lako yani vei ira na noqu, me’u vakayacora na veika taucoko ka’u a tukuna tu vei ira na luve ni tamata mai na tauyavutaki ni vuravura, ka kitaka na lomadrau na Tamada kei na Luvena—io vua na Tamada ena vukuqu, vua na Luvena ena vuku ni yagoqu. Ka raica, sa yaco mai na gauna, ka sa na vakaraitaki na ivakatakilakila ena bogi ga oqo.",
                "15": "Ka sa yaco ni sa vakayacori na veivosa kece ka tukuni vei Nifai, me vaka na ka sa tukuni oti; ia raica, ni sa dromu sobu na matanisiga, a sa sega na butobuto; a ra sa kurabui na tamata ni sa sega na butobuto ni sa bogi mai na vanua.",
                "16": "Ka sa lewevuqa vei ira, era a sega ni vakabauta na nodra vosa na parofita, era sa bale sobu ki na qele me vaka era sa mate, ni ra kila ni sa daro na inaki levu era a vakarautaka tu me ra vakarusai kece ko ira sa vakabauta tiko na nodra vosa na parofita; ni sa rairai mai na ivakatakilakila e yalataki tu.",
                "17": "Ka ra sa kila ni sa voleka ni rairai mai na Luve ni Kalou; io, me vakalekalekataki ga, era sa kila ko ira kece na tamata e delai vuravura taucoko, mai na ra ki na tokalau, ena vanua ki na vualiku ki na vanua ena ceva, a ra sa bale sobu ki na qele ena levu ni nodra kidroa.",
                "18": "Ka ni ra sa kila ni ra a sa vakadinadinataka tu na parofita na veika oqo ena vuqa na yabaki sa oti, ka sa rairai mai na ivakatakilakila e a soli; ka sa tekivu me ra rere vakalevu ena vuku ni nodra cakacala kei na nodra tawavakabauta.",
                "19": "Ka sa yaco ni sa sega na butobuto ena bogi taucoko ko ya, ka sa rarama me vaka ga sa sigalevu tutu. Ka sa yaco ni sa cabe tale na matanisiga ena mataka kadua, me vaka ga na kena ivakarau; o koya era sa kila kina ni sai koya oqo na siga sa sucu kina na Turaga me vaka na ivakatakilakila sa tukuni oti tu.",
                "20": "Ka sa qai yaco, io, na veika kece sara, na kena veitikina kece me vaka na nodra vosa na parofita.",
                "21": "Ka sa yaco ni sa rairai tale ga e dua na kalokalo vou, me vaka na vosa.",
                "22": "Ka sa yaco ni mai na gauna oqo ka lako yani sa vakatetea vagumatua sara kina ko Setani na nona itukutuku lasu, ena kedra maliwa na tamata, me vakaukauwataka na lomadra, ena inaki me ra kakua kina ni vakabauta na ivakatakilakila kei na veika veivakurabuitaki era sa raica; ia e dina ga sa vakatetea yani na itukutuku lasu kei na veivakaisini, era sa vakabauta ga na iwase levu cake ni tamata ka ra saumaki vua na Turaga.",
                "23": "Ka sa yaco ni sa lako yani ko Nifai kei na lewevuqa tale ena kedra maliwa na tamata, ka papitaisotaki ira ki na veivutuni, a sa bokoci kina na nodra ivalavala ca na lewevuqa. A ra sa tekivu tiko sautu tale na tamata ena vanua.",
                "24": "A sa sega na veileti, ka vakavo ga e lewe vica era sa vunau voli ka ra tovolea me ra vakadinadinataka mai na ivolanikalou ni sa sega ni yaga me muri tiko na lawa i Mosese. Ia era sa cala ena ka oqo ni ra sa sega ni kila na ivolanikalou.",
                "25": "Ia a sa yaco ni ra a qai saumaki totolo tale mai ka vakadinadinataka na nodra cala ka ni a tukuni vei ira ni a se bera ni vakayacori kece sara na lawa; ka na vakayacori kece sara ena kena vei tikina, io, sa lako mai vei ira na vosa ni na vakayacori vakaidina; io, ni na sega ni takali e dua na matanivola lailai se dua na tikina lailai sara, ena yaco mada kecega; o koya era a kila kina ni ra sa cala ka ra vakatusa sara na nodra cala ena yabaki tiko ga ko ya.",
                "26": "Ka sa takali yani na ikaciwasagavulu karua ni yabaki, ka kauta mai na itukutuku rekitaki vei ira na tamata ena vuku ni veivakatakilakila era sa vakayacori, me vaka na nodra vosa ni parofisai na parofita tabu kecega.",
                "27": "Ka sa yaco ni ra sa tiko sautu me yacova ni sa cava tale na ikaciwasagavulu katolu ni yabaki, ka vakavo ga o ira na daubutako i Ketianitoni, ka ra tiko mai na veiulunivanua, ka ra sewaruta na vanua; ka ni sa rui kaukauwa na nodra koro ni valu kei na nodra itikotiko vuni ka ra sa sega ni rawai ira rawa kina ko ira na tamata; o koya era sa vakayacora kina e vuqa na laba, kei na veivakarusai ena kedra maliwa na tamata.",
                "28": "Ka sa yaco ni ena ikaciwasagavulu kava ni yabaki sa tubu vakalevu cake sara na kedra iwiliwili, ni sa vuqa na Nifaiti era se tani era sa dro yani vei ira, era sa rarawa kina vakalevu ko ira na Nifaiti era vo tiko ena nodra vanua.",
                "29": "Ka sa dua tale ga na vu ni rarawa levu ena kedra maliwa na Leimanaiti; ia raica, era sa tubu cake mai e vuqa na nodra gone, era sa tamata bula cake sara ena nodra yabaki, ka dui lewai ira ga, ia era sa rawai ena nodra lasu kei na nodra vosa veicavilaki na Soramaiti, me ra curu ki na ilawalawa daubutako i Ketianitoni.",
                "30": "Era sa vakararawataki vakaoqo na Leimanaiti, ka ra sa lailai sobu ena nodra vakabauta kei na nodra ivalavala dodonu, ena vuku ni nodra caka ca na itabatamata era se qai tubu tiko mai."
            },
            "2": {
                "1": "Ka sa yaco ni sa takali tale ga yani vakakina na ikaciwasagavulu kalima ni yabaki, ka ra sa tekivu guilecava na tamata na veivakatakilakila kei na veika veivakurabuitaki era a rogoca, ia sa lailai sobu tiko ga na nodra kurabuitaka na ivakatakilakila kei na ka e veivakurabuitaki mai lomalagi, sa tekivu me kaukauwa mai na lomadra, ka mataboko na nodra vakasama, ka ra sa tekivu sega ni vakabauta na veika kece era a rogoca ka raica—",
                "2": "Era sa vakananuma e lomadra e so na ka wale, ni ra a vakayacora ga na tamata ena kaukauwa ni tevoro, me temaka ka vagolea tani na yalodra na tamata; a sa rawata tale vakaikoya na yalodra na tamata ko Setani, sa vakamatabokotaka na matadra ka tuberi ira tani me ra vakabauta ni sa ka wale ka vakalialia na ivakavuvuli i Karisito.",
                "3": "Ka sa yaco ni ra sa kaukauwa vakalevu cake na tamata ena caka ca kei na itovo vakasisila; era sa sega ni vakabauta ni na soli tale mai e so na veivakatakilakila se na veika veivakurabuitaki e so; a sa veilakoyaki voli ko Setani, ka temaka ka vagolea tani na lomadra na tamata ka vakavuna me ra kitaka na caka ca levu ena nodra vanua.",
                "4": "Ka sa takali tale ga yani vakakina na ikaciwasagavulu kaono ni yabaki; kei na ikaciwasagavulu kavitu ni yabaki; sa vakatalega kina na ikaciwasagavulu kawalu ni yabaki; kei na ikaciwasagavulu kaciwa tale ga ni yabaki;",
                "5": "Ka sa takali tale ga yani e dua na drau na yabaki mai na gauna i Mosaia, o koya ka a tui vei ira na tamata i Nifaiti.",
                "6": "Ka sa takali yani e ono na drau kaciwa na yabaki mai na gauna a biuti Jerusalemi mai kina ko Liai.",
                "7": "Ka sa takali yani e ciwa na yabaki mai na gauna ka vakaraitaki kina na ivakatakilakila, ni nona lako mai ki vuravura na Karisito, me vaka era a vosa kina na parofita.",
                "8": "Ia era sa wilika na nodra gauna ko ira na Nifaiti mai na gauna oqo, na gauna ka a vakaraitaki kina na ivakatakilakila, se ena gauna ka lako mai kina na Karisito; a ka oqo era sa okata kina me sa oti yani e ciwa na yabaki.",
                "9": "E a sega ni lesu tale ki na vanua ko Saraemala; ko Nifai na tamai Nifai, o koya ka maroroya tu na ivolatukutuku, ka sa sega tale ga ni kunei rawa ena vanua taucoko.",
                "10": "Ka sa yaco ni ra sa ia tikoga na caka ca ko ira na tamata, ka dina ga ni sa vakau yani ena kedra maliwa e vuqa na vunau kei na parofisai; a sa takali yani na ikatini ni yabaki; kei na ikatinikadua talega ni yabaki ia era sa ivalavala ca tikoga.",
                "11": "Ka sa yaco ni ena ikatinikatolu ni yabaki sa tekivu kina na veileti kei na ivalu ena vanua taucoko; ni ra sa lewevuqa sara mai na daubutako i Ketianitoni, ka ra sa vakamatea e vuqa na tamata, ka vakalala e vuqa na veikoro, ka ra sa vakavuna na mate kei na rusa ena vanua taucoko, a ka oqo era sa cokovata kina ko ira na tamata na Nifaiti kei ira na Leimanaiti, me ra taura cake nodra iyaragi ka valuti ira.",
                "12": "O koya gona ko ira kece na Leimanaiti ka ra sa saumaki vua na Turaga era sa to vata kei ira na wekadra, na Nifaiti, a ra sa uqeti me ra tauri yaragi ka valuti ira na daubutako i Ketianitoni me ra taqomaka kina na nodra bula kei ira na nodra yalewa kei ira na luvedra, io, me ra taura tiko ga kina na nodra dodonu, kei na galala ni nodra lotu kei na nodra qaravi Kalou, kei na nodra bula sereki kei na bula galala.",
                "13": "Ka sa yaco ni sa bera ni takali yani na ikatinikatolu ni yabaki oqo, sa kaukauwa sara na ivalu ka voleka me ra vakarusai sara na Nifaiti.",
                "14": "Ka sa yaco ni ko ira na Leimanaiti ka ra sa to vata kei ira na Nifaiti, era sa wili vata sara kei ira na Nifaiti;",
                "15": "Ka sa kau tani vei ira na nodra cudruvi, ka sa vulavula mai na kuli ni yagodra me vakataki ira na Nifaiti;",
                "16": "Era sa rairai totoka sara na nodra cauravou kei na nodra goneyalewa, era sa wili vata kei ira na Nifaiti, ka ra sa vakatokai me ra Nifaiti. Sa mai cava kina na ikatinikatolu ni yabaki.",
                "17": "Ka sa yaco ena itekivu ni katinikava ni yabaki, era sa veivaluvaluti tikoga ko ira na daubutako kei ira na tamata i Nifai, ka sa tubu me kaukauwa sara; ia era sa qaqa na tamata i Nifai vei ira na daubutako, ka ra vakasavi ira tani kina mai na nodra vanua ki na veiulunivanua kei na nodra vei itikotiko vuni.",
                "18": "Sa mai cava kina na ikatinikava ni yabaki. A ra sa lako tale mai ena ikatinikalima ni yabaki me ra valuti ira na tamata i Nifai; ia ena vuku ni nodra caka ca na tamata i Nifai, kei na levu ni nodra veicacati ka veisei, era sa gumatua vakalevu kina vei ira ko ira na daubutako i Ketianitoni.",
                "19": "Sa mai cava kina na ikatinikalima ni yabaki, ia era sa bikai tu ena vuqa na veivakararawataki ko ira na tamata; ka sa waraki ira tu na iseleiwau ni veivakarusai ka sa vakarau tu me ra yaviti sobu kina oqo ena vuku ni nodra cakacala."
            },
            "3": {
                "1": "Ka sa yaco oqo ni ena ikatinikaono ni yabaki mai na nona lako mai na Karisito, sa taura kina ko Lakoniasi, na kovana ni vanua, e dua na ivola mai vua na nodra iliuliu ka nodra kovana na daubutako; a sa vakaoqo na vosa era sa volai kina:",
                "2": "I Lakoniasi, na turaga levu ka kovana levu talega ni vanua, raica, au sa vola vei iko na ivola oqo, ka vakacaucautaki iko vakalevu sara ena nomu tudei kei na nodra tudei talega na nomu tamata, ena nomuni vakadeitaka tiko ga na ka ko ni nanuma ni sa nomuni galala kei na dodonu; io, ko ni a taqomaki kemuni vinaka, me vaka sara ga e a tokoni kemuni tiko e dua na Kalou, ena kena taqomaki na nomuni galala, na nomuni iyau, kei na nomuni vanua, se na veika ko ni sa vakatoka me nomuni.",
                "3": "Ka sa vaka e rairai vakaloloma toka vei au, oi kemuni Lakoniasi na turaga levu, na nomuni sa rui lialia ka dokadoka, mo ni nanuma kina ni rawa mo ni vorati ira na lewevuqa na tamata qaqa ka’u lewai ira tu, ka ra sa vakaiyaragi tu ena gauna sara ga oqo, ka ra sa waraka ga me tau yani na lewa—Dou lako sobu vei ira na Nifaiti ka vakarusai ira.",
                "4": "Au sa kila na yalo ni veiraravui sa tu vei ira, ka’u sa vakadinadinataka oti ena buca ni vala, au kila tale ga ni sa tawavakaiyalayala na nodra cati kemuni ena vuku ni veika ca ko ni a vakayacora vei ira, ia kevaka era sa lako sobu yani ka valuti kemuni, era na vakarusai kemuni sara.",
                "5": "O koya au sa vola yani kina na ivola oqo, ka dregata e ligaqu, ni’u nanuma na nomuni tiko vinaka, ena vuku ni nomuni tudei ki na ka ko ni vakabauta ni dodonu, kei na nomuni yalo vakaturaga ena buca ni vala.",
                "6": "O koya au sa volavola yani kina vei iko, ni’u vinakata mo ni soro vei ira na noqu tamata oqo, ka solia vei ira na nomuni veikoro, na nomuni vanua kei na veika kece ko ni taukena tu, ka me ra kakua ni sikovi kemuni yani ena nodra iseleiwau ka vakarusai kemuni.",
                "7": "Se me tukuni ga, mo ni soro ka mai to vata kei keimami, me da duavata mo ni kila kina na neimami veicakacaka vuni, mo ni wekai keimami ka tautauvata ga kei keimami—ko ni na sega ni na neimami bobula, ia ko ni na wekai keimami ka vakaivotavota vata kei keimami ena ka kecega.",
                "8": "Ka raica, au sa bubuluitaka vei kemuni, kevaka ko ni kitaka oqo, ka bubului kina, ko ni na sega ni vakarusai; ia kevaka ko ni na sega ni kitaka oqo, au sa bubuluitaka oqo vei kemuni ni’u na vakaroti ira na noqu mataivalu me ra valuti kemuni yani ena vula mai oqo, au na vakaroti ira na noqu veimataivalu me ra lako sobu yani vei kemuni ka ra na sega ni tarova na ligadra ka ra na sega ni vakavotaka, io era na yaviti kemuni, ka laiva na iseleiwau me lutuki kemuni me yacova ni ko ni sa kawaboko vakadua.",
                "9": "Ka raica, koi au ko Kitianai; na kovana ni soqosoqo vuni i Ketianitoni; na isoqosoqo ka’u kila ni vinaka na kena veicakacaka; ia sa tauyavu makawa sara ka qai vakadewataki sobu mai me yacovi keimami.",
                "10": "Ka’u sa vola yani na ivola oqo vei iko Lakoniasi, ka’u nuitaka ni ko na solia mai na nomuni vanua kei na nomuni iyau kecega, ka me kua ni vakadavei na dra, me ra na qai rawata tale na noqu tamata oqo na nodra dodonu kei na nodra matanitu, o ira e ra a se tani mai vei kemuni ena vuku ni nomuni caka ca ena nomuni a bureitaka vei ira na nodra dodonu ni matanitu, au na sauma na cala e a vakayacori vei ira, ka vakavo ga kevaka ko ni vakayacora na ka oqo. Koi au ko Kitianai.",
                "11": "Ka sa yaco ni sa taura na ivola oqo ko Lakoniasi sa kurabui vakalevu sara, ena vuku ni yalodoudou i Kitianai ena nona surevaka me taura na nodra vanua na Nifaiti, kei na nona vakarerei ira mai na tamata ka via sauma lesu na nodra vakacalai ko ira e a sega e vakacalai ira, ia era a vakacalai ira ga vakaira, ena nodra se tani ki vei ira na tamata caka ca, daubutako ka itovo vakasisila.",
                "12": "Raica oqo, sa tamata dodonu ko Lakoniasi, na kovana, ka sega ni rawa me vakarerei wale tu ga mai na lalavaki kei na veivakarerei ni dua na daubutako; ka sa sega ni via muria ko koya na veivakarerei i Kitianai na nodra kovana na daubutako; ia sa vakauqeta ga me ra masu vagumatua na nona tamata vua na Turaga ka kerea me vakaukauwataki ira ki na gauna era na lako sobu mai kina vei ira, ko ira na daubutako.",
                "13": "Io, sa vakauta yani e dua na itukutuku ena kedra maliwa na tamata kecega, me ra soqoni vata mai ki na dua na vanua, vata kei ira na nodra yalewa kei na gone, na nodra qele ni sipi kei na qele ni manumanu kei na nodra iyau kecega, ka me vo tu ga yani na nodra qele.",
                "14": "Sa vakarota me ra viria wavoki na bai ni nodra koro, ka me caka vakaukauwa sara. A sa vakarota na nodra mataivalu na Nifaiti kei na Leimanaiti, se ko ira kece ka sa wili vata kei ira na Nifaiti, me ra yadravi ira wavoki ena siga kei na bogi mai vei ira na daubutako.",
                "15": "Io, sa kaya vei ira: Me vaka sa bula na Turaga, kevaka ko ni sa sega ni veivutunitaka na nomuni valavala ca kecega, ka masu vua na Turaga, ko ni na sega sara ni bula mai na ligadra na daubutako i Ketianitoni.",
                "16": "Sa ka levu ka vakasakiti na vosa kei na parofisai i Lakoniasi ka ra sa rere kina na tamata; a ra sa solia na nodra igu taucoko me ra kitaka me vaka na vosa i Lakoniasi.",
                "17": "Ka sa yaco ni sa lesia ko Lakoniasi na turaganivalu e so me ra lewa na nodra veimataivalu kecega na Nifaiti, me ra liutaki ira ena gauna era na lako sobu mai kina vei ira mai na lekutu ko ira na daubutako.",
                "18": "A sa lesia e dua na turaganivalu levu me liu vei ira kece na turaganivalu, ka me nodra iliuliu levu na nodra veimataivalu kecega na Nifaiti, ka yacana ko Kitikitonai.",
                "19": "A sa dau nodra ivalavala na Nifaiti me ra lesia na nodra turaganivalu levu, (ka vakavo ga ena gauna ni nodra caka ca), e dua ka tu vua na yalo ni vakatakila kei na parofisai; e a dua gona kina na parofita levu ena kedra maliwa ko Kitikitonai oqo, ka sa turaganilewa levu talega vakakina.",
                "20": "A ra sa kaya na tamata vei Kitikitonai: Mo masu mada vua na Turaga, ka me da qai lako cake mada ki na lekutu ki na veiulunivanua, me da valuti ira na daubutako ka vakarusai ira ga ena nodra vanua.",
                "21": "Ia sa kaya vei ira ko Kitikitonai: E vakatabuya na Turaga; ni kevaka eda sa lakovi ira yani, ena soli keda na Turaga ki na ligadra; o koya gona me da vakarautaki keda ga ena loma donu ni noda vanua, ka soqoni ira vata kina na noda mataivalu ka da na sega ni lako yani vei ira, ia eda na waraka me ra valuti keda mai; ia me vaka sa bula na Turaga, ena soli ira dina ki ligada ko koya kevaka eda sa kitaka na ka oqo.",
                "22": "Ka sa yaco ena ikatinikavitu ni yabaki, ena kena mua ni yabaki, a sa vakau oti na itukutuku i Lakoniasi ki na vanua taucoko, era sa taura na nodra ose, kei na nodra qiqi ni valu, kei na nodra bulumakau, kei na qele ni sipi kecega, kei na nodra qele ni manumanu, kei na vua ni nodra itei, kei na nodra iyau kecega, a ra sa lako yani ena yaudolu kei na yaudolu vakatini, me yacova ni ra sa tadu kece yani ki na vanua sa digitaki me ra soqoni vata kina ka taqomaki ira kina mai vei ira na nodra meca.",
                "23": "Ia sa digitaki tu na vanua ko Saraemala, kei na vanua ena kedrau maliwa na vanua ko Saraemala kei Vanuasautu, io, me yacova yani na kedrau iyalayala ni vanua ko Vanuasautu kei na vanua ko Vanualala.",
                "24": "Era sa udolu vakavuqa na tamata ka ra vakatokai me Nifaiti, era sa soqoni vata yani ki na vanua oqo. A sa vakarota ko Lakoniasi me ra soqoni vata yani ki na vanua ena ceva, ena vuku ni cudru levu sa cudruvi tu kina na vanua ki na vualiku.",
                "25": "Era sa soqoni vata kece yani ki na dua ga na vanua, ka ra kumuni vata me ra dua na mata tamata, ka viribaiti ira vakaukauwa mai vei ira na nodra meca; era sa vakabauta na vosa ka a vosataka ko Lakoniasi, ka ra sa veivutunitaka kina na nodra ivalavala ca kecega; era sa cabora cake na nodra masu vua na Turaga na nodra Kalou, me vakabulai ira ena gauna era na mai valuti ira kina ko ira na nodra meca.",
                "26": "Era sa rarawa vakalevu sara ena vukudra na nodra meca. A sa vakaroti ira ko Kitikitonai me ra bulia na veimataqali iyaragi kecega ni ivalu, io me levu tu na nodra iyaragi, na isasabai kei na ivakaruru, me vaka na kedra icakacaka sa vakarota ko koya."
            },
            "4": {
                "1": "Ka sa yaco ni sa voleka me cava na ikatinikawalu ni yabaki, era sa vakavakarau ki na ivalu na mataivalu ni daubutako, ka lako vakasauri sobu mai na veidelana kei na veiulunivanua, kei na lekutu, kei na nodra veikoro ni valu kei na nodra veivanua vuni, era sa lako yani ka taura na veivanua ki na ceva kei na vanua ki na vualiku, io era sa taura na vanua taucoko era sa vakalala tu na Nifaiti, kei na veikoro ka ra sa lala tu.",
                "2": "Ia raica, sa sega na manumanu kila se na manumanu ni vanua me laukana ena veivanua era sa vakalala tu na Nifaiti, a sa sega e kea na manumanu me ra kania na daubutako, vakavo ga na manumanu era tu sara mai na lekutu.",
                "3": "Ka ra sega ni bula rawa na daubutako ni ra sa via kana, ka vakavo ga ke ra laki vakasasa ki na lekutu; ni ra sa laiva na Nifaiti me laladidi tu na nodra vanua, ni ra sa kauta yani na nodra qele ni sipi kei na nodra qele ni manumanu kei na nodra iyau kecega, ka ra duavata yani ki na vanua ko ya.",
                "4": "A sa sega tale na sala e vo me ra vakacaca ka rawa kakana mai kina na daubutako, ka sa vo walega me ra sa vala kei ira na Nifaiti; era sa lewevuqa sara na Nifaiti ni ra sa tiko vata ga ena dua na vanua, era sa vakarautaka tu na kakana, na ose kei na bulumakau, kei na qele ni manumanu ena kedra veimataqali kecega, me ra bula tiko kina ena vitu na yabaki, na gauna era sa nuitaka tu me ra vakarusai ira kina na daubutako mai na dela ni vanua; ka sa mai cava kina na ikatinikawalu ni yabaki.",
                "5": "Ka sa yaco ena ikatinikaciwa ni yabaki sa raica kina ko Kitianai ni sa dodonu me ra lako yani ka valuti ira na Nifaiti, ka ni sa sega tale ni dua na sala me ra na bula rawa kina ka vakavo ga me ra ia na vakacaca ka butako ka laba.",
                "6": "Era sa sega ni doudou me ra dui lako yani e dela ni vanua ka tei sila, de ra na lako yani na Nifaiti ka yaviti ira; o koya sa vakaroti ira kina na nona veimataivalu ko Kitianai me ra lako yani ka vala kei ira na Nifaiti ena yabaki oqo.",
                "7": "Ka sa yaco ni ra sa lako yani ena ikaono ni vula me ra vala; ka raica, sa levu ka rerevaki na siga era a lako mai kina me ra vala; era sa vakaisulu ena nodra isulusulu na daubutako; a sa vau na tolodra ena kuli ni sipi, ka ra sa lomoci ena dra, sa tasi na uludra, ka vakaisala ena peleti ni ulu; ia sa ka levu ka rerevaki na kedra irairai na mataivalu i Kitianai, ena vuku ni nodra iyaragi, kei na nodra sa boro tu ena dra.",
                "8": "Ka sa yaco ni ra sa raici ira na mataivalu i Kitianai ko ira na veimataivalu ni Nifaiti, era sa bale vakatoboicu ki na qele, ka ra laveta cake na nodra tagi vua na Turaga na nodra Kalou, me taqomaki ira ka vakabulai ira mai na ligadra na nodra meca.",
                "9": "Ka sa yaco ni ra sa raica mai na ka oqo, na mataivalu i Kitianai era sa marau ka kaila ena domolevu, raica era sa nanuma ni ra sa bale sobu na Nifaiti ni ra sa rerevaka na nodra mataivalu.",
                "10": "Ia era sa cudru sara ena ka oqo, ni ra sa sega ni rerevaki ira ko ira na Nifaiti; ia era sa rerevaka ga na nodra Kalou ka ra masuti koya kina me taqomaki ira; o koya gona, ena gauna era sa cicivi ira yani kina na mataivalu i Kitianai, era sa vakarau tu mai me ra sotavi ira; io, era sa vorati ira mai ena kaukauwa ni Turaga.",
                "11": "A sa tekivu na ivalu levu ka rerevaki oqo ena ikaono ni vula; a sa ka levu ka rerevaki na ivalu ko ya, io, na veivakamatei levu e yaco kina, ka sa sega mada ni se bau kilai vakadua e dua na veivakamatei levu vakaoqo ena kedra maliwa na kawa i Liai, me tekivu mai na gauna era biuti Jerusalemi mai kina.",
                "12": "E dina ga sa veivakarerei ka vosabubului tu ko Kitianai, raica, era sa qaqa sara na Nifaiti ka ra sa vakasuka lesu kina mai vei ira.",
                "13": "Ka sa yaco ni sa vakaroti ira na nona mataivalu ko Kitikitonai me ra cici muri ira me yaco sara ki na iyalayala ena lekutu, ka me kua sara ni ra vakabula e dua era toboka rawa e gaunisala; o koya era sa cici muri ira yani kina ki na iyalayala ena lekutu ka vakamatei ira, me yacova ni ra sa vakayacora me vaka sa vakarota vei ira ko Kitikitonai.",
                "14": "Ka sa yaco ni ko Kitianai, ka sa tu ka vala vakaukauwa mai, a sa qai cemuri ni sa dro; ia me vaka ni sa oca tu ena kaukauwa ni nona vala, a tobo kina ka vakamatei. Ka sa vakaoqori na itinitini i Kitianai na daubutako.",
                "15": "Ka sa yaco ni ra sa lesu tale mai na mataivalu ni Nifaiti ki na nodra vanua ni tataqomaki. Ka sa yaco ni sa takali yani na ikatinikaciwa ni yabaki, ka ra sa sega ni lesu tale mai na daubutako me ia na vala; era sa sega tale ga ni lesu mai ena ikaruasagavulu ni yabaki.",
                "16": "Ia ena ikaruasagavulu kadua ni yabaki era sa qai lako sobu mai ka sega ni ra mai vala, ia era mai vakavolivolita ga na veiyasana ka buki druadrua vei ira na tamata i Nifai; mai na nodra vanua ka sogoti ira ena veiyasana kecega, ka sogota na veika kece era vinakata, me na rawa kina me ra soro, me vaka na nodra gagadre.",
                "17": "Era a sa lesia oti e dua na nodra iliuliu vou ka yacana ko Semanaraia; ia sai Semanaraia ka vakarota me caka na buki druadrua oqo.",
                "18": "Ia raica, sa daumaka sara oqo vei ira na Nifaiti; ka ni na sega ni rawa vei ira na daubutako me ra buki druadrua vakabalavu sara me dua kina na kena leqa vei ira na Nifaiti, me baleta ni sa levu sara na kedra kakana era sa maroroya tu,",
                "19": "Ia sa lailai sara na kedra kakana na daubutako; sa sega na ka e tu vei ira, era sa bula voli ga ena lewe ni manumanu era rawata mai na loma ni lekutu;",
                "20": "Ka sa qai yaco ni sa kunekune dredre sara na manumanu kila ena loma ni lekutu, ka ra sa voleka kina ni mate na daubutako ena viakana.",
                "21": "A ra sa daulako yani na Nifaiti ena siga kei na bogi ka sikiti ira na nodra mataivalu, ka mokuti ira ena veiyaudolu kei na yatini na udolu.",
                "22": "Ka ra sa qai gadreva kina na tamata i Semanaraia, me ra vakasuka mai na nodra inaki, ena vuku ni veivakarusai levu e lakovi ira tiko mai ena bogi kei na siga.",
                "23": "Ka sa yaco ni sa vakaroti ira na nona tamata ko Semanaraia me ra vakasuka mai na nodra buki druadrua, ka me ra lako sara ki na veiyasana yawa sara ni vanua ki na vualiku.",
                "24": "Ia oqo, me vaka ni sa kila ko Kitikitonai na nodra inaki, ka sa kila tale ga na veivakamatei levu sa yaco oti ena kedra maliwa, kei na nodra malumalumu ni sa lailai na kedra kakana, o koya gona sa vakatalai ira kina na nona mataivalu ena bogi ka tuvai ira me ra sogota na sala era na dro yani kina.",
                "25": "Era sa vakayacora na ka oqo ena bogi, ka ra lako siviti ira yani na daubutako, ia me na qai kida na mataka, ni ra sa lako yani na daubutako, era sa na sota kei ira na mataivalu ni Nifaiti mai liu ka vakakina e muri.",
                "26": "A sa sogoti tale ga na vanua me ra dro kina na daubutako ka ra tiko ena ceva. A sa vakayacori na ka kece oqo ena ivakaro i Kitikitonai.",
                "27": "A sa vica vata na udolu era sa soli ira yani vakavesu vei ira na Nifaiti, ia era sa vakamatei na kena vo.",
                "28": "A sa vesu ko Semanaraia, na nodra iliuliu, ka vakaliligi ena dua na vunikau, io, ena tuvukana sara e cake me yacova ni sa mate. Ia ni ra sa vakaliligi koya me yacova sara ni sa mate, era sa taya sobu na vunikau ki na qele, ka kaya ena domolevu:",
                "29": "Me maroroi ira mada na nona tamata na Turaga ena nona yalododonu kei na yalosavasava, me ra vakabalei kina ki na qele ko ira kece sa segata me ra vakarusai ira ena vuku ni kaukauwa kei na vei isoqosoqo vuni, me vaka sa vakabalei ki na qele na tamata oqo.",
                "30": "Era sa reki ka kaya ena dua ga na domo: Me ra taqomaki ira mada na tamata oqo ena yalododonu na Kalou i Eparaama, kei na Kalou i Aisake, kei na Kalou i Jekope, ena gauna kecega era sa masuta kina na yaca ni nodra Kalou me taqomaki ira.",
                "31": "Ka sa yaco ni ra sa tabalaka cake na domodra ena yalovata, ka ia na sere ni vakavinavinaka, vua na nodra Kalou ena vuku ni ka levu sa vakayacora vei ira, ni sa maroroi ira mai na ligadra na nodra meca.",
                "32": "Io, era sa kaci ka vaka: Osana ki vua na Kalou sa Cecere Sara. Ka ra sa kacivaka: Me kalougata na yaca ni Turaga na Kalou Qaqa, na Kalou sa Cecere Sara.",
                "33": "Sa vuabale na nodra marau, ka sa drodro vakayauyau na wai ni matadra, baleta na nona vinaka cecere na Kalou ena nona vakabulai ira mai na ligadra na nodra meca; era sa kila tale ga ni ra sa sereki mai na dua na rusa tawa-vakaiyalayala ni ra sa veivutuni ka yalomalumalumu."
            },
            "5": {
                "1": "Ka raica oqo, sa sega ni dua na tamata e bula tiko ena kedra maliwa na Nifaiti, me vakatitiqataka vakalailai na nodra vosa era sa vosataka oti na parofita tabu; ka ni ra sa kila ni sa dodonu me vakayacori vakaidina na nodra vosa.",
                "2": "Ka ra sa kila ni na bibi sara me lako mai na Karisito, ena vuku ni vei ivakatakilakila era sa soli oti, me vaka na nodra vosa na parofita; kei na vuku ni veika era sa yaco oti, era sa kila kina ni sa dodonu me na vakayacori na ka kecega me vaka na ka sa tukuni oti tu.",
                "3": "O koya era sa biuta tani sara kina na nodra ivalavala ca kecega, kei na nodra veika vakasisila, kei na nodra veibutakoci, ka ra sa qarava na Kalou ena nodra igu taucoko ena siga kei na bogi.",
                "4": "Ka sa qai yaco ni ra sa tauri vakavesu kece na daubutako, ka ra vakamatei kece ko ira era a dro yani, era sa balati ira na kaivesu ki valeniveivesu, ka vakarota me vunautaki vei ira na vosa ni Kalou; ka ra sa qai sereki ko ira kece era sa veivutunitaka na nodra ivalavala ca ka curu ki na dua na veiyalayalati ni ra na sega ni laba tale.",
                "5": "Ia ko ira kecega sa sega ni curu ki na dua na veiyalayalati, ka sa tiko ga e yalodra na yalo ni laba, io, kei ira kecega era sa kunei ni ra sa veivakarerei tiko vei ira na wekadra, era sa lewai ka totogitaki me vaka na lawa.",
                "6": "A ra sa muduka tani kina na caka ca, kei na veika vuni, kei na veika ca ka vakasisila kei na laba e vuqa era a vakayacora.",
                "7": "Ia sa cava yani na ikaruasagavulu karua ni yabaki, kei na ikaruasagavulu katolu, kei na ikaruasagavulu kava kei na kena ikaruasagavulu kalima; a sa oti kina e ruasagavulu kalima taucoko na yabaki.",
                "8": "A sa vuqa sara na ka sa yaco, e rairai levu beka ka totoka vei ira e so; ia sa sega ni rawa me ra volai taucoko ena ivola oqo; io, sa sega mada ga ni rawa me tawana na ivola oqo e dua na ikaduanadrau ni tiki ni veika sa yaco ena kedra maliwa na lewevuqa ena loma ni ruasagavulu kalima na yabaki ko ya;",
                "9": "Ia era sa tu na ivolatukutuku ka tu kina na nodra cakacaka taucoko na tamata oqo; kei na dua na itukutuku lekaleka cake ka dina ka a vola ko Nifai.",
                "10": "O koya au sa vola kina na noqu itukutuku ni veika oqo me vaka na itukutuku i Nifai ka a ceuti tu ena peleti sa vakatokai na peleti i Nifai.",
                "11": "Ka raica, au sa vola na itukutuku ena peleti ka’u a bulia sara ga ena ligaqu.",
                "12": "Ka raica, na yacaqu ko Momani, ka’u sa vakatokayaca ga ki na vanua ko Momani, na vanua ka tauyavutaka kina na lotu ko Alama ena kedra maliwa na tamata, io, na imatai ni lotu ka tauyavu ena kedra maliwa ni oti na nodra talaidredre.",
                "13": "Raica, ko i au e dua na tisaipeli i Jisu Karisito na Luve ni Kalou. Sa kacivi au ko Koya me’u vunautaka na nona vosa ena kedra maliwa na nona tamata, me ra rawata kina na bula tawavakaiyalayala.",
                "14": "Ia me vaka sa inaki ni Kalou, ka sa dodonu me vakayacori kina na nodra masu na yalosavasava era sa takali yani me vaka na nodra vakabauta, sa kilikili kina vei au me’u vola na itukutuku ni veika sa caka oti—",
                "15": "Io, e dua na itukutuku lailai ni veika a yaco mai na gauna ka biuti Jerusalemi mai kina ko Liai, me yacova mai na gauna oqo.",
                "16": "O koya au sa vola kina na noqu itukutuku mai na veitukutuku era a vola tu ko ira era a bula e liu vei au, me yacova mai na itekivu ni noqu gauna;",
                "17": "Ni sa oti, au na qai vola na itukutuku ni veika ka’u a raica sara ga e mataqu.",
                "18": "Au kila ni sa dina ka dodonu na itukutuku au vola; ia keimami sa sega ni vola rawa e vuqa na ka ena neimami vosa.",
                "19": "Au sa tinia e ke na noqu itukutuku vakai au, ka tekivu me’u vola na itukutuku ni veika sa yaco oti ni bera na noqu gauna.",
                "20": "Koi au ko Momani, ka’u sa kawa dina i Liai. Sa kilikili sara me’u vakacaucautaka na noqu Kalou kei na noqu iVakabula ko Jisu Karisito, ena nona kauti ira tani na noda qase mai na vanua ko Jerusalemi, (ia e sega ni dua e kila, ko koya ga kei ira ka a kauti ira tani mai ena vanua ko ya) a sa solia vei au kei ira na noqu tamata na kila ka levu me na yaco me vakabulai rawa kina na yaloda.",
                "21": "Sa vakalougatataka vakaidina ko koya na mataqali i Jekope, ka sa yalololoma vei ira na kawa i Josefa.",
                "22": "Ia kevaka era sa muria tiko na nona vunau ko ira na kawa i Liai, ena vakalougatataki ira ka vakasaututaki ira ko koya me vaka na nona vosa.",
                "23": "Io, ena vakalesui ira vakaidina mai e dua na ivovo ni kawa i Josefa me ra kila tale na Turaga na nodra Kalou.",
                "24": "Ia me vaka sa bula na Turaga, ena vakasoqona na ivovo kece ni kawa i Jekope mai na yasai vuravura e va, era sa veituyaki tu ena veivanua kecega e delai vuravura.",
                "25": "Me vaka ni sa veiyalayalati tu ko koya kei ira kece na mataqali i Jekope, ena vakayacori vakaidina na veiyalayalati sa veiyalayalati kina kei ira na mataqali i Jekope ena gauna sa lewa ko koya, me ra kila kina na mataqali i Jekope na veiyalayalati ka a veiyalayalati kina kei ira.",
                "26": "Era sa na qai kilai koya na nodra Dauveivueti sai Jisu Karisito, na Luve ni Kalou; ka ra sa na qai vakasoqoni vata mai na yasai vuravura e va ki na nodra vanua dina, mai na vanua e ra tekivu tawase mai kina; io, me vaka sa bula na Turaga, ena vakayacori vakaidina. Emeni."
            },
            "6": {
                "1": "Ka sa yaco ni ra sa suka kece tale na Nifaiti ki na nodra dui vanua ena ikaruasagavulu kaono ni yabaki, na tamata yadua kei na nona vuvale, na nona qele ni sipi kei na qele ni manumanu, na nona ose kei na bulumakau kei na veika kecega sa nodra.",
                "2": "Ka sa yaco ni ra a sega ni kania taucoko na kakana era a vakarautaka tu; ka ra kauta lesu kina na veika kece sa vo, na kedra kakana kece, ena kena veimataqali na nodra koula kei na nodra siliva kei na nodra veika talei kecega, era sa kauta lesu na ka era taukena ki na nodra vanua, ki na vualiku kei na ceva, io ki na vanua ena vualiku kei na vanua ena ceva.",
                "3": "Ka ra sa solia vei ira na daubutako era a curu ki na dua na veiyalayalati me ra karona na tiko veisaututaki ni vanua ka ra gadreva me ra wili tikoga me Leimanaiti, me nodra na vanua e veiganiti kei na kedra iwiliwili, me ra cakacakataka me ra bula kina; a sa caka vakaoqo me vakataudeitaka na tiko veisaututaki ena vanua taucoko.",
                "4": "A ra sa gumatua sara ka tekivu tale me ra sautu mai; ka sa takali yani na ikaruasagavulu kaono kei na ikaruasagavulu kavitu ni yabaki, a ra sa muria tiko na lawa ena vanua; era sa bulia na nodra lawa me vakayacori kina na lewa dodonu kei na veivakatautauvatataki.",
                "5": "Ia oqo, sa sega na ka me tarova na nodra toso tiko ga ki liu ka tiko sautu na tamata ena vanua taucoko, ka vakavo ga kevaka era lutu ki na talaidredre.",
                "6": "Ia sai Kitikitonai, kei Lakoniasi na turaganilewa, kei ira era a lesi me ra iliuliu, era sa vakataudeitaka na veisaututaki levu oqo ena vanua.",
                "7": "Ka sa yaco ni ra sa tara vou e vuqa na koro lelevu ka ra vakavinakataki na veikoro makawa.",
                "8": "Ka ra sa buli talega e vuqa na gaunisala lelevu, era sa buli tale ga na gaunisala mai na dua na koro ki na dua tale na koro, mai na dua na vanua ki na dua tale na vanua, mai na dua na itikotiko ki na dua tale na itikotiko.",
                "9": "Ka sa takali yani na ikaruasagavulu kawalu ni yabaki, ka ra sa veisaututaki tiko ga na tamata.",
                "10": "Ia a sa yaco ni ena ikaruasagavulu kaciwa ni yabaki, sa tekivu na veileti ena kedra maliwa na tamata; era sa viavialevu mai ka dokadokai ira e so ni sa levu sara na nodra iyau, ka ra sa veivakacacani vakai ira;",
                "11": "Ka ni ra sa lewevuqa sara na dauveivoli, na loya, kei na vakailesilesi ena vanua.",
                "12": "Ka sa tekivu me ra kilai na tamata ena nodra itutu me vaka na nodra vutuniyau kei na nodra rawa ka ena vuli; io, era sa lecaika e so ena vuku ni nodra dravudravua, ka ra sa vuli vinaka e so tale ena vuku ni nodra vutuniyau.",
                "13": "Era sa viavialevu sara e so, ka so era sa yalomalumalumu sara; e so era sa veisausaumitaka na veivakasewasewani, ka so tale era sa vosota na veivakasewasewani, na veivakacacani kei na veimataqali ka rarawa kecega, ka ra sega ni sauma lesu, ia era sa veivutuni ga ka yalomalumalumu ena mata ni Kalou.",
                "14": "Ka sa yaco kina na duidui levu ena vanua taucoko ka sa tekivu me kasere mai na lotu; ia ena ikatolusagavulu ni yabaki, sa kavoro sara vakadua na lotu ena vanua taucoko, ka qai vo ga e vica na Leimanaiti era sa saumaki ki na vakabauta dina; ka ra sa sega ni via gole tani mai kina, ka ni ra sa tudei sara ka yalodina, ka sega ni yavalati rawa, ia era sa gadreva sara ena yalo gu me ra muria tiko ga na ivunau ni Turaga.",
                "15": "Ia sai koya oqo na vu ni nodra cakacala na tamata—e cecere na kaukauwa nei Setani, ena nodra vakayavalati na tamata me ra kitaka na veimataqali cakacala kecega, sa vakaviavialevutaki ira ena qaciqacia ka temaki ira me ra vakasaqara na kaukauwa, kei na lewa, kei na iyau kei na veika wale ni vuravura.",
                "16": "A sa rawata na lomadra na tamata ko Setani me ra kitaka na veimataqali cakacala kecega; ka sa vica wale ga kina na yabaki na nodra tiko sautu.",
                "17": "Sa vakakoya na itekivu ni ka tolusagavulu ni yabaki—era sa vakalaivi na tamata ena dua na gauna balavu sara me ra veikauyaki ena veitemaki ni tevoro ki na vanua cava ga e gadreva ko koya me kauti ira kina ka me ra cakava na caka cala cava ga e gadreva me ra cakava—o koya era sa tu kina ena dua na ivakatagedegede rerevaki ni caka ca ena itekivu ni ika tolusagavulu ni yabaki.",
                "18": "Era sa kila vinaka tu na nodra ivalavala ca, ka ni sa vakatavulici oti vei ira ka ra sa kila tu na inaki ni Kalou ena vukudra; a ra sa digitaka ga me ra vorata na Kalou.",
                "19": "A sa yaco na veika oqo ena veisiga i Lakoniasi na luvei Lakoniasi, ka ni a sosomitaki tamana ko Lakoniasi ena nona idabedabe, ka lewai ira na tamata ena yabaki ko ya.",
                "20": "Ka sa tekivu me tiko e so na tamata era uqeti mai lomalagi ka talai yani, ka tu ena kedra maliwa na tamata ena vanua taucoko, a ra sa vunau ka vakadinadinataka vakadoudou vei ira na nodra ivalavala ca kei na nodra cakacala, era sa vakadinadinataka na veisereki ena cakava na Turaga ena vukudra na nona tamata, se na tucake tale mai na mate i Karisito; ia era sa vakadinadinataka ena yalodei na nona vakararawataki kei na nona mate.",
                "21": "Ia sa lewevuqa vei ira na tamata era sa cudruvi ira vakalevu na mai vakadinadinataka tiko na veika oqo; ia era sa cudru vakalevu ga ko ira na turaga kei na turaganilewa, ko ira era sa bete levu kei ira na loya; io, era sa cudru sara ko ira taucoko na loya vei ira era mai vakadinadinataka tiko na veika oqo.",
                "22": "Ia sa sega ni tu na kaukauwa vua e dua na loya se turaganilewa se bete levu me tauca na itotogi mate vua e dua na tamata, ka vakavo ga kevaka e sainitaka na kovana ni vanua.",
                "23": "Era sa lewelevu vei ira era a vakadinadinataka na veika va Karisito ka ra vakadinadinataka ena yaloqaqa, era a tauri ka vakamatei vuni mai vei ira na turaganilewa, ka a sega ni kila na kovana ni vanua na nodra mate.",
                "24": "Raica oqo, sa veisaqasaqa oqo kei na lawa ni vanua, ko ya me qai vakamatei ga e dua na tamata vakavo ga kevaka e sa soli vei koya na kaukauwa mai vua na kovana ni vanua—",
                "25": "O koya gona sa vakauti cake kina ki Saraemala vua na kovana e dua na kudru me baleti ira na turaganilewa era sa vakamatei ira na parofita ni Turaga, ka sa sega ni salavata kei na lawa.",
                "26": "Oqo a sa yaco ni ra sa vesu ka kau vua na turaganilewa, me ra lewai ena cala era a cakava, me vaka na lawa era a vakataudeitaka na tamata.",
                "27": "Ka sa qai yaco ni ra sa lewe levu na wekadra kei na nodra itokani na turaganilewa ko ya; io, era sa soqoni vata yani ka to vata ko ira na loya kei na bete levu, kei ira na wekadra na turaganilewa era sa vakarau lewai me vaka na lawa.",
                "28": "Ka ra sa curu ki na dua na veiyalayalati vakai ira, io, na veiyalayalati vata ga era a kitaka ko ira mai liu sara, na veiyalayalati sa vakarautaka ka cakacakataka na tevoro me vorata na ivalavala dodonu kecega.",
                "29": "O koya gona era sa duavata kina ka saqati ira na tamata ni Turaga, a ra sa curu ki na dua na veiyalayalati me ra vakarusai ira, ka sereki ira era cala ena laba mai na ivau ni lewa dodonu, ka sa vakarau me vakayacori me vaka na lawa.",
                "30": "Era sa saqata ka beca kina na lawa kei na dodonu ni nodra vanua; a ra sa veiyalayalati me ra na vakarusa na kovana, ka vakataudeitaka e dua na tui ena vanua, ia me sa kakua ni taurivaki ena vanua na lawa ni bula galala, ka me ra sa vakarorogo ga vei ira na tui."
            },
            "7": {
                "1": "Raica oqo, au na vakaraitaka vei kemuni ni ra a sega ni vakataudeitaka e dua na tui ena vanua; ia ena yabaki vata ga oqo, io, na ika tolusagavulu ni yabaki, era a vakarusa kina na itikotiko ni veilewai, io, ka ra labata na turaganilewa levu ni vanua.",
                "2": "Era sa dui veitawasei vakai ira na tamata; era sa dui tawase ki na veiyavusa, na tamata yadua me vaka na nona matavuvale kei na nona mataqali kei na nona itokani; ka ra sa vakarusa kina na matanitu ni vanua.",
                "3": "Era sa lesia na yavusa yadua e dua me nodra turaga se nodra iliuliu; a ra sa tu kina na veiyavusa kei na iliuliu ni veiyavusa.",
                "4": "Raica oqo, sa lewe levu na nona matavuvale kei na wekana kei na nona itokani; na tamata yadua, ka sa levu sara kina na iwiliwili ni nodra yavusa.",
                "5": "A sa vakayacori na veika kece oqo, ka se bera mada ni tubu na ivalu ena kedra maliwa; ka sa yaco vei ira na tamata na ca kece oqo baleta ni ra sa soli ira ki na kaukauwa i Setani.",
                "6": "Ka sa vakarusai na yavu vakalawa ni matanitu ena vuku ni nodra isoqosoqo vuni na wekadra kei na nodra itokani o ira era a vakamatei ira na parofita.",
                "7": "Ka ra sa vakavuna me tubu e dua na veileti levu ena vanua, ka voleka me ra sa caka ca kece kina na iwase ni tamata yalododonu cake; io, era sa lewe vica wale ga na tamata yalododonu ena kedra maliwa.",
                "8": "Ia sa bera ni oti e ono na yabaki mai na gauna era sa vuki tani kina mai na nodra ivalavala dodonu na iwase levu cake ni tamata, me vaka ni sa lesu tale na koli ki na nona luwa, se na vuaka ki na nona boroboro e na lolobo.",
                "9": "Ia era sa sosoqoni vata na lewe ni isoqosoqo vuni, ka sa mai vakavuna tiko na duidui levu vei ira na tamata oqo, ka ra lesia me nodra iliuliu e dua na tamata ka ra vakatoka me ko Jekope;",
                "10": "Ka ra sa vakatokai koya me nodra tui; ka sa yaco kina ko koya me nodra tui na ilawalawa ca oqo; ia sai koya e dua vei ira ka a domovata ena nodra vorati na parofita era a vakadinadinataka tiko na ivakavuvuli i Jisu.",
                "11": "Ka sa yaco ni ra sa sega soti ni lewe levu sara na ilawalawa daubutako me vakataki ira na veiyavusa tamata ka ra sa duavata tu, ia era qai dui bulia ga na lawa ni nodra yavusa ko ira na nodra iliuliu; era sa veimecaki tu; ni ra sega ni tamata ivalavala dodonu, ia era sa duavata ga ena nodra cati ira era sa curu ki na dua na veiyalayalati me ra vakarusa na matanitu.",
                "12": "Ia ni sa raica ko Jekope na nodra tui na tamata ca ni ra sa lewe levu cake na nodra meca, sa vakaroti ira na nona tamata me ra dro ki na yasana ki na vualiku ni vanua ka vakaduria kina na nodra matanitu, ka waraki ira kina era na se tani mai (a sa cavilaki ira ko koya ni na levu sara era na se tani) ia me ra mai cokovata me ra lewe vuqa ka kaukauwa, me ra qai valuti ira yani na lewe ni veiyavusa; a ra sa kitaka vakakina.",
                "13": "A sa rui totolo na nodra lako ka sega kina ni rawa me ra tarovi ni ra sa yawa tani sara mai vei ira na tamata. A sa mai cava kina na ika tolusagavulu ni yabaki; ka sa vaka tu kina na veika me baleti ira na tamata i Nifai.",
                "14": "Ka sa yaco ni ena ika tolusagavulu kadua ni yabaki, era sa wasewase kina ki na veiyavusa, na tamata yadua kei na nona matavuvale, na wekana kei na nona itokani; ia era sa duavata ena dua na veidinadinati me ra kakua ni veivaluvaluti vakataki ira; ia era a sega ni duavata ena nodra lawa kei na ivakarau ni nodra matanitu, ni ra a sa dui vakadeitaki tu me vaka na nodra nanuma na nodra turaga kei na nodra iliuliu. Ia era sa virikotora ga na lawa dredre sara me kakua kina ni dua na yavusa me curu vakailoa ki na dua tale, ka sa bau rawa toka kina na tiko veisaututaki ena nodra vanua; ia sa vukitani ga na lomadra mai vua na Turaga na nodra Kalou, ka ra sa vakaviriki ira na parofita ena vatu, ka vakasevi ira tani mai na kedra maliwa.",
                "15": "Ka sa yaco ni ra sa sikovi Nifai—na agilosi kei na domo tale ga ni Turaga, ia ni sa raica vakaidina sara na agilosi, ka kena ivakadinadina bula talega, ka sa soli talega vua na kaukauwa me kila kina na itavi ni ilesilesi i Karisito; ka sa raica tale ga na totolo ni nodra vukitani na tamata, mai na ivalavala dodonu ki na nodra caka ca kei na itovo vakasisila;",
                "16": "O koya gona, sa rarawataka kina na kaukauwa ni lomadra kei na mataboko ni nodra vakasama—a sa lako yani vei ira ena yabaki tikoga ko ya ka tekivu me vakadinadinataka vakadoudou me ra veivutuni ka vakabauta na Turaga ko Jisu Karisito, me bokoci kina na nodra ivalavala ca.",
                "17": "A sa vunautaka vei ira ko koya e vuqa na ka; ka sega ni rawa me ra volai kece, sa sega ni ganita me volai wale ga e dua na kena iwase, o koya ka sa sega kina ni volai ena ivola oqo. A sa vunau ko Nifai ena kaukauwa kei na lewa cecere.",
                "18": "Ka sa yaco ni ra sa cudruvi koya, baleta ni sa levu cake na nona kaukauwa vei ira ka sa dredre me sega ni vakadinati na nona vosa, raica era sa dau mai vakavulici koya na agilosi ena veisiga, ena vuku ni sa rui levu na nona vakabauta na Turaga ko Jisu Karisito.",
                "19": "A sa vakasavi ira tani na tevoro kei na yalo tawasavasava ena yacai Jisu; a sa vakaturi tacina cake mai na mate, ni ra a vakavirika mate ena vatu ko ira na tamata.",
                "20": "Era sa raica na tamata ka vakadinadinataka, ka ra sa cudruvi koya ena vuku ni nona kaukauwa; a sa kitaka tale ga ko koya e vuqa na cakacaka mana e matadra na tamata, ena yacai Jisu.",
                "21": "Ka sa yaco ni sa oti yani na ika tolusagavulu kadua ni yabaki, ka ra sa lewe lailai ga era sa saumaki vua na Turaga; ia ko ira kece sa saumaki mai, era sa vakatakilakilataka sara vei ira na tamata ni sa curumi ira na kaukauwa kei na Yalo ni Kalou, ka tu vei Jisu Karisito, o koya era sa vakabauta.",
                "22": "Ia ko ira yadua sa vakasevi tani mai vei ira na tevoro, ka ra sa vakabulai mai na nodra tauvimate kei na nodra malumalumu, era sa vakaraitaka vakaidina vei ira na tamata ni sa curumi ira na Yalo ni Kalou, ka ra sa vakabulai; era sa vakaraitaka tale ga e so na ivakatakilakila, ka ra kitaka e so na cakacaka mana ena kedra maliwa na tamata.",
                "23": "A sa oti yani na ika tolusagavulu karua ni yabaki. Ia ena itekivu ni ika tolusagavulu katolu ni yabaki, sa vunau tikoga vei ira na tamata ko Nifai; ka sa vunautaka vei ira na veivutuni kei na vakabokoci ni valavala ca.",
                "24": "Ia oqo, au gadreva mo ni nanuma tale tikoga, ni sega sara ni dua vei ira na sa veivutuni me sega ni papitaisotaki ena wai.",
                "25": "O koya sa tabaki ira kina e so na tamata ko Nifai ki na cakacaka oqo me ra papitaisotaki ena wai ko ira kece sa lako mai vei ira, me ivakadinadina ena mata ni Kalou, kei ira tale ga na tamata, ni ra sa veivutuni ka sa bokoci na nodra ivalavala ca.",
                "26": "Ka ra sa lewevuqa sara era sa veivutuni ka papitaisotaki ena itekivu ni yabaki oqo; a sa oti yani na iwase levu cake ni yabaki."
            },
            "8": {
                "1": "Ka sa yaco ni me vaka na neimami itukutuku, ka keimami kila ni sa dina na neimami itukutuku, ni a maroroya tu e dua na tamata dodonu—a sa cakava vakaidina ko koya e vuqa na cakacaka mana ena yacai Jisu; ia sa sega na tamata me kitaka na cakacaka mana ena yacai Jisu, kevaka sa sega ni vakasavasavataki mai na nona ivalavala ca kecega—",
                "2": "Ka sa yaco, ni kevaka sa sega ni cala na tamata oqo ena nona wilika tiko na neimami gauna, ke sa na oti oqo na ika tolusagavulu katolu ni yabaki;",
                "3": "A ra sa tekivu vakaraica matua sara tiko na tamata na ivakatakilakila ka a tukuna na parofita ko Samuela na Leimanaiti, io, ko ya na gauna ena butobuto kina na dela ni vanua taucoko me tolu na siga.",
                "4": "A sa tubu ga na vakatitiqa kei na veileti ena kedra maliwa na tamata, e dina sa vakaraitaki oti e vuqa na ivakatakilakila.",
                "5": "Ka sa yaco ena ikava ni siga ena imatai ni vula ena ikatolusagavulu kava ni yabaki, sa tubu kina e dua na cava kaukauwa ka sa qai bau kilai vakadua ena loma ni vanua taucoko.",
                "6": "A sa liwa talega kina e dua na cagilaba levu ka rerevaki; a sa yaco na kurukuru vakarerevaki ka sa yavala kina na delai vuravura taucoko ena kena kaukauwa me vaka e sa vakarau me kavida rua kina.",
                "7": "A sa tibi na livaliva vakadomobula sara ka sa bera ni kilai vakadua ena loma ni vanua taucoko.",
                "8": "A sa kama kina na koro ko Saraemala.",
                "9": "Sa lutu dromu kina na koro ko Moronai ki na wasaliwa titobu ka ra luvu kece ko ira sa tiko kina.",
                "10": "Ka sa tubu cake na qele ena koro ko Moronaia, ka sa yaco ni sa dua na ulunivanua levu na loma ni koro.",
                "11": "A sa yaco na veivakarusai levu ka rerevaki ena vanua ki na ceva.",
                "12": "Ia raica, sa levu cake sara ka rerevaki na veivakarusai ena vanua ki na vualiku; ia raica, sa veisau sara na irairai ni dela ni vanua, ena vuku ni cagilaba, kei na covulaca, na kurukuru kei na livaliva kei na yavavala levu ni vuravura taucoko;",
                "13": "Ka ra sa kakavorovoro na veigaunisala lelevu, ka sa vakacacani na gaunisala tautauvata, ka sa sukusukura e vuqa na veivanua yagoyagovinaka.",
                "14": "Era sa lutu dromu e vuqa na veikoro lelevu ka dokai, ka vuqa era kama, ka vuqa era kurelaki me yacova ni ra sa bale ki na qele na kena veivale, ka ra vakamatei na tamata era tiko kina, ka lala na veivanua.",
                "15": "Era sa vo tu e so na koro; ia sa vakaitamera sara na ka e ra vakacacani kina ka levu na lewena era sa mate.",
                "16": "Ka so e kauti ira na covulaca; ka sa sega na tamata e kila na vanua era kau kina, ia era sa kila ga ni ra sa kau tani.",
                "17": "Ia sa tavuki vakalevu sara na irairai ni delai vuravura taucoko, ena vuku ni cagilaba kei na kurukuru, kei na livaliva, kei na yavavala ni vuravura.",
                "18": "Ka raica sa kavida rua na veivatu lelevu; era sa kakavorovoro ena delai vuravura taucoko, ka sa laurai ga na kedra kakavorovoro, na tikitikidra kei na kedra ikacakaca, ena dela ni vanua taucoko.",
                "19": "Ka sa yaco ni sa mudu na kurukuru, kei na livaliva, na cava kei na tau bi ni uca, kei na cagilaba kei na yavavala ni vanua—ia raica, era sa yaco tiko na ka kece oqo ena rauta ni tolu na auwa; ka ra kaya e so ni a balavu cake sara; ia sa yaco mada ga na veika lelevu ka rerevaki kece oqo ena loma ni tolu na auwa—ka raica, sa qai yaco na butobuto ena dela ni vanua taucoko.",
                "20": "Ka sa yaco ni sa ubia na dela ni vanua taucoko e dua na butobuto vavaku, ka rawa vei ira na lewena me ra vakila na cawa ni butobuto;",
                "21": "A sa sega ni rawa ni dua na rarama, ena vuku ni butobuto, sa sega na kadrala, se cina; sa sega tale ga ni vakawaqaci rawa na buka ena kau sa mamaca vinaka tu, a sa sega na rarama e kunei rawa;",
                "22": "Ka sa sega ni laurai e dua tale na rarama, se bukawaqa, se dua na rarama lailai, se na matanisiga, se na vula, se na veikalokalo, ena vuku ni kabukabu ni butobuto ka sa tu ena dela ni vanua taucoko.",
                "23": "Ka sa yaco ni sa taura e tolu na siga na kena sega ni kune e dua na rarama; a sa yaco na rarawa levu kei na qoqolou kei na tagiyaso ena kedra maliwa na tamata; io, era sa vutugu vakalevu na tamata, ena vuku ni butobuto loaloa kei na veivakarusai levu sa yacovi ira.",
                "24": "A sa rogo na domo ni tagi ena dua na vanua, era sa kaya: Isa, meda a se veivutuni ga ni bera na siga sa levu ka rerevaki oqo, ke ra a vakabulai na wekada ka ra sega ni kama vata ena koro levu ko Saraemala.",
                "25": "Ia ena dua tale na vanua, sa rogo kina ni ra sa tagi ka kaya: Isa, meda a veivutuni ga ni se bera na siga sa levu ka rerevaki oqo, ka meda a sega ni vakaviriki ka vakamatei ira na parofita, ka vakasavi ira tani; ke ra a vakabulai na tinada kei ira na luveda yalewa matavinaka, kei ira na luveda, ka sega ni buluti ira na koro levu ko ya ko Moronaia. Ka sa vakaoqo na nodra qoqolou na tamata ena kena rogolevu ka vakaloloma."
            },
            "9": {
                "1": "Ka sa yaco ni sa rogo mai e dua na domo ena kedra maliwa na lewei vuravura kecega, ena dela ni vanua taucoko oqo, ka kaya:",
                "2": "Ena ca, ena ca, ena ca ko ira na tamata oqo; ena ca ko ira kece na lewei vuravura kevaka era sa sega ni veivutuni; raica sa dredre na tevoro, ka ra sa reki na nona agilosi, ni ra sa rusa na luvedra tagane kei na luvedra yalewa mata vinaka na noqu tamata; ia era sa bale ena vuku ni nodra cakacala kei na veika vakasisila!",
                "3": "Raica, au sa vakama ena bukawaqa na koro levu ko Saraemala, kei ira vata kaya na lewena.",
                "4": "Ka raica, na koro levu ko ya ko Moronai ka’u sa vakavuna me lutu dromu ki na boto ni wasaliwa titobu, ka me luvu vata kaya kei ira kece na lewena.",
                "5": "Ka raica, au sa buluta ena qele na koro levu ko Moronaia, kei ira vata kaya na lewena, me’u vunitaka tani kina mai mataqu na nodra caka cala kei na nodra veika vakasisila, ia me kakua tale ni tagi mai vei au na nodra dra na parofita kei ira na yalododonu me beitaki ira.",
                "6": "Ka raica, au sa vakavuna me lutudromu na koro ko Kilikali, kei ira vata kaya na lewena, me ra bulu vakatitobu e loma ni qele;",
                "7": "Io, kei na koro ko Onaia kei ira vata kaya na lewena, kei na koro ko Mokamu kei ira vata kaya na lewena kei na koro ko Jerusalemi kei ira vata kaya na lewena; kau sa vakavuna me tubu cake mai na wai me ubia mai mataqu na nodra caka ca kei na nodra veika vakasisila. Me kakua tale ni tagi mai vei au na nodra dra na parofita kei ira na yalododonu me beitaki ira.",
                "8": "Ka raica, au sa vakavuna me ra lutudromu na koro ko Ketienitai, kei na koro ko Katiomana, kei na koro ko Jekope kei na koro ko Kimikimino, ka bulia na veidelana kei na veibuca ena veivanua era a tu kina; au sa buluti ira vata kaya na lewena ena loma ni qele, me’u vunitaka kina mai mataqu na nodra cakaca kei na nodra veika vakasisila, me kakua tale ni tagi mai vei au na nodra dra na parofita kei ira na yalododonu me beitaki ira.",
                "9": "Ka raica, au sa vakama ena bukawaqa na koro levu ko Jekopukaca ka ra tawana tu na tamata i Jekope na tui, ena vuku ni nodra ivalavala ca kei na nodra caka ca, ka sa ulabaleta na caka ca ni vuravura taucoko, ena vuku ni nodra laba kei na cakacaka vuni; ni sai ira era a vakarusa na nodra tiko sautu na noqu tamata kei na liutaki ni vanua; o koya au sa vakavuna kina me ra vakamai ka vakarusai ira tani mai mataqu, me kakua tale ni tagi mai vei au na nodra dra na parofita kei ira na yalododonu me beitaki ira.",
                "10": "Ka raica, au sa vakama ena bukawaqa na koro ko Leimani kei na koro ko Josa, kei na koro ko Kata kei na koro ko Kisikumeni, kei ira kece vata kaya na lewena, ena vuku ni nodra caka ca ni ra a vakasavi ira tani na parofita, ka vakaviriki ira ena vatu ka’u a talai ira yani me ra vunauci ira ena vuku ni nodra caka ca kei na nodra veika vakasisila.",
                "11": "Me baleta ni ra sa vakasavi ira taucoko, sa sega kina na tamata yalododonu ena kedra maliwa, au sa tala sobu kina na bukawaqa me vakarusai ira, me vunitaki kina mai mataqu na nodra caka ca kei na nodra veika vakasisila, io me kakua tale ni tagi mai vei au mai na qele na nodra dra na parofita kei ira na yalododonu ka’u a talai ira yani ena kedra maliwa.",
                "12": "Ka sa vuqa na veivakarusai lelevu au sa vakavuna me yaco ki na vanua oqo vei ira na tamata oqo ena vuku ni nodra caka ca kei na nodra veika vakasisila.",
                "13": "Oi kemuni kece sa vakabulai mai ni ko ni sa ivalavala dodonu cake mai vei ira, ko ni na sega li ni lesu mai vei au, ka veivutunitaka na nomuni ivalavala ca, ka saumaki mai, me’u vakabulai kemuni?",
                "14": "Io, au sa kaya vakaidina vei kemuni, kevaka o ni na lako mai vei au, o ni na rawata na bula tawamudu. Raica, sa dodo tu yani vei kemuni na liga ni noqu loloma cecere, ia ko koya yadua sa lako mai, au na ciqomi koya; sa kalougata ko ira sa lako mai vei au.",
                "15": "Raica, koi au ko Jisu Karisito na Luve ni Kalou. Au a bulia na lomalagi kei na vuravura, kei na veika kecega sa tu kina. Au a tiko vata kei na Tamada mai na ivakatekivu. Au sa tu vei Tamada, ka sa tu vei au ko Tamada; ka sa vakalagilagi na yacai Tamada ena vukuqu.",
                "16": "Au a lako mai vei ira na kai noqu, ka ra a sega ni ciqomi au na kai noqu. Ka sa vakayacori kina na ka sa parofisaitaki tu ena ivolanikalou me baleta na noqu lako mai.",
                "17": "Ia ko ira kecega sa ciqomi au, au sa solia vei ira me ra yaco rawa me ra luve ni Kalou; ia au na kitaka talega vakakina vei ira kecega sa vakabauta na yacaqu, ia raica, sa yaco na veisereki ena vukuqu, ka sa i au ga sa vakayacori kina na lawa i Mosese.",
                "18": "Koi au na rarama kei na vu-ni-bula kei vuravura. Ko i au na Alifa kei na Omeka, na ivakatekivu kei na ivakataotioti.",
                "19": "Ia mo ni kakua tale ni vakadavea na dra ka vakacabora vei au; io, sa cava eke na nomuni isoro kei na isoro kama, ni’u sa na sega tale ni vakadonuya na nomuni i soro kei na nomuni isoro kama.",
                "20": "Ia mo ni na cabora ga me isoro vei au na yalo raramusumusu kei na yalo bibivoro. Ia ko koya yadua sa lako mai vei au ena yalo raramusumusu kei na yalo bibivoro, au na papitaisotaki koya ena bukawaqa kei na Yalo Tabu, me vakataki ira na Leimanaiti, era a papitaisotaki ena bukawaqa kei na Yalo Tabu ena vuku ni nodra vakabauti au ena gauna era a saumaki mai kina, ka ra a sega ga ni kila.",
                "21": "Raica, au sa lako mai ki vuravura me’u kauta mai na veisereki ki vuravura, me’u vakabula kina na vuravura mai na ivalavala ca.",
                "22": "O koya yadua sa veivutuni ka lako mai vei au me vaka e dua na gonelailai, au na ciqomi koya, ni sa vakaoqo ko ira na lewe ni matanitu ni Kalou. Raica, sai ira oqo ka’u sa solia kina na noqu bula, ka’u sa taura lesu tale; o koya oqo mo ni veivutuni kina, oi kemuni ena iyalayala kei vuravura ka lako mai vei au, mo ni bula kina."
            },
            "10": {
                "1": "Ka raica oqo, a sa yaco ni ra sa rogoca ka vakadinadinataka na vosa oqo ko ira kecega na tamata ena vanua taucoko. Ia ni sa mudu na vosa oqo, sa vakanomodi tu na vanua ena vica vata na auwa;",
                "2": "A ra sa kurabui vakalevu na tamata ka sa mudu kina na nodra qoqolou ka tagicaka na nodra sa yali na wekadra era sa vakamatei; o koya oqo sa vakanomodi tu kina na vanua taucoko me vica vata na auwa.",
                "3": "Ka sa yaco ni sa rogo tale e dua na domo vei ira na tamata, ka ra sa rogoca ko ira kecega, ka ra sa vakadinadinataka, a sa kaya:",
                "4": "Oi kemuni na tamata ena veikoro lelevu ka ra sa bale oqo, ko ni sa kawa i Jekope, io, koi kemuni na mataqali i Isireli, au a nanuma vakavica me’u vakasoqoni kemuni vata ka maroroi kemuni me vaka na toa yalewa sa vakasoqoni ira na luvena e ruku ni tabana, ka karoni kemuni.",
                "5": "Me vakadua tale, au sa nanuma vakavica me’u vakasoqoni kemuni vata me vaka na toa yalewa sa vakasoqoni ira na luvena e ruku ni tabana, io, oi kemuni na lewe ni mataqali i Isireli, koi kemuni na sa bale mate; Isa oi kemuni na lewe ni mataqali Isireli, koi kemuni sa tiko mai Jerusalemi, me vaka ni ko ni sa bale; io, au sa nanuma vakavica me’u vakasoqoni kemuni vata me vaka na toa yalewa sa vakasoqoni ira na luvena e ruku ni tabana, ia ko ni a sega ni vinakata.",
                "6": "Oi kemuni na mataqali i Isireli ka’u a vakavoca, au sa nanuma vakavica me’u vakasoqoni kemuni vata me vaka na toa yalewa sa vakasoqoni ira na luvena e ruku ni tabana, kevaka ko ni sa veivutuni ka lesu mai vei au ena lomamuni taucoko.",
                "7": "Ia kevaka e sega, oi kemuni na mataqali i Isireli, ena vakalalai na nomuni itikotiko me yacova na gauna sa vakayacori kina na veiyalayalati vei ira na nomuni qase.",
                "8": "Ia oqo a sa yaco ni ra sa rogoca na tamata na vosa oqo, raica, sa tekivu me ra qoqolou tale ka tagicaki ira na wekadra kei na nodra itokani era sa yali yani.",
                "9": "Ka sa yaco ni sa oti yani vakaoqo e tolu na siga. Ia ni sa mataka na vanua, sa seyavu tani na butobuto mai na delai vuravura ka sa mudu na sakure ni vanua, sa mudu tale ga na kakavidavida ni veivatu, ka sa mudu mai na qoqolou ni vutugu, ka sa takali yani na mamaue rogolevu kecega.",
                "10": "Ka sa cokocokovata tale na veitiki ni vanua, ka yaco me tudei tale na vuravura; ka sa mudu na tagi, kei na veitagicaki, kei na domo ni nodra qoqolou na tamata ka ra sa vakabulai; ka sa vuki na nodra tagi me reki, ka vuki na nodra lele me vakacaucau kei na vakavinavinaka vua na Turaga ko Jisu Karisito na nodra Dauveivueti.",
                "11": "Me yacova mai oqo, sa vakayacori kina na ivolanikalou era a tukuna mai na parofita.",
                "12": "Ka ra sa vakabulai ga na iwase ni tamata yalododonu cake, ka sai ira era a ciqomi ira na parofita ka sega ni vakaviriki ira ena vatu; o ira ka sega ni vakadavea na nodra dra na yalododonu, era a vakabulai—",
                "13": "Ka ra vakavotaki ka sega ni luvu ka tilomi ira na qele; se lutu dromu ena wasaliwa titobu; era sa sega ni kama ena bukawaqa, ka sega na ka e lutuki ira me ra dasila ka mate kina; a sega ni vukataki ira na covulaca; ka sega tale ga ni rawai ira na cawa ni kubou kei na butobuto.",
                "14": "Ia oqo, ko koya yadua sa wilika me kila sara; kei koya sa tu vua na ivolanikalou me vakasaqaqara kina, ka raica kevaka era a sega ni a sa tukuna oti tu na parofita tabu na veivakarusai oqo ena bukawaqa, kei na kubou, kei na cagilaba, kei na covulaca, kei na kavida ni qele, me tilomi ira na ka kece oqo, me vakayacori kina na veiparofisai oqori.",
                "15": "Raica au sa kaya vei kemuni, Io, era sa lewevuqa era a sa vakadinadinataka ni na yaco na veika oqo ni na lako mai na Karisito, ia era a vakamatei ni ra sa vakadinadinataka na veika oqo.",
                "16": "Io, e a vakadinadinataka na veika oqo na parofita ko Sinosi, ka a vosa tale ga ko Sinoki me baleta na veika oqo, baleta ni rau a vakadinadinataka na veika sara ga e baleti keda, ni da sa ivovo ni nodrau kawa.",
                "17": "Raica, e a vakadinadinataka tale ga na noda qase ko Jekope me baleta e dua na ivovo ni kawa i Josefa. Ka raica eda sa sega li ni dua na ivovo ni kawa i Josefa koi keda oqo? Ia sa sega li ni volai tu na veika oqo ka vakadinadinataki keda, era sa sega beka ni volai tu ena peleti parasa ka a kauta mai Jerusalemi na tamada ko Liai?",
                "18": "Ka sa yaco ni sa mai cava na i ka tolusagavulu kava ni yabaki, raica, au na vakaraitaka mada vei kemuni ni a vakaraitaki e vuqa na veika talei vei ira na tamata i Nifai era a vakavotaki, kei ira tale ga era sa vakatokai me ra Leimanaiti, era a vakavotaki, ka sa sovaraki e uludra na veivakalougatataki lelevu ka cecere, ka yaco sara me a vakatakilai koya vakaidina vei ira ni oti ga na nona lako ki lomalagi ko Karisito—",
                "19": "A sa rairai vakayago vei ira ka veiqaravi vei ira; ia ena qai soli malua yani na itukutuku ni nona cakacaka. O koya oqo au sa tinia mada eke na noqu vosa."
            },
            "11": {
                "intro": "Sa vakaraitaki Koya ko Jisu Karisito vei ira na tamata i Nifai ni ra sa soqoni vata yani na lewevuqa ki Vanuasautu, ka sa veiqaravi vei ira; ia sa vakaoqo na nona a vakaraitaki Koya vei ira.",
                "1": "Ka sa yaco ni ra sa soqoni yani vakalewelevu ko ira na tamata i Nifai me vakavolivolita na valetabu ena vanua ko Vanuasautu; era sa qoroya ka vakasakita ka veivosakitaka na veisau lelevu ka veivakurabuitaki sa yaco oqo.",
                "2": "Era sa veivosakitaki Jisu Karisito tale ga kei na ivakatakilakila ni nona mate ka a tukuni tu.",
                "3": "Ka sa yaco ni ra sa veivosaki tiko vakai ira, era sa rogoca e dua na domo ka vaka me lako mai lomalagi; ka sa veiraiyaki na matadra ni ra sa sega ni kila na domo era sa rogoca; e sega ni domo kaukauwa, ka sega tale ga ni rogo levu; e dina ni sa rogo lailai ga ia sa laubasikata sara na lomadra era sa rogoca, ka sa sautaninini kina na yagodra taucoko; io sa laubasikati ira sara ki na yalodra ka sa vakavuna na raragi ni lomadra.",
                "4": "Ka sa yaco ni ra sa rogoca tale na domo, ia era sa sega ga ni kila na ka sa tukuna.",
                "5": "Ka ra sa rogoca tale na domo ena ikatolu ni gauna, era sa vakatudaliga me ra rogoca sara; ka rai matua na matadra ki na vanua ka rorogo tiko mai kina; ka ra rai matua ki lomalagi, na vanua sa rogo mai kina na domo.",
                "6": "Ka raica, ena kena ikatolu ni gauna, era sa qai kila na domo era sa rogoca; ka sa tukuna mai vei ira:",
                "7": "Raica oqo na Luvequ Daulomani ni toko ka’u sa dau vinakata vakalevu, sai koya sa vakalagilagi kina na yacaqu—mo dou rogoci koya.",
                "8": "Ka sa yaco, ni ra sa kila na ka sa tukuni era sa rai cake tale ki lomalagi, ka raica ni sa siro sobu mai lomalagi e dua na Tamata sa vakaisulu ena icurucuru vulavula; a sa lako sobu mai ka tu ena kedra maliwa; era sa vakaraici koya kece na lewevuqa, ka ra sa sega ni doudou me ra veivosaki ni ra sa sega ni kilai koya, raica era sa nanuma ga ni sa dua na agilosi sa rairai vei ira.",
                "9": "Ka sa yaco ni sa dodoka yani na ligana ka vosa vei ira na tamata ka kaya:",
                "10": "Raica, koi Au ko Jisu Karisito ka ra a vakadinadinataka na parofita ni na lako mai ki vuravura.",
                "11": "Ka raica, koi Au na rarama kei na vu-ni-bula kei vuravura; ka’u sa gunu oti mai na bilo wiwi ka a solia vei au na Tamada, ena noqu colata na ivalavala ca ni vuravura me vakalagilagi kina ko Tamada, ia au sa vakayacora na lomai Tamada ena veika kecega mai na ivakatekivu.",
                "12": "Ka sa yaco ni sa vosataka oti na veivosa oqo vei ira na lewevuqa ko Jisu, era sa cuva vakatoboicu ki na qele; ni ra sa qai nanuma ni a parofisaitaki tu ni na mai vakaraitaki koya vei ira na Karisito ni oti na nona lako cake ki lomalagi.",
                "13": "Ka sa yaco ni sa vosa vei ira na Turaga ka kaya:",
                "14": "Mo ni tucake ka lako mai vei au, mo ni daramaka kina na ligamuni ki na sarisariqu, ka tara tale ga na we ni ivako ena ligaqu kei na yavaqu mo ni kila kina ni sai Au na Kalou ni Isireli kei na Kalou ni vuravura taucoko, ka’u a vakamatei ena vuku ni ivalavala ca ni vuravura.",
                "15": "Ka sa yaco ni ra sa lako yani na lewevuqa ka daramaka na ligadra ki na sarisarina, ka tara na we ni ivako ena ligana kei na yavana; a ra sa kitaka oqo ni ra sa lako yadudua yani me yacova ni ra sa lako taucoko, era sa raica e matadra ka tara ena ligadra, ka ra sa kila vakaidina ka vakadinadinataka ni sai koya dina oqo era a vola tu na parofita ni na lako mai.",
                "16": "Ia ni ra sa lako kece yani ka vakadinadinataka vakai ira, era sa qai kailavaka kece ka vaka:",
                "17": "Osana! Me kalougata na yaca ni Kalou sa Cecere Sara! Era sa cuva sobu e yavai Jisu ka vakarokoroko vua.",
                "18": "Ka sa yaco ni sa vosa vei Nifai ko koya, (ni a tiko ko Nifai ena kedra maliwa na lewevuqa), ka vakaroti koya me lako yani vua.",
                "19": "A sa duri cake ko Nifai ka lako yani, a sa cuva sobu vua na Turaga ka reguca na yavana.",
                "20": "A sa vakaroti koya na Turaga me tucake, ka sa duri ka tu e matana.",
                "21": "Ka sa kaya vua na Turaga: Au sa solia vei iko na kaukauwa mo papitaisotaki ira kina na tamata oqo ni’u sa lako tale ki lomalagi.",
                "22": "A sa kaciva tale eso na Turaga ka kaya vakakina vei iratou; ka solia vei iratou na kaukauwa me ra veipapitaisotaki. Ka sa kaya vei iratou: Mo ni lako ka veipapitaisotaki vakaoqo; ka mo ni kakua ni veiletitaka na kena icakacaka.",
                "23": "Raica au sa kaya vei kemudou, ni o koya yadua sa veivutunitaka na nona ivalavala ca ena vuku ni nomudou vosa, ka sa lomana me papitaisotaki ena yacaqu, mo ni papitaisotaki ira vakaoqo—Raica, mo dou lako sobu ka tucake tu e loma ni wai ka papitaisotaki ira ena yacaqu.",
                "24": "Ka raica, oqo na veivosa mo dou na kaya, ni cavuta na yacadra, ka kaya:",
                "25": "Ena dodonu sa solia vei au ko Jisu Karisito, au sa papitaisotaki iko ena yaca ni Tamada kei na Luvena kei na Yalo Tabu. Emeni.",
                "26": "Mo dou qai tabadromuci ira ena wai ka vakamatari ira cake tale mai wai.",
                "27": "Mo dou veipapitaisotaki vakaoqo ena yacaqu; raica, au sa kaya vakaidina vei kemudou, eratou sa duabau ga na Tamada kei na Luvena kei na Yalo Tabu; Au sa tu vei Tamaqu ka sa tu vei au ko Tamaqu, ka keirau sa duavata koi Au kei Tamaqu.",
                "28": "Ia me vaka au sa vakarota vei kemudou mo ni veipapitaisotaki vakakina. Ni kakua ni veiletitaka na kena icakacaka me vaka e liu; mo dou kakua ni veiletitaka tale ga na noqu ivakavuvuli me vaka ko ni sa dau vakayacora tiko mai.",
                "29": "E dina, e dina au sa kaya vei kemudou, ko koya sa tiko vua na yalo ni veileti, sa sega ni noqu, ia sa nona ga na tevoro, ni sai koya na tama ni veileti, ka sa dau vakauqeta na yalodra na tamata me ra veileti ka veicudruvi.",
                "30": "Raica e sega ni noqu ivakavuvuli me vakayavalati na yalodra na tamata me ra veicudruvi vakaira; ia sa noqu ivakavuvuli me muduki tani sara na veika vakaoqo.",
                "31": "Raica e dina, e dina, au sa kaya vei kemudou, au na tukuna vei kemudou na noqu ivakavuvuli.",
                "32": "Oqo na noqu ivakavuvuli, ka sa ivakavuvuli e a solia vei au ko Tamaqu; Au sa tukuni Tamaqu ka sa tukuni au ko Tamaqu, ia sa tukuni au kei Tamaqu na Yalo Tabu; raica Au sa tukuna vei kemudou, sa vakarota ko Tamaqu vei ira na tamata kecega, ena veivanua kecega, me ra veivutuni ka vakabauti au.",
                "33": "Ia ko ira yadua sa vakabauti au ka papitaiso, era na vakabulai; ka sai ira era na rawata na matanitu ni Kalou.",
                "34": "Ia ko ira yadua sa sega ni vakabauti au ka sega ni papitaiso, era na cudruvi.",
                "35": "E dina, e dina au sa kaya vei kemudou, ni oqo na noqu ivakavuvuli ka’u sa tukuna ni sa ivakavuvuli i Tamaqu; ia ko ira yadua sa vakabauti au era sa vakabauti Tamaqu talega; ka sa tukuni au vei ira ko Tamaqu, ia ena talevi ira ena bukawaqa kei na Yalo Tabu.",
                "36": "Raica sa tukuni au vakaoqo ko Tamaqu, ia na Yalo Tabu sa tukuni au kei Tamaqu vei koya; ni keitou sa duavata, ko Tamaqu kei Au kei na Yalo Tabu.",
                "37": "Au sa kaya tale vei kemudou, ni sa dodonu mo ni veivutuni ka yaco me vaka na gonelailai ka papitaisotaki ena yacaqu ia kevaka e sega, ko ni na sega sara ni rawata na veika oqo.",
                "38": "Au sa kaya tale vei kemudou, ni sa dodonu mo dou veivutuni ka papitaisotaki ena yacaqu ka yaco me vaka na gonelailai, ia kevaka e sega, ko ni na sega sara ni rawata na matanitu ni Kalou.",
                "39": "E dina, e dina, au sa kaya vei kemudou, ni oqo na noqu ivakavuvuli, ko ira yadua sa tara na nodra vale ena yavu oqo sa tara cake ena dela ni noqu vatu, ia ena sega ni rawati ira na matamata kei eli.",
                "40": "Ia ko koya yadua sa vunautaka me levu cake se lailai sobu mai na kena oqo ka kaya ni noqu ivakavuvuli, sa mai vua na yaloca ko koya oqo, ka sa sega ni tara ena dela ni noqu vatu; ia sa tara ena dela ni yavu nuku ka sa tadola tu na matamata kei eli me tilomi koya, ni sa coka na dobui ka liwa na cagi ka tabaki koya.",
                "41": "O koya mo dou qai lako ka vunautaka na noqu vosa vei ira na tamata oqo, ki na iyalayala kei vuravura."
            },
            "12": {
                "1": "Ka sa yaco ni sa vosataka oti na veivosa oqo ko Jisu vei Nifai kei iratou sa kacivi (ia, na kedratou iwiliwili ko iratou sa lesi ka soli vei iratou na kaukauwa kei na dodonu me ratou veipapitaisotaki e tinikarua), ka raica, sa qai dodoka na ligana vei ira na lewevuqa, ka vosa vei ira ka kaya: Ko ni na kalougata kevaka ko ni na muria na nodratou vosa na lewe tinikarua ka’u sa digitaka mai na kemuni maliwa me ratou qaravi kemuni ka nomudou italai; au sa solia vei iratou na kaukauwa me ratou papitaisotaki kemuni ena wai; ia ni sa papitaisotaki oti ena wai, au na qai papitaisotaki kemuni ena bukawaqa kei na Yalo Tabu; ia ko ni na kalougata kevaka ko ni sa vakabauti au ka papitaisotaki ni oti na nomuni sa raici au, ka kilai au.",
                "2": "Era sa kalougata vakalevu cake ko ira sa vakabauta na nomuni vosa, ni ko ni sa vakadinadinataka ni ko ni a raici au ka kila ni sai Au. Io, era sa kalougata ko ira sa vakabauta na nomuni vosa ka lolou sobu ki na yalomalumalumu sa titobu sara ka papitaiso, ni ra na talevi ena bukawaqa kei na Yalo Tabu ka ra na rawata na vakabokoci ni nodra ivalavala ca.",
                "3": "Io, sa kalougata ko ira sa yalomalumalumu ka lako mai vei au, ni sa nodra na matanitu vakalomalagi.",
                "4": "Sa kalougata ko ira sa dautagi, ni ra na vakacegui.",
                "5": "Sa kalougata ko ira sa yalomalua, ni ra na taukena na vuravura.",
                "6": "Sa kalougata ko ira kece sa via kania ka via gunuva na ivalavala dodonu, ni ra na vakasinaiti ena Yalo Tabu.",
                "7": "Sa kalougata ko ira sa dauloloma, ni ra na lomani.",
                "8": "Sa kalougata ko ira kece sa savasava na lomadra, ni ra na raica na Kalou.",
                "9": "Sa kalougata ko ira kece sa dautataro, ni ra na vakatokai me luve ni Kalou.",
                "10": "Sa kalougata ko ira kece sa vakacacani ena vuku ni yacaqu, ni sa nodra na matanitu vakalomalagi.",
                "11": "Dou sa kalougata ni dou sa vosa vakacacataki, ka vakacacani, ka vosacataki vakailasu ena ka kecega e ca ena vukuqu, mai vei ira na tamata;",
                "12": "Dou reki ka marau vakalevu, ni sa levu na kena isau vei kemudou mai lomalagi; raica sa vakaoqo na nodra vakacacani ira na parofita era sa bula e liu vei kemudou.",
                "13": "E dina, e dina, au sa kaya vei kemudou, Au sa solia vei kemudou mo dou masima kei vuravura; ia kevaka sa seyavu mai na masima na kena tuituina, ena qai vakatuituinataki tale ena cava na vuravura? Ia sa qai sega ni yaga na masima ena dua na ka, me biu ga ki tautuba me ra buturaka sobu ko ira na tamata.",
                "14": "E dina, e dina, au sa kaya vei kemudou, Au sa solia vei kemudou mo dou rarama vei ira na tamata oqo. Na koro sa tara toka ena dua na delana, sa sega ni tabonaki rawa.",
                "15": "Raica, sa tutuvaki li na cina ka qai biu toka ena ruku ni vakarau ni sila? E segai, ena biu ga ena kena itutu me cinavi ira kece sa tiko e vale;",
                "16": "O koya me caudre vakakina na nomudou rarama e matadra na tamata oqo, me ra raica na nomudou ivalavala vinaka ka vakalagilagia na Tamamudou sa tiko mai lomalagi.",
                "17": "Dou kakua ni nanuma ni’u sa lako mai me’u vakarusa na lawa, se na parofita. Raica au sa sega ni lako mai me’u vakarusa, me’u vakayacora ga;",
                "18": "Au sa kaya vakaidina vei kemudou, ena sega ni takali e dua na matanivola lailai se dua na tikina lailai sara mai na lawa, raica ena vakayacori kecega ena vukuqu.",
                "19": "Ka raica, au sa solia vei kemudou na lawa kei na ivakaro i Tamaqu, mo dou vakabauti au sara ka veivutunitaka na nomudou ivalavala ca, ka lako mai vei au ena yalo sa raramusumusu kei na yalo sa bibivoro. Raica sa tu vei kemudou na ivakaro ka sa vakayacori na lawa.",
                "20": "O koya mo dou lako mai kina vei au mo dou vakabulai; au sa kaya vakaidina vei kemudou, kevaka dou sa sega ni muria na noqu vunau, ka’u sa vakaroti kemudou kina oqo dou na sega sara ni curu ki na matanitu vakalomalagi.",
                "21": "Dou sa rogoca ni ra kaya ko ira e liu ka sa volai tale tu ga, mo kakua ni laba, ia ko koya ena laba, ena lewai koya na mataveilewai ni Kalou;",
                "22": "Ia au sa kaya vei kemudou, O koya yadua sa cudru walega vua na wekana, ena lewai ena nona mataveilewai. Ia ko koya ena vosa vakacacataka na wekana ni sa beitaka me ca, ena lewai koya na mataveilewai levu; ia ko koya ena kaya, Ko iko na lialia, ena rawa ni biu ki na bukawaqa mai eli.",
                "23": "Ia kevaka ko sa lako mai vei au, se sa lomamu mo lako mai vei au ka qai nanuma ni sa beitaki iko na wekamu ena dua na ka—",
                "24": "Mo lako, mo drau veivakaduavatataki mada e liu kei na wekamu, mo qai lako mai vei au ena lomamu taucoko, au na qai ciqomi iko.",
                "25": "Kusarawa mo drau veivinakati kaya kei na nomu meca ni drau sa lako vata kaya ena sala, de na rawai iko ko koya, ka ko na qai biu ki vale ni veivesu.",
                "26": "E dina, e dina, au sa kaya vei iko, ko na sega sara ni sereki mai kina, ko na sauma kece mada na senaini e lavaki. Ia ko sa rawa li ni sauma e dua na senaini ni ko sa tiko ena vale ni veivesu? E dina, e dina, au sa kaya vei iko, E segai.",
                "27": "Raica, era sa vola tu ko ira e liu, mo kakua ni dauveibutakoci;",
                "28": "Ia, au sa kaya vei kemudou, o koya yadua ena raica na yalewa me dodomo kina, sa veibutakoci oti kaya e lomana.",
                "29": "Raica, au sa solia vei kemudou e dua na ivakaro mo dou kakua sara ni vakatara me curu ki lomamudou e dua na ka oqo;",
                "30": "Sa vinaka cake mo dou vakuwai kemudou mai na veika oqo ka colata na nomudou kauveilatai, ia mo dou kakua ga ni biu ki eli.",
                "31": "Sa volai tu, ko koya sa biuta tani na watina, me solia vua na ivola ni veibiu.",
                "32": "E dina, e dina, au sa kaya vei kemudou, ko koya sa biuta na watina, ke sa sega ni veidauci, sa vakavuna na nona veibutakoci; ia ko koya erau na veiwatini kaya sa biu, sa ia na veibutakoci.",
                "33": "Sa volai tale ga, mo kakua ni bubului vakailasu, ia mo vakayacora vua na Turaga na ka ko sa bubului kina;",
                "34": "Ia e dina, e dina, au sa kaya vei kemudou, dou kakua sara ni bubului; kakua ki lomalagi ni sa itikotiko vakaturaga ni Kalou;",
                "35": "Kakua tale ga ki vuravura ni sa itutu ni yavana;",
                "36": "Ia mo kakua ni bubului ki na ulumu, ni ko sa sega ni bulia rawa e dua na drauniulu me vulavula se loaloa;",
                "37": "Ia me io na io; me sega na sega, na nomudou vosa; ia kevaka sa levu cake mai vei rau na vosa oqo, sa ca.",
                "38": "Ka raica, sa volai tu, me kena isau na mata na mata, ka me kena isau ni bati na bati;",
                "39": "Ia, au sa kaya vei kemudou, dou kakua ni veisausaumitaka na ca, ia kevaka e dua sa sabica na balumu imatau, golea talega vua na yasana kadua;",
                "40": "Ia kevaka e dua sa veilewaitaki iko ka kauta tani na nomu icurucuru, laiva me nona tale ga na nomu itutuvi;",
                "41": "Ia kevaka e dua sa vakasaurarataki iko mo drau lako vata kaya ena dua na maile, lako vata kaya ena kena ikarua.",
                "42": "Solia vua sa mai kerekere vei iko, ia kakua ni bureitaka vua sa mai kerea mada e dua na nomu ka.",
                "43": "Ka raica sa volai tale tu ga, mo lomana na wekamu ka cata na nomu meca;",
                "44": "Ia raica, au sa kaya vei kemudou, dou lomani ira na nomudou meca, dou vosavinakataki ira sa rukaki kemudou, dou caka vinaka vei ira sa cati kemudou, ka masulaki ira sa vakacacani kemudou ka vakararawataki kemudou;",
                "45": "Mo dou luvena rawa kina na Tamamudou sa tiko mai lomalagi; raica sa vakacabera ko koya na nona matanisiga vei ira na tamata ca kei ira na tamata vinaka.",
                "46": "Ia na lawa kecega sa volai tu e liu sa vakayacori kece sara ena vukuqu.",
                "47": "Sa takali yani na veika makawa, ka sa yaco ni sa vou na ka kecega.",
                "48": "O koya au sa gadreva kina mo dou vinaka sara me vakataki au, se me vaka na Tamamudou sa tiko mai lomalagi."
            },
            "13": {
                "1": "E dina, e dina, au sa kaya ni’u gadreva, mo ni soli ka ni loloma vei ira na dravudravua; ia mo ni qarauna vinaka mo ni kakua ni soli ka ni loloma e matadra na tamata me ra raici kemuni kina; kevaka e vakaoqo, ena sega na kemuni isau mai vua na tamamuni sa tiko mai lomalagi.",
                "2": "O koya gona, ni ko sa soli ka ni loloma, mo kakua ni uvuca na davui e matamu me vaka era sa dau kitaka na dauveivakaisini ena veivalenilotu kei na veigaunisala, me ra vakalagilagi kina mai vei ira na tamata. Au sa kaya vakaidina vei kemuni, sa tu ga vei ira na kena isau.",
                "3": "Ia ko iko, ni ko sa soli ka ni loloma me kakua ni kila na ligamu imawi na ka sa solia na ligamu imatau;",
                "4": "Me vuni kina na nomu soli ka ni loloma; ia na Tamamu sa raica na ka e vuni, ena sauma votu vei iko.",
                "5": "Ia ni ko sa masu, mo kakua ni vakataki ira na dauveivakaisini, raica era sa vinakata me ra tu ena veivalenilotu kei na veitutu ni sala ka masu, me ra raici ira kina ko ira na tamata. Au sa kaya vakaidina vei kemuni, sa tu ga vei ira na kena isau.",
                "6": "Ia ko iko, ni ko sa masu, curu ki na nomu loqi, ia ni ko sa sogota na kena katuba, masu vua na Tamamu sa tabogo; ia na Tamamu sa raica na ka e vuni, ena sauma votu vei iko.",
                "7": "Ia ni ko ni sa masu, kakua ni cavuta na vosa tawayaga me vakataki ira na tawa lotu, ni ra sa nanuma era na rogoci ni ra sa vosa balabalavu.",
                "8": "O koya mo ni qai kakua ni vakataki ira, raica sa kila e liu na Tamamuni na ka sa yaga vei kemuni, qai muri na nomuni kerekere vua.",
                "9": "O koya mo ni qai masu kina vakaoqo: Tamai keimami mai lomalagi, me vakarokorokotaki na yacamuni.",
                "10": "Me caka na lomamuni e vuravura me vaka sa caka mai lomalagi.",
                "11": "Ka mo ni vosoti keimami ena vuku ni neimami idinau, me vaka keimami sa vosoti ira era sa dinau vei keimami.",
                "12": "Mo ni kakua ni kauti keimami ki na veitemaki, ka mo ni vakabulai keimami mai na ca.",
                "13": "Ni sa nomuni na matanitu, kei na kaukauwa, kei na lagilagi, ka sega ni mudu. Emeni.",
                "14": "Ni kevaka ko ni sa vosoti ira na tamata ena nodra caka cala, ena vosoti kemuni tale ga na Tamamuni vakalomalagi;",
                "15": "Ia kevaka ko ni sa sega ni vosoti ira na tamata era sa cakacala vei kemuni, ena sega tale ga ni vosota na nomuni cakacala na Tamamuni.",
                "16": "Me kena ikuri, ni dou sa lolo, kakua ni vakaveveku mata me vakataki ira na dauveivakaisini, ni ra sa vakatanitaka na matadra me rairai vei ira na tamata na nodra lolo. Au sa kaya vakaidina vei kemuni, sa tu ga vei ira na kena isau.",
                "17": "Ia ko iko, ni ko sa lolo, lumuta na ulumu ka tavoya na matamu;",
                "18": "Me kakua kina ni rairai vei ira na tamata na nomu lolo, vua ga na Tamamu sa tabogo; ia na Tamamu sa raica na ka sa vuni, ena sauma votu vei iko.",
                "19": "Mo ni kakua ni kumuna vata vei kemuni na iyau e vuravura, ka na vakacacana kina na sarasara kei na veveka, a sa ravabasuka kina na daubutako ka butakoca;",
                "20": "Ia mo ni kumuna vata vei kemuni na iyau mai lomalagi, sa sega ni vakacacana na sarasara se na veveka, a sa sega ni ravabasuka kina na daubutako me butakoca.",
                "21": "Raica ena tiko ga na yalomuni ena yasana sa tiko kina na nomuni iyau.",
                "22": "A cina ni yago na mata; kevaka, sa dua tu ga na rai ni matamu, ena rarama kina na yagomu taucoko.",
                "23": "Ia kevaka sa rai na matamu ki na ca, ena sinai na yagomu ena butobuto. Ia kevaka sa butobuto na rarama sa tu e lomamu, sa vakacava na levu ni butobuto ko ya!",
                "24": "Sa sega ni dua na tamata sa qarava rawa e rua na turaga; raica ena cata e dua ka lomani koya ka dua, se na kabita e dua ka beci koya ka dua. Ko ni sa sega ni qarava rawa na Kalou kei na iYau.",
                "25": "Ka sa yaco ni sa cavuta oti na vosa oqo ko Jisu, sa qai golevi iratou na le tinikarua sa digitaka ko koya ka kaya: Mo dou nanuma tiko na vosa au sa vosataka. Raica au sa digitaki kemudou mo dou qaravi ira na tamata oqo. O koya au sa kaya kina vei kemudou, mo dou kakua ni lomaocaoca ena vuku ni nomudou bula, ena ka mo dou kania se na ka mo dou gunuva; se ena vuku ni yagomudou ena ka mo dou vakaisulu kina. Sa sega li ni ka levu na bula ka lailai na kakana, ia na yago tale ga ka lailai na isulu?",
                "26": "Raica, na manumanu vuka, ni ra sa sega ni daukabukaburaki se dautamusuki se daukumuna vata ki na lololo; a sa vakani ira na Tamamuni vakalomalagi. Dou sa sega beka ni uasivi cake vei ira?",
                "27": "Ia ko cei vei kemudou, ena nona vakasama ga, sa rawa me vakuria na kena balavu ena dua na kiupiti?",
                "28": "Ia a cava dou sa lomaocaocataka kina na isulu? Dou vakananuma mada na viavia ni veikau, era sa tubu vakaevei? Era sa sega ni daucakacaka se dautali;",
                "29": "Ia au sa kaya vei kemudou, O Solomoni sara mada ga ena nona lagilagi kecega, sa sega ni vakaisulu me vaka e dua vei ira oqo.",
                "30": "Ia kevaka sa vakasuluma vakaoqo na Kalou na co ni veikau ka tu edaidai, ka sa biu ki na lovo ena mataka, ena gu vakalevu cake me vakasulumi kemudou kevaka dou sa vakabauta vakaidina sara.",
                "31": "O koya mo dou qai kakua ni lomaocaoca ka kaya: A cava eda na kania? se, A cava eda na gunuva? se, A cava eda na vakaisulu kina?",
                "32": "Raica sa kila na Tamamudou Vakalomalagi ni sa yaga vei kemudou na ka kecega oqo.",
                "33": "Ia mo dou vakasaqara taumada na matanitu ni Kalou kei na nona ivalavala dodonu, ia ena soli me kena ikuri vei kemudou na ka kecega oqo.",
                "34": "O koya mo dou qai kakua ni lomaocaoca ena vuku ni mataka, ena lomaocaoca na mataka ena vuku ni kena ka. Sa rauta na siga na kena ca."
            },
            "14": {
                "1": "Ka sa yaco ni sa cavuta oti na veivosa oqo ko Jisu, sa gole tale vei ira na lewevuqa ka kaya: E dina, e dina, au sa kaya vei kemuni, Mo ni kakua ni daulelewa, de ko ni na lewai.",
                "2": "Ia na lewa ko ni na kitaka, ko ni na lewai kina; kei na ivakarau ko ni sa vakarautaka, ena vakarautaki tale ga vei kemuni.",
                "3": "Ia ka vakaevei ni ko sa raica na malamala ena mata ni wekamu, ka ko sa sega ni nanuma na kau e matamu?",
                "4": "Se, ko na kaya vakaevei vua na wekamu: Me’u leuta mada na malamala mai na matamu—ka raica, sa tu na kau e matamu?",
                "5": "Na dauveivakaisini ko iko, mo cavuta mada e liu na kau mai na matamu; ia ko na qai raica vinaka mo leuta na malamala mai na mata ni wekamu.",
                "6": "Mo ni kakua ni solia na ka tabu vei ira na koli, se biuta na nomuni mataniciva e matadra na vuaka, de ra butuka sobu e yavadra ka ra vuki mai ka basuraki kemuni.",
                "7": "Mo ni kerekere, ka na soli vei kemuni; mo ni vakasaqara, ka ko ni na kunea; mo ni tukituki, ka na dolavi vei kemuni.",
                "8": "Ni sa rawata ko koya yadua sa kerekere; ka sa kunea ko koya sa vakasaqara; ka na dolavi vua sa tukituki.",
                "9": "Se ko cei mada vei kemuni, kevaka e kere madrai na luvena, me na solia vua e dua na vatu?",
                "10": "Se kere ika, me na solia vua e dua na gata?",
                "11": "Ia kevaka ko ni sa kila, koi kemuni na tamata ca, mo ni solia na ka vinaka vei ira na luvemuni, sa na levu cake sara na nona solia na veika vinaka na Tamamuni sa tiko mai lomalagi vei ira sa kerekere vua?",
                "12": "O koya gona, na ka vakayadua ga ko ni sa vinakata me ra kitaka vei kemuni na tamata, mo ni kitaka vakatalega kina vei ira, raica sa vakaoqo na lawa kei na nodra ivakavuvuli na parofita.",
                "13": "Mo ni curu ki na matamata ni koro qiqo; raica sa lalaga na matamata ni koro, ka rabailevu na sala, sa basika ki na rusa, a ra sa lewevuqa sa curu kina;",
                "14": "Ni sa qiqo na matamata ni koro, ka rabailailai na sala sa basika ki na bula, a ra sa lewelailai sa kunea.",
                "15": "Ia mo ni qarauni kemuni vinaka mai vei ira na parofita vakailasu, era sa lako mai vei kemuni ka vakaisulu vaka na sipi, a ra sa wolifa daukata e lomadra.",
                "16": "Mo ni na kilai ira ena vuadra. Sa beti li na vua ni vaini mai na wa vakavotona, se na lolo mai na soni?",
                "17": "Sa vakakina ni sa vuataka na vua vinaka na kau vinaka kecega; a sa vuataka na vua ca na kau ca.",
                "18": "E sega na kau vinaka sa vuataka rawa na vua ca, se na kau ca sa vuataka rawa na vua vinaka.",
                "19": "Raica na kau vakayadua ga sa sega ni vuataka na vua vinaka, sa tamusuki sobu ka biu ki na bukawaqa.",
                "20": "O koya oqo, ko ni na kilai ira mai na vuadra.",
                "21": "Ko ira kecega sa kaya vei au, Turaga, Turaga, ena sega ni curu ki na matanitu vakalomalagi; ia ko koya ga sa cakava na lomai Tamaqu sa tiko mai lomalagi.",
                "22": "Era na lewevuqa era na kaya vei au ena siga ko ya: Turaga, Turaga, keimami a sega li ni parofisai ena yacamuni, ka vakasevi ira na tevoro ena yacamuni, ka kitaka na cakacaka talei e vuqa ena yacamuni?",
                "23": "Ia ka’u na qai tukuna vei ira: Au sa sega sara ni kilai kemuni; mo ni lako tani vei au, koi kemuni sa daukitaka na cakacala.",
                "24": "O koya yadua sa rogoca na noqu vosa oqo ka cakava, Au na vakatautauvatataka kei na tamata vuku sa tara na nona vale ena dela ni vatu—",
                "25": "A sa tau mai na uca, ka coka na dobui, ka liwa mai na cagi ka tabaka na vale ko ya; a sa sega ni bale ni sa tauyavutaki tu ena dela ni vatu.",
                "26": "Ia ko koya yadua sa rogoca na noqu vosa oqo ka sega ni cakava, ena vakatautauvatataki kei na tamata lialia sa tara na nona vale ena dela ni nuku—",
                "27": "A sa tau mai na uca, ka coka na dobui, ka liwa na cagi ka tabaka na vale ko ya; a sa bale kina, ia sa ka levu sara na kena bale."
            },
            "15": {
                "1": "Ka sa yaco ni sa tinia na nona vosa ko Jisu, sa vakaraici ira na lewevuqa ka kaya kivei ira: Raica, ko ni sa rogoca na noqu ivakavuvuli ni bera ni’u lako cake vei Tamaqu; ia ko koya yadua sa nanuma ka muria na noqu ivakavuvuli, au na vakaturi koya cake ena siga mai muri.",
                "2": "Ka sa yaco ni sa cavuta oti na vosa oqo ko Jisu, sa kila ni tiko ena kedra maliwa e so era sa lecava ka kurabuitaka na ka sa tukuna me baleta na lawa i Mosese; era sa sega ni kila na ibalebale ni nona kaya ni sa takali yani na veika makawa, ka sa yaco ni sa vou na ka kecega.",
                "3": "A sa kaya vei ira: Mo ni kakua ni kurabui ni’u sa kaya vei kemuni ni sa takali yani na veika makawa, ka sa yaco ni sa vou na ka kecega.",
                "4": "Raica, au sa kaya vei kemuni, sa vakayacori taucoko na lawa ka a soli vei Mosese.",
                "5": "Raica sai au ga ka’u a solia na lawa, ka sai au sa veiyalayalati kei ira na noqu tamata na Isireli; o koya au sa vakayacora kina na lawa ka ni’u a lako mai me’u vakayacora na lawa; o koya sa mai cava kina.",
                "6": "Raica au sa sega ni vakacacana na nodra ivakavuvuli na parofita, ni sa vuqa na nodra ivakavuvuli e sa bera ni vakayacori vei au, ia au sa kaya vakaidina vei kemuni, ena yaco mada na ka kecega.",
                "7": "Ia ni’u sa kaya vei kemuni ni sa takali yani na veika makawa, au sega ni vakarusa kina na veika sa tukuni tu ni na yaco mai.",
                "8": "Ia raica, e sa bera ni vakayacori taucoko na veiyalayalati ka’u a cakava vei ira na noqu tamata; ia sa mai cava ga vei au na lawa e a soli vei Mosese.",
                "9": "Raica, koi Au na lawa kei na rarama. Mo ni muri au ka vosota me yacova na ivakataotioti, mo ni na bula kina; ia ko koya sa vosota me yacova na ivakataotioti, au na solia vua na bula tawamudu.",
                "10": "Raica, au sa solia vei kemuni na ivunau; ia mo ni talairawarawa ki na noqu ivunau. Raica sai koya oqo na lawa kei na nodra ivakavuvuli na parofita ka rau sa tukuni au vakaidina.",
                "11": "Ka sa yaco ni sa cavuta oti na vosa oqo ko Jisu, sa qai kaya vei iratou na le tinikarua sa digitaka ko koya:",
                "12": "Oi kemudou na noqu tisaipeli; ka dou sa nodra rarama na tamata oqo, ko ira na ivovo ni mataqali i Josefa.",
                "13": "Ia raica, na vanua oqo sa nomudou ivotavota vakawa; ka sa solia o Tamaqu mo dau taukena.",
                "14": "Ia e a sega vakadua ni vakaroti au ko Tamaqu me’u tukuna vei ira na wekamuni sa tiko mai Jerusalemi.",
                "15": "E sega vakadua tale ga ni vakaroti au ko Tamaqu me’u tukuni ira na yavusa tale eso ni mataqali i Isireli sa kauti ira tani mai ke ya ko Tamada.",
                "16": "Ia oqo ga na ka sa vakarota ko Tamaqu me’u tukuna vei ira:",
                "17": "Ni so tani tale na noqu sipi, era sa sega ni tiko ena bai oqo; sa kilikili me’u kauti ira tale ga mai, a ra na rogoca na domoqu; ena qai duabau ga na qele ni sipi, ka duabau ga na ivakatawa.",
                "18": "Ia era sa sega ni kila na noqu vosa, ena vuku ni domodomoqa kei na tawavakabauta; a sa vakaroti au kina ko Tamaqu me’u kakua tale ni tukuna vei ira e dua na ka me baleta na ka oqo.",
                "19": "Ia e dina, au sa kaya vei kemudou, sa vakaroti au ko Tamaqu, ka’u sa tukuna vei kemudou ni dou a tawasei tani mai vei ira ena vuku ni nodra caka cala; ena vuku gona ni nodra cakacala era sa sega kina ni kilai kemuni.",
                "20": "Ia au sa kaya vakaidina vei kemudou, ena vuku ni nodra cakacala, era sa sega tale ga ni kilai ira kina na yavusa tale e so sa tawasei ira tani ko Tamada mai vei ira.",
                "21": "Au sa kaya vakaidina vei kemudou, sai kemuni ga au sa kaya kina vakaoqo: E so tani tale na noqu sipi, era sa sega ni tiko ena bai oqo; sa kilikili me’u kauti ira tale ga mai, a ra na rogoca na domoqu; ena qai duabau ga na qele ni sipi, ka duabau ga na ivakatawa.",
                "22": "Ia era sa sega ni kila na ibalebale ni noqu vosa ni ra sa nanuma ni’u sa tukuni ira na Matanitu Tani; ia era sa sega ni kila ni ra na saumaki mai na kai Matanitu Tani ena vuku ni nodra vunau.",
                "23": "Ia era sa sega ni kila na ibalebale ni noqu kaya ni ra na rogoca na domoqu; era sa sega tale ga ni kila ni na sega ni rogo na domoqu vei ira na Matanitu Tani—ka’u na sega ni vakaraitaki au vei ira, vakavo ga ena Yalo Tabu.",
                "24": "Ia raica, ko ni sa rogoca na domoqu, ka raici au; ko ni sa noqu sipi ka ko ni sa wili vata kei ira sa solia vei au ko Tamada."
            },
            "16": {
                "1": "E dina, e dina au sa kaya vei kemudou, eso tani tale na noqu sipi, ia era sega ni tiko ena vanua oqo se mai Jerusalemi, se ena dua na vanua vakavolivolita ka’u a veiqaravi voli kina.",
                "2": "Ia ko ira ka’u sa vosa kina oqo, era sa sega mada ni rogoca na domoqu; ka’u a sega mada ni bau vakaraitaki au vei ira.",
                "3": "Ia sa vakaroti au na Tamada me’u lako vei ira, era na rogoca na domoqu, ka ra na wili vata kei ira na noqu sipi, me duabau ga kina na qele ni sipi ka duabau ga na ivakatawa; ia au sa lako me’u vakaraitaki au vei ira.",
                "4": "Ka’u sa vakaroti kemudou mo dou vola na veivosa oqo ni’u sa gole yani, ia ko ira na noqu tamata ka tiko mai Jerusalemi, ko ira era sa kilai au ka a cakacaka vata voli kei au, kevaka era sa sega ni kerea vua na Tamada ena yacaqu me ra kilai kemuni kei ira na yavusa tale e so ena kaukauwa ni Yalo Tabu, sa na maroroi tu ga na noqu vosa ko ni sa vola me qai vakaraitaki vei ira na Veimatanitu Tani, ia ena taucoko ni nodra gauna na Veimatanitu Tani, era na qai kauta lesu tale yani vei ira na ivovo ni nodra kawa era sa veiseyaki tu e delai vuravura ena vuku ni nodra tawavakabauta, me ra kila kina ni sai au na nodra Dauveivueti.",
                "5": "Ka’u na qai soqoni ira kece, mai na yasai vuravura e va; ka’u na qai vakayacora kina na veiyalayalati ka cakava ko Tamada vei ira na mataqali i Isireli.",
                "6": "Era sa kalougata ko ira na Matanitu Tani, ni ra sa vakabauti au ena vuku ni Yalo Tabu, o koya sa vakadinadinataki au kei na Tamada vei ira.",
                "7": "Raica, sa kaya ko Tamada, ko ni sa sega ni vakabauti au koi kemuni na mataqali i Isireli; ia me vaka ni ra sa vakabauti au na matanitu tani, ena kau kina vei ira na dina ena siga mai muri, ka na vakatakilai kina vei ira na taucoko ni veika oqo.",
                "8": "Ia ena ca sa kaya ko Tamada, ko ira na Matanitu Tani era sa tawavakabauta—e dina ga era sa lako mai ki na vanua oqo, ka ra sa mai vakatalabusesetaki ira na noqu tamata, ko ira na mataqali i Isireli; ka ra sa vakatalai ira tani na noqu tamata, na mataqali i Isireli mai na kedra maliwa ka butuki ira sobu e yavadra;",
                "9": "Ena vuku ni yalololoma i Tamada vei ira na Matanitu Tani, kei na nona lewa na Tamada vei ira na noqu tamata ko ira na mataqali i Isireli, e dina, e dina, au sa kaya vei kemuni, ni sa na oti kece na veika oqo, ka’u sa laiva me ra yaviti na noqu tamata, ko ira na mataqali i Isireli, ka me ra vakararawataki, ka vakamatei ka vakasevi tani mai na kedra maliwa, ka ra na cati ka vakasiusiutaki, ka ra na vosa beci—",
                "10": "Ka sa vakarota gona kina ko Tamada me’u kaya vakaoqo vei kemudou: Ena siga era sa ivalavala ca kina ki na noqu kosipeli ka biuta laivi na taucoko ni noqu kosipeli ko ira na vei-Matanitu Tani, ka ra laveti cake ena qaciqacia ni yalodra ka beca na veimatanitu kecega kei na tamata kecega e vuravura taucoko, ka vakasinaiti ena veimataqali lasu kecega kei na veidabui, na ilawaki, kei na veimataqali veivakaisini kecega kei na laba, bete vakailasu kei na veibutakoci, kei na veika vuni vakasisila kecega; ka kevaka era sa vakayacora na veika kece oqo ka ra sega ni ciqoma na taucoko ni noqu kosipeli, raica, sa kaya ko Tamada, Au na kauta tani mai vei ira na taucoko ni noqu kosipeli.",
                "11": "Ka’u na qai nanuma na veiyalayalati au a cakava vei ira na noqu tamata, ko ira na mataqali i Isireli, ka’u na qai kauta yani vei ira na noqu kosipeli.",
                "12": "Ka’u na vakaraitaka vei kemuni na mataqali i Isireli, ni ra na sega ni rawai kemuni ko ira na Veimatanitu Tani; ia au na nanuma na noqu veiyalayalati kei kemuni na mataqali i Isireli, ka ko ni na qai kila na taucoko ni noqu kosipeli.",
                "13": "Ia sa kaya ko Tamada, kevaka era sa veivutuni ko ira na Veimatanitu Tani ka saumaki mai vei au, era na wili vata kei ira na noqu tamata, ko ira na mataqali i Isireli.",
                "14": "Ka’u na sega ni laivi ira na noqu tamata, ko ira na mataqali i Isireli, me ra lako yani ena kedra maliwa ka butuki ira sobu, sa kaya na Tamada.",
                "15": "Ia kevaka era sa sega ni saumaki mai vei au ka muria na domoqu, au na laivi ira na noqu tamata ko ira na mataqali i Isireli, me ra lako yani ena kedra maliwa ka ra na buturaki ira sobu, ia era na vaka na masima sa seyavu na kena tuituina, ka sa sega ni yaga ena dua na ka, me biu ga ki tautuba me ra buturaka sobu na noqu tamata ko ira na mataqali i Isireli.",
                "16": "E dina, e dina, au sa kaya vei kemuni, sa vakaroti au ko Tamada—me’u solia na vanua oqo vei ira na tamata oqo me nodra ivotavota vakawa.",
                "17": "Ia ena qai vakayacori kina na vosa sa tukuna ko Aisea na parofita ka kaya:",
                "18": "Era sa tabalaka na domodra na nomudou ivakatawa; era na ia vata na nodra lagasere, ni ra na raica ena matana votu ni na kauti Saioni tale mai na Turaga.",
                "19": "Mo ni lagata mai na sere ni marau, mo ni kaikaila vata, na veiyasana lala ni Jerusalemi; ni sa vakacegui ira na nona tamata na Turaga, ka sa sereki Jerusalemi.",
                "20": "Sa vakaraitaka mai na Turaga na ligana tabu e matadra na veimatanitu kecega; ia na iyalayala kecega kei vuravura ena kunea na veivakabulai ni Kalou."
            },
            "17": {
                "1": "Raica, a sa yaco ni sa cavuta oti na vosa oqo ko Jisu, sa veiraiyaki vei ira na lewevuqa ka kaya kivei ira: Raica, sa yaco mai na noqu gauna.",
                "2": "Au kila ni ko ni sa malumalumu mai, ka sega ni tugana rawa ki lomamuni na noqu vosa kecega sa vakarota ko Tamada me’u tukuna vei kemuni ena gauna oqo.",
                "3": "O koya mo ni lako mada kina ki na nomuni veivale ka vakananuma e lomamuni na veika au sa tukuna; ka mo ni kerea vua na Tamada ena yacaqu mo ni kila rawa, ka vakarautaka na nomuni vakasama ni’u na lako tale mai vei kemuni ni mataka.",
                "4": "Ia oqo au sa na lako cake mada ki vua na Tamada, au na laki raici ira tale ga na yavusa i Isireli era sa yali tu, ka ni ra sa sega ni yali vua na Tamada, ka ni sa kila ko koya na vanua e a kauti ira kina.",
                "5": "Ka sa yaco ni sa cavuta oti na vosa oqo ko Jisu, sa vakararai yani vei ira na lewevuqa ka raica ni ra sa tagi ka raici koya vakamatua yani ka vaka era sa vakamasuti koya me tiko vata mada vakalailai tale kei ira.",
                "6": "Ka sa kaya vei ira: Raica, sa vakasinaiti na lomaqu ena yalololoma vei kemuni.",
                "7": "Sa tiko li e so na nomuni tauvimate? Mo ni kauti ira mai. Sa tiko li eso era sa lokiloki, na mataboko, na gera, na mudu, na vukavuka, ko ira sa malai, ko ira sa didivara kei ira kecega sa tauvimate tu, mo ni kauti ira mai ka’u na vakabulai ira, ni’u sa yalololoma vei kemuni; io sa vakasinaiti na lomaqu ena loloma cecere.",
                "8": "Ka ni’u siqema rawa ni ko ni sa gadreva me’u vakaraitaka vei kemuni na veika au a cakava vei ira na wekamuni mai Jerusalemi, ka ni’u raica ni sa kilikili me’u vakabulai kemuni me vaka na nomuni vakabauta.",
                "9": "Ka sa yaco ni sa cavuta oti na vosa oqo, era sa lako yani ena dua vata na gauna ko ira na lewevuqa, era sa kauti ira mai na nodra tauvimate kei ira sa rarawa tu, na nodra lokiloki, na mataboko, na galu kei na veimataqali mate kecega; a sa vakabulai ira kecega ko koya, ni ra sa kau yani vua.",
                "10": "A ra sa cuva sobu kecega e yavana ka vakarokorokotaki koya, ko ira sa vakabulai kei ira sa bula vinaka tu; a ra sa lewevuqa era sa lako mai ka reguca na yavana, ka sa suasua na yavana ena wai ni matadra.",
                "11": "Ka sa yaco ni sa kaya me ra kau mai vua ko ira na nodra gonelalai.",
                "12": "A ra sa kauti ira mai na nodra gonelalai vei Jisu ka vakatikori ira sobu ena qele vakavolivoliti koya, a sa tu ena kedra maliwa ko Jisu; a ra sa vagalala na lewevuqa me ra lako kece ki liu na gonelalai.",
                "13": "Ka sa yaco ni ra sa kau kece mai vei Jisu ka sa tu ena kedra maliwa ko koya, sa qai vakaroti ira na lewevuqa me ra tekiduru ena qele.",
                "14": "Ka sa yaco ni ra sa tekiduru kece ki na qele, sa vutugu e lomana ko Jisu ka kaya: I Tamaqu, au sa rarawataka na nodra caka ca na tamata ena mataqali i Isireli.",
                "15": "Ia ni sa cavuta oti na vosa oqo, sa qai tekiduru tale ga ko koya ki na qele; raica, sa qai masu vua na Tamada, ia sa sega ni rawa me volai na nona masu, era sa vakadinadinataka na lewevuqa era sa rogoci koya.",
                "16": "Ia sa vaka oqo na ivakarau ni ka era tukuna: Sa sega mada ni bau raica na mata se rogoca na daliga, na veika levu ka veivakurabuitaki keimami a raica ka rogoca ena nona vosa ko Jisu vua na Tamada;",
                "17": "Ia sa sega na yame me vosataka rawa, ka sega na yalo e bucina rawa, ka sega e dua me vola rawa na veika lelevu ka totoka keimami a raica ka rogoca ena masu i Jisu; ia sa sega ni tukuni rawa na marau e a vakasinaiti kina na yaloi keimami ena neimami sa rogoci koya ni sa masulaki keimami vua na Tamada.",
                "18": "Ka sa yaco ni sa tinia na nona masu vua na Tamada ko Jisu sa tu cake; ia era sa luvuci tu ga ko ira na lewevuqa ena levu ni nodra marau, ka ra sega ni tucake rawa.",
                "19": "Ka sa yaco ni sa vosa vei ira ko Jisu ka kaya me ra tucake.",
                "20": "A ra sa tucake, a sa kaya vei ira ko koya: Ko ni sa kalougata ena vuku ni nomuni vakabauta. Ia raica oqo, sa vuabale na noqu marau.",
                "21": "Ia ni sa cavuta oti na vosa oqo, sa tagi, a ra sa vakadinadinataka na lewevuqa, a sa keveti ira yadua na gonelalai ka vakalougatataki ira ka masulaki ira vua na Tamada.",
                "22": "A sa qai tagi tale ni sa vakalougatataki ira oti;",
                "23": "Sa qai vosa vei ira na lewevuqa ka kaya: Mo ni raici ira na nomuni lalai.",
                "24": "Ia ni ra sa raici ira yani, era sa rai cake vaka ki lomalagi ka raica ni sa tadola na lomalagi ka ra sa siro sobu mai lomalagi na agilosi, ka sa vaka e nodra sala sobu mai na bukawaqa; era sa lako mai ka vakavolivoliti ira na lalai ko ya, a sa vakavolivoliti ira na bukawaqa; ka ra sa veiqaravi vei ira ko ira na agilosi.",
                "25": "Era sa raica ka rogoca ka vakadinadinataka ko ira na lewevuqa; era sa kila ni sa dina na nodra itukutuku, ni ra a raica taucoko ka rogoca ko ira yadua vakataki ira; ia na kedra iwiliwili e rauta beka ni rua na udolu ka lima na drau na tamata; ko ira na tagane, na yalewa kei na gone."
            },
            "18": {
                "1": "Ka sa yaco ni sa vakaroti iratou na nona tisaipeli ko Jisu me ratou kauta mai vua na madrai kei na waini.",
                "2": "Ia ni ratou sa lako me kauta mai na madrai kei na waini, sa vakaroti ira na lewevuqa ko koya me ra dabe sobu ki na qele.",
                "3": "Ia ni ratou sa kauta mai na tisaipeli na madrai kei na waini, sa taura na madrai ko koya ka dovia ka vakalougatataka; ka solia vei iratou na tisaipeli ka vakarota me ratou kania.",
                "4": "Ia ni ratou sa kana oti, ka vakamamautaki, sa vakarota me ratou solia tale ga vei ira na lewevuqa.",
                "5": "Ia ni ra sa kana oti na lewevuqa ka ra sa mamau, sa kaya vei iratou na tisaipeli: Raica ena tabaki e dua vei kemudou ka’u na solia vua na kaukauwa me dovia na madrai ka vakalougatataka, ka solia vei ira na noqu lewe ni lotu, kivei ira kecega sa vakabauta ka papitaisotaki ena yacaqu.",
                "6": "Ia mo dou vakayacora tiko ga me vaka au kitaka; io me vaka au sa dovia na madrai ka vakalougatataka, ka solia vei kemudou.",
                "7": "Mo dou kitaka oqo, mo dou vakananuma kina na yagoqu, me vaka au sa vakaraitaka vei kemudou. Ka me ivakadinadina vua na Tamada ni dou na daunanumi au tikoga. Ia kevaka dou na daunanumi au tiko ga, ena tikoga kei kemudou na Yaloqu.",
                "8": "Ka sa yaco ni sa cavuta na vosa oqo, sa vakaroti iratou na nona tisaipeli me ratou taura na bilo waini ka gunuva, ka solia talega vei ira na lewevuqa me ra gunuva.",
                "9": "Ka sa yaco ni ratou sa kitaka vakakina, eratou sa gunuva ka vakasinaiti; ka qai solia talega vei ira na lewevuqa ka ra a gunuva talega ka vakasinaiti.",
                "10": "Ia ni ratou sa vakayacora oqo na tisaipeli, sa kaya vei iratou ko Jisu: Dou sa kalougata ena ka dou sa kitaka, ni dou sa vakayacora kina na noqu ivakaro, sa ivakadinadina oqo vua na Tamada ni dou sa talairawarawa ki na noqu ivakaro.",
                "11": "Ka mo dou kitaka tikoga na ka oqo vei ira sa veivutuni ka papitaisotaki ena yacaqu; ko ni na kitaka oqo mo dou vakananuma kina na noqu dra ka’u sa liviraka ena vukumudou, mo dou vakadinadinataka kina vua na Tamada ni ko ni na daunanumi au tiko ga. Ia kevaka ko ni na daunanumi au tikoga, ena tiko ga kei kemudou na Yaloqu.",
                "12": "Ia au sa solia vei kemudou e dua na ivakaro mo ni daukitaka na veika oqo. Dou sa kalougata kevaka dou sa kitaka tiko ga na veika oqo, ni dou sa tara cake e dela ni noqu uluvatu.",
                "13": "Ia ko koya vei kemudou sa kitaka e levu cake se lailai sobu mai na veika oqo, sa sega ni tara cake ena dela ni noqu uluvatu, ia sa tara ga ena dela ni nuku; ia ni sa tau mai na uca, ka coka na dobui, ka liwa na cagi ka tabaki ira, era na bale kina, ka sa tadola tu na matamata kei eli me tilomi ira.",
                "14": "O koya dou sa kalougata kina kevaka dou sa maroroya na noqu ivakaro o koya sa vakarota na Tamada me’u solia vei kemudou.",
                "15": "E dina, e dina, au sa kaya vei kemudou, mo dou dauvakatawa ka masu tikoga, me kakua ni temaki kemudou na tevoro ka kauti kemudou tani vakavesu.",
                "16": "Ia me vaka au a masu ena kemudou maliwa, mo dou dau masu tale ga vakakina ena noqu lotu ena kedra maliwa na noqu tamata era sa veivutuni ka papitaisotaki ena yacaqu. Raica koi Au na rarama; Au sa biuta vei kemudou e dua na ivakarau mo dou muria.",
                "17": "Ka sa yaco ni sa cavuta oti na vosa oqo ko Jisu vei iratou na nona tisaipeli, sa qai rai tale vei ira na lewevuqa ka kaya vei ira:",
                "18": "Raica, e dina, e dina au sa kaya vei kemuni, mo ni dau vakatawa ka masu tikoga, mo ni kakua ni rawai ena veitemaki; raica sa vinakata ko Setani me tauri kemudou me tauvuloni kemudou kina me vaka na witi.",
                "19": "O koya mo ni dau masu tikoga vua na Tamada ena yacaqu;",
                "20": "Ia na ka kecega e dodonu ko ni sa kerea vua na Tamada ena yacaqu, ka ko ni vakabauta ni ko ni na rawata, raica ena soli vei kemuni.",
                "21": "Mo ni daumasu vakavuvale vua na Tamada, mo dou dau kitaka tikoga ena yacaqu, me ra kalougata kina na watimuni kei ira na luvemuni.",
                "22": "Mo ni dausoqoni wasoma; ia, mo dou kakua ni vakatabuya e dua sa lako yani ena nomuni soqoni, mo ni laiva ga me lako yani vei kemuni, ia mo kua ni vakatabui ira;",
                "23": "Ia mo ni masulaki ira ka kakua ni vakasevi ira tani; ia kevaka era sa daulako wasoma yani vei kemuni, mo ni dau masulaki ira vua na Tamada ena yacaqu.",
                "24": "Ia mo ni dulaka cake na nomuni rarama me cilavi vuravura. Raica sai Au ga na rarama mo ni dulaka cake—me vaka ko ni sa raica ni’u a kitaka. Ia ko ni sa raica ka vakadinadinataka ni’u a masu vua na Tamada.",
                "25": "Ia ko ni sa raica ni’u a sega ni vakatala tani e dua vei kemuni, raica au a vakaroti kemuni ga mo ni lako mai vei au ka mo ni tara ka raica; ia mo ni kitaka tale ga vakakina vei ira na kai vuravura; ia ko koya sa sega ni muria na ivakaro oqo, sa vakatara me kau ki na veitemaki.",
                "26": "Ka sa yaco ni sa cavuta oti na vosa oqo ko Jisu, sa gole tale vei iratou na tisaipeli sa digitaka ko koya ka kaya vei ira:",
                "27": "Raica, e dina, e dina, au sa kaya vei kemudou, au na solia vei kemudou e dua tale na ivakaro, ka’u na qai lako vei Tamaqu me’u vakayacora na veivakaro tale eso sa solia tu vei au.",
                "28": "Ka raica, sai koya oqo na ivakaro au sa solia vei kemudou, ena gauna dou qarava kina, mo dou kakua ni laiva me kania na lewequ, ka gunuva na noqu dra e dua dou sa kila ni sega ni bula ganita;",
                "29": "Ko koya sa kania ka gunuva na lewequ kei na noqu dra ka sega ni bula ganita sa kania ka gunuva tiko na cudruvi ki na yalona; ia mo dou vakatabuya me kania na lewequ ka gunuva na noqu dra e dua dou sa kila ni sega ni bula ganita.",
                "30": "Ia dou kakua ga ni vakasevi koya tani, mo dou qarava ga ka masulaki koya vua na Tamada ena yacaqu; ia kevaka sa veivutuni ka papitaisotaki ena yacaqu, mo ni qai vakacurumi koya ka solia vua na lewequ kei na noqu dra.",
                "31": "Ia kevaka sa sega ni veivutuni, me kakua ni wili vata kei ira na noqu tamata, de na vakacacani ira na noqu tamata, raica au sa kilai ira na noqu sipi kei na kedra iwiliwili.",
                "32": "Ia mo dou kakua ni vakasevi koya tani mai na nomuni valenilotu se valenisokalou, ia mo ni qaravi koya tikoga, ni dou sa sega ni kila de ra na saumaki mai ka veivutuni ka lako mai vei au ena lomadra taucoko, ka’u na vakabulai ira; ia ko ni sa vu ni nodra vakabulai.",
                "33": "O koya mo dou muria kina na veivosa oqo au sa vakarota vei kemudou, mo dou kakua ni cudruvi kina; ni na ca ko koya sa cudruva ko Tamada.",
                "34": "Au sa solia vei kemudou na veivakaro oqo, ena vuku ni veileti era tiko ena kemudou maliwa. Ka mo dou na kalougata kevaka sa sega na veileti ena kemudou maliwa.",
                "35": "Ia oqo, au sa lako cake vua na Tamada, ni sa yaga me’u lako vua na Tamada ena vukumudou.",
                "36": "Ka sa yaco ni sa tinia na veivosa oqo ko Jisu, sa qai tarai iratou yadua na tisaipeli sa digitaka ko koya, e ligana, a sa tarai iratou yadudua me yacova ni sa tarai iratou kece ka vosa vei iratou ni sa tarai iratou tu.",
                "37": "Ia era sa sega ni rogoca na lewevuqa na veivosa sa tukuni ka ra a sega kina ni vola; ia eratou sa tukuna na tisaipeli ni a solia vei iratou ko koya na kaukauwa me ratou solia kina na Yalo Tabu. Ia au na qai vakaraitaka e muri ni sa dina na itukutuku oqo.",
                "38": "Ka sa yaco ni sa tarai iratou oti ko Jisu, sa qai vakaruguti ira na lewevuqa e dua na o ka ra sa sega ni raici Jisu rawa.",
                "39": "Ia ni sa vakaruguti ira tu, sa biuti ira ko Koya ka lako cake ki lomalagi. Ia eratou sa raica ko ira na tisaipeli ka vakadinadinataka ni sa lako cake ki lomalagi."
            },
            "19": {
                "1": "Ka sa yaco ni sa lako cake ki lomalagi ko Jisu, era sa qai veisukayaki na lewevuqa, na tamata yadua kei na watina kei na luvena ki na nona vale.",
                "2": "Ka sa vakarogoi sara yani ki na vanua taucoko ni bera na buto, ni ra a raici Jisu na lewevuqa, ka a vunau o koya vei ira, ka na vakaraitaki koya talega vei ira na lewevuqa, ena siga tarava.",
                "3": "Io, a sa vakarogoi yani ki na vanua taucoko ena bogi taucoko na itukutuku kei Jisu; ka yacova sara ni ra sa tala yani e lewevuqa, io, era sa cakacaka vakaukauwa sara, e dua na iwiliwili levu sara ena bogi taucoko ko ya, me ra na tiko rawa kina e lewevuqa ena vanua ena mai vakaraitaki koya kina ko Jisu kivei ira, ena siga tarava.",
                "4": "Ka sa yaco ni ena mataka, era sa soqoni vata yani na lewevuqa, raica, ko Nifai kei Timoci na tacina ka a vakatura cake mai na mate ko koya, kei na luvena ko Jonasa, ko Maconai kei Maconaia na tacina, ko Kumeni, kei Kumenonai, kei Jeremaia, kei Seminoni, kei Jonasa, kei Setekaia kei Aisea—ia oqo na yacadratou na tisaipeli sa digitaka ko Jisu—eratou sa lako yani ka tu ena kedra maliwa na lewevuqa.",
                "5": "Ka raica, era sa rui lewevuqa sara na tamata, ka ratou sa lewa me ra wase me tinikarua na iwasewase.",
                "6": "Eratou sa qai vakavulici ira na lewevuqa ko iratou na lewe tinikarua; eratou sa kaya vei ira na lewevuqa me ra tekiduru ena delai vuravura ka masu vua na Tamada ena yacai Jisu.",
                "7": "Eratou sa masu tale ga na tisaipeli vua na Tamada ena yacai Jisu. Ka sa yaco ni, ratou sa qai tu cake mai ka vunau vei ira na tamata.",
                "8": "Ia ni ratou sa vunautaka taucoko sara na veivosa vata e a vunautaka ko Jisu—ka sega ni dua na ka e duidui mai na veivosa ka cavuta ko Jisu—raica, eratou sa tekiduru tale ka masu vua na Tamada ena yacai Jisu.",
                "9": "Era sa masulaka na ka era sa gadreva sara vakalevu; ka ra gadreva me soli vei ira na Yalo Tabu.",
                "10": "Ia ni ra sa tinia na nodra masu, era sa lako ki bati ni wai ka ra muri ira yani na lewevuqa.",
                "11": "Ka sa yaco ni sa lako ki loma ni wai ko Nifai ka papitaisotaki.",
                "12": "A sa lako cake mai wai ka tekivu veipapitaisotaki. Sa papitaisotaki iratou kece sa digitaka ko Jisu.",
                "13": "Ia ni sa qai yaco ni ratou sa papitaisotaki kece ka lako cake mai wai, sa lako sobu mai vei ira na Yalo Tabu, a ra sa vakasinaiti ena Yalo Tabu kei na bukawaqa.",
                "14": "Ka raica, sa vaka e vakavolivoliti iratou me vaka ena bukawaqa ka a lako sobu mai lomalagi, a ra sa raica ka vakadinadinataka na lewevuqa; era sa lako sobu mai lomalagi na agilosi ka mai qaravi iratou.",
                "15": "Ia ni sa qai yaco ni ra sa vakavulici iratou tiko na tisaipeli ko ira na agilosi, sa rairai ko Jisu ena kedratou maliwa ka qaravi iratou.",
                "16": "Ka sa yaco ni sa vosa vei ira na lewevuqa ka kaya me ra tekiduru sobu ki na qele. Kei iratou tale ga na nona tisaipeli, me ra tekiduru sobu ki na qele.",
                "17": "Ka sa yaco ni ra sa tekiduru sobu kece ki na qele, sa qai vakaroti iratou na nona tisaipeli me ratou masu.",
                "18": "Ka raica, ni ra sa masu; era sa masu vei Jisu, ka ra kacivi koya na nodra Turaga ka nodra Kalou.",
                "19": "Ka sa yaco ni sa lako tani ena kedra maliwa ko Jisu ka lako vakalailai yani ki liu, a sa cuva sobu ki na qele ka kaya:",
                "20": "Tamaqu, au sa vakavinavinaka vei kemuni ni ko ni sa solia na Yalo Tabu vei iratou ka’u sa digitaka; ia au sa digitaki iratou tani mai vuravura ena vuku ni nodratou vakabauti au.",
                "21": "Tamaqu, au sa masuti kemuni mo ni solia na Yalo Tabu vei ira kece era na vakabauta na nodratou vosa.",
                "22": "Tamaqu, ko ni sa solia vei ira na Yalo Tabu ni ra sa vakabauti au; ia ko ni sa raica ni ra sa vakabauti au ni ko ni sa rogoca na nodra masu vei au. Era sa masu vei au ni’u sa tiko vata kei ira.",
                "23": "Ia oqo Tamaqu, au sa masulaki ira vei kemuni kei ira tale ga sa vakabauti au ni ra sa vakabauta na nodra vosa, ia me’u sa tu vata kei ira me vaka ko ni sa tu vata kei au Tamaqu, ka me keimami sa duavata.",
                "24": "Ka sa yaco ni sa tinia ko Jisu na nona masu vua na Tamada, sa lako vei iratou na nona tisaipeli, ka raica, eratou sa masu tiko ga vua; ia e sega ni levu na vosa eratou cavuta, ka ni a soli vei iratou na vosa ni nodratou masu, ka ratou a vakasinaiti ena gagadre.",
                "25": "Ka sa yaco ni sa vakalougatataki iratou ko Jisu ni ratou sa masu tiko vua; a sa mata mamarau vei iratou a serauni iratou na rarama ni matana, a sa serau talega na matadratou ka vulavula na nodratou isulu me vakataki Jisu; ia na kena vulavula sa uasivia na vulavula kecega ka sega na ka e vuravura e vakatautauvatani kaya na kena vulavula.",
                "26": "A sa kaya vei iratou ko Jisu: Dou masu tiko ga; ia sa sega ni mudu kina na nodratou masu.",
                "27": "A sa biuti iratou ko koya ka lako vakalailai yani ki liu, a sa cuva sobu ki na qele; ka masu vua na Tamada ka kaya:",
                "28": "Tamaqu, au sa vakavinavinaka vei kemuni ni ko ni sa vakasavasavataki iratou ka’u sa digitaka ena vuku ni nodratou vakabauta, ka’u sa masulaki iratou, kei ira tale ga era na vakabauta na nodratou vosa, me ra vakasavasavataki vei au, ena vuku ni vakabauti ni nodratou vosa, me vaka eratou sa vakasavasavataki ni ratou sa vakabauti au.",
                "29": "Tamaqu, au sa sega ni masulaki vuravura, ia au sa masulaki iratou ga ko ni sa solia vei au mai vuravura me ratou vakasavasavataki vei au ena vuku ni nodratou vakabauta, ia me’u sa tu vata kei iratou me vaka ko ni sa tu vata kei au Tamaqu, me keitou sa duavata ka me’u vakalagilagi ena vukudratou.",
                "30": "Ia ni sa cavuta oti na vosa oqo ko Jisu, sa lako tale mai vei iratou na nona tisaipeli; ka raica ni ra sa masu tikoga vagumatua vua ka sega ni cegu; a sa mata mamarau tale vei iratou; ka raica eratou sa vulavula me vakataki Jisu sara ga.",
                "31": "Ia sa qai yaco ni sa lako vakalailai tale ki liu ka masu vua na Tamada;",
                "32": "Ia a sega ni vosataka rawa na yame ka sega ni vola rawa na tamata na vosa ni nona masu.",
                "33": "Era sa rogoca ga ka vakadinadinataka ko ira na lewevuqa; a sa cilavi na lomadra ka ra sa kila e lomadra na vosa sa cavuta ena nona masu.",
                "34": "Ia sa rui cecere ka talei na vosa sa cavuta ena nona masu, a sa sega ni vosataka rawa se vola rawa na tamata.",
                "35": "Ka sa yaco ni sa tinia na nona masu ko Jisu, sa lako tale mai vei ira na nona tisaipeli ka kaya: Au sa sega mada ni bau kunea vei ira na Jiu e dua na vakabauta levu vakaoqo; o koya au a sega kina ni vakaraitaka vei ira e dua na cakacaka mana levu, ena vuku ni nodra tawavakabauta.",
                "36": "Au sa kaya vakaidina vei kemuni, sa sega vei ira e raica na veika lelevu ko ni sa raica; se rogoca na veika lelevu ko ni sa rogoca."
            },
            "20": {
                "1": "Ka sa yaco ni a vakarota ko koya vei ira na lewevuqa kei ira na nona tisaipeli me sa tini mada na nodra masu. A sa vakaroti ira me kakua sara ni mudu na nodra dau masu e lomadra.",
                "2": "A sa vakaroti ira me ra duri ka tucake e yavadra. A ra sa duri ka tucake e yavadra.",
                "3": "Ka sa yaco ni sa dovia na madrai ka vakalougatataka ka solia vei ira na tisaipeli me ra kania.",
                "4": "Ia ni ra sa kania oti, sa vakaroti ira me ra dovia na madrai ka solia vei ira na lewevuqa.",
                "5": "Ia ni ra sa solia oti vei ira na lewevuqa, sa qai solia tale ga vei ira na waini me ra gunuva, ka vakaroti ira me ra solia vei ira na lewevuqa.",
                "6": "E a sega na madrai se waini era kauta mai na tisaipeli, se ko ira na lewevuqa;",
                "7": "Ia e a solia vakaidina vei ira ko koya na madrai me ra kania kei na waini me ra gunuva.",
                "8": "Ka a kaya vei ira: Ko koya yadua sa kania na madrai oqo sa kania na lewequ ki na yalona; kei koya sa gunuva na waini oqo, sa gunuva na noqu dra ki yalona; ia ena sega ni viakana se viagunu na yalona, ia ena vakasinaiti.",
                "9": "Ia, ni ra sa kana ka gunu kece na lewevuqa, era sa vakasinaiti ena Yalo; a ra sa tabalaka cake vata na domodra ka vakalagilagi Jisu, o koya era sa raica ka rogoca.",
                "10": "Ka sa yaco ni ra sa vakalagilagi Jisu kece sara, sa kaya vei ira ko koya: Raica au sa vakaotia oqo na ivakaro ka a vakaroti au kina ko Tamada me baleti ira na tamata oqo, ko ira e dua na ivovo ni mataqali i Isireli.",
                "11": "Ko ni nanuma li ni’u a kaya vei kemuni na gauna ena vakayacori kina na vosa i Aisea—raica era sa volai tu ka sa tu vei kemuni na nona vosa, ia mo ni vakasaqaqara sara kina—",
                "12": "E dina, e dina, ka’u sa kaya vei kemuni, ena gauna era na vakayacori kina, sa na vakayacori kina na veiyalayalati ka cakava ko Tamada vei ira na nona tamata, na mataqali i Isireli.",
                "13": "Ia era na qai vakasoqoni vata na ivovo era sa veiseyaki tu e delai vuravura, mai na tokalau kei na ra, mai na vualiku kei na ceva; ka ra na qai kila na Turaga na nodra Kalou o koya sa sereki ira.",
                "14": "Ka sa vakaroti au na Tamada me’u solia vei kemuni na vanua oqo me nomuni ivotavota vakawa.",
                "15": "Ka’u sa kaya vei kemuni, kevaka era sa sega ni veivutuni na Matanitu Tani ena gauna era sa ciqoma oti kina na veivakalougatataki, ni oti na nodra vakatalabusesetaki ira na noqu tamata—",
                "16": "Ko ni na qai lako yani ena kedra maliwa koi kemuni e dua na ivovo ni mataqali i Jekope; ia ko ni na tiko ena kedra maliwa na veimataqali e vuqa; ko ni na tu ena kedra maliwa, me vaka na laioni ena kedra maliwa na manumanu ni veikau, ka vaka na luve ni laioni ena loma ni qele ni sipi, o koya ke sa lako yani kina, sa na butuka sobu ka basuraka ka sega e dua me na vakabula.",
                "17": "Ena qai laveti cake na ligamuni vei ira na nomuni meca, ia ko ira kece sa cati kemuni era na muduki laivi.",
                "18": "Ia au na vakasoqoni ira mai na noqu tamata me vaka sa soqona vata na nona ivau sila e dua na tamata ki na rara ni sila.",
                "19": "Ia au na totaki ira na noqu tamata sa veiyalayalati kei ira ko Tamada, io na nomu ileu ka’u na cakava me kaukamea, kei na nomu ququ ka’u na cakava me parasa. Ia ko na butuqaqia na veimataqali e vuqa; ia ka’u na vakatabuya na nodra itoki ni valu vua na Turaga kei na nodra iyau vua na Turaga ni vuravura taucoko. Ka raica, sai au ga ka’u na kitaka na ka oqo.",
                "20": "Ka na qai yaco, sa kaya na Tamada, ni sa waraki ira tu ena siga ko ya na iseleiwau ni noqu lewa dodonu; ia ena tau vei ira kevaka era na sega ni veivutuni, io vei ira kecega na Matanitu Tani, sa kaya na Tamada.",
                "21": "Ka na qai yaco ni’u na vakataudeitaki ira na noqu tamata, na mataqali i Isireli.",
                "22": "Ka raica, au na vakataudeitaki ira na tamata oqo ena vanua oqo, me vakayacori kina na veiyalayalati au a cakava vei Jekope na tamamuni; ia ena yaco me Jerusalemi Vou. Ka na tiko na veikaukauwa ni lomalagi ena kedra maliwa na tamata oqo; io, au na tiko sara ga koi Au ena kemuni maliwa.",
                "23": "Raica sai au sa vosa kina ko Mosese ka kaya: Ena vakatubura vei kemuni na Turaga na nomuni Kalou e dua na parofita mai vei ira na wekamuni, me vakataki au; ia mo ni rogoca na ka kecega sa na vosataka vei kemuni. Ia ena qai yaco ni ko koya yadua na tamata sa sega ni rogoca na parofita ko ya, ena muduki tani mai na kedra maliwa na tamata.",
                "24": "Au sa kaya vakaidina vei kemuni, io, ko ira kecega na parofita, tekivu mai vei Samuela kei ira kece era muri mai, o ira kece era sa vosa, era sa vakadinadinataki au.",
                "25": "Ka raica, ko ni sa nodra kawa na parofita; ka ko ni sa mataqali i Isireli; ko ni sa tamata ni veiyalayalati ka cakava ko Tamada vei ira na nomuni qase, ni a kaya vei Eparaama: Ena vuku ni nomu kawa ena kalougata kina na veimataqali kecega e vuravura.",
                "26": "Sa vakaturi au cake ko Tamada ka talai au e liu vei kemuni me’u vakalougatataki kemuni, ena noqu vagolei kemuni tani mai na nomuni caka ca; ena vuku ni ko ni sa gone ni veiyalayalati—",
                "27": "Ia ni ko ni sa vakalougatataki oti, sa na vakayacori kina na veiyalayalati ka cakava ko Tamada vei Eparaama ka kaya: Ena kalougata tale ga na veimatanitu kecega e vuravura ena vuku ni nomu kawa—ena kena sovaraki na Yalo Tabu vei ira na Matanitu Tani mai vei au, ia ni ra sa vakalougatataki, era na qaqa matua sara kina na Matanitu Tani vei ira kecega, ka ra vakatalabusesetaki ira na noqu tamata, ko ira na mataqali i Isireli.",
                "28": "Era na vu ni veivakanakuitataki vei ira na tamata ni vanua oqo. Ia kevaka era na vakaukauwataka na lomadra vei au, ni ra sa rogoca oti na taucoko ni noqu kosipeli, au na sauma e uludra na nodra cakacala, sa kaya na Tamada.",
                "29": "Au na qai nanuma na veiyalayalati au a cakava kei ira na noqu tamata; raica au a veiyalayalati kei ira ni’u na vakasoqoni ira vata ena gauna au sa lewa, ni’u na solia tale me nodra ivotavota vakawa na nodra vanua na nodra qase, sai koya na vanua ko Jerusalemi, na vanua yalataki vei ira me sega ni mudu, sa kaya na Tamada.",
                "30": "Ena qai yaco ni na yaco mai na gauna, me na vunautaki kina vei ira na taucoko ni noqu kosipeli;",
                "31": "Era na qa vakabauti au ni sai Au ko Jisu Karisito na Luve ni Kalou ia era na qai daumasu vua na Tamada ena yacaqu.",
                "32": "Era na qai tabalaka cake na domodra na nodra ivakatawa, ka ia vata na nodra sere; ni ra na raica ena matana votu.",
                "33": "Ena qai vakasoqoni ira vata tale na Tamada, ka solia na vanua ko Jerusalemi vei ira me nodra ivotavota vakawa.",
                "34": "Era na qai lagata mai na sere ni marau—Mo ni lagasere vata na veiyasana lala ni Jerusalemi; ni sa vakacegui ira na nona tamata ko Tamada, ka sa sereki Jerusalemi.",
                "35": "Sa vakaraitaka ko Tamada na ligana tabu ena matadra na veimatanitu kecega; ia na iyalayala kecega kei vuravura ena raica na veivakabulai sa mai vua na Tamada; ia keirau sa duavata ko Tamada kei Au.",
                "36": "Ka na qai vakayacori kina na ka sa volai: Mo yadra, mo yadra tale, daramaka na nomu kaukauwa, Saioni; daramaka na nomu isulu rairai totoka, Jerusalemi na koro tabu, raica era na sega tale ni curumi iko ko ira sa sega ni cili kei ira sa tawasavasava.",
                "37": "Kuretaki iko mai na kuvu-ni-soso; duri, dabe sobu, Isa Jerusalemi; sereka tani na ivau ni domomu, ko iko na gone yalewa bobula ni Saioni.",
                "38": "Ni sa kaya vakaoqo na Turaga: Ko ni a volitaki kemudou wale, ka ko ni na sereki tale, ia ka segai ena ilavo.",
                "39": "E dina, e dina, au sa kaya vei kemuni, ni ra na kila na yacaqu na noqu tamata; io, era na kila ena siga ko ya ni sai au ga sa vosa tiko.",
                "40": "Era na qai kaya: Na kena rairai totoka ena ulunivanua na yavai koya sa kauta mai na itukutuku vinaka, sa vakarogoya mai na sautu; sa kauta mai na itukutuku vinaka ni ka vinaka, ka vakarogoya mai na veivakabulai; ka tukuna mai ki Saioni: Sa lewa na nomu Kalou!",
                "41": "Ia era na tabalaka cake na domodra ka vaka: Mo ni lako, mo ni lako, mo ni lako tani eke, mo ni kakua ni tara na ka sa tawasavasava; mo ni lako tani mai vua; mo ni savasava mai oi kemuni sa kauta na iyaya ni Turaga.",
                "42": "Ni ko ni na sega ni lako yani vakariri. Ka ko na sega ni dro; ni na liu vei kemudou na Turaga, ka muri kemudou na Kalou ni Isireli.",
                "43": "Raica, ena cakacaka vakavuku ko koya na noqu italatala; ena vakalevulevui ko koya ka vakacaucautaki, ia ena cecere sara.",
                "44": "Me vaka era kurabuitaki iko e lewevuqa—ni sa vakacacani vakalevu na kena irairai ka vakalailai na tamata kecega, kei na yagona tale ga vakalevu cake mai vei ira na luve ni tamata—",
                "45": "Ena vakamiraki ira na veimatanitu e vuqa; era na kurabui ka galu ko ira na tui ena vukuna, ni ra na raica na ka e a sega ni tukuni vei ira; kei na ka era sa sega ni rogoca era na vakasamataka.",
                "46": "E dina, e dina, au sa kaya vei kemudou, ena yaco vakaidina na veika kece me vaka sa vakarota vei au ko Tamada. Ena qai vakayacori na veiyalayalati a veiyalayalati kina na Tamada kei ira na nona tamata; ka na qai tawani tale ko Jerusalemi, mai vei ira na noqu tamata ka na yaco me nodra vanua ka sa ivotavota vakawa."
            },
            "21": {
                "1": "E dina, au sa kaya vei kemuni, au na solia vei kemuni e dua na ivakatakilakila mo ni kila kina na gauna sa na voleka kina ni yaco na veika oqo—au na vakasoqoni ira vata mai na noqu tamata na mataqali i Isireli era a veiseyaki tu vakabalavu me’u vakataudeitaka tale na noqu Saioni ena kedra maliwa;",
                "2": "Ka raica, oqo na ivakatakilakila au na solia vei kemuni—ena vakatakilai vei ira na Matanitu Tani na vosa kece au na tukuna vei kemuni, na vosa au na qai tukuna e muri me baleti au, ena kaukauwa ni Yalo Tabu, ka na solia vei kemuni na Tamada, me ra kila kina na veika me baleti ira na tamata oqo ka ra dua na ivovo ni mataqali i Jekope, ka ra na vakatalabusesetaki ira ko ira na Matanitu tani;",
                "3": "E dina, e dina, au sa kaya vei kemuni, ena gauna e vakatakila kina vei ira ko Tamada na veika oqo, ka na qai lako mai vua na Tamada, mai vei ira kivei kemuni;",
                "4": "Ni sa lewa yalomatua nei Tamada me ra vakataudeitaki ena vanua oqo, me ra dua na matatamata galala ena kaukauwa i Tamada ni na qai lako mai vei ira na veika oqo kivei ira na ivovo ni nomuni kawa me vakayacori kina na veiyalayalati nei Tamada ka a veiyalayalati kina kei ira na nona tamata, ko ira na mataqali i Isireli;",
                "5": "O koya gona ena gauna era na kauta yani kina na Matanitu Tani na itukutuku oqo kei na itukutuku ni veika ena qai vakayacori ena kemuni maliwa, kivei ira na nomuni kawa ka ra na malumalumu sobu ena vakabauta ena vuku ni caka cala;",
                "6": "Ni sa lewa na Tamada me vakatakilai yani na itukutuku oqo mai vei ira na Matanitu Tani, me vakaraitaka kina vei ira na Matanitu Tani na nona kaukauwa, ena vuku ni ka oqo ni kevaka era sega ni vakaukauwataka na lomadra na Matanitu Tani; me ra veivutuni kina ka lako mai vei au ka papitaisotaki ena yacaqu, ka kila na dina ni veitiki ni noqu ivunau, me ra wili vata kina kei ira na noqu tamata, ko ira na mataqali i Isireli;",
                "7": "Ena gauna era sa kila kina na veika oqo ko ira na nomuni kawa—sa na kena ivakatakilakila vei ira ni sa tekivu oti na nona cakacaka na Tamada ena kena vakayacori na veiyalayalati ka a cakava vei ira na tamata, ka ra mataqali i Isireli.",
                "8": "Ia ni sa na yaco mai na siga koya ena qai yaco ni ra na galu na tui; ni ra na raica na ka sa sega ni tukuni vei ira; ka vakasamataka na ka era a sega ni rogoca.",
                "9": "Ena siga ko ya ena vakayacora ko Tamada ena vukuqu e dua na cakacaka levu ka talei ena kedra maliwa; ka ra na tiko ena kedra maliwa o ira era na sega ni vakabauta e dina ga ni na mai tukuna vei ira e dua na tamata.",
                "10": "Ia raica, ena tu e ligaqu na nona bula na noqu italatala; o koya era na sega ni vakamavoataki koya, e dina ga ni ra na vakacacani koya ena vukudra. Ka’u na vakabulai koya ga, ni’u na vakaraitaka vei ira ni sa levu cake na noqu yalomatua mai na ilawaki qaseqase ni tevoro.",
                "11": "O koya gona, ko ira kecega sa sega ni vakabauta na noqu vosa koi au ko Jisu Karisito, na vosa ka a vakaroti koya kina na Tamada me kauta yani vei ira na Matanitu Tani, ka solia vua na kaukauwa me kauta yani vei ira na Matanitu Tani (ena vakayacori kina me vaka sa kaya ko Mosese), era na muduki tani mai na kedra maliwa na noqu tamata ni veiyalayalati.",
                "12": "Ia era na tiko ena kedra maliwa na Matanitu Tani ko ira na noqu tamata, na ivovo i Jekope, io, era na tu ena kedra maliwa me vaka na laioni ena kedra maliwa na manumanu ni veikau, me vaka na luve ni laioni ena maliwa ni qele ni sipi, o koya ke sa lako yani kina, sa na buturaka sobu ka basuraka ka sega e dua me na vakabula.",
                "13": "Era na laveta cake na ligadra vei ira na nodra meca, ia ko ira kece sa cati ira era na muduki tani.",
                "14": "Io, ena ca ko ira na Matanitu Tani ka vakavo ga kevaka era veivutuni; ni na yaco ena siga ko ya, sa kaya na Tamada, au na muduka tani na nomu ose mai na kemu maliwa, ka’u na vakarusa na nomu qiqi ni valu;",
                "15": "Ka’u na muduka tani na veikoro ena nomu vanua, ka talaraka sobu kecega na nomu veikoro ni valu;",
                "16": "Ka’u na muduka tani tale ga na cakaisausau mai na nomu vanua, ia ena sega tale vei iko ko ira era daukilakila;",
                "17": "Au na muduka tani tale ga na nomu matakau ceuceu, kei na nomu matakau era vakaduri tu, ia ko na sega tale ni qarava kina na cakacaka ni ligamu;",
                "18": "Au na cavuta tani tale ga na nomu veikau mai na kemudou maliwa, ka vakarusa na nomu veikoro.",
                "19": "Ka na qai yaco ni na vakaoti mada na lasu, na veivakaisini, na vuvu, na veileti, na bete vakailasu kei na veibutakoci.",
                "20": "Ni na qai yaco ena siga ko ya, sa kaya ko Tamada, o ira kece sa sega ni veivutuni ka lako mai vua na Luvequ Lomani, au na muduki ira tani mai vei ira na noqu tamata, o ira na mataqali i Isireli;",
                "21": "Au na ia ena cudru waqawaqa na veisausaumi e sa sega mada ni bau rogoci e liu, vei ira, kei ira tale ga na tawa lotu.",
                "22": "Ia kevaka era na veivutuni ka muria na noqu vosa ka sega ni vakaukauwataka na lomadra, au na tauyavutaka na noqu lotu ena kedra maliwa, ka ra na curu ki na veiyalayalati ka wili vata kei ira na ivovo i Jekope, ko ira au a solia vei ira na vanua oqo me nodra ivotavota vakawa.",
                "23": "Ka ra na vukei ira na noqu tamata na ivovo i Jekope, kei ira kecega na mataqali i Isireli era na lako mai me ra tara e dua na koro ka na vakatokai ko Jerusalemi Vou.",
                "24": "Ka ra na qai vukei ira na noqu tamata era sa veiseyaki tu ena dela ni vanua taucoko, me ra soqoni vata yani ki Jerusalemi Vou.",
                "25": "Ena qai lako sobu mai ki na kedra maliwa na kaukauwa ni lomalagi; ka’u na tiko tale ga ena kedra maliwa.",
                "26": "Ia ena tekivu vakayacori na nona cakacaka na Tamada ena siga koya, io, ena gauna sa vunautaki kina na kosipeli oqo vei ira na kedra maliwa na ivovo ni tamata oqo. Au sa kaya vakaidina vei kemuni, ena tekivu vakayacori ena gauna ko ya na cakacaka i Tamada ena kedra maliwa na noqu tamata kecega era sa veiseyaki tu, io vei ira tale ga na yavusa era sa yali tu, ka a kauti ira tani na Tamada mai Jerusalemi.",
                "27": "Io, ena tekivutaki na cakacaka ena kedra maliwa na noqu tamata ka ra veiseyaki tu, ka na vakarautaka ko Tamada na sala me ra lako mai kina vei au, ka masuti Tamada ena yacaqu.",
                "28": "Io, ena qai tekivu na cakacaka mai vua na Tamada ena kedra maliwa na veimatanitu kecega, ena vakarautaki ni sala me ra vakasoqoni vata tale kina na nona tamata ki na vanua sa nodra ivotavota vakawa.",
                "29": "Era na lako tani mai ena veivanua kecega; ia era na sega ni lako tani vakariri, ka ra na sega ni dro ni ra sa lako tu, ni’u na liu vei ira, ka’u na muri tale ga, sa kaya ko Tamada."
            },
            "22": {
                "1": "Ena qai yaco vakaidina na ka sa volai tu: Mo ia na sere ko iko na yava sa sega ni vakaluveni; lagata mada na sere, ka ia na kaila ko iko sa sega ni vakasucu gone; ni ra sa lewevuqa na luvei koya sa biu, ka lewe lailai na luvei koya sa vakawati, sa kaya na Turaga.",
                "2": "Vakalevutaka na tikina sa tu kina na nomu vale laca, ia na kena ilati ni nomu itikotiko me dre ga yani; kakua ni ko maninitaka, vakabalavutaka na nomu dali ka vakaukauwataka na nomu iteki;",
                "3": "Ni ko na tete yani vaka ki na imatau kei na imawi, ia na nomu kawa ena taukena na Veimatanitu Tani ka vakatawana na veikoro sa rusa.",
                "4": "Mo kakua ni rere ni ko na sega ni madua; ia mo kakua ni taqaya ni ko na sega ni vakamaduataki; ni ko na guilecava na nomu vakamaduataki ni ko a gone yalewa, ia ko na sega ni nanuma tale na ka ko rogoca kina ni ko sa yada.",
                "5": "Ni sa watimu ko koya ka buli iko, na Turaga ni Lewevuqa na yacana; sai koya na nomu Dauveivueti na Yalo Savasava ni Isireli—ena vakatokai ko koya na Kalou ni vuravura taucoko.",
                "6": "Ko sa vaka na yalewa sa biu ka rarawa na yalona ni sa kacivi iko na Turaga, ka vaka na goneyalewa vakawati ni ko sa biu ga, sa kaya na nomu Kalou.",
                "7": "Ni na lekaleka wale na noqu biuti iko, ia ena loloma levu ka’u na vakasoqoni iko kina.",
                "8": "Ena noqu cudru lailai ka’u na tabonaka mada na mataqu mai vei iko, ia ena loloma tawavakaiyalayala ka’u na lomani iko kina, sa kaya na Turaga na nomu Dauveivueti.",
                "9": "Ni sa vaka na waluvu ena gauna i Noa na ka oqo vei au, me vaka ni’u a bubului me kakua ni luvuci vuravura tale na waluvu i Noa, ka’u sa bubului vakakina me’u kakua ni cudruvi iko.",
                "10": "Ni na takali na veiulunivanua, ka yavavala na veiulunikoro, ia na noqu yalovinaka ena sega ni takali mai vei iko, ka na sega tale ga ni na kau tani na noqu veiyalayalati ni sautu, a kaya na Turaga ko koya sa yalololoma vei iko.",
                "11": "Ko iko na dau rarawa, na dau cagina ena cagilaba, ka sega ni vakacegui! Raica ka’u na viritoka na nomu veivatu ena drega iqumu ka tauyavutaki iko ena safaia.",
                "12": "Ka’u na cakava na nomu katubaleka ena akeiti, kei na nomu matamata ni koro ena kapukuli kei na nomu iyalayala ena vatu daudomoni.",
                "13": "A luvemu kecega ena vakavulici ira na Turaga; ena ka levu tale ga na nodra vakacegu na luvemu.",
                "14": "Ko na vakataudeitaki ena ivalavala dodonu; ko na yawa sara mai na veivakararawataki, ni ko na sega ni rere, ena yawa tale ga mai vei iko na domobula, ni na sega ni torovi iko.",
                "15": "Raica, era na soqoni dina mai me ra saqati iko, ena sega ni vu mai vei au; o koya ena soqoni me sagai iko, ena bale ga ena vukumu.",
                "16": "Raica, koi Au ka’u a bulia na matai ni kaukamea sa iriva na qilaiso waqa, ka sa cakava mai na iyaragi ena nona cakacaka; ka’u a buli koya na dauvakacaca me ia na veivakarusai.",
                "17": "Ena sega ga ni yaga na iyaragi kecega sa caka me baleti iko; kei na yame kecega ena vosa vakacacataki iko, ena vakalelewa ko na vakacala ga. Oqo na nodra ivotavota na tamata ni Turaga kei na nodra ivalavala dodonu sa mai vei au, sa kaya na Turaga."
            },
            "23": {
                "1": "Ka raica, au sa kaya vei kemuni, ni vinaka mo ni vakadikeva na veika oqo. Io au sa vakaroti kemuni mo ni vakadikeva vagumatua sara na veika oqo; raica sa ka bibi vakaidina na vosa i Aisea.",
                "2": "Ni sa vosataka na veika taucoko baleti ira na noqu tamata na mataqali i Isireli ko koya; ia sa dodonu tale ga me vosa vei ira na Matanitu Tani.",
                "3": "Ia na ka kecega e a vosataka ko koya, era sa yaco oti se era na qai yaco, me vaka ga na vosa e vosataka.",
                "4": "Ia mo ni muria na noqu vosa; mo ni vola na veika au sa tukuna vei kemuni; ia ena qai kau yani vei ira na vei-Matanitu Tani ena gauna, kei na lewa nei Tamada.",
                "5": "Ia ko koya yadua sa rogoca na noqu vosa ka veivutuni ka papitaiso, ena vakabulai. Mo ni vulica na nodra ivakavuvuli na parofita, ni ra sa vakadinadinataka na veika oqo.",
                "6": "Ka sa yaco ni sa cavuta oti na vosa oqo ko Jisu sa qai kaya tale vei ira, ni sa vakamacalataka oti na ivolanikalou kece sa tukuni oti vei ira, era sa qai kaya: Raica, na ivolanikalou tale e so au sa gadreva mo ni vola, na kena o ni se bera tiko ni vola.",
                "7": "Ka sa yaco ni sa kaya vei Nifai: Kauta mai na ivolatukutuku ko maroroya tu.",
                "8": "Ia ni sa kauta mai na ivolatukutuku ko Nifai ka biuta e matana, sa qai vakaraica ko koya ka kaya:",
                "9": "Au sa kaya vakaidina vei kemuni, ni’u a vakarota na noqu italai ko Samuela na Leimanaiti me vakadinadinataka vei ira na tamata oqo, ni ra na tucake tale mai na mate e vuqa na tamata yalododonu, ka rairai, ka veiqaravi vei ira na lewevuqa ena siga sa vakalagilagi kina na yacai Tamada ena vukuqu. Sa qai tarogi ira ka kaya: Sa sega li ni vakakina?",
                "10": "Era sa kaya na nona tisaipeli: Io, Turaga, e a parofisaitaka vakaidina ko Samuela me vaka na nomuni vosa, ka sa yaco vakakina.",
                "11": "A sa kaya vei ira ko Jisu: A cava ko ni sa sega ni vola kina na ka oqo, ni ra a tucake tale e vuqa na tamata yalododonu, ka rairai vei ira na lewevuqa ka vakavulici ira?",
                "12": "Ka sa yaco ni sa qai nanuma ko Nifai ni a sega tu ni volai na ka oqo.",
                "13": "Ka sa yaco ni sa vakarota ko Jisu me volai; ka sa volai sara me vaka e a vakarota.",
                "14": "Ka sa yaco ni sa vakamacalataka taucoko vakadua ko Jisu na ivolanikalou era sa vola tu, sa qai vakaroti ira me ra vakatavuvulitaka na veika sa vakamacalataka vei ira."
            },
            "24": {
                "1": "Ka sa yaco ni sa vakaroti ira me ra vola na vosa e a solia ko Tamada vei Malakai ka na tukuna vei ira ko koya. Ia ni ra sa vola oti sa qai vakamacala vei ira. A sa kaya vakaoqo vei ira ko koya: Sa kaya vakaoqo ko Tamada vei Malakai—Raica, au na tala na noqu italatala, ka na caramaka ko koya na sala e mataqu, ia na Turaga o koya ko ni sa vakasaqara, ena lako vakasauri mai ki na nona valetabu, io ena lako mai na italatala ni veiyalayalati o koya ko ni sa rekitaka; raica ena lako mai ko koya sa kaya na Turaga ni Lewevuqa.",
                "2": "Ia ko cei me na yalodei ena siga ni nona lako mai, ia ko cei me na tudei tiko ni sa na rairai mai ko koya? Ni sa vaka na nona bukawaqa na dausava koula ko Koya, ka vaka na nodra sovu na dausava isulu.",
                "3": "Ia ena tiko ko koya me vakavinakataka ka vakasavasavataka na siliva; ena vakasavasavataka na luvedra tagane na Livai ka savai ira me vaka na koula kei na siliva, me ra vakacabora vua na Turaga na ivakacacabo ena buladodonu.",
                "4": "Ena qai vinaka vua na Turaga na nodra ivakacacabo ko Juta kei Jerusalemi, me vaka ena gauna e liu ka vaka na veiyabaki e liu.",
                "5": "Au na qai toro voleka vei kemuni me ia na veilewai; ia ka’u na kusarawa ni tukuna na nodra ca na daucakaisausau, kei na dauveibutakoci, kei na daububului vakailasu, kei ira era butakoca na ivoli ni tamata cakacaka, kei na yada kei na luveniyali, kei ira era vakanadakuya na vulagi, ka ra sega ni rerevaki au, sa kaya na Turaga ni Lewevuqa.",
                "6": "Ni sa i au na Turaga, ka’u sa sega ni veivukiyaki; o koya oqo, ko ni sa sega kina ni rusa oi kemuni na Jekope.",
                "7": "Mai na nodra gauna sara mada ga na nomuni qase, ko ni sa vukitani kina mai na veicakacaka vakalotu, ka ko ni sa sega ni maroroya. Mo ni lesu mai vei au, au na qai lesu yani vei kemuni, sa kaya na Turaga ni Lewevuqa. Ia ko ni sa kaya: Me keimami lesu vakaevei?",
                "8": "E dua li na tamata me butakoca na Kalou? Ia ko ni a butakoci au. Ia ko ni sa kaya: Keimami a butakoci kemuni vakaevei? Ena ikatini kei na ivakacacabo.",
                "9": "Ko ni sa cudruvi ena dua na cudru, ni ko ni sa butakoci au, koi kemuni na matanitu taucoko oqo.",
                "10": "Mo ni kauta kece mai na ikatini ki na lololo me so kina na kakana ena noqu vale; ka vakatovolei au mada kina, se’u na dolava se segai na katubaleka ni lomalagi ka sovaraka vei kemuni na ka ni veivakalougatataki me na sega na, tikina e maroroi rawa kina, sa kaya na Turaga ni Lewevuqa.",
                "11": "Ia au na vunauca na dauvakacaca ena vukumuni me kakua ni vakarusa na vua ni nomuni qele; ena sega tale ga ni lutudole na vua ni nomuni vaini ena were ni bera na kena gauna, sa kaya na Turaga ni Lewevuqa.",
                "12": "A ra na vakatokai kemuni me kalougata na lewe ni veivanua kecega, ni ko ni sa vanua e daurekitaki, sa kaya na Turaga ni Lewevuqa.",
                "13": "Ko ni a vosa vakaukauwa vei au, sa kaya na Turaga. Ia ko ni sa kaya: A vosa cava li keimami sa vosa vakacacataki kemuni kina?",
                "14": "Ko ni a kaya: Sa tawayaga na qarava na Kalou; ia ka cava na betena na noda maroroya na nona veicakacaka vakalotu, ka ni da sa lako vakaloloku voli talega ena mata ni Turaga ni Lewevuqa?",
                "15": "Eda sa vakatokai ira na viavialevu me ra tamata mamarau; io, ni ra tamata rawa ka tale ga ko ira na daucaka ca; ka ra sa sereki talega ko ira era vakatovolea vakaca na Kalou.",
                "16": "Era sa dau veivosaki vakataki ira ko ira era sa rerevaka na Turaga, a sa vakarorogo na Turaga ka rogoca; a sa volai e dua na ivola ni vakananumi e matana, ena vukudra era rerevaka na Turaga ka vakananuma na yacana.",
                "17": "Era na qai noqu ga ena siga ka’u na kumuna kina na noqu iyau talei sa kaya na Turaga ni Lewevuqa; ia ka’u na lomani ira me vaka na tamata sa lomani koya na luvena sa qaravi koya.",
                "18": "Ia ko ni na qai lesu mai vei au ka kunea sara ni sa duatani na yalododonu ka duatani na tamata ca, a sa duatani ko koya sa qarava na Kalou ka duatani ko koya sa sega ni qaravi koya."
            },
            "25": {
                "1": "Ia raica, sa lako mai na siga ko ya, ena waqa me vaka na lovo; ia ko ira kece era viavialevu, io, kei ira kece sa caka ca, era na vaka na vu ni co; ia ena vakamai ira na siga ka sa lako mai ko ya, sa kaya na Turaga ni Lewevuqa, ena sega kina ni laiva me vo vei ira na wakana se tabana.",
                "2": "Ia ena cadra vei kemuni sa rerevaka na yacaqu, na Luve ni Valavala Dodonu ena kauta lako ena tabana na veivakabulai; ka ko ni na lako yani ka tubu cake me vaka na luve ni bulumakau ena loma ni bai.",
                "3": "Ka ko ni na buturaki ira sobu na tamata ca; ni ra na dravusa e ruku ni qeteqete ni yavamuni ena siga ka’u na cakava kina na ka oqo, sa kaya na Turaga ni Lewevuqa.",
                "4": "Dou nanuma na lawa i Mosese na noqu tamata, o koya ka’u a vakarota vua mai Orepi me nodra kecega na Isireli, vata kei na ilesilesi kei na lewa.",
                "5": "Raica, au na talai Ilaija na parofita e liu vei kemuni, ni bera ni qai lako mai na siga levu ka rerevaki ni Turaga ko ya;",
                "6": "Ena vagolea ko koya na lomadra na qase kivei ira na gone, kei na lomadra na gone kivei ira na nodra qase, de’u na qai lako mai ka yavita na vuravura ena dua na cudru."
            },
            "26": {
                "1": "Ka sa yaco ni sa tukuna oti na veika oqo ko Jisu, sa qai vakamacalataka vei ira na lewevuqa; a sa vakamacalataka vei ira na veika kecega, na veika lelevu kei na veika lalai.",
                "2": "A sa kaya: Sa vakarota ko Tamada me’u tukuna vei kemuni na veivolanikalou oqo sa sega ni tu vei kemuni; ni sa vakarautaka tu ena nona lewa yalomatua me qai soli vei ira na veitabatamata e muri.",
                "3": "A sa vakamacalataka na veika kecega, io, mai na ivakatekivu me yacova na gauna sa lako mai kina ena nona lagilagi—io, a sa tukuna na veika kece ena yaco ena delai vuravura, ka tukuna tale ga ni na waicala na vei-vu-ni-ka ena katakata dina, ena vivigi ko vuravura me vaka na ivola vivigi ka na takali yani na lomalagi kei na vuravura;",
                "4": "Me yacova sara na siga levu mai muri, era na tu kina ena mata ni Kalou na tamata kecega, na veimataqali, veimatanitu kei na duivosavosa, me ra lewai ena nodra ivalavala, se vinaka se ca—",
                "5": "Ia kevaka era sa vinaka, era na tucake tale mai ki na bula tawavakaiyalayala; ia kevaka era sa ca, era na tucake tale mai ki na rusa tawamudu; ia erau sa veibasai ga, e dua ena yasana oqo ka dua ena yasana ko ya, me vaka na loloma cecere, kei na lewa dodonu kei na savasava i Karisito, o koya sa bula ni bera ni tekivu na vuravura.",
                "6": "Ia oqo sa sega ni rawa ni volai taucoko ena ivola oqo e dua na ikaduanadrau ni veika a vakatavuvulitaka ko Jisu vei ira na tamata;",
                "7": "Ia raica, sa volai tu ena peleti i Nifai na iwase levu cake ni veika ka a vunautaka vei ira na tamata ko koya.",
                "8": "Ia na veika oqo au sa vola, e dua na iwase lailai ni veika a vakavuvulitaka vei ira na tamata; ka’u sa vola ena inaki me ra na kau tale mai kina vei ira na tamata oqo, mai vei ira na Matanitu Tani, me vaka na vosa sa cavuta ko Jisu.",
                "9": "Ia ena gauna era na taura kina na veika oqo, ka sa kilikili me ra taura taumada me vakatovolei kina na nodra vakabauta, ia kevaka era na vakabauta na veika oqo, ena qai vakatakilai vei ira na veika lelevu cake.",
                "10": "Ia kevaka era sa sega ni vakabauta na veika oqo, era na cudruvi ka na bureitaki vei ira na veika lelevu cake.",
                "11": "Raica, sa vakarau me’u vola kece eke na veika kece mai na peleti i Nifai, ia sa tarova na Turaga ka kaya: Au na vakatovolea mada na nodra vakabauta na noqu tamata.",
                "12": "O koya gona, koi au, ko Momani, au sa vola ga kina na veika sa vakarota vei au na Turaga. Ia koi au ko Momani, au sa tinia eke na noqu vosa ka tekivu vola na veika sa vakaroti vei au.",
                "13": "O koya gona, au sa gadreva mo ni kila, ni a vakavulici ira na tamata na Turaga ena loma ni tolu na siga; ia ni sa oti koya, sa rairai tale vakavuqa vei ira ko koya, a sa vakavuqa talega na nona dovia na madrai ka vakalougatataka ka solia me ra kania.",
                "14": "Ka sa yaco ni sa vakatavulici ira ka vakalougatataki ira na nodra gone na lewevuqa ka tukuni tiko oqo, a sa sereka na wa ni yamedra ka ra sa vosataka vei ira na qase na veika lelevu ka talei, io sa levu cake mai na veika sa vakatakila oti ko koya vei ira na tamata; io sa sereka ko koya na wa ni yamedra me ra cauraka.",
                "15": "Ka sa yaco ni sa lako cake oti ki lomalagi—ena ikarua ni nona rairai mai ka sa lako cake vei Tamada, ni oti na nona vakabulai ira na nodra tauvimate kei na nodra lokiloki, ka dolava na matadra na mataboko, ka dolava na daligadra na didivara, ka sa vakayacora na cakacaka kecega ni veivakabulai ena kedra maliwa, ka vakatura cake mai na mate e dua na tamata, ka vakatakila vei ira na nona kaukauwa, ia ni sa oti kece oqo, ka sa lako cake vua na Tamada—",
                "16": "Raica, a sa yaco ena mataka kadua era sa soqoni ira vata yani na lewevuqa, ka raica ka rogoci ira na gonelalai oqo; ia ko ira sara ga na gone dramidrami e ra dolava na gusudra ka cauraka e vuqa na ka veikurabuitaki; ia sa vakatabui me kakua ni dua e vola na veika era a cauraka.",
                "17": "Ka sa yaco ni ra sa lako yani ena gauna ko ya na tisaipeli sa digitaka ko Jisu, ka tekivu me vakavulici ira ka papitaisotaki ira era sa lako mai vei iratou; ia era sa vakasinaiti ena Yalo Tabu ko ira kecega sa papitaisotaki ena yacai Jisu.",
                "18": "Ka sa lewevuqa vei ira era sa raica ka rogoca na veika sa sega ni vosataki rawa, ka sa sega ni vakatarai me volai.",
                "19": "Era sa veivakatavulici ka veiqaravi vakai ira; era sa taukena vata na veika kece ena kedra maliwa ka caka dodonu vei ira na tamata kecega.",
                "20": "Ka sa yaco ni ra sa kitaka na veika kecega sa vakarota vei ira ko Jisu.",
                "21": "Ia ko ira sa papitaisotaki ena yaca i Jisu, era sa vakatokai me ra lewe ni lotu i Karisito."
            },
            "27": {
                "1": "Ka sa yaco ni ra sa veilakoyaki voli na tisaipeli i Jisu ka vunautaka tiko na veika era sa raica ka rogoca, ka veipapitaisotaki ena yacai Jisu, a sa yaco ni ra a soqoni vata na tisaipeli ka ra a duavata ena masu kei na lolo vagumatua sara.",
                "2": "A sa rairai tale vei ira ko Jisu ni ra a masu tiko vua na Tamada ena yacana; a sa lako mai ko Jisu ka tu ena kedra maliwa ka kaya vei ira: A cava ko ni sa vinakata me’u solia vei kemuni?",
                "3": "Era sa kaya vua: Turaga, keimami gadreva mo ni tukuna vei keimami na yaca me vakayacani kina na lotu oqo, ni ra sa veileti tiko na tamata ena vuku ni ka oqo.",
                "4": "Ka sa kaya vei ira na Turaga: E dina, e dina au sa kaya vei kemuni a cava era sa vosa kudrukudru ka veileti kina na tamata ena vuku ni ka oqo?",
                "5": "Era sa sega li ni wilika na ivolanikalou ni sa kaya mo ni vakatokai ena yacai Karisito, sai koya na yacaqu? Ia ko ni na kacivi ena yaca oqo ena siga mai muri;",
                "6": "Ia ko koya yadua sa taura na yacaqu ka vosota me yacova na ivakataotioti, ena vakabulai vakaidina ena siga mai muri.",
                "7": "O koya mo ni kitaka kina na ka kecega ko ni sa kitaka, ena yacaqu; o koya mo ni vakatoka kina na lotu oqo ena yacaqu; ka kerea vua na Tamada ena yacaqu me vakalougatataka na lotu ena vukuqu.",
                "8": "Ia kevaka sa sega ni vakatokai ena yacaqu, ena rawa vakaevei me noqu lotu? Ia kevaka sa vakatokai e dua na lotu ena yacai Mosese, sa lotu i Mosese; se kevaka sa vakatokai ena yaca ni dua na tamata, ia sa lotu ni tamata ko ya; ia kevaka sa vakatokai ena yacaqu sa qai noqu lotu, kevaka sa tara cake ena noqu kosipeli.",
                "9": "Au sa kaya vakaidina vei kemuni ni ko ni sa tara cake ena noqu kosipeli; ia na ka kece ko ni sa vakayacana, mo ni vakayacana ena yacaqu; ia kevaka ko ni sa kerea vua na Tamada ena yacaqu e dua na ka me baleta na lotu, ena rogoci kemuni ko Tamaqu;",
                "10": "Ia kevaka sa tara cake na lotu ena noqu kosipeli, ena vakaraitaka kina na Tamada na nona cakacaka.",
                "11": "Ia kevaka sa sega ni tara cake ena noqu kosipeli ka sa tara cake ga ena cakacaka ni tamata se ena cakacaka ni tevoro, au sa kaya vakaidina vei kemuni, ena vakalekaleka ga na nodra marautaka na nodra cakacaka, ia ena dua na gauna lekaleka, ena yaco mai na ivakataotioti, ka ra na tamusuki sobu ka biu ki na bukawaqa ka sega ni lesu rawa mai kina.",
                "12": "Ni na muri ira ga na nodra ivalavala, ka ra na tamusuki sobu ena vuku ni nodra ivalavala; o koya mo ni nanuma tiko kina na veika au sa tukuna vei kemuni.",
                "13": "Raica au sa solia vei kemudou na noqu kosipeli, ia oqo na kosipeli au sa solia vei kemudou—ni’u a lako mai ki vuravura me’u kitaka na lomai Tamaqu, ni a talai au mai ko Tamaqu.",
                "14": "Ka sa talai au mai ko Tamaqu me’u na mai laveti cake ena kauveilatai; ia ni’u sa laveti cake oti ena kauveilatai me’u na kauti ira mai kina na tamata kecega kivei au, ia me vaka ni ra a laveti au cake na tamata, ena laveti ira cake tale ga vakakina ko Tamada me ra na tu e mataqu ka lewai ena nodra ivalavala, se vinaka se ca—",
                "15": "Raica ena inaki oqo au sa laveti cake kina; ia au na kauti ira mai na tamata kecega kivei au, me vaka na kaukauwa i Tamada, me ra lewai ena nodra ivalavala.",
                "16": "Ka na qai yaco ni o koya yadua sa veivutuni ka papitaisotaki ena yacaqu, ena vakasinaiti ena Yalo Tabu; ia kevaka sa vosota me yacova na ivakataotioti, au na kunea ni sa tawacala ko koya ena matai Tamaqu ena siga au sa tu kina me’u lewai ira na kai vuravura.",
                "17": "Ia ko koya sa sega ni vosota me yacova na ivakataotioti, ena tamusuki sobu ka biu ki na bukawaqa ka na sega ni lesu rawa mai kina, ena vuku ni lewa dodonu nei Tamada.",
                "18": "Ia sa vakaoqo na vosa sa solia ko Tamada vei ira na luve ni tamata. Raica, baleta na ka oqo, e sa vakayacora kina na vosa ka sa solia, ka sa sega ni lasu ko Koya, ia ena vakayacora vakaidina na vosa kecega sa tukuna.",
                "19": "Ka sa sega na ka tawasavasava sa curu rawa ki na nona matanitu; o koya sa sega kina e dua sa curu rawa ki na nona ivakavakacegu, ko ira ga sa savai na nodra isulu ena noqu dra ni ra sa vakabauta, ka veivutunitaka na nodra ivalavala ca ka vosota me yacova na ivakataotioti.",
                "20": "Ia oqo na ivakaro: Mo ni veivutuni, koi kemuni kecega mai na iyalayala kei vuravura, ka lako mai vei au ka papitaisotaki ena yacaqu, mo ni vakatabui kina ena isolisoli ni Yalo Tabu mo ni duri ka sega ni tauvi duka kina e mataqu ena siga mai muri.",
                "21": "E dina, e dina, au sa kaya vei kemudou, oqo na noqu kosipeli; dou sa kila na ka sa dodonu mo ni kitaka ena noqu lotu; ia na ka kecega dou sa raica ni’u sa kitaka, mo dou kitaka tale ga; io mo dou kitaka na ka kecega dou sa raica ni’u sa kitaka;",
                "22": "Ko ni sa kalougata kevaka ko ni sa kitaka na veika oqo, ni ko ni na laveti cake ena siga mai muri.",
                "23": "Mo ni vola na veika ko ni sa raica ka rogoca; ia me kakua ga na veika sa vakatabui.",
                "24": "Mo ni vola na veika era na cakava na tamata oqo, me vaka ni sa volai tu na veika era a cakava e liu.",
                "25": "Raica era na lewai na tamata oqo mai na veitukutuku sa volai oti tu kei na veika ko ni na qai vola e muri, io, ena kilai na nodra cakacaka vei ira na tamata mai na veika sa volai.",
                "26": "Ka raica, na ka kecega sa vola na Tamada; ia ena lewai ko vuravura mai na ivola era sa volai.",
                "27": "Ia mo dou kila ni dou na lewai ira na tamata oqo me vaka na lewa dodonu ka’u na solia vei kemudou. Ia a cava na ivalavala sa kilikili kei kemudou? Au sa kaya vakaidina vei kemudou, mo dou vakataki au.",
                "28": "Ia oqo, au sa lako vua na Tamada. Au sa kaya vakaidina vei kemudou, ena soli vei kemudou na veika kecega ko ni sa kerea vua na Tamada ena yacaqu.",
                "29": "O koya mo dou kerekere, ka na soli vei kemudou; mo dou tukituki ka na dolavi vei kemudou; ni sa rawata ko koya yadua sa kerekere; ka na dolavi vua sa tukituki.",
                "30": "Ia sa vuabale na noqu marau ena vukumudou kei ira na itabatamata oqo; a sa marau talega ko Tamada kei ira na agilosi yalosavasava ena vukumudou kei ira na itabatamata oqo; ni sa sega ni yali e dua vei ira.",
                "31": "Raica, au gadreva mo dou kila; ni’u sa tukuni ira na itabatamata sa bula tiko oqo; a sa vuabale na noqu marau ena vukudra, ni sa sega ni yali e dua vei ira.",
                "32": "Ka raica, au sa rarawataki ira vakaidina na ikava ni tabatamata mai na itabatamata oqo; raica ena rawai ira na dauvere me vaka a rawai ira na luve ni veivakarusai; raica era na volitaki au ena siliva kei na koula kei na iyau sa vakacacana na sarasara kei na veveka, ka ra na basuka na daubutako ka butakoca. Ia ena siga ko ya au na sikovi ira ka sauma vei ira na nodra ivalavala.",
                "33": "Ka sa yaco ni sa cavuta oti na vosa oqo ko Jisu, sa kaya vei iratou na nona tisaipeli: Mo dou curu ki na matamata ni koro qiqo; ni sa qiqo na matamata ni koro ka rabailailai na sala sa basika ki na bula, a ra sa lewelailai sa kunea; ia sa lalaga na matamata ni koro ka rabailevu na sala sa basika ki na mate, era sa lewevuqa era sa curu kina, raica sa voleka mai na bogi, sa sega ni cakacaka rawa kina e dua na tamata."
            },
            "28": {
                "1": "Ka sa yaco ni sa cavuta oti na vosa oqo ko Jisu, sa qai vosa vei iratou yadudua na nona tisaipeli ka kaya: A cava ko sa vinakata me’u solia vei iko ni’u sa lako cake vei Tamaqu?",
                "2": "Eratou sa vosa, ka vakavo ga e lewe tolu ka kaya: Keitou kerea me keitou lako kusarawa yani vei kemuni ki na nomuni matanitu ni sa oti na neimami bula ka yacova na gauna ni bula ni tamata, io ni sa cava na itavi ko ni sa lesi keimami kina.",
                "3": "A sa kaya vei iratou ko Koya: Dou sa kalougata ni dou sa gadreva mai vei au na ka oqo; o koya gona ni dou sa yacova na yabaki vitusagavulu karua, dou na lako yani vei au ki na noqu matanitu; ka dou na kune vakacegu vata kei au.",
                "4": "Ia ni sa vosa oti vei iratou, sa qai gole vei iratou na lewe tolu ka kaya: A cava dou sa gadreva me’u kitaka vei kemudou ni’u sa lako cake vua na Tamada?",
                "5": "Eratou sa rarawa e yalodratou, ni ratou sa sega ni doudou me vosataka vua na ka eratou sa gadreva.",
                "6": "A sa kaya vei iratou ko koya: Raica, au sa kila na nanuma ni lomamudou, dou sa gadreva na ka sa vinakata ko Joni na noqu gone ni toko, ka a cakacaka vata voli kei au ni bera ni ra laveti au cake na Jiu ki na kauveilatai.",
                "7": "Raica dou sa kalougata vakalevu cake, ni dou na sega ni tovolea na mate; ia dou na bula tiko ka raica ni sa vakayacori na cakacaka taucoko i Tamada vei ira na luve ni tamata, io me yacova ni sa vakayacori na veika taucoko sara me vaka na lomai Tamada, ena gauna au na lako mai kina ena noqu lagilagi kei na kaukauwa mai lomalagi.",
                "8": "Dou na sega sara ni tovolea na mosi ni mate; ia ena vakamataliataki vakasauri me vaka na sauriva ni mata ni’u sa lako mai ena noqu lagilagi, io mai na yago mate oqo ki na yago e tawa mate rawa; ia dou na vakalougatataki ena matanitu i Tamaqu.",
                "9": "Dou na sega talega ni sotava na mosi se rarawa ena nomudou bula tiko vakayago, ia dou na rarawataka ga na ivalavala ca ni vuravura; ka’u na vakayacora na veika kece oqo ena vuku ni ka dou sa gadreva vei au, ni dou sa gadreva mo dou kauti ira mai na yalo ni tamata vei au, ni se tu ga na vuravura.",
                "10": "Ena vuku ni ka oqo, ena taucoko kina na nomudou marau; ka dou na curu ki na matanitu i Tamaqu; io, ena vuabale na nomudou marau, me vaka sa solia vei au ko Tamada, na reki e taucoko; ia dou na vakataki au, ia koi au, au sa vakataki Tamada; ia ko Tamada kei au keirau sa duavata;",
                "11": "Ia na Yalo Tabu sa tukuni Tamada kei au; sa solia na Yalo Tabu ko Tamada vei ira na luve ni tamata ena vukuqu.",
                "12": "Ia sa yaco ni sa cavuta oti na vosa oqo ko Jisu, sa tarai iratou yadudua ena iqaqalo ni ligana ka vakavo ga ko iratou na lewe tolu ka ratou na bula tiko, ka sa qai lako yani.",
                "13": "Ka raica sa tadola ko lomalagi ka ratou sa kau cake ki lomalagi, eratou sa raica ka rogoca na veika e sega ni vosataki rawa.",
                "14": "Ka sa vakatabui me ratou tukuna; ka sega tale ga ni soli vei iratou na kaukauwa me ratou cauraka kina na veika eratou sa raica ka rogoca;",
                "15": "Se eratou sa tiko ena yago se ena taudaku ni yago, eratou sega ni kila; ni vaka vei iratou ni ratou a vakamataliataki ka ratou a veisautaki mai na yago mate oqo ki na yago e tawa mate rawa, me ratou raica rawa kina na veika ni Kalou.",
                "16": "Ia a sa yaco ni ratou sa qai vunau voli e delai vuravura; ia eratou a sega ga ni vunautaka na ka eratou a raica ka rogoca, me vaka e a vakaroti vei iratou mai lomalagi.",
                "17": "Ia mai na gauna eratou sa vakamataliataki kina, au sega ni kila se ratou sa vakaisulu ena yago e tawa mate rawa se sega;",
                "18": "Ia oqo ga na ka au sa kila me vaka na kena itukutuku sa soli mai—eratou a lako yani e dela ni vanua ka vunau vei ira na tamata, ka vakaduavatataki ira ki na lotu, ko ira kecega sa vakabauta na nodratou ivunau; ka papitaisotaki ira, ia ko ira kecega sa papitaisotaki era sa vakacurumi ki na lotu ka ra ciqoma na Yalo Tabu.",
                "19": "Era sa biuti iratou ki na vale ni veivesu ko ira era sa sega ni lewe ni lotu. Ka sa sega ni tauri iratou rawa na veivale ni veivesu ni ra sa kavida rua.",
                "20": "Eratou sa qai biu ki loma ni qara; ia eratou sa yavita na qele ena vosa ni Kalou ka ratou sereki mai na loma ni qara ena nona kaukauwa; a sa sega na qara era kelia me tauri iratou rawa.",
                "21": "Eratou sa biu vakatolu ki na lovo ni bukawaqa; ia eratou a sega ga ni kama.",
                "22": "Eratou sa biu vakarua ki na qara ni manumanu kila; ka raica eratou sa vaqitori ira me vaka na gone lailai sa vaqitora na luve ni sipi, ka sega na leqa e yacovi iratou.",
                "23": "Ka sa yaco ni ratou sa lako yani ena kedra maliwa na tamata kecega i Nifai ka vunautaka na kosipeli i Karisito kivei ira na tamata kecega ena dela ni vanua; ka ra sa saumaki mai vua na Turaga ka curu me lewe ni lotu i Karisito; ka ra sa kalougata kina na itabatamata ko ya me vaka na vosa i Jisu.",
                "24": "Koi au ko Momani; au sa tinia toka mada eke ena gauna oqo na noqu vosa me baleta na veika oqo.",
                "25": "Raica sa voleka sara me’u vola na yacadra o ira era na sega vakadua ni tovolea na mate, ia sa sega ni vakatara vei au na Turaga; a ka oqo au sa sega kina ni vola, ka sa vunitaki mai vuravura.",
                "26": "Ia raica, au a raici iratou, ka ratou sa dau qaravi au.",
                "27": "Ka raica eratou na tiko ena kedra maliwa na Veimatanitu Tani, ia era na sega ni kilai iratou na kai Veimatanitu Tani.",
                "28": "Eratou na tiko tale ga ena kedra maliwa na Jiu, ia era na sega ni kilai iratou ko ira na Jiu.",
                "29": "Ka na qai yaco, ena gauna e raica kina na Turaga ni sa ganita ena nona yalomatua, eratou na qai vunau vei ira kece na veiyavusa i Isireli era sa veiseyaki tu, vei ira tale ga na veimatanitu, veimataqali, duivosavosa kei ira na tamata, ia me vaka na kaukauwa ni Kalou sa tu vei iratou kei na ka eratou sa gadreva, eratou na kauta mai kina e vuqa sara na yalo vei ira ka vakalesuya vei Jisu.",
                "30": "Eratou sa vaka na agilosi ni Kalou, ia sa rawa me ratou vakaraitaki iratou vei ira na tamata ka ratou gadreva, kevaka eratou sa masu vei Tamada ena yacai Jisu.",
                "31": "O koya eratou na vakayacora kina e liu e vuqa na veika lelevu ka talei, ka na qai yaco e muri na siga sa levu sa roro tiko mai, io na siga me ra na tu kina na tamata kecega ena mata ni i tikotiko ni veilewai i Karisito;",
                "32": "Io, eratou na vakayacora talega e liu na cakacaka levu ka talei ena kedra maliwa na Veimatanitu Tani, ena qai yaco e muri na siga ni veilewai.",
                "33": "Ia kevaka ena tu vei kemuni na ivolanikalou kece sa tukuni kina na veicakacaka talei i Karisito, ko ni na kila kina ni na yaco vakaidina na veika kece oqo me vaka na vosa i Karisito.",
                "34": "Ia ena ca ko koya sa sega ni muria na vosa i Jisu kei na nodra vosa ko ira e digitaka ko koya ka talai ira yani ena kedra maliwa; ia ko ira yadua sa sega ni muria na vosa i Jisu kei na nodra vosa na nona talai, era sa sega ni ciqomi Koya; ia ena sega talega ni ciqomi ira ko Koya ena siga mai muri;",
                "35": "Raica e vinaka cake vei ira me ra a kakua ni sucu. Se ko ni nanuma beka ni ko ni na kauta tani rawa na nona lewa dodonu na Kalou sa vakacudrui, o koya ka sa buturaki sobu e yavadra na tamata, me rawa kina na veivakabulai?",
                "36": "Ka raica oqo, me vaka ni’u a vosa tiko me baleti ira ka a digitaka na Turaga, io, ko iratou na lewe tolu ka ratou a kau cake ki lomalagi, ni’u a sega ga ni kila se ratou sa vakasavasavataki mai na yago e mate rawa ki na yago e tawamate rawa se sega—",
                "37": "Ia raica, au a taroga vua na Turaga ena gauna au volavola tiko kina, ka sa vakatakila vei au ko koya ni a dodonu me vakayacori e dua na veisau ki na yagodratou, ia kevaka e sega eratou na tovolea na mate;",
                "38": "O koya gona me ratou kakua kina ni tovolea na mate, e a vakayacori kina e dua na veisau ki na yagodratou, me ratou kakua kina ni kila na mosi se rarawa, ia eratou na rarawataka ga na ivalavala ca ni vuravura.",
                "39": "Raica e sega ni tautauvata na veisau oqo kei na ka ena yaco ena siga mai muri; ia e a vakayacori ga e dua na veisau ki na yagodratou me kakua kina ni rawai iratou na kaukauwa i Setani ka na sega ni rawa ni temaki iratou; eratou sa vakatabui vakayago, ka ratou sa savasava, ka sa sega kina ni rawai iratou na kaukauwa ni vuravura.",
                "40": "Raica eratou na bula tu vakaoqo me yacova na siga ni veilewai i Karisito; ia ena siga ko ya, eratou na qai ciqoma na veisau levu cake ki na yagodratou, ka curu ki na matanitu i Tamada ka sega ni curu tale ki tuba ka tiko vata kei na Kalou mai lomalagi me tawamudu."
            },
            "29": {
                "1": "Ka raica oqo, au sa kaya vei kemuni, ni ena siga sa raica kina na Turaga ena nona yalomatua me kau yani na itukutuku oqo vei ira na Veimatanitu Tani me vaka na nona vosa, ko ni na qai kila ni sa tekivu vakayacori na veiyalayalati a cakava ko Tamada vei ira na luvei Isireli, me baleta na nodra vakalesui tale ki na veivanua ka sa nodra ivotavota vakawa.",
                "2": "Ka ko ni na qai kila kina ni na vakayacori kece na vosa ni Turaga era a vosataka na parofita tabu; ia mo ni kakua kina ni kaya ni sa lokuyarataka na Turaga na nona lako mai vei ira na luvei Isireli.",
                "3": "Mo ni kakua sara ni nanuma e lomamuni ni sa tawayaga na vosa era sa cavuti oti, raica, ena nanuma na Turaga na veiyalayalati a cakava vei ira na nona tamata, na mataqali i Isireli.",
                "4": "Ia ni ko ni sa raica ni sa kau mai vei kemuni na itukutuku oqo, mo ni kakua tale ni beca na veika sa vakayacora na Turaga, raica sa laveta tu e ligana imatau na iseleiwau ni nona lewa dodonu; ia ena siga ko ya, kevaka ko ni sa beca na nona cakacaka, ena tau kusarawa vei kemuni na iseleiwau ni nona lewa dodonu.",
                "5": "Ena ca ko koya sa beca na nona cakacaka na Turaga; io, ena ca ko koya sa cakitaka na Karisito kei na nona veicakacaka!",
                "6": "Io, ena ca ko koya sa cakitaka na nona veivakatakila na Turaga, ka kaya ni sa sega tale ni cakacaka na Turaga ena ivakatakilakila se parofisai, se ena isolisoli, se ena vosa tani e so, se ena veivakabulai se ena kaukauwa ni Yalo Tabu!",
                "7": "Io, ena ca ko koya sa kaya ena siga ko ya me rawa ka kina, ni sa sega tale ni rawa ni vakayacora e dua na cakacaka mana ko Jisu Karisito; ia ko koya sa kitaka oqo ena yaco me vaka na luve ni veivakarusai ka na sega na loloma cecere ena vukuna; me vaka na vosa i Karisito!",
                "8": "Ia, mo ni kakua tale ni vakasiusiutaki ira, se beci ira, se vakalialiai ira na Jiu, se dua vei ira na ivovo ni mataqali i Isireli; raica, sa nanuma na Turaga na veiyalayalati a cakava, vei ira ka na vakayacora vei ira me vaka na ka e a bubuluitaka.",
                "9": "O koya mo ni kakua kina ni nanuma ni sa rawa mo ni vukica na liga imatau ni Turaga ki na imawi, me kakua kina ni vakayacora na nona lewadodonu, me vakayacori kina na veiyalayalati a cakava vei ira na mataqali i Isireli."
            },
            "30": {
                "1": "Dou vakarorogo mai na Veimatanitu Tani ka rogoca na vosa i Jisu Karisito na Luve ni Kalou bula, ka sa vakarota ko koya me’u vosataka vei kemuni, raica sa vakaroti au ko koya me’u vola vakaoqo ka kaya:",
                "2": "Mo ni saumaki mai na nomuni ivalavala ca koi kemuni na Veimatanitu Tani; ka veivutunitaka na nomuni caka ca, na nomuni lasu kei na veivakaisini, kei na nomuni veibutakoci kei na nomuni veika vuni, ka vakasisila, na nomuni qarava na kalou matakau, na nomuni laba, na nomuni bete vakailasu, na vuvu kei na nomuni veileti, io mai na nomuni caka ca kecega kei na nomuni veika vakasisila, ka lako mai vei au, ka papitaisotaki ena yacaqu, me bokoci kina na nomuni ivalavala ca, ka mo ni vakasinaiti ena Yalo Tabu ka mo ni wili vata kei ira na noqu tamata, ko ira na mataqali i Isireli."
            }
        }
    },
    "4-ne": {
        "meta": {
            "slug": "4-ne",
            "name": "iKava ni Nifai",
            "chapterWord": "Wase"
        },
        "chapters": {
            "1": {
                "intro": "E dua na kedra i tukutuku na tamata i Nifai, me vaka ka tukuni ena nona ivolatukutuku.",
                "1": "Ka sa yaco ni sa oti na ikatolusagavulu kava ka vakakina na i katolusagavulu kalima ni yabaki, ka raica eratou sa tauyavutaka na tisaipeli i Jisu e dua na lotu i Karisito ena loma ni vanua taucoko vakavolivolita. A ra sa papitaisotaki ena yaca i Jisu ko ira kece era sa lako mai vei iratou, ka ra sa veivutunitaka vakaidina na nodra ivalavala ca; ka soli tale ga vei ira na Yalo Tabu.",
                "2": "Ka sa yaco ni ena ikatolusagavulu kaono ni yabaki, era sa saumaki vua na Turaga na tamata kecega ena dela ni vanua taucoko, ko ira na Nifaiti kei ira na Leimanaiti, ka sa sega na veicacati kei na veileti ena kedra maliwa, ka ra sa caka dodonu vei ira na tamata kecega.",
                "3": "Era sa taukena vata na ka kecega ena kedra maliwa; ka sa sega e dua sa vutuniyau se dravudravua; bobula se itaukei, ia era sa galala kecega ka vakaivotavota ena isolisoli vakalomalagi.",
                "4": "Ka sa yaco ni sa takali tale ga yani na ikatolusagavulu kavitu ni yabaki, ka sa yaco tiko ga na sautu ena loma ni vanua.",
                "5": "A sa ka levu ka talei na cakacaka eratou sa vakayacora na tisaipeli i Jisu, eratou sa vakabulai ira na tauvimate, ka vakaturi ira cake na mate, ka vakavuna me ra lako na lokiloki, ka ra rai na mataboko ka ra rogo na didivara; kei na veimataqali cakacaka mana kecega ena kedra maliwa na luve ni tamata; ia eratou sa kitaka na cakacaka mana kecega ena yaca i Jisu.",
                "6": "A sa takali yani vakaoqori na ikatolusagavulu kawalu ni yabaki, kei na ikatolusagavulu kaciwa ni yabaki tale ga, kei na ikavasagavulu kadua, kei na ikavasagavulu karua ni yabaki, io, me yacova yani na ikavasagavulu kaciwa, kei na ikalimasagavulu kadua kei na ikalimasagavulu karua ni yabaki; io me yacova sara ni sa takali yani na ikalimasagavulu kaciwa ni yabaki.",
                "7": "A sa vakalougatataki ira vakalevu sara na Turaga ena nodra vanua; io, era sa tara rawa tale kina na veikoro era a kama.",
                "8": "Io, era sa tara sara tale mada ga na koro levu ko Saraemala.",
                "9": "Ia e vuqa na koro era a lutu dromu ka sa ubia na wai; a sa sega ni rawa me ra vakavinakataki tale na veikoro oqo.",
                "10": "Ka raica oqo, a sa yaco ni ra sa kaukauwa vakalevu mai na tamata i Nifai ka tubu vakatotolo sara na kedra iwiliwili, era sa tamata rairai totoka ka taleitaki.",
                "11": "Era sa vakawati ka veimusumusuki me ra vakawati, ka ra sa vakalougatataki me vaka na levu ni yalayala sa yalataka vei ira na Turaga.",
                "12": "Era sa sega tale ni muria na ivalavala kei na veicakacaka vakalotu ni lawa i Mosese; ia era sa muria ga na ivakaro era ciqoma mai vua na Turaga ka nodra Kalou, ka ra ia tiko na lolo kei na masumasu, era sa dausoqoni vata wasoma me ra masu ka rogoca na vosa ni Turaga.",
                "13": "Ka sa yaco ni sa sega na veicacati ena kedra maliwa na tamata kecega, ena vanua taucoko; ia sa vuqa na cakacaka mana era vakayacora na tisaipeli i Jisu.",
                "14": "Ka sa yaco ni sa sivi yani na ikavitusagavulu kadua ni yabaki, ka vakakina na ikavitusagavulu karua, io, me vakalekalekataki ga, me yacova ni sa sivi yani na ikavitusagavulu kaciwa ni yabaki, io, ni sa sivi sara mada ga yani e duanadrau na yabaki, ka ra sa lako kece ki na parataisi ni Kalou ko ira kece na tisaipeli i Jisu, ka a digitaki ira ko koya, ka vakavo ga ko iratou na le tolu eratou na vo tu mai; ka so tale na tisaipeli era sa tabaki me ra sosomitaki ira; ka vakakina ni ra sa takali yani e vuqa ena itabatamata ko ya.",
                "15": "Ka sa yaco ni sa sega na veileti ena vanua, ni sa tiko e lomadra na tamata na loloma ni Kalou.",
                "16": "A sa sega na vuvu, se na veiqati, se na tiko yavavala, se na veibutakoci, se na lasu, se na laba, se na gagano ca; sa dina sara ni sa sega beka ni dua na matatamata mamarau cake ena kedra maliwa na tamata kecega sa bulia na liga ni Kalou.",
                "17": "Sa sega na daubutako, se na daulaba, ka sega na Leimanaiti se dua na mataqali-aiti; ia era sa duavata ga, era sa luvei Karisito ka sa nodra na matanitu ni Kalou.",
                "18": "Era sa kalougata dina! Ni sa vakalougatataki ira na Turaga ena nodra cakacaka kecega; io, era sa vakalougatataki ka tubu cake ena sautu me yacova ni sa oti yani e dua na drau katini na yabaki; era sa takali yani na imatai ni tabatamata mai na gauna i Karisito, a sa sega ni dua na veileti ena vanua taucoko.",
                "19": "Ka sa yaco ni sa qai mate ko Nifai o koya ka vola na i tukutuku oqo, (ia sa vola ena peleti i Nifai), ka sa sosomitaki koya ko Emosi na luvena ena kena maroroi; ia sa volavola tale ga ena peleti i Nifai.",
                "20": "A sa maroroya tu me walusagavulu kava na yabaki, era sa sautu tiko ga ena vanua, ka vakavo ga e dua na iwase lailai era sa tawase tani mai na lotu ka vakatokai ira me ra Leimanaiti; o koya sa tekivu tale kina me ra tiko na Leimanaiti ena vanua.",
                "21": "Ka sa yaco ni sa qai mate tale ga ko Emosi, (ka sa oti e dua na drau ciwasagavulu kava na yabaki mai na gauna a lako mai kina ko Karisito) a sa sosomitaki koya ko Emosi na luvena ena kena maroroi na ivolatukutuku; sa maroroya talega ena peleti i Nifai; ka qai volai talega ena ivola i Nifai, sa i koya na ivola oqo.",
                "22": "Ka sa yaco ni sa oti yani e rua na drau na yabaki; era sa takali kece yani na ikarua ni tabatamata ka vakavo ga e lewe vica.",
                "23": "Ia oqo ko i au, ko Momani, au gadreva mo ni kila ni ra sa tubu me lewe levu sara na tamata ka ra sa tete yani ena dela ni vanua taucoko; era sa vutuniyau sara, ni sa vakasaututaki ira ko Karisito.",
                "24": "Ia ena ikarua na drau kadua ni yabaki oqo, sa tekivu me tiko ena kedra maliwa e so ka sa vakalevulevui ira na qaciqacia ni lomadra, me vaka na nodra tokara na i sulu voli dredre, na veimataqali civa talei kei na veika talei ni vuravura.",
                "25": "Ia me tekivu mai na gauna ko ya, ka lako yani era sa sega tale ni taukena vata na nodra iyau.",
                "26": "Era sa tekivu tatawasewase ka wase me vaka na ivakarau ni nodra rawa ka; era sa vakaduria na nodra lotu vakai ira me ra rawa iyau kina ka tekivu me ra cakitaka na lotu dina i Karisito.",
                "27": "Ka sa yaco ni oti yani e rua na drau katini na yabaki, sa levu sara na lotu ena vanua; io sa levu sara na lotu era kaya era sa kila na Karisito, ia era sa cakitaka na iwase levu cake ni nona kosipeli, ka ra sa ciqoma kina na veimataqali caka ca kecega, ka ra solia na ka tabu vei koya sa vakatabui baleta ni sega ni bula ganita.",
                "28": "A sa tubu vakalevu sara na lotu oqo ena vuku ni nodra caka cala na tamata, kei na kaukauwa i Setani, ni sa lewa sara na lomadra.",
                "29": "Ka a dua tale na lotu e a cakitaka na Karisito; era sa vakacacana na lotu dina i Karisito, ena vuku ni nodra yalomalumalumu kei na nodra vakabauta na Karisito; era sa beci ira ni sa levu na caka mana era vakayacori ena kedra maliwa.",
                "30": "O koya era sa vakayacora kina na lewa kei na itovo kaukauwa vei iratou na tisaipeli i Jisu ka ratou vunau voli ena kedra maliwa, ka biuti iratou ki na vale ni veivesu; ia ena kaukauwa ni vosa ni Kalou sa tu vei iratou, sa kavida rua kina na vale ni veivesu, ka ratou sa lako yani ka kitaka na cakacaka mana e vuqa ena kedra maliwa.",
                "31": "E dina ga eratou sa kitaka e vuqa na cakacaka mana, era sa vakaukauwataka ga na lomadra ko ira na tamata, ka ra segata me ra vakamatei iratou, me vaka era a segata na Jiu mai Jerusalemi me ra vakamatei Jisu, me vaka na nona vosa.",
                "32": "Era a biuti iratou ki na lovo ni bukawaqa, ia eratou a lako tani mai kina ka sega ga ni kama.",
                "33": "Era a biuti iratou tale ga ki na qara ni manumanu kila, ia eratou sa vaqitori ira na manumanu kila me vaka na gone lailai sa vaqitora na lami; ka ratou lako tani mai kina ka sega na leqa e yacovi iratou.",
                "34": "Ia, era sa vakaukauwataka ga na lomadra ko ira na tamata, ni ra sa liutaki mai vei ira e levu na bete kei na parofita vakailasu me ra vakaduria e vuqa na lotu, ka kitaka na veimataqali caka cala kecega. Era sa yaviti ira na lewe ni lotu i Jisu; ia era sa sega ni sauma lesu na tamata i Jisu. A ra sa malumalumu sobu kina ena tawavakabauta kei na caka ca ena veiyabaki veitaravi me yacova ni sa oti e rua na drau tolusagavulu na yabaki.",
                "35": "Ka sa qai yaco ni ena yabaki oqo, io, ena ikaruanadrau tolusagavulu kadua ni yabaki, sa yaco kina na veisei levu ena kedra maliwa na tamata.",
                "36": "Ka sa yaco ni ena yabaki oqo, sa tubu kina e dua na matatamata ka ra vakatokai na Nifaiti, ka ra vakabauta dina na Karisito; era a okati ena kedra maliwa ko ira era a vakatokai mai vei ira na Leimanaiti—me ra Jekopaiti, Josefaiti, kei ira na Soramaiti;",
                "37": "Io ko ira sa vakabauta dina na Karisito ka dau qarava dina na Karisito, (eratou okati tale ga kina na tisaipeli e tolu i Jisu ka ratou sa bula tiko), era sa vakatokai na Nifaiti, na Jekopaiti, na Josefaiti kei ira na Soramaiti.",
                "38": "Ka sa yaco ni ko ira era sega ni ciqoma na kosipeli era sa vakatokai me ra Leimanaiti kei na Lemuelaiti kei na Isimelaiti; era sa sega ni malumalumu mai ena vakabauta, ia era sa nakita ga me ra saqata na kosipeli i Karisito; ka ra sa vakavulici ira na luvedra me ra kakua ni vakabauta, me vaka ni ra a malumalumu sobu ko ira na nodra qase e liu.",
                "39": "Sa vu oqo mai na nodra caka ca kei na nodra itovo vakasisila na nodra qase, me vaka mai na kena ivakatekivu. Era a vakavulici me ra cati ira na luve ni Kalou, me vaka na nodra a vakavulici e liu na Leimanaiti me ra cati ira na kawa i Nifai mai na ivakatekivu.",
                "40": "Ka sa yaco ni sa oti yani e rua na drau vasagavulu kava na yabaki, ka sa vaka tu oqori na nodra ivakarau ni bula na tamata. Era sa kaukauwa ka lewevuqa cake na tamata caka ca ka lailai wale na tamata ni Kalou.",
                "41": "Era sa tara cake tiko ga na nodra dui lotu ka ukutaka ena veimataqali iyau talei. A sa oti yani e rua na drau limasagavulu na yabaki, ka vakatalega kina e rua na drau onosagavulu na yabaki.",
                "42": "Ka sa yaco ni ra sa tekivu vakabula tale na iwase ca ni tamata na vei bubului vuni kei na veisoqosoqo vuni i Ketianitoni.",
                "43": "Ko ira tale ga na tamata ka vakatokai me tamata i Nifai, era sa tekivu me ra qaciqacia e lomadra ni sa rui levu na nodra iyau, era sa dokadoka me vakataki ira na wekadra na Leimanaiti.",
                "44": "A ratou sa tekivu rarawataka na tisaipeli na ivalavala ca ni vuravura, mai na gauna oqo.",
                "45": "Ka sa yaco ni qai oti e tolu na drau na yabaki, sa tautauvata ga na nodra ca vakalevu na tamata i Nifaiti kei ira na Leimanaiti.",
                "46": "Ka sa yaco ni ra sa robota yani na daubutako i Ketianitoni na dela ni vanua taucoko; sa sega sara e dua sa ivalavala dodonu, ka vakavo ga ko ira na tisaipeli i Jisu. Sa levu sara na nodra koula kei na siliva, ka ra veivoli tale ga ena veimataqali veivoli kecega.",
                "47": "Ka sa yaco ni sa oti yani e tolu na drau kalima na yabaki, (era sa caka ca tiko ga na tamata) sa mate ko Emosi; ka sosomitaki koya ena maroroi ni ivolatukutuku ko Amaroni na tacina.",
                "48": "Ka sa yaco ni sa oti e tolu na drau ruasagavulu na yabaki, a sa vakauqeti Amaroni na Yalo Tabu me vunitaka na ivolatukutuku tabu—io na ivolatukutuku tabu kece ka a vakadewataki sobu mai na itabatamata ki na itabatamata—me yacova na ikatolu na drau ruasagavulu ni yabaki mai na gauna a lako mai kina na Karisito.",
                "49": "A sa vunitaka vua na Turaga me na qai vakalesui tale vei ira na ivovo ni mataqali i Jekope, me vaka na parofisai kei na vosa ni yalayala ni Turaga. Sa tini eke na itukutuku i Amaroni."
            }
        }
    },
    "morm": {
        "meta": {
            "slug": "morm",
            "name": "Ai Vola i Momani",
            "chapterWord": "Wase"
        },
        "chapters": {
            "1": {
                "1": "Ia oqo koi au ko Momani, au sa vola na veika au a raica ka rogoca, ka vakatoka me iVola i Momani.",
                "2": "Ena gauna sa maroroya kina na ivolatukutuku ko Amaroni vua na Turaga, a sa lako mai vei au (au a sa qai yabaki tini kina, ka’u sa kila ka ena nodra ivakavuvuli na noqu tamata) e mai kaya vei au ko Amaroni: Au kila ni ko sa gone yalomatua ka dauvakarorogo.",
                "3": "O koya mo nanuma matua tiko kina na veika ko sa raica me baleti ira na tamata oqo; ia ena gauna ko sa yabaki ruasagavulu kava kina, ena gauna ko sa yacova kina na yabaki ko ya, mo qai lako ki na vanua ko Anitumi ena dua na delana ka vakatokai ko Simi; e kea au sa maroroya tu kina vua na Turaga na nodra iceuceu tabu kece na tamata oqo.",
                "4": "Ka raica, mo taura na peleti i Nifai vei iko, ka biuta tu ga na kena vo ena vanua sa maroroi tu kina; ia mo ceuta ena peleti i Nifai na veika kece ko raica me baleti ira na tamata oqo.",
                "5": "Ia ko i au, ko Momani, e dua na kawa i Nifai; (ka yacai tamaqu ko Momani) au sa nanuma na veika a vakarota vei au ko Amaroni.",
                "6": "Ka sa yaco ni a kauti au ko tamaqu ki na vanua ena ceva io ki na vanua ko Saraemala ni’u sa yabaki tinikadua.",
                "7": "Sa robota na dela ni vanua taucoko na veivale, ka ra sa lewevuqa sara na tamata, ka sa voleka me vaka na mata ni nuku ni matasawa na kedra lewelevu.",
                "8": "Ka sa yaco ena yabaki oqo, sa tekivu kina e dua na ivalu ena kedra maliwa na Nifaiti kei ira na Leimanaiti, raica ko ira na Nifaiti era okati kina na Nifaiti, na Jekopaiti, na Josefaiti kei na Soramaiti; ia ko ira na Leimanaiti era okati kina na Leimanaiti, na Lemuelaiti kei na Isimelaiti.",
                "9": "Ia ko ira na Leimanaiti kei ira na Lemuelaiti kei ira na Isimelaiti, era sa vakatokai ira me ra Leimanaiti, sa qai rua ga na i to, ko ira na Nifaiti kei ira na Leimanaiti.",
                "10": "Ka sa yaco ni sa tekivu na ivalu ena kedra maliwa ena bati ni uciwai ko Saitoni, ena iyalayala ni vanua ko Saraemala.",
                "11": "Ka sa yaco ni ra sa soqona vata na Nifaiti e dua na iwiliwili ni tamata levu, ka sa sivia e tolusagavulu na udolu. Ka sa yaco ni ra sa vala vakavica ena yabaki vata ga oqo, ka ra a vakadrukai ira kina na Leimanaiti, ko ira na Nifaiti ka ra vakamatea e vuqa vei ira.",
                "12": "Ka sa yaco ni ra sa vakasuka na nodra inaki na Leimanaiti, sa vakadeitaki tale na tiko sautu ena vanua; ka sa yaco na tiko sautu ena loma ni rauta e va na yabaki, ka sa sega kina na vakadave dra.",
                "13": "Ia sa tubu vakalevu sara na caka ca ena dela ni vanua taucoko, ka sa kauti iratou tani kina na nona tisaipeli lomani na Turaga, ka sa mudu kina na cakacaka mana kei na veivakabulai ena vuku ni nodra caka cala na tamata.",
                "14": "A sa sega ni dua na isolisoli mai vua na Turaga, ka sa sega ni curumi ira na Yalo Tabu, ena vuku ni nodra caka ca kei na tawavakabauta.",
                "15": "Ia ni’u sa yabaki tinikalima tiko ka’u sa tamata yalomatua mai, sa rairai vei au na Turaga ka’u sa tovolea ka kila kina na vinaka i Jisu.",
                "16": "Au sa segata me’u vunau vei ira na tamata oqo, ia sa sogoti na gusuqu, ka’u sa vakatabui me’u vunau vei ira; raica era sa nakita me ra saqata na nodra Kalou; eratou sa kau tani mai na vanua na tisaipeli lomani ena vuku ni nodra caka cala.",
                "17": "Ia au a tiko vata ga kei ira, ia au sa vakatabui me’u vunau vei ira, ena vuku ni nodra loma kaukauwa; ka sa cudruvi na vanua ena vuku ni nodra loma kaukauwa.",
                "18": "Era sa vakacaca vakalevu ena vanua ko ira na daubutako i Ketianitoni, ka ra tiko ena kedra maliwa na Leimanaiti, a ra sa buluta kina na nodra iyau ko ira na lewenivanua ena ruku ni qele; ka ra sa yali sara ni sa cudruva na vanua na Turaga, a ra sa sega ni taura se maroroya rawa.",
                "19": "Ka sa yaco ni ra sa lewe vuqa na daucakaisausau, na dauveinocati kei na daucaka mana vakailasu; a sa robota kina na dela ni vanua taucoko na kaukauwa nei koya na vuni ca, me vakayacori kina na nodrau vosa ko Apinatai kei Samuela na Leimanaiti."
            },
            "2": {
                "1": "Ka sa yaco ni ena yabaki vata ga ko ya sa tekivu tale kina e dua na ivalu ena kedra maliwa na Nifaiti kei ira na Leimanaiti. E dina ni’u sa tamata gone ga, ia au sa tubu levu; o koya era sa digitaki au kina ko ira na tamata i Nifai me’u nodra iliuliu, se me’u iliuliu ni nodra mataivalu.",
                "2": "O koya gona a sa yaco kina ni ena ikatini kaono ni noqu yabaki, au sa liutaka kina e dua na nodra mataivalu na Nifaiti me valuti ira na Leimanaiti; o koya sa oti yani kina e tolu na drau ruasagavulu kaono na yabaki.",
                "3": "Ka sa yaco ni ena ikatolunadrau ruasagavulu kavitu ni yabaki, era sa kabai keimami vakaukauwa sara na Leimanaiti, ka ra sa vakarerei ira kina na noqu mataivalu; o koya era sa sega ni via vala kina, ka ra vakasuka vaka ki na veivanua ena vualiku.",
                "4": "Ka sa yaco ni keimami sa yaco yani ki na koro ko Aqola ka taura na koro, ka vakavakarau me keimami taqomaki keimami mai vei ira na Leimanaiti. Ka sa yaco ni dina ga ni keimami sa taqomaka vakaukauwa sara na koro; ia era a kaba mai ko ira na Leimanaiti ka vakasavi keimami tani mai na koro.",
                "5": "Era a vakasavi keimami tani tale ga mai na vanua ko Tevita.",
                "6": "Keimami sa dro yani ka yaco ki na vanua ko Josua, ka toka e matasawa ena iyalayala ni vanua ki na ra.",
                "7": "Ka sa yaco ni keimami a soqoni ira vata sara na weka i keimami ena kena totolo duadua e rawa me keimami tiko vata ga ena dua na vanua.",
                "8": "Ia raica, sa sinai na vanua ena daubutako kei ira na Leimanaiti; e dina ga ni ra sa voleka sara ni vakarusai na noqu tamata, era a sega ga ni veivutunitaka na nodra ivalavala ca; ka sa yaco kina na vakadave dra kei na veivakamatei ka robota na dela ni vanua taucoko vei ira na Nifaiti kei ira tale ga na Leimanaiti; a sa yaco na veivaluvaluti ena vanua taucoko.",
                "9": "Ka sa dua na nodra tui na Leimanaiti, ka yacana ko Eroni; sa mai valuti keimami ko koya kei na nona mataivalu e lewe vasagavulu kava na udolu. Ia au a vorati koya yani ena noqu mataivalu e lewe vasagavulu karua na udolu. Ka sa yaco ni’u a vakadrukai koya ka mani dro tani kina mai vei au. Raica sa yaco na ka kece oqo, ka sa oti yani e tolu na drau tolusagavulu na yabaki.",
                "10": "Ka sa yaco ni ra sa qai veivutunitaka na nodra caka cala ko ira na Nifaiti, io era sa tekivu tagi me vaka a parofisaitaka ko Samuela na parofita; raica sa sega na tamata me maroroya rawa na nona iyau, ni ra sa lewevuqa na daubutako, na daulaba, na dauveinocati kei na daucaka isausau ena vanua.",
                "11": "A ra sa tagi ka lele ena vanua taucoko ena vuku ni veika oqo, ka vakauasivi ena kedra maliwa na tamata i Nifai.",
                "12": "Ka sa yaco ni ena gauna au sa raica kina na nodra tagi kei na lele, kei na nodra yalobibi ena mata ni Turaga, ko i au ko Momani, sa reki sara na yaloqu, ni’u sa kila na nona yalo loloma kei na nona dau vosota vakadede na Turaga, o koya gona, kevaka me na yalololoma vei ira ko koya ka me yaco tale me ra tamata yalododonu.",
                "13": "Ia raica sa tawayaga na noqu marau, ni a sega ni rarawa ni veivutuni na nodra rarawa, ena vuku ni nona vinaka na Kalou; ia sa nodra rarawa ga na cudruvi, ni na sega ni laiva na Turaga me ra marau tiko ena ivalavala ca.",
                "14": "Era sa sega ni lako mai vei Jisu ena yalo raramusumusu ka bibivoro, ia era sa vosacataka na Kalou, ka bolea na mate. Ia era na valataka na nodra bula ena nodra iseleiwau.",
                "15": "Ka sa yaco ni sa lesuvi au tale mai na noqu rarawa, ka’u raica ni sa siviti ira na siga ni nodra lomani ena iloloma soli wale, vakayago ka vakayalo tale ga; ka ni’u a raica ni ra sa tamusuki sobu e udolu vakaudolu, ni ra sa saqata e matana votu na nodra Kalou ka sa bini tu na yagodra me vaka na de-ni-manumanu ena vanua taucoko. Ka sa oti yani e tolu na drau vasagavulu kava na yabaki.",
                "16": "Ka sa yaco ni ena ikatolu na drau vasagavulu kalima ni yabaki, era sa drotaki ira na Leimanaiti ko ira na Nifaiti; me yacova ni ra sa yaco ki na vanua ko Jesoni ka sa qai la’ki tao kina na nodra dro tiko.",
                "17": "Ia oqo, e koto volekata na koro ko Jesoni na vanua ka maroroya tu kina vua na Turaga ko Amaroni na ivolatukutuku, me kakua kina ni vakacacani. Ka raica au a la’ki taura mai na peleti i Nifai me vaka na vosa i Amaroni ka vola kina e dua na ivolatukutuku me vaka na vosa i Amaroni.",
                "18": "Au sa vola ena peleti i Nifai na kedra itukutuku taucoko na tamata oqo, na nodra caka ca kei na nodra itovo vakasisila; ia au sa sega ni vola taucoko na nodra caka ca kei na itovo vakasisila ena peleti oqo, raica, au sa dau raica tiko na caka ca kei na itovo vakasisila mai na gauna au sa yalomatua kina me yacova mai oqo.",
                "19": "Ka’u sa ca ko i au ena vuku ni nodra caka ca; ka ni sa vakasinaiti na yaloqu ena rarawa ena veisiga kece ena vuku ni nodra caka ca; ia au kila ni’u na laveti cake ga ena siga mai muri.",
                "20": "Ka sa yaco ni ena yabaki oqo era a vakasasataki ka vakasavi tale kina na tamata i Nifai. Ka sa yaco ni keimami a vakasavi yani me yaco ki na vanua ena vualiku ka vakatokai ko Semi.",
                "21": "Ka sa yaco ni keimami sa viribaita na koro ko Semi, ka vakasoqoni ira kece mai na tamata ena kena levu duadua e rawa, me keimami taqomaki ira kina mai na veivakarusai.",
                "22": "Ka sa yaco ni ena ikatolunadrau vasagavulukaono ni yabaki, era sa kabai keimami tale mai kina.",
                "23": "Ka sa yaco ni’u sa vosa vei ira na noqu tamata ka vakauqeti ira vagumatua sara me ra tu doudou ka vala kei ira na Leimanaiti ena vukudra na watidra, na luvedra, na nodra veivale kei na nodra itikotiko.",
                "24": "A sa vakayaloqaqataki ira na noqu vosa ka ra sa sega kina ni drotaki ira na Leimanaiti, ia era sa tu ena doudou me vorati ira.",
                "25": "Ka sa yaco ni sa lewe tolusagavulu ga na udolu na neimami mataivalu, ka keimami vorata tiko e dua na mataivalu lewe limasagavulu na udolu. Ka sa yaco ni keimami a valuti ira vakaukauwa sara ka ra a dro kina e matai keimami.",
                "26": "Ka sa yaco ni keimami a qai cici muri ira yani ena neimami mataivalu ni ra sa dro, ka yaviti ira; ia sa sega ga ni tiko vata kei keimami na kaukauwa ni Turaga; io, keimami sa biu tu vaka i keimami, ka sa sega ni tiko vata kei keimami na Yalo ni Turaga; o koya keimami sa malumalumu kina me vakataki ira na weka i keimami.",
                "27": "Ka sa rarawa na yaloqu me baleta na nodra leqa levu oqo na noqu tamata, ena vuku ni nodra caka ca kei na nodra itovo vakasisila. Ia raica, keimami a valuti ira yani na Leimanaiti kei ira na daubutako i Ketianitoni, me yacova ni keimami sa taura lesu tale na neimami vanua, ka sa neimami ivotavota vakawa.",
                "28": "Ka sa oti yani na ikatolunadrau vasagavulukaciwa ni yabaki. Ena ikatolunadrau limasagavulu ni yabaki, keimami a cakava kina e dua na veidinadinati kei ira na Leimanaiti kei ira tale ga na daubutako i Ketianitoni, ka keimami a wasea kina na neimami vanua ka sa neimami ivotavota vakawa.",
                "29": "Era sa solia vei keimami na Leimanaiti na vanua ki na vualiku me yaco ki na vanua qiqo sa basika ki na vanua ena ceva. Ka keimami solia vei ira na Leimanaiti na vanua kece ena ceva."
            },
            "3": {
                "1": "Ka sa yaco ni ra sa sega ni mai valuti keimami tale ko ira na Leimanaiti ka oti e tini tale na yabaki. Ka raica, au sa vakayagataki ira na noqu tamata ko ira na Nifaiti, me ra vakarautaka na nodra vanua kei na nodra iyaragi me baleta na gauna ni vala.",
                "2": "Ka sa yaco ni sa kaya vei au na Turaga: Mo tukuna vei ira na tamata oqo—Dou veivutuni, ka lako mai vei au, ka mo dou papitaiso, ka tara cake tale na noqu lotu, ka dou na qai vakabulai kina.",
                "3": "Ka’u a vunau vei ira na tamata oqo, ia sa tawayaga ga; era sa sega ni kila ni a vakabulai ira na Turaga ka solia vei ira na gauna me ra veivutuni kina. Ka raica, era sa vakaukauwataka na lomadra vua na Turaga na nodra Kalou.",
                "4": "Ka sa yaco ni sa oti na tini na yabaki oqo, me sa tolu na drau onosagavulu taucoko na yabaki mai na nona lako mai na Karisito, raica sa vakauta mai vei au na nodra tui na Leimanaiti, e dua na ivola ka tukuna mai kina vei au me’u kila ni ra sa vakavakarau tiko me ra mai valuti keimami.",
                "5": "Ka sa yaco ni’u a vakaroti ira na noqu tamata me ra soqoni vata yani ki Vanualala, ena dua na koro levu ka toka ena iyalayala ni vanua qiqo, ka basika ki na vanua ena ceva.",
                "6": "Keimami sa tuva e kea na neimami mataivalu de keimami na tarovi ira rawa kina na Leimanaiti me ra kakua ni rawa kina e dua na neimami vanua; o koya keimami sa taqomaki keimami kina ena neimami mataivalu taucoko.",
                "7": "Ka sa yaco ni ena ikatolu na drau onosagavulu kadua ni yabaki, era sa lako mai kina na Leimanaiti ki na koro ko Vanualala me ra valuti keimami; ka sa yaco ni ena yabaki ko ya keimami a vakadrukai ira kina ka ra lesu tale ki na nodra vanua.",
                "8": "Ena ikatolunadrau onosagavulu karua ni yabaki, era a mai valuti keimami tale kina. Ka keimami a vakadrukai ira tale, keimami a vakamatea e vuqa vei ira ka kolotaka na yagodra ki wasawasa.",
                "9": "Raica ena vuku ni ka oqo era sa dokadoka sara kina na noqu tamata ko ira na Nifaiti, era sa boletaka na nodra kaukauwa, era sa bubului ki lomalagi ni ra na sauma lesu na nodra dra na wekadra era a vakamatea ko ira na nodra meca.",
                "10": "Era sa bubului ki lomalagi ka vakatale ga kina ki na idabedabe vakaturaga ni Kalou, ni ra na la’ki valuti ira na nodra meca, ka vakarusai ira sara mai na dela ni vanua.",
                "11": "Ka sa yaco ni ko i au ko Momani, au sa bese vakadua ni liutaki ira tale na tamata oqo, ni ra sa tamata caka ca ka itovo vakasisila.",
                "12": "Raica, au a liutaki ira, e dina ga ni ra a tamata caka ca, au a liutaki ira vakavuqa ki na ivalu, ka’u a lomani ira, me vaka na loloma ni Kalou ka a tu vei au, ena lomaqu taucoko; ka’u a sovaraka na yaloqu vua na noqu Kalou ena masu ena siga taucoko ena vukudra; sa sega ga na kena vakabauta, ni sa rui kaukauwa na lomadra.",
                "13": "Au sa vakabulai ira vakatolu mai na ligadra na nodra meca; ia era sa sega ga ni veivutunitaka na nodra ivalavala ca.",
                "14": "Ia ni ra sa vosa bubului me ra kitaka na ka kecega sa vakatabuya vei ira na nodra Turaga ka nodra iVakabula ko Jisu Karisito, ni ra na lako cake ka valuti ira na nodra meca ka sauma lesu na nodra dra na wekadra, raica, sa rogo vei au na domo ni Turaga ka kaya:",
                "15": "Sa noqu itavi me’u cudruvaka, ka’u na sauma ko i au; ia ni ra sa sega ni veivutuni na tamata oqo ni’u sa vakabulai ira, raica era na muduki tani mai na dela i vuravura.",
                "16": "Ka sa yaco ni’u a bese vakadua ni la’ki valuti ira na noqu meca; ka’u sa vakayacora ga me vaka sa vakarota vei au na Turaga; ia au sa tu ga me’u ivakadinadina ka vakaraitaka ki vuravura na veika au a raica ka rogoca, me vaka sa vakaraitaka vei au na Yalo o koya sa vakadinadinataka na veika ena qai yaco.",
                "17": "A ka oqo au sa volavola kina vei kemudou, na Matanitu Tani, kei kemudou tale ga na mataqali i Isireli, raica ena gauna sa tekivu vakayacori kina na cakacaka dou sa na qai vakarau vakalesui tale ki na vanua ka sa nomudou ivotavota vakawa;",
                "18": "Io, raica, au sa volavola ki na iyalayala kei vuravura; io, vei kemudou, na yavusa e tinikarua i Isireli, ka dou na lewai me vaka na nomudou cakacaka mai vei iratou na le tinikarua ka digitaka ko Jisu me nona tisaipeli ena vanua ko Jerusalemi.",
                "19": "Au sa volavola tale ga vei ira na ivovo ni tamata oqo, ka ra na lewai tale ga mai vei iratou na le tinikarua ka digitaka ko Jisu ena vanua oqo; ia ko iratou na le tinikarua ka digitaka ko Jisu ena vanua ko Jerusalemi, eratou na lewai iratou oqo.",
                "20": "Sa vakaraitaka vei au na Yalo na veika oqo; o koya au sa volavola kina vei kemudou kece. Au sa vola mo dou kila ni dou na tu kecega ena mata ni itikotiko ni veilewai i Karisito, io, na tamata vakayadua dou a vu mai vei Atama; dou na tu mo dou lewai ena nomudou ivalavala, se vinaka se ca;",
                "21": "Mo dou vakabauta tale ga kina na kosipeli i Jisu Karisito ka na tu ena kemudou maliwa; ia ena vakatakilai tale ga vei ira na Jiu, ko ira na tamata ni veiyalayalati ni Turaga, e so tale na ivakadinadina me ra kila kina ni ko Jisu era a dauraica ka rogoca ka ra a vakamatea, sa i koya sara ga na Karisito na Kalou.",
                "22": "Ka’u sa gadreva sara me’u vakauqeti kemuni kecega na iyalayala kei vuravura, mo ni veivutuni ka vakarautaki kemuni mo ni na tu ena mata ni itikotiko ni veilewai i Karisito."
            },
            "4": {
                "1": "Ka sa qai yaco ni ena ikatolunadrau onosagavulu katolu ni yabaki, era sa biuti Vanualala kina na Nifaiti kei na nodra mataivalu me ra la’ki valuti ira na Leimanaiti.",
                "2": "Ka sa yaco ni ra sa mani vakasavi lesu tale na mataivalu ni Nifaiti ki Vanualala. Ia ni ra sa oca tu ga, era sa kabai ira mai e dua tale na nodra mataivalu vou na Leimanaiti; ka sa kaukauwa sara na nodra vala, ka ra sa mani taura kina na Leimanaiti na koro ko Vanualala, ka ra kauta vakavesu e vuqa ka vakamatea tale ga e vuqa na Nifaiti.",
                "3": "Era sa dro yani na kena vo ka la’ki to vata kei ira na lewe ni koro ko Tenikamu; Sa koto na koro ko Tenikamu ena iyalayala ni vanua ki matasawa; ka volekata na koro ko Vanualala.",
                "4": "Raica era sa yaviti na Nifaiti ena vuku ni nodra a la’ki valuti ira na Leimanaiti na nodra mataivalu; ia kevaka me a sega ko ya, ke ra a sega ni rawai ira ko ira na Leimanaiti.",
                "5": "Ia, raica, ena toboki ira na tamata ca na lewa ni Kalou; ka ra na totogitaki na tamata ca mai vei ira na tamata ca; ni sa i ira na tamata ca sa vakayavalati ira na luve ni tamata me ra vakadave dra.",
                "6": "Ka sa yaco ni ra sa vakavakarau na Leimanaiti me ra kaba na koro ko Tenikamu.",
                "7": "Ka sa yaco ni ena ikatolunadrau onosagavulu kava ni yabaki, era sa kaba kina na koro ko Tenikamu ko ira na Leimanaiti, me ra na taukena tale ga.",
                "8": "Ka sa yaco ni ra a vakadrukai ka ra vakasavi lesu mai vei ira na Nifaiti. Ia ni ra sa raica na Nifaiti ni ra sa dro lesu na Leimanaiti, era sa dokadokataka tale na nodra kaukauwa; era sa lako yani ena nodra kaukauwa vakai ira ga ka taura tale na koro ko Vanualala.",
                "9": "Ia sa vakayacori na veika kece oqo, era sa mate e udolu na tamata, vei ira na Nifaiti kei ira na Leimanaiti.",
                "10": "Ka sa yaco ni sa oti yani na ikatolunadrau onosagavulu kaono ni yabaki, era sa mai valuti ira tale na Nifaiti ko ira na Leimanaiti; ia era sa sega ga ni veivutunitaka na ca era a vakayacora ko ira na Nifaiti, era sa ia tiko ga na caka ca.",
                "11": "Ka sa sega ni rawa me vakamacalataka na yame, se me vola ka vakamacalataka rawa na tamata, na vakarerevaki ni vakadave dra kei na veivakamatei sa yaco tiko ena kedra maliwa na tamata, ko ira na Nifaiti kei ira na Leimanaiti; era sa vakaukauwataka na lomadra kecega, era sa taleitaka tiko ga na vakadavei ni dra.",
                "12": "A sa sega vakadua na caka ca levu vakaoqo ena kedra maliwa na kawa taucoko i Liai, se ena kedra maliwa na mataqali kece i Isireli, me vaka era sa kitaka na tamata oqo, me vaka na vosa ni Turaga.",
                "13": "Ka sa yaco ni ra sa rawa na koro ko Vanualala ko ira na Leimanaiti, ni sa levu cake na kedra iwiliwili mai na kedra iwiliwili na Nifaiti.",
                "14": "Era sa rawa tale ga na koro ko Tenikamu ka vakasavi ira tani na lewena, era sa kauta vakavesu e vuqa na yalewa kei na gone, ka cabori ira me isoro vei ira na nodra kalou matakau.",
                "15": "Ka sa yaco ni ena ikatolunadrau onosagavulu kavitu ni yabaki, era sa rarawataki ira sara na Leimanaiti ko ira na Nifaiti ni ra sa cabori ira na nodra yalewa kei na gone me ra isoro, era sa lako yani ena yalo cudrucudru ka valuti ira na Leimanaiti ka ra vakasavi ira tani kina mai na nodra vanua.",
                "16": "A ra sa sega ni mai valuti ira tale na Nifaiti ko ira na Leimanaiti, me yacova na ikatolunadrau vitusagavulu kalima ni yabaki.",
                "17": "Ena yabaki oqo era sa mai valuti ira kina na Nifaiti ena nodra mataivalu taucoko; ka ra sa sega ni wiliki rawa ni ra sa rui lewe levu.",
                "18": "Ia me tekivu mai na gauna oqo ka lako yani era sa sega ni rawai ira tale na Leimanaiti ko ira na Nifaiti, sa tekivu me ra vaqeyavutaki mai vei ira na Leimanaiti me vaka na tegu sa cilava na siga.",
                "19": "Ka sa yaco ni ra sa lako tale mai na Leimanaiti ka kaba na koro ko Vanualala; ka sa yaco e dua na ivalu kaukauwa sara ena vanua ko Vanualala, ka ra vakadruka kina na mataivalu ni Nifaiti.",
                "20": "Era sa dro tani tale mai vei ira, ka lako ki na koro ko Poasa; ka ra a vorati ira vakaukauwa kina na Leimanaiti mai ke ya, era a sega ni vakadrukai ira kina ko ira na Leimanaiti, ia era a qai vakadrukai ira rawa ena ikarua ni nodra lako yani.",
                "21": "Ia ena ikarua ni nodra lako yani, era a vakasavi ka vakamatei ena dua na veivakamatei levu na Nifaiti; era sa cabori tale me isoro na nodra yalewa kei na gone vei ira na kalou matakau.",
                "22": "Ka sa yaco ni ra sa dro tale na Nifaiti mai vei ira ka ra kauti ira kece tale ga na lewe ni vanua, mai na veitauni kei na veikorokoro.",
                "23": "Ia ko i au ko Momani, ni’u sa raica sa voleka me ra taura na vanua ko ira na Leimanaiti, au sa qai lako ki na delana ko Simi ka kauta taucoko mai na ivolatukutuku sa maroroya tu kina ko Amaroni vua na Turaga."
            },
            "5": {
                "1": "Ka sa yaco ni’u sa qai lako yani ena kedra maliwa na Nifaiti, ka’u sa veivutunitaka na vosabubului au a cakava ni’u na sega tale ni vukei ira; ka ra sa solia tale vei au me’u liutaka na nodra veimataivalu, ni ra sa nanuma ni rawa me’u na sereki ira mai na nodra vakararawataki.",
                "2": "Ia raica, au sa sega ni nuitaka sara, ni’u sa kila ni na tau vakaidina vei ira na lewa ni Turaga; ni ra sa sega ni veivutunitaka na nodra caka cala, ia era sa sasagataka ga na nodra bula ka sega ni vakararavi vei Koya ka buli ira.",
                "3": "Ka sa yaco ni ra sa muri keimami na Leimanaiti ni keimami sa dro ki na koro ko Joritani; ia raica, era a vakasavi lesu ka ra sega ni rawa na koro ena gauna ko ya.",
                "4": "Ka sa yaco ni ra a kabai keimami tale mai, ia keimami a taura dei toka ga na koro. Era tu tale eso na koro ka ra taura dei tu na Nifaiti, era sa ivavadei, ka tarova na nodra curuma mai na Leimanaiti na neimami vanua ka vakarusai ira na lewena.",
                "5": "Ia ka sa yaco ni veikoro kecega keimami lako sivia, ka ra sega ni via lako vata kei keimami ko ira na lewena, era sa vakarusai mai vei ira na Leimanaiti, ka vakamai na nodra veikoro lalai kei na veikoro lelevu; ka sa mai sivi yani kina e tolu na drau vitusagavulu kaciwa na yabaki.",
                "6": "Ka sa yaco ni ena ikatolunadrau walusagavulu ni yabaki, era sa mai valuti keimami tale kina na Leimanaiti, ka keimami vorati ira vakaukauwa sara; ia sa tawayaga ga, ni ra sa rui lewe vuqa sara na kedra iwiliwili ka ra butuki ira sobu na Nifaiti e yavadra.",
                "7": "Ka sa yaco ni keimami a dro tale, era a bula wale ga ko ira era dro totolo sara, ia ko ira kece era toboka rawa na Leimanaiti, era a vakarusai.",
                "8": "Ka raica, ko i au ko Momani, e sega ni lomaqu me’u cukiraka vei ira na yalo ni tamata na vakadomobula ni vakadave dra kei na veivakamatematei au a raica e mataqu me ra rarawa kina; ia au sa kila ni na vakatakilai vakaidina na veika oqo, raica ena kacivaki mai na dela ni vale na veika sa vunitaki—",
                "9": "Ka me na vakatakilai talega na veika oqo vei ira na ivovo ni tamata oqo, ki vei ira tale ga na Matanitu Tani, ko ira sa kaya na Turaga ni ra na vakatalabusesetaki ira na tamata oqo, ka okati me ra ka wale e matadra ko ira na tamata oqo—o koya au sa vola kina e dua na ivakalekaleka, ka sega ni tovolea me’u solia taucoko sara na itukutuku ni veika au sa raica, ena vuku ni ivakaro sa soli vei au, mo ni kakua tale ga ni rarawa vakalevu kina ena vuku ni nodra caka ca na tamata oqo.",
                "10": "Ka raica, au sa vosataka na ka oqo vei ira na nodra kawa, kei ira tale ga na kai Matanitu Tani ka ra kauwaitaki ira na mataqali i Isireli, ka kila na vanua e vu mai kina na nodra kalougata.",
                "11": "Ka ni’u kila ni ra na rarawataka sara ko ira oqo na veika dredre ena yaco vei ira na mataqali i Isireli; io era na rarawataka na nodra vakarusai na tamata oqo; era na rarawataka na nodra sega ni veivutuni na tamata oqo, ke ra a roqoti kina e ligai Jisu.",
                "12": "A sa volai na veika oqo vei ira na ivovo ni mataqali i Jekope; ka ra sa volai vakaoqo, ni sa kila tu na Kalou, raica ena sega ga ni soli vei ira, ni ra sa tamata caka ca; ia ena maroroi tu vua na Turaga me na qai yaco mai ena gauna sa lewa ko koya.",
                "13": "Oqo na ivakaro au a taura; ka raica, era na qai lako mai na veika oqo me vaka na nona ivakaro na Turaga, ena gauna e raica kina ko koya ena nona yalomatua, ni sa ganita.",
                "14": "Ka raica, era na qai kau yani vei ira na Jiu era sa tawavakabauta; ka ra na lako ena inaki oqo—me ra vakauqeti kina me ra kila ni sa i Jisu ga na Karisito na Luve ni Kalou bula; ni na vakayacora na Tamada, mai vua na nona Gone ni Toko na nona inaki cecere ka tawamudu ena nona vakalesui ira tale na Jiu se ko ira kece na mataqali i Isireli, ki na vanua ka sa nodra ivotavota vakawa ka a solia vei ira na Turaga na nodra Kalou, me vakayacori kina na nona veiyalayalati;",
                "15": "Ka me ra vakabauta taucoko sara tale ga ko ira na nodra kawa na tamata oqo na nona kosipeli ka ra na kauta yani vei ira ko ira na kai Matanitu Tani; ni ra na veiseyaki ko ira na tamata oqo, ka yaco me ra tamata loaloa, dukadukali ka vakasisila ka sega ni vakamacalataki rawa kei na dua na ka e a sa yaco vei keda se vei ira na Leimanaiti ia sa yaco vei ira na veika oqo ena vuku ni nodra tawavakabauta kei na qaravi kalou matakau.",
                "16": "Raica sa mudu na nona dau veivakauqeti tiko na Yalo ni Turaga vei ira na nodra qase; ka sa sega ni tu vata kei ira na Karisito kei na Kalou ena vuravura; ia era sa vaka na qa ni sila sa cagina ena cagi.",
                "17": "Ia era a tamata taleitaki sara e liu, ka sa nodra ivakatawa ko Karisito; io, e a liutaki ira sara ga na Kalou na Tamada.",
                "18": "Ia oqo, raica, sa liutaki ira ko Setani ka ra sa vaka na qa ni sila sa cagina ena cagi, se vaka na waqa sa veibiliyaka na ua, ka sega na kena laca se ikelekele, ka sega ni dua na ka me ulia; io era sa veiciriyaki vakakina ko ira na tamata oqo.",
                "19": "Ka raica, sa tarova tu na Turaga na nodra veivakalougatataki, ka a dodonu me ra a taura ena vanua, me baleti ira na kai Matanitu Tani era na taukena na vanua.",
                "20": "Ia raica, ena qai yaco ni ra na vakasavi ira ka vakatalabusesetaki ira ko ira na kai Matanitu Tani; ia ni ra sa vakasavi ka vakatalabusesetaki oti mai vei ira na kai Matanitu Tani, ena qai nanuma na Turaga na veiyalayalati a cakava vei Eparaama kei ira kece na mataqali i Isireli.",
                "21": "Ena qai nanuma tale ga na Turaga na nodra masu na ivalavala dodonu sa cabori cake vua ena vukudra.",
                "22": "Oi kemudou na kai Matanitu Tani; dou na tu rawa vakaevei ena kaukauwa ni Kalou, ka vakavo ga kevaka dou sa veivutuni ka vuki tani mai na nomudou ivalavala ca?",
                "23": "Dou sa sega beka ni kila ni dou sa tu ena qeteqete ni liga ni Kalou? Dou sa sega beka ni kila ni sa tu vua na kaukauwa kecega, ka na vivigi ko vuravura me vaka na ivola vivigi ena nona ivakaro cecere?",
                "24": "O koya mo dou qai veivutuni kina ka vakayalomalumalumutaki kemudou vua, de na lako mai vei kemudou ena lewa dodonu—de ra na lako yani ena kemudou maliwa na ivovo ni kawa i Jekope me vaka na laioni, ka basuraki kemudou ka sega e dua me na vakabula."
            },
            "6": {
                "1": "Au sa tinia oqo na noqu itukutuku me baleta na nodra vakarusai na noqu tamata, ko ira na Nifaiti. Ka sa yaco ni keimami sa dro tani mai vei ira na Leimanaiti.",
                "2": "Ia ko i au ko Momani, au sa vola e dua na ivola vua na nodra tui na Leimanaiti, ka kerea me vakadonuya me keimami soqoni ira vata na neimami tamata ki na vanua ko Kumora; io ena yasa ni delana ka vakatokai ko Kumora me keimami na vala vata kei ira mai kea.",
                "3": "Ka sa yaco ni sa vakadonuya na nodra tui na Leimanaiti na noqu kerekere.",
                "4": "Ka sa yaco ni keimami sa qai lako ki na vanua ko Kumora, ka birika na neimami vale laca me vakavolivolita na delana ko Kumora; ia sa levu ena vanua ko ya na wai, na uciwai, kei na wai vure; raica keimami sa nuitaka tu ni keimami na rawai ira eke na Leimanaiti.",
                "5": "Ia ni sa oti yani na ikatolunadrau walusagavulu kava ni yabaki, keimami sa vakasoqoni ira kece na vo ni neimami tamata ki na vanua ko Kumora.",
                "6": "Ka sa yaco ni keimami sa vakasoqoni ira vata kece na neimami tamata ena vanua ko Kumora, raica ko i au ko Momani, au sa qase sara mai; ka’u kila ni oqo e sa iotioti ni nodra vala na noqu tamata, ka sa vakaroti au na Turaga me’u kakua sara ni laiva na ivolatukutuku tabu sara, ka vakadewataki sobu mai vei ira na neimami qase, me ra lutu ki na ligadra na Leimanaiti, (de ra na vakarusa na Leimanaiti), o koya au sa vola kina na itukutuku oqo ena peleti i Nifai, ka vunitaka ena delana ko Kumora na ivolatukutuku kece sara a soli vei au mai na liga ni Turaga, ka vakavo ga e vica na peleti oqo, ka’u sa solia vei Moronai na luvequ.",
                "7": "Ka sa yaco ni ra sa raica na noqu tamata, kei ira na watidra kei na luvedra, ni ra sa lako tiko mai vei ira na nodra mataivalu na Leimanaiti; era sa waraki ira tu ena rere vakadomobula na mate, ka dau vakasinaita na yalodra na tamata ca.",
                "8": "Ka sa yaco ni ra sa lako mai me vala kei keimami, a sa vakasinaiti na yalo kecega ena domobula ni ra sa rui lewe vuqa sara.",
                "9": "Ka sa yaco ni ra sa kabai ira mai na noqu tamata ena iseleiwau, kei na dakai titi, kei na imatau kei na veimataqali yaragi kecega ni ivalu.",
                "10": "Ka sa yaco ni ra sa ravuti ira kece na noqu tamata, era sa bale mate na noqu lewe tini na udolu, ia au a mavoa tale ga ko i au ka bale ena kedra maliwa; ia era a lako siviti au na meca ka sega ni vakaotia na noqu bula.",
                "11": "Ia ni ra sa ravuti ira kece na noqu tamata ka keitou vo wale ga e lewe ruasagavulu kava, (ka dua vei keitou ko Moronai na luvequ), ia ena mataka ni ra sa lesu na Leimanaiti ki na nodra keba, keitou a qai raica mai na delana ko Kumora na yagodra na lewe tini na udolu ka’u a liutaki ira.",
                "12": "Keitou a raica tale ga na yagodra na lewe tini na udolu na noqu tamata ka a liutaki ira ko Moronai na luvequ.",
                "13": "Keitou raica tale ga na yagodra na lewe tini na udolu nei Kitikitona ni ra sa bale koto, ka davo talega ena kedra maliwa ko koya.",
                "14": "E sa mate talega vata kei na nona tini na udolu ko Lama; ka vakakina ko Kilikali kei na nona tini na udolu; ka vakakina ko Limia kei na nona tini na udolu; ka vakakina ko Joneami kei na nona tini na udolu; kei Kamenaia, kei Moronaia, kei Anitionumi, kei Sipulomu, kei Semi, kei Josa, eratou sa bale talega kei na nodratou tini na udolu.",
                "15": "Ka sa yaco ni ratou lewe tini tale era a mate vata kei na nodratou yatini na udolu; era sa mate kece sara na noqu tamata, ka keitou bula wale ga ko i keitou na lewe ruasagavulu kava oqo kei na vica era sa dro vaka ki na vanua ena ceva, ka vica tale era sa toki vei ira na Leimanaiti; a sa robota na delai vuravura ko ya na yagodra, na suidra kei na nodra dra, a ra sa biuti ira tu mai ko ira era a vakamatei ira, me ra vuca ka lesu tale ki vua na tinadra ko vuravura.",
                "16": "Sa bikai na yaloqu ena yaluma ena nodra vakamatei na noqu tamata, ka’u sa tagi kina vakaoqo:",
                "17": "Oi kemudou sa mata vinaka, a cava dou a vuki tani kina mai na sala ni Turaga! Oi kemudou sa mata vinaka, a cava dou a cati Jisu kina ni sa dodoka tu yani na ligana me vukei kemudou!",
                "18": "Raica, kevaka dou a sega ni kitaka oqo, ke dou a sega ni bale. Ia oqo dou sa bale, ka’u sa lolositaka na nomudou sa yali.",
                "19": "Oi kemudou na gone tagane kei na gone yalewa mata vinaka, oi kemudou na tama kei na tina, na tagane kei na yalewa, oi kemudou sa mata vinaka, a cava mo dou bale kina!",
                "20": "Ia raica, dou sa lako yani, ia ena sega ni kauti kemudou lesu tale mai na noqu rarawa.",
                "21": "Ka sa voleka mai na siga ena vakaisulu kina na yagomudou mate oqo ena yago e tawa mate rawa, ka na vakaisulu na yago era sa vuca tiko oqo ena yago e sega ni vuca rawa; ia dou na qai tu ena mata ni tikotiko ni veilewai i Karisito mo dou lewai ena nomudou ivalavala; ia kevaka dou sa ivalavala dodonu, dou na vakalougatataki vata kei ira na nomudou qase era sa liu yani.",
                "22": "O ke dou a veivutuni mada ga ni sa bera ni yaco vei kemudou na veivakarusai levu oqo. Ia raica, dou sa yali yani, ka sa kila na lomamudou ko Tamada, io na Tamada Tawamudu sa tiko mai lomalagi; ka na lewai kemudou ko koya ena lewa dodonu kei na loloma cecere."
            },
            "7": {
                "1": "Raica oqo, au na vosa mada vei ira na ivovo ni tamata oqo era a vakabulai, kevaka ena solia vei ira na Kalou na noqu vosa me ra kila kina na kedra itukutuku na nodra qase, io, au sa vosa vei kemudou na ivovo ni mataqali i Isireli; ka sa vakaoqo na noqu vosa:",
                "2": "Mo dou kila ni dou sa mataqali i Isireli.",
                "3": "Ia mo dou kila tale ga, ni sa dodonu mo dou veivutuni, kevaka e sega dou na sega ni rawa ni vakabulai.",
                "4": "Mo dou kila ni sa dodonu mo dou biuta tani na nomudou iyaragi ni valu, ka kakua sara ni taleitaka na vakadavei ni dra, ka kakua tale ni tarai ira ka vakavo ga kevaka sa vakaroti kemudou kina na Kalou.",
                "5": "Sa dodonu mo dou kila na kedra itukutuku na nomudou qase, ka veivutunitaka na nomudou ivalavala ca kei na nomudou caka cala, ka vakabauti Jisu Karisito, ni sai koya na Luve ni Kalou, ka ra a vakamatei koya na Jiu, ka sa tucake tale ena kaukauwa i Tamada, ka sa qaqa kina ko koya mai na ibulubulu; mai vei koya tale ga sa takali kina na bati gaga nei mate.",
                "6": "A sa rawa ena vukuna na tucake tale mai na mate, ka ra na vakaturi cake kina na tamata kecega ka tu ena mata ni nona itikotiko ni veilewai.",
                "7": "Sa mai rawata na nodra sereki na kai vuravura, ia ko koya sa kunei ena siga ni lewa ni sa tawacala, ena tiko ena nona iserau na Kalou ena nona matanitu, ka na duavata kei ira na veimatasere mai cake me ra lagata tiko ga na nodra vakacaucau ki vua na Tamada, kei na Luvena, kei na Yalo Tabu, ka ratou sa Kalou e duabau ga, ena marau ka sega na kena iyalayala.",
                "8": "O koya mo dou veivutuni kina ka papitaisotaki ena yaca i Jisu, ka muria na kosipeli i Karisito, ka na soli yani vei kemudou, sega wale ga ena itukutuku oqo ia ena itukutuku tale ga ena lako yani vei ira na kai Matanitu Tani mai vei ira na Jiu, ka ra na kauta yani vei kemudou ko ira na Matanitu tani.",
                "9": "Raica, sa volai na itukutuku oqo ena inaki mo dou vakabauta kina na itukutuku ko ya; ia kevaka dou sa vakabauta na itukutuku ko ya, dou na vakabauta tale ga na itukutuku oqo; ia kevaka dou sa vakabauta na itukutuku oqo, dou na kila kina na veika baleti ira na nomudou qase kei na veicakacaka talei era a vakayacori ena kaukauwa ni Kalou ena kedra maliwa.",
                "10": "Ia dou na kila tale ga ni dou sa dua na ivovo ni kawa i Jekope; ka dou sa wili vata kina kei ira na tamata ni imatai ni veiyalayalati; ia kevaka dou sa vakabauti Karisito, ka papitaisotaki, taumada ena wai, qai tarava ena bukawaqa kei na Yalo Tabu, me muria na noda iVakabula me vaka sa vakarota vei keda ko koya, ena vinaka vei kemudou ena siga ni lewa. Emeni."
            },
            "8": {
                "1": "Raica koi au ko Moronai, au sa vakaotia na itukutuku i Momani na tamaqu. Raica, au na vola e vica wale ga na ka, me vaka sa vakarota vei au ko tamaqu.",
                "2": "Ka sa yaco ni sa oti na ivalu levu ka vakarerevaki mai Kumora, raica, era sa vakasasataki ira na Nifaiti ka ra a dro ki na vanua ena ceva ko ira na Leimanaiti, me yacova ni ra sa vakarusai kece sara.",
                "3": "Era a vakamatei tamaqu tale ga ka’u sa qai vo taudua ga ko i au, me’u vola na itukutuku vakaloloma ni nodra vakarusai na noqu tamata. Ia raica, era sa yali yani, ka’u sa vakayacora na ivakaro i tamaqu. Ia au sega ga ni kila, se era na vakamatei au se sega.",
                "4": "O koya au na vola kina na itukutuku ka buluta e loma ni qele; ia sa veitalia na ka ena qai yaco vei au.",
                "5": "Raica, sa vola na itukutuku oqo ko tamaqu, ka sa vola tu na kena inaki. Ka raica, au a via vola tale ga ke tiko na vanua me volai kina, ia sa sega; ni sa oso na peleti ka’u sega ni bulia rawa e dua ni’u tiko taudua voli ga. Sa mate ena ivalu ko tamaqu kei ira kece na wekaqu, ka sa sega na wekaqu se na vanua me’u lako kina; ka’u sa sega ni kila na balavu ni gauna sa lewa na Turaga me’u bula voli kina.",
                "6": "Raica sa oti yani e va na drau na yabaki mai na gauna a lako mai kina na noda Turaga ka noda iVakabula.",
                "7": "Ka raica, ko ira na Leimanaiti, era sa vakasasataki ira na noqu tamata na Nifaiti ena veikoro kei na veivanua kecega, me yacova ni ra sa vakarusai ira kece; a sa ka levu na nodra bale; io, sa ka levu ka rerevaki na nodra vakarusai na noqu tamata, ko ira na Nifaiti.",
                "8": "Ka raica, sa vakayacora na ka oqo na liga ni Turaga. Ia era sa veivaluvaluti tale tiko ga vakai ira ko ira na Leimanaiti; a sa yaco ena vanua taucoko na veilabalabati kei na vakadave dra; ka sega ni dua e kila na itinitini ni ivalu.",
                "9": "Ka raica oqo, au na sega tale ni tukuna e dua na ka me baleti ira, ni ra sa vo ga ena dela ni vanua ko ira na Leimanaiti kei ira na daubutako.",
                "10": "Ka sa sega sara e dua sa kila na Kalou dina, ko iratou ga na tisaipeli i Jisu, ka ratou vunau voli ena vanua me yacova ni sa rui levu na nodra caka ca na tamata ka sa toki iratou tani kina na Turaga; ka sa sega na tamata e kila na vanua eratou sa tiko kina ena dela ni vanua.",
                "11": "Ia raica, keirau sa raici iratou ko i au kei tamaqu, ka ratou sa dauvukei keirau.",
                "12": "Ia ko koya sa ciqoma na itukutuku oqo ka sega ni vakalewa na veimalumalumu era tu kina, ena vakatakilai vua na veika lelevu cake mai na veika oqo. Raica, ko i au ko Moronai; ia kevaka me a rawa, ke’u sa vakatakila vei kemudou na veika oqo.",
                "13": "Au sa tinia eke na noqu vosa me baleti ira na tamata oqo. Ko i au na luve i Momani ka sa kawa i Nifai ko tamaqu.",
                "14": "Raica koi au ga ka’u a vunitaka na ivolatukutuku oqo me maroroya tu na Turaga; na peleti vakai koya e sega ni yaga vakalevu, baleta na ivakaro ni Turaga. Ni sa kaya vakaidina ko koya ni na sega ni taurivaka e dua me rawa iyau kina; ia na itukutuku ka volai tu kina e sa yaga sara vakalevu; ia ko koya ena vakavotuya mai, ena vakalougatataki koya na Turaga.",
                "15": "Ni sa sega ni dua e tu vua na kaukauwa me vakavotuya mai, vaka vo ga kevaka sa solia vua na Kalou; ni sa inaki ni Kalou me vakayacori ena mata sa vakatabakidua ki na nona lagilagi, se na nodra tiko vinaka na tamata makawa ni veiyalayalati ni Turaga ka ra sa veiseyaki tu vakadede.",
                "16": "Ka sa kalougata ko koya ena vakavotuya mai na ka oqo; ia me vaka na vosa ni Kalou, ena kau tani mai na butobuto ki na rarama; io ena kau tani mai na loma ni qele me cila yani mai na butobuto me ra kila na tamata; ka na vakayacori ena kaukauwa ni Kalou.",
                "17": "Ka kevaka era sa tu na cala, era sa cala ga ni tamata. Ia raica, keimami sega ni kila e dua na cala; ia na Kalou sa kila na ka kecega; ia me kila ko koya sa vakalewa, me qarauna de na cudruvi ena bukawaqa mai eli.",
                "18": "Ia ko koya sa kaya: Vakaraitaka vei au, kevaka e sega ko na yaviti—ia me qarauna ko koya de sa vakarota na ka sa vakatabuya na Turaga.",
                "19": "Raica ko koya sa lewa vakaukauwa, ena tau vua na lewa kaukauwa; raica ena saumi vua me vaka na nona cakacaka; ia ko koya sa ia na veiyaviti, ena yaviti talega, mai vua na Turaga.",
                "20": "Raica sa kaya na ivolanikalou—me kakua ni veiyaviti na tamata, se me dou daulelewa; ni sa noqu na lewa, sa kaya na Turaga, ka sa noqu itavi me’u cudruvaka, ka’u na sauma ko i au.",
                "21": "Ia ko koya sa vosa vakacacataka ka vakatubu veileti ki na cakacaka ni Turaga, ka vorati ira na tamata ni veiyalayalati ni Turaga ko ira na mataqali i Isireli, ka kaya: Keimami na vakarusa na cakacaka ni Turaga, raica ena sega ni nanuma na Turaga na nona veiyalayalati ka a cakava vei ira na mataqali i Isireli—ko koya sa kaya vakaoqo sa na rawa me tamusuki sobu ka biu ki na bukawaqa;",
                "22": "Ni na ia tiko ga na inaki tawamudu ni Turaga, me yacova ni sa vakayacori taucoko na nona vosa ni yalayala.",
                "23": "Dou wilika na parofisai i Aisea. Raica au sa sega ni vola rawa eke. Ia au sa kaya vei kemudou, era na tagi mai na kuvu-ni-soso vua na Turaga ko ira na yalododonu era a tawana tu na vanua oqo ka ra sa mate yani; ia me vaka sa bula na Turaga, ena nanuma vakaidina ko koya na veiyalayalati ka a cakava vei ira.",
                "24": "Ka sa kila ko koya na nodra masu ena vukudra na wekadra. Ia sa kila ko koya na nodra vakabauta ni sa rawa me ra tokia na ulunivanua ena yacana; ena yacana tale ga sa rawa me ra kuretaka kina na vuravura; ia ena kaukauwa ni nona vosa era sa vakabalea kina na veivale ni veivesu; io, sa sega mada ga ni ra kama ena lovo ni bukawaqa, se vakamatei ira na manumanu kila se na gata weli gaga ena vuku ni kaukauwa ni nona vosa.",
                "25": "Ka raica, na nodra masu e sa baleti koya tale ga sa digitaka na Turaga me na qai vakatakila mai na veika oqo.",
                "26": "Sa sega kina ni yaga me dua e kaya ni na sega ni yaco, raica ena yaco vakaidina, ni sa tukuna na Turaga; ia ena kauta mai na liga ni Turaga mai na loma ni qele, ka sega e dua me tarova; ia ena yaco na ka oqo ena siga sa kainaki kina ni sa oti na gauna ni cakamana; ena yaco mai me vaka ni vosa e dua sa mate.",
                "27": "Ka na yaco ena siga sa tagi kina na nodra dra na yalododonu vua na Turaga, ena vuku ni veisoqosoqo vuni kei na cakacaka ni butobuto.",
                "28": "Io, ena yaco ena siga sa cakitaki kina na kaukauwa ni Kalou, ka ra sa ca na lotu kecega ka ra sa laveti cake ena qaciqacia ni lomadra; io, ena siga sa vakalevulevui ira kina na viavialevu ni lomadra ko ira na iliuliu ni lotu kei ira na ivakavuvuli, ka ra qati ira tale kina na nodra lewe ni lotu.",
                "29": "Io, ena yaco ena siga sa rogo kina na bukawaqa kei na cava kei na o kubou ena veivanua tani;",
                "30": "Ia ena rogo tale ga na ivalu kei na irogorogo ni valu, kei na uneune ena veiyasana e vuqa.",
                "31": "Io, ena yaco ena siga sa dukadukali sara kina na dela i vuravura; ena yaco na veilabalabati kei na butako, na lasu kei na veivakaisini, na veibutakoci kei na veimataqali itovo vakasisila kecega; a ra na lewe vuqa era na kaya, kitaka oqo se kitaka ko ya, ena sega na kena ca, ni na vakadonui iko ga na Turaga ena siga mai muri. Ia ena ca vei ira oqo, ni ra sa tu ga ena ka gaga sara ka ra sa vesuki ena ivau ni caka cala.",
                "32": "Io, ena yaco ena siga era sa duri tu kina e vuqa na lotu ka ra na kaya: Dou lako mai vei au, dou kauta mai na nomudou ilavo me vosoti kina na nomudou ivalavala ca.",
                "33": "Oi kemudou sa caka ca ka yalo vakatani ka tamata domodomoqa, a cava dou sa vakaduria kina na nomudou lotu mo dou rawa iyau kina? A cava dou sa vakatanitaka kina na vosa tabu ni Kalou me cudruva kina na yalomudou ko koya? Raica dou vakararavi ki na veivakatakila ni Kalou; raica, ena yaco mai na gauna ena siga ko ya ni na vakayacori kina na veika kece oqo.",
                "34": "Raica, sa vakaraitaka vei au na Turaga na veika lelevu ka talei sa voleka ni yaco mai, ena yaco ena siga sa yaco kina vei kemudou na veika kece oqo.",
                "35": "Raica, au sa vosa vei kemudou me vaka sara ga dou sa tiko dina oqo, ka dou sa sega ga. Ia raica, sa vakaraitaki kemudou vei au ko Jisu Karisito, ka’u sa kila kina na veika dou sa kitaka.",
                "36": "Ka’u sa kila ni dou sa lako voli ena qaciqacia ni lomamudou; ka vakavo e lewe vica wale sara era sa sega ni laveti ira cake vakai ira ena qaciqacia ni lomadra, me ra tokara kina na isulu rairai vinaka, me ra veiqati, veivala, kei na veicati, kei na veivakacacani, kei na veimataqali caka cala kecega; ka ra sa dukadukali na nomudou veiwasewase ni lotu, io, ko ira yadua, ena vuku ni qaciqacia ni lomamudou.",
                "37": "Raica, dou sa lomana vakalevu cake na ilavo kei na nomudou iyau, na nomudou isulu rairai vinaka kei na ukutaki ni nomudou veivale ni lotu, ka dou sa sega ni lomani ira na dravudravua kei ira na luveniyali, na tauvimate kei ira sa rarawa.",
                "38": "Oi kemudou sa dukadukali ka dauveivakaisini, oi kemudou na ivakavuvuli ka volitaki kemudou ki na ka sa caca wale; a cava dou sa vakadukadukalitaka kina na lotu tabu ni Kalou? A cava dou sa madua kina ni taura na yaca i Karisito? A cava dou sa sega ni vakasamataka kina ni sa uasivi cake na marau tawacava mai na rarawa e sega ni mate rawa—ia oqo me dokai kemudou kina ko vuravura?",
                "39": "A cava dou sa ukutaki kemudou kina ena veika sa sega ni tu kina na bula ka sega ni vukei ira sa via kana, ko ira na luveniyali kei ira sa luvaiwale, ko ira na tauvimate kei ira sa rarawa tu?",
                "40": "Io, a cava dou sa tara cake kina na nomudou veika vuni vakasisila mo dou rawa ka kina, ka vakavuna me ra tagi ena mata ni Turaga ko ira na yada kei ira na luveniyali ka tagi mai na qele ki vua na Turaga na nodra dra na tamadra kei na watidra me beitaki kemudou?",
                "41": "Raica, sa lili toka e delamudou na iseleiwau ni cudru ni Kalou; a sa voleka na gauna me sauma kina vei kemudou na nodra dra na yalododonu, ni na sega tale ni vosota vakadede ko koya na domo ni nodra tagi."
            },
            "9": {
                "1": "Ia oqo, au na vosa tale ga me baleti ira era sa sega ni vakabauta na Karisito.",
                "2": "Raica, dou na vakabauta li ena siga ni nomudou veitotogitaki—raica ena gauna ena lako mai kina na Turaga, io, ena siga sa levu ko ya, ni na vivigi kina na vuravura me vaka na ivolavivigi, ka na waicala na veivunika ena katakata warumisa, io, ena siga sa levu ko ya, ni dou sa kau mai kina mo dou tu ena mata ni Lami ni Kalou—dou na kaya rawa li ni sa sega na Kalou?",
                "3": "Dou na cakitaka tiko ga na Karisito se dou sa na vakabauta na Lami ni Kalou? Dou nanuma li ni na rawa mo dou tiko vata kei koya ni dou sa kila tu na nomudou cala? Dou nanuma li ni na rawa mo dou tiko marau vata kei na Ka Bula tabu ko ya ni sa kurelaki tu na yalomudou ni dou sa kila vinaka tu na nomudou cala, ni dou a vakacacana na nona lawa?",
                "4": "Raica, au sa kaya vei kemudou, dou na rarawa vakalevu cake kevaka dou sa tiko vata kei na Kalou tabu ka lewa dodonu, ni dou sa kila tu na nomudou dukadukali e matana, ka vinaka cake mo dou tiko vata ga kei ira na yalo, sa cudruvi mai eli.",
                "5": "Raica ni sa vakavotui na nomudou luvaiwale ena mata ni Kalou ka dou sa raica na iserau ni Kalou kei na lagilagi i Jisu Karisito, ena tuburi kemudou na rarawa sa vaka na yameyame ni bukawaqa tawaboko rawa.",
                "6": "O koya mo dou qai saumaki vua na Turaga koi kemudou na tawavakabauta; dou masu vagumatua vua na Tamada ena yacai Jisu, de dou na bau kunei kina ni dou sa sega ni tauvi duka, savasava, totoka, ka vulavula ni dou sa vakasavasavataki ena dra ni Lami ena siga mai muri sa levu ko ya.",
                "7": "Ka’u na vosa tale vei kemudou sa cakitaka na veivakatakila ni Kalou, ka kaya ni sa oti ka sa sega na ivakatakilakila se parofisai, na isolisoli, na veivakabulai, na vosa tani e so kei na vakadewataki ni vosa tani e so;",
                "8": "Raica, au sa kaya vei kemudou, ko koya sa cakitaka na veika oqo sa sega ni kila na kosipeli i Karisito; io, sa sega ni wilika na ivolanikalou; ia kevaka sa wilika, sa sega ga ni kila na kedra ibalebale.",
                "9": "Eda sa sega li ni wilika ni sa i koyakoya tiko ga na Kalou enanoa, na siga edaidai ka sega ni mudu, ka sa sega vua na veivukiyaki se na yaloyalo ni veigoleyaki?",
                "10": "Ia oqo, kevaka dou sa vakananuma vei kemudou e dua na kalou e dau veivukiyaki ka tu vua na iyaloyalo ni veigoleyaki, ia dou sa vakananuma vei kemudou e dua na kalou tani ka sega ni Kalou ni cakamana.",
                "11": "Ia raica, au na vakaraitaka vei kemudou e dua na Kalou ni cakamana, sa i koya na Kalou i Eparaama, kei na Kalou i Aisake, kei na Kalou i Jekope; ia sai koya vata ga na Kalou ka a bulia na lomalagi kei na vuravura kei na veika kecega sa tu kina.",
                "12": "Raica, e a buli Atama ko koya, ka sa vu mai vei Atama na lutu ni tamata. Ia ena vuku ni lutu ni tamata sa lako mai kina ko Jisu Karisito, o koya sa vakatokai na Tamana kei na Luvena; ia ena vuku i Jisu Karisito era sa sereki rawa kina na tamata.",
                "13": "Ia ni ra sa sereki na tamata mai vei Jisu Karisito, era sa kau lesu ki na iserau ni Turaga; io, oqo na sala era sa sereki kina na tamata kecega, na mate i Karisito sa yaco kina na tucake tale mai na mate ka ra sereki kina na tamata kecega mai na dua na moce tawacava, na moce ka ra na qai vakayadrati ga mai kina na tamata kecega ena kaukauwa ni Kalou ni sa uvuci na davui; ka ra na qai tucake mai na mate na tamata lalai kei na turaga, ni ra sa sereki mai na ivesu ni mate tawamudu oqo, na mate vakayago, io era na tu kece ena mata ni nona itikotiko ni veilewai.",
                "14": "Ka na qai tau vei ira na nona lewa o koya na Yalo Savasava; ka na yaco na gauna ni, ko koya sa dukadukali ena dukadukali tiko ga; ko koya sa ivalavala dodonu ena ivalavala dodonu tiko ga; ko koya sa marau ena marau tiko ga; kei koya sa rarawa ena rarawa tiko ga.",
                "15": "Ia oqo au via tarogi kemuni mada ko i kemuni sa vakananuma e yalomuni e dua na kalou e sega ni cakava rawa na mana, sa oti li na vakayacori ni veika au tukuna tiko? Sa oti li na kena gauna? Raica au sa kaya vei kemudou, E segai; e se sega ni cava na nona Kalou ni cakacaka mana na Kalou.",
                "16": "Raica era sega li ni talei e matamu na veika sa vakayacora oti na Kalou? Io, ko cei sa kila rawa na veicakacaka talei ni Kalou?",
                "17": "O cei ena kaya ni sega ni cakacaka mana na nona bulia na lomalagi kei na vuravura ena nona vosa; se na nona bulia na tamata mai na kuvu-ni-soso ena kaukauwa ni nona vosa; se na nona vakayacora na cakacaka mana tale eso ena kaukauwa ni nona vosa?",
                "18": "O cei ena kaya ni a sega ni vakayacora ko Jisu Karisito e vuqa na cakacaka mana lelevu? Ka a vakayacori tale ga e vuqa na cakacaka mana lelevu ena ligadratou na iapositolo.",
                "19": "Ia kevaka era sa vakayacori e vuqa na cakacaka mana ena gauna ko ya, a cava me sa sega kina ni Kalou ni caka mana, ka ni sa Kalou sega ni dauveivukiyaki ko koya? Ka raica au sa kaya vei kemudou, sa sega ni dauveisau ko koya; kevaka e vaka kina, ia sa sega ni Kalou ko koya; ia sa Kalou ko koya, ka sa Kalou ni caka mana.",
                "20": "Ia sa sega ga ni vakayacora na cakacaka mana ena kedra maliwa na luve ni tamata ni ra sa malumalumu mai ena vakabauta, era sa gole tani mai na sala dodonu, ka ra sega ni kila na Kalou ka dodonu me ra vakararavi vua.",
                "21": "Raica, au sa kaya vei kemudou, ko koya sa vakabauta na Karisito ka sega tale ni vakatitiqa, ena soli vua na ka kecega sa kerea vei Tamada ena yacai Karisito; ia sa soli tu na vosa ni yalayala oqo vei ira na tamata kecega me yacova sara na iyalayala kei vuravura.",
                "22": "Raica, sa kaya vakaoqo ko Jisu Karisito na Luve ni Kalou vei iratou na nona tisaipeli ka ratou na bula tiko, io, kei ira kece na nona tisaipeli, ni ra rogo tu na lewe vuqa: Dou lako yani ki vuravura taucoko, ka vunautaka na kosipeli vei ira na tamata kecega;",
                "23": "O koya sa vakabauta ka papitaisotaki, ena bula, ia ena cudruvi ga ko koya sa sega ni vakabauta;",
                "24": "Ia na veivakatakilakila oqo ena muri ira sa vakabauta—era na vakasava tani na tevoro ena yacaqu; era na vosataka na vosa vou e so; era na tomiki ira na gata; ia kevaka era na gunuva na ka e gaga sara, era na sega ni ca kina; era na tabaki ira sa tauvimate e ligadra, ka ra na bula kina;",
                "25": "Ia ko koya sa vakabauta na yacaqu ka sega tale ni vakatitiqa, au na vakadeitaka vua na noqu vosa kecega me yacova sara na iyalayala kei vuravura.",
                "26": "Ia oqo, raica, ko cei sa rawa me vorata na cakacaka ni Turaga? Ko cei sa rawa me cakitaka na nona vosa? Ko cei sa rawa me vorata na kaukauwa levu ni Turaga? Ko cei sa beca na cakacaka ni Turaga? Ko cei sa beci ira na luvei Karisito? Raica, koi kemudou kece sa beca na cakacaka ni Turaga, dou na lako sese ka rusa kina.",
                "27": "O koya mo dou kakua kina ni beca ka kakua ni lako sese, ia mo dou muria na vosa ni Turaga ka kerea vua na Tamada ena yaca i Jisu na veika cava ga dou sa gadreva. Dou kakua ni vakatitiqa, ia mo dou vakabauta ga ka tekivu me vaka ena gauna e liu ka lako vua na Turaga ena lomamudou taucoko, ka cakacakataka na nomudou vakabulai ena rere kei na sautaninini.",
                "28": "Mo dou vuku ena gauna ni nomudou vakatovotovo oqo; dou biuta tani na nomudou itovo dukadukali kecega; dou kakua ni kerea na ka mo dou vakayagataka ga ena nomudou gagadre ca, ia mo dou kerekere ena yalodei me kakua ni dou temaki, ia, mo dou qarava ga na Kalou dina ka bula.",
                "29": "Dou kakua ni papitaisotaki ni dou sega tu ni kilikili kaya; dou kakua ni kania ka gunuva na sakaramede i Karisito ni dou sega tu ni kilikili kaya; ia mo dou kitaka na ka kecega ni dou sa kilikili kaya ka vakayacora ena yaca i Jisu Karisito na Luve ni Kalou Bula; ia kevaka dou sa kitaka vakaoqo ka vosota me yacova na ivakataotioti, dou na sega sara ni muduki laivi.",
                "30": "Raica, au sa vosa vei kemudou me vaka mai na mate; ka ni’u kila ni dou na taura na noqu vosa.",
                "31": "Dou kakua ni vosa vakacacataki au ena vuku ni noqu malumalumu, se vosa vakacacataki tamaqu ena nona malumalumu se ko ira ka a volavola e liu vua; ia mo dou vakavinavinaka ga vua na Kalou, ni sa vakatakila vei kemudou na neimami malumalumu mo dou vuku cake kina mai vei keimami.",
                "32": "Ia raica oqo, keimami sa vola na itukutuku oqo me vaka na neimami kila na ivolavola vou vaka-Ijipita, ka sa soli mai ka keimami vukica me muria na neimami ivosavosa.",
                "33": "Kevaka me a rabailevu na neimami peleti, ke keimami a volavola ga vaka-Iperiu; ia keimami sa vukica tale ga na volavola vaka-Iperiu; ia kevaka me keimami a volavola vaka-Iperiu, ke a macala vinaka sara vei kemuni na neimami itukutuku.",
                "34": "Ia sa kila na Turaga na veika keimami sa vola, ka sa sega tale na tamata tani e kila na neimami vosa; baleta ni sa sega tale na tamata tani e kila na neimami vosa, o koya sa vakarautaka kina ko koya na ka me vakadewataki kina.",
                "35": "Ka sa volai na veika oqo me kakua kina ni tauva na neimami isulu na nodra dra na wekai keimami, ko ira era sa malumalumu sobu ena tawavakabauta.",
                "36": "Ka raica, na veika keimami gadreva oqo, ena vukudra na weka i keimami, io, na nodra vakalesui tale me ra kila na Karisito, sa salavata tale ga kei na nodra masu na yalododonu kece sara era a bula ena vanua oqo.",
                "37": "Ia me yalololoma na Turaga ko Jisu Karisito me vakayacora na ka era a masulaka me vaka na nodra vakabauta; ia me nanuma mada na Kalou na Tamada na veiyalayalati ka a cakava kei ira na mataqali i Isireli; ka me vakalougatataki ira mada me sega ni mudu, ni ra sa vakabauta na yaca i Jisu Karisito. Emeni."
            }
        }
    },
    "ether": {
        "meta": {
            "slug": "ether",
            "name": "Ai Vola i Ica",
            "chapterWord": "Wase"
        },
        "chapters": {
            "1": {
                "1": "Ia oqo, ko i au ko Moronai, au na solia mada e dua na kedra itukutuku na a tawana tu na vanua ena vualiku ena gauna e liu, ka a vakarusai ira na liga ni Turaga.",
                "2": "Au sa taura na noqu itukutuku mai na peleti e ruasagavulu kava ka ra a kunea na tamata i Limiai, a sa vokatokai na iVola i Ica.",
                "3": "Au kila ni sa tiko vei ira na Jiu na imatai ni wase ni itukutuku oqo—ka tukuni kina na buli ni vuravura, ka vakakina na itukutuku kei Atama, na itukutuku mai na gauna ko ya me yacova mai na tara ni vale cecere kei na veika kece ka yaco vei ira na luve ni tamata.",
                "4": "O koya au sa sega kina ni vola eke na veika ka yaco mai na gauna i Atama me yacova na gauna ko ya; ia era a volai tu ena peleti; ia ko koya ena kunea, ena tu tale ga vua na kaukauwa me wilika kina na itukutuku taucoko.",
                "5": "Ia raica, au na sega ni vola taucoko na itukutuku, ia au na vola ga e dua na kena iwase mai na gauna ka tara kina na vale cecere me yacova ni ra sa vakarusai.",
                "6": "Au sa solia vakaoqo na itukutuku. Ia sa vola na itukutuku oqo ko Ica na kawa i Korianito.",
                "7": "Ia ko Korianito na luvei Moroni.",
                "8": "Ia ko Moroni na luvei Icemi.",
                "9": "Ia ko Icemi na luvei Eiya.",
                "10": "Ia ko Eiya na luvei Seci.",
                "11": "Ia ko Seci na luvei Sipiloni.",
                "12": "Ia ko Sipiloni na luvei Komu.",
                "13": "Ia ko Komu na luvei Korianitumi.",
                "14": "Ia ko Korianitumi na luvei Aminakata.",
                "15": "Ia ko Aminakata na luvei Eroni.",
                "16": "Ia ko Eroni e dua na kawa i Eci, ia ko Eci na luvei Ecomi.",
                "17": "Ia ko Ecomi na luvei Lipi.",
                "18": "Ia ko Lipi na luvei Kisi.",
                "19": "Ia ko Kisi na luvei Koromi.",
                "20": "Ia ko Koromi na luvei Livai.",
                "21": "Ia ko Livai na luvei Kimi.",
                "22": "Ia ko Kimi na luvei Morienitoni.",
                "23": "Ia ko Morienitoni e kawa i Ripilakisi.",
                "24": "Ia ko Ripilakisi na luvei Sesi.",
                "25": "Ia ko Sesi na luvei Eci.",
                "26": "Ia ko Eci na luvei Komu.",
                "27": "Ia ko Komu na luvei Korianitumi.",
                "28": "Ia ko Korianitumi na luvei Ima.",
                "29": "Ia ko Ima na luvei Oma.",
                "30": "Ia ko Oma na luvei Sule.",
                "31": "Ia ko Sule na luvei Kipi.",
                "32": "Ia ko Kipi na luvei Oraia, ko koya na luvei Jereti;",
                "33": "Ia e a lako yani ko Jereti kei tuakana kei ira na nodrau matavuvale, kei na so tale kei na nodra matavuvale, mai na vale cecere ena gauna sa vakasesea kina na Turaga na nodra vosa na tamata, ka bubuluitaka ena nona cudru ni ra na veiseyaki ena dela i vuravura; a ra sa veiseyaki na tamata me vaka na vosa ni Turaga.",
                "34": "Ia sa tamata levu ka tamata qaqa na tuakai Jereti, ka sa lomani koya vakalevu na Turaga, a sa kaya ko Jereti vua na tuakana: Mo masu mada vua na Turaga ka kerea me kakua ni vakasesea na noda vosa.",
                "35": "Ka sa yaco ni sa masu na tuakai Jereti vua na Turaga, a sa lomani Jereti na Turaga ka sega ni vakasesea na vosa i Jereti; a rau sa sega ni vakasesei ko Jereti kei tuakana.",
                "36": "A sa qai kaya vei tuakana ko Jereti: Mo masu tale mada vua na Turaga me kakua mada ni cudruvi ira na nodaru itokani, ka kakua ni vakasesea na nodra vosa.",
                "37": "Ka sa yaco ni sa masu tale na tuakai Jereti vua na Turaga, a sa yalololoma na Turaga vei ira na nodrau itokani kei na nodra matavuvale ka sega ni vakasesei ira.",
                "38": "Ka sa yaco ni sa vosa tale vei tuakana ko Jereti, ka kaya: Mo taroga mada vua na Turaga se na vakasavi keda tani ena vanua oqo, ia kevaka ena vakasavi keda tani, mo taroga se evei na vanua me da lako kina. Ko cei e kila, de dua ena kauti keda na Turaga ki na dua na vanua sa digitaki mai vei ira na vanua kecega e vuravura? Ia kevaka sa yaco vakakina, me da yalodina sara kina vua na Turaga me noda ivotavota kina vakawa na vanua ko ya.",
                "39": "Ka sa yaco ni sa masu na tuakai Jereti ka kerea vua na Turaga na ka sa vinakata ko Jereti.",
                "40": "Ka sa yaco ni sa rogoca na masu i taci Jereti na Turaga, a sa lomani koya ka kaya vua:",
                "41": "Mo lako ka vakasoqoni ira vata na nomu qele ni manumanu, na ka tagane kei na ka yalewa ena kena veimataqali; ka soqona tale ga na sorenikau ena kena veimataqali; mo soqoni ira na nomu matavuvale; kei Jereti na tacimu kei na nona matavuvale; kei ira na nomu itokani kei na nodra matavuvale, kei ira na itokani i Jereti kei na nodra matavuvale.",
                "42": "Ia ni ko sa kitaka oqo, mo qai kauti ira sobu yani ki na buca ki na vualiku. Ka’u na waraki kemudou mai kea, ka’u na qai kauti kemudou ki na vanua sa digitaki mai vei ira na veivanua kecega e vuravura.",
                "43": "Ia mai kea au na vakalougatataki iko kina kei ira na nomu kawa, au na vakalewevuqataki ira na nomu kawa kei na kawa i tacimu kei na nodra kawa na tamata era na lako vata kei kemudrau, me dua na matanitu levu. Ia ena sega tale ni dua na matanitu me na levu cake mai na kena ka’u na vakatubura cake vei au mai na nomu kawa, ena dela i vuravura taucoko. Ka’u na vakalougatataki iko vakaoqo ni ko sa dau masuti au vagumatua."
            },
            "2": {
                "1": "Ka sa yaco ni rau sa lako ko Jereti kei tuakana kei na nodrau matavuvale, kei ira na nodrau itokani kei na nodra matavuvale ki na buca ena vanua ki na vualiku, (sa vakayacani na buca ko ya vei Nimiroti, na dauvakasasa kaukaua) era sa kauta na nodra qele ni manumanu, na ka tagane kei na ka yalewa, ena kena veimataqali.",
                "2": "Era sa biria na dai ka toboka kina na manumanu vuka; era sa vakarautaka tale ga na saqa ni wai me ra biu kina na ika mai wai.",
                "3": "Era a kauta tale ga na jesereti, ko ya na bure ni oni; io era sa kauta na qele ni oni kei na veimataqali sore ni kau kecega ka tu ena dela ni vanua.",
                "4": "Ka sa yaco ni ra sa yaco ki na buca ko Nimiroti, sa lako sobu mai na Turaga ka vosa vua na tuakai Jereti; e a tiko ena loma ni dua na o ko koya ka sa sega ni raici koya rawa kina ko tuakai Jereti.",
                "5": "Ka sa yaco ni a vakarota na Turaga me ra lako yani ki na lekutu, io, ki na vanua e sa sega mada na tamata e butuka. Ka sa yaco ni a liutaki ira na Turaga, a sa dauvosa vei ira ni sa tucake tu ena dua na o, ka dusimaka na sala me ra muria.",
                "6": "Ka sa yaco ni ra sa lako ena loma ni lekutu, era sa ta waqa me ra kosova kina na wasawasa levu, sa dusimaki ira tiko na liga ni Turaga ena veigauna kece.",
                "7": "A sa sega ni vakatara na Turaga me ra tiko ga ena loma ni lekutu ena tai ni wasawasa ko ya, ia sa gadreva ko koya me ra lako yani ki na vanua yalataki, na vanua sa digitaki mai vei ira na veivanua kecega, o koya sa maroroya tu na Turaga na Kalou me nodra era sa ivalavala dodonu.",
                "8": "A sa bubului ena nona cudru vua na tuakai Jereti me ra qaravi koya na Kalou dina duadua ga ka tawamudu ko ira kecega era sa tawana na vanua yalataki mai na gauna koya ka lako yani me sega ni mudu, kevaka e sega, ena tau vei ira na taucoko ni nona cudru ka ra na vakarusai.",
                "9": "Ia oqo, eda sa raica na veika sa lewa oti tu na Kalou me baleta na vanua oqo, ni sa vanua yalataki; ia na matanitu cava ga ena taukena, me ra qarava na Kalou, kevaka e sega, ena tau vei ira na taucoko ni nona cudru waqawaqa ka ra na vakarusai. Ia ena tau vei ira na taucoko ni nona cudru waqawaqa ni ra sa vakarau tu ena vuku ni nodra caka cala.",
                "10": "Raica oqo na vanua sa digitaki mai vei ira na veivanua kecega; ia ko koya sa taukena, me na qarava na Kalou, kevaka e sega, ena vakarusai; ni sa lewa tawavakaiyalayala ni Kalou. Ia era na sega ni vakarusai me yacova ni sa taucoko na nodra caka cala ena kedra maliwa na lewe ni vanua.",
                "11": "Ia sa tukuni na ivakaro oqo vei kemudou na kai Matanitu Tani, mo dou kila kina na veivakaro ni Kalou—mo dou veivutuni kina, ka muduka sara na nomudou caka cala ni bera ni taucoko, me kakua kina ni tau vei kemudou na taucoko ni cudru waqawaqa ni Kalou me vaka era a cakava ko ira era a tawana tu e liu na vanua oqo.",
                "12": "Raica, oqo na vanua digitaki, ia era na galala mai na veivakabobulataki kei na tiko vakavesu kei na veimatanitu kecega e ruku i lomalagi ko ira kecega sa taukena, io ena sega ni dua na matanitu e vuravura e rawai ira, kevaka wale ga era qarava na Kalou ni vanua, sa i Jisu Karisito, ka sa vakatakilai ko koya ena veika kecega keimami sa vola.",
                "13": "Ia oqo me’u tomana na noqu itukutuku; raica ka sa yaco ni sa kauti Jereti yani kei ira na wekana na Turaga, ki na matasawa ni wasawasa levu sa wasea na vanua. Ia ni ra sa yaco ki matasawa, era sa birika kina na nodra vale laca; a ra sa vakatoka na vanua ko ya ko Morianikuma; era sa vakaitikotiko ena vale laca e matasawa me va na yabaki.",
                "14": "Ka sa yaco ni sa cava na va na yabaki, sa lako sobu mai na Turaga ka tu ena o ka veivosaki kei na tuakai Jereti. A sa veivosaki kei na tuakai Jereti me tolu na auwa, a sa cudruvi koya ni sa sega ni dau nanuma me masuta na yaca ni Turaga.",
                "15": "A sa veivutunitaka na ca e sa cakava ko tuakai Jereti, ka masulaki ira tale ga na wekana era sa tiko vata kei koya vua na Turaga. A sa kaya vua na Turaga: Au na vosoti iko ka vosota tale ga na nodra i valavala ca na wekamu; ia mo kakua ni valavala ca tale, raica mo nanuma ni na sega ni dau veivakauqeti tiko ga na Yaloqu kei na tamata; ia kevaka ko na i valavala ca tiko ga me yacova ni ko sa matua vinaka kina, ko na muduki tani mai na iserau ni Turaga. Sa i koya oqo na ka au sa nanuma me baleta na vanua au na solia vei iko me nomu ivotavota vakawa; ka ni na vanua digitaki mai vei ira na veivanua kecega.",
                "16": "Ka sa kaya na Turaga: Mo lako ka taya eso na waqa me vaka na icakacaka ni waqa ko a taya e liu. Ka sa yaco ni sa lako na tuakai Jereti kei ira na wekana ka ra taya eso na waqa me vaka na icakacaka ni waqa era a taya e liu, me vaka sa vakatakila vei ira na Turaga. Ia era sa waqa lalai ga ka mamada, raica sa mamada sara me vaka na manumanu vuka e dela ni wai.",
                "17": "A sa dregati vakaukauwa sara ka rawa me tawa kina na wai me vaka na dari; a sa dregati vakaukauwa tale ga na botona kei na yasana ruarua me tabogo vinaka me vaka na dari; sa dudu cake na muana ruarua ka dregati vakaukauwa na delana me tabogo vinaka me vaka na dari; ia na kena balavu sa vaka na balavu ni dua na vunikau; ia ni sa sogo na kena katuba, sa tasogo vinaka sara me vaka na dari.",
                "18": "Ka sa yaco ni sa masu vua na Turaga na tuakai Jereti ka kaya: Oi kemuni na Turaga, au sa vakayacora oti na cakacaka ko ni a vakarota vei au, io au sa taya na waqa ena kena icakacaka ko ni a dusimaka vei au.",
                "19": "Ka raica, kemuni na Turaga, e sega na rarama e lomadra; evei na vanua me keimami na vagolea kina? Sa rawa tale ga me keimami mate kina ni sega na cagi bulabula me keimami ceguva, ia na cagi ga sa tu rawa e lomadra; o koya keimami na mate kina.",
                "20": "A sa kaya na Turaga vua na tuakai Jereti: Raica, mo cakava e dua na qara e delana, ka vakakina e botona; ia ena gauna ko ni vinakata kina na cagi bulabula, mo dolava na qara me curu yani kina na cagi. Ia kevaka sa curu yani kina na wai, raica, mo sogota na qara mo ni na kakua kina ni mate ena waluvu.",
                "21": "Ka sa yaco ni a vakayacora na tuakai Jereti me vaka sa vakarota vua na Turaga.",
                "22": "A sa masu tale vua na Turaga ka kaya: Oi kemuni na Turaga, raica au sa vakayacora me vaka ko ni a vakarota vei au; au sa vakarautaka na nodra waqa na noqu tamata, ia sa sega ga na rarama e loma ni waqa. Oi kemuni na Turaga, ko ni na laiva li me keimami soko kosova na wasawasa levu oqo ena butobuto?",
                "23": "A sa kaya na Turaga vua na tuakai Jereti: A cava ko vinakata me’u kitaka me ra rarama kina na nomudou waqa? Raica ena sega ni rawa ni ra vaka-katubaleka, ni ra na kakabasubasu; mo dou kakua tale ga ni kauta na bukawaqa, ni dou na sega ni lako ena rarama ni bukawaqa.",
                "24": "Raica, dou na vaka na tavuto ena loma ni wasaliwa; ena sovulaki kemudou na ua lelevu ni wasawasa. Ia, au na kauti kemudou tani mai na loma ni wasaliwa titobu; ni sa lako yani na cagi mai na gusuqu, kei na uca tale ga kei na waluvu ka’u sa tala yani.",
                "25": "Ka raica au sa vakarautaki kemudou ki na veika oqo; ni na sega ni rawa mo dou kosova na wasaliwa titobu oqo ka vakavo kevaka au sa vakarautaki kemudou mo dou sotava na ua ni wasawasa, kei na cagi sa lako yani kei na waluvu ka na qai yaco mai. Ia na cava ko vinakata me’u vakarautaka me nomudou cina ni dou sa kosova na wasaliwa titobu?"
            },
            "3": {
                "1": "Ka sa yaco ni, sa lako na tuakai Jereti (ia oqo e walu na waqa era sa ta oti) ki na ulunivanua; a sa vakatokai na ulunivanua ko ya ko Selemi, ni sa rui cecere, a sa vakawaicalataka kina e dua na vatu levu ka bulia mai kina e tinikaono na vatu lalai sa vulavula sara ka makare vinaka, ka rawa me rai basikati me vaka na iloilo; a sa kauta yani ki na dela ni ulunivanua; a sa masu vua na Turaga ka kaya:",
                "2": "Oi kemuni na Turaga, ko ni a kaya ni keimami na solegi ena waitui titobu. Ia raica, oi kemuni na Turaga, mo ni kakua mada ni cudruva na nomuni tamata ena vuku ni nona malumalumu e matamuni; ni keimami sa kila ni ko ni sa savasava ka sa nomuni itikotiko ko lomalagi ka keimami sa tawayaga sara e matamuni; ka keimami na ca tiko ga ena vuku ni lutu tani; ia, oi kemuni na Turaga, ko ni sa vakaroti keimami me keimami daumasuti kemuni, me keimami rawata kina mai vei kemuni me vaka na neimami gagadre.",
                "3": "Raica, oi kemuni na Turaga, ko ni sa yaviti keimami ena vuku ni neimami caka cala, ko ni sa vakasavi keimami, ka sa vuqa na yabaki na neimami tiko voli ena lekutu; ia ko ni sa yalololoma ga vei keimami. Oi kemuni na Turaga, mo ni raici au ena mataloloma, ka vagolea tani na nomuni cudru mai vei ira na nomuni tamata oqo, ka mo ni kakua ni laiva me ra sokota na loma ni wasawasa rerevaki oqo ena butobuto; ia mo ni raica mada na veika oqo ka’u sa vakawaicalataka mai na vatu.",
                "4": "Ka’u sa kila kemuni na Turaga, ni sa tu vei kemuni na kaukauwa levu ka sa rawa mo ni kitaka na ka kecega ko ni vinakata me yaga vei ira na tamata; o koya gona, oi kemuni na Turaga, mo ni tara mada na vatu oqo ena iqaqalo ni ligamuni, ka qisia me serau yani ena butobuto; me neimami cina ena loma ni waqa keimami sa vakarautaka tu, io me neimami cina ni keimami sa kosova na wasawasa.",
                "5": "Raica, sa rawa mo ni kitaka na ka oqo oi kemuni na Turaga. Keimami kila ni sa rawa mo ni vakaraitaka na nomuni kaukauwa levu; ka dau rairai lailai wale ki na kila ka vakatamata.",
                "6": "Ka sa yaco ni sa cavuta na veivosa oqo na tuakai Jereti, raica, sa dodoka yani na ligana na Turaga ka tara na vatu yadua ena iqaqalo ni ligana. A sa cereki na ilati mai na mata i tuakai Jereti, ka sa raica na iqaqalo ni liga ni Turaga; raica sa vaka ga na iqaqalo ni liga ni tamata, me vaka na lewe kei na dra, a sa bale sobu ena mata ni Turaga ko tuakai Jereti ni sa kani koya na rere.",
                "7": "Ka sa raica na Turaga ni sa bale sobu ki na qele na tuakai Jereti; sa kaya vua na Turaga: Mo tucake, ko sa bale ena vuku ni cava?",
                "8": "A sa kaya ko koya vua na Turaga: Au a raica na iqaqalo ni liga ni Turaga, ka’u sa rere de na yaviti au; ni’u a sega ni kila ni tiko na lewena kei na nona dra na Turaga.",
                "9": "A sa kaya vua na Turaga: Ena vuku ni nomu vakabauta ko sa raica kina ni’u na qai taura vei au na lewe kei na dra; ka ni se sega vakadua ni torovi au na tamata ena vakabauta levu vakaoqo ka tu vei iko; ni kevaka me a sega ni vakakina, ke ko a sega ni raica rawa na iqaqalo ni ligaqu. Ko a raica beka li e dua tale na ka?",
                "10": "A sa sauma ka vaka: E segai; mo ni vakaraitaki kemuni vei au oi kemuni na Turaga.",
                "11": "Ka sa kaya vua na Turaga: Ko na vakabauta li na veivosa au na vosataka?",
                "12": "A sa sauma: Io, Turaga, au kila ni ko ni sa vosataka na ka dina, ni ko ni sa Kalou Dina, ka ko ni sa sega ni rawa ni lasu.",
                "13": "Ia ni sa cavuta oti na vosa oqo, sa qai vakaraitaki koya na Turaga ki vua, ka kaya: Ni ko sa kila na veika oqo ko sa sereki kina mai na itotogi ni lutu tani; ka ko sa lesu tale mai ki na noqu iserau; o koya au sa vakaraitaki au kina vei iko.",
                "14": "Raica sa i au ga sa vakarautaki tu mai na tauyavutaki ni vuravura me’u sereki ira na noqu tamata. Raica sa i au ko Jisu Karisito. Sa i au na Tamana kei na Luvena. Era na rawata na tamata kecega mai vei au na bula, o ira era na vakabauta na yacaqu; ka ra na yaco me luvequ tagane kei na luvequ yalewa ka tawamudu.",
                "15": "Ka’u sa sega vakadua ni vakaraitaki au vua na tamata ka’u a bulia, ni se sega vakadua ni vakabauti au na tamata me vakataki iko. Ko sa raica li ni ko a buli mo ucui au? Io, era sa buli na tamata kecega mai na ivakatekivu me ra ucui au.",
                "16": "Ia na yago ko sa raica oqo, sa yago ni yaloqu; ka’u sa bulia na tamata me ucuya na yago ni yaloqu; ia me vaka au sa rairai vei iko ena yalo, au na rairai vakakina vakayago vei ira na noqu tamata.",
                "17": "Ia oqo, me vaka au a sa kaya, ko i au ko Moronai; ni’u na sega ni rawa ni vola taucoko eke na veika sa volai tu, ia sa na rauta ga me’u na kaya ni a vakaraitaki koya vakayalo ko Jisu vua na tamata oqo, me vaka ga na kena ibulibuli ena yago ka a rairai kina vei ira na Nifaiti.",
                "18": "A sa vakavulici koya me vaka a vakavulici ira na Nifaiti; a sa vakayacora na veika kece oqo me kila kina na tamata oqo ni sa Kalou ko koya, ena vuku ni veicakacaka uasivi sa vakaraitaka vua na Turaga.",
                "19": "Ia ena vuku ni kila sa tu vua na tamata oqo sa sega kina ni rawa ni tarovi me rai basikata na ilati; ka raica kina na iqaqalo ni liga i Jisu, ia ni sa kila ni sa iqaqalo ni liga ni Turaga, sa bale sobu kina ki na qele ena rere; ka ni kila ni sa iqaqalo ni liga ni Turaga; a sa sega tale ni vakabauta sa tu vua, ni sa kila, ka sa sega kina na vakatitiqa.",
                "20": "Ia ni sa kila vinaka sara na Kalou, sa sega ni tarovi rawa kina mai na nona rai basikata na ilati; o koya sa raici Jisu kina; ka vuli mai vua.",
                "21": "Ka sa yaco ni sa kaya na Turaga vua na tuakai Jereti: Raica, mo kakua ni vakatakila na veika ko sa raica ka rogoca oqo vei ira na kai vuravura me yacova na gauna au na vakalagilagia kina na yacaqu ena bula vakayago; mo maroroya vinaka sara kina na veika ko a raica ka rogoca, ka kakua ni vakaraitaka vua e dua na tamata.",
                "22": "Ka raica, ni ko sa toki mai kina vei au, mo qai vola na kena itukutuku ka dregata, me kakua ni dua e vakadewataka rawa; ni ko na vola ena dua na vosa ka na sega ni rawa me wiliki.",
                "23": "Ka raica, au na solia vei iko e rua na vatu oqo, ka mo na dregata vata kei na veika ko na qai vola.",
                "24": "Raica au sa vakasesea oti na vosa ko na volavola kina; ia au na qai vakavuna ena gauna au sa lewa, me na qai vakalevutaki kina e matadra na tamata na veika oqo ko na vola, mai na vatu oqo.",
                "25": "Ia ni sa cavuta oti na veivosa oqo na Turaga, sa qai vakaraitaki ira na lewei vuravura taucoko vua na tuakai Jereti, oqo ko ira ka ra a bula e liu kei ira kece era na qai bula e muri; a sa vakaraitaki ira kece sara vua me yacova na iyalayala kei vuravura.",
                "26": "Ni a sa kaya oti na Turaga vua e liu ni kevaka ena vakabauti koya, ena vakaraitaka vua na veika kecega—e dodonu me vakaraitaki vua; o koya sa sega kina ni rawa ni bureitaka na Turaga e dua na ka vua, ni sa kila ko koya ni sa rawa vua na Turaga me vakaraitaka vua na ka kecega.",
                "27": "Ka sa kaya vua na Turaga: Mo vola na veika oqo ka dregata; au na qai vakaraitaka vei ira na luve ni tamata ena gauna au sa lewa.",
                "28": "Ia sa yaco me vakaroti koya na Turaga me dregata na vatu e rua sa soli vua ka me kakua ni vakaraitaka, me yacova na gauna ena qai vakaraitaka kina na Turaga vei ira na luve ni tamata."
            },
            "4": {
                "1": "Ka sa qai vakaroti tuakai Jereti na Turaga me lako sobu mai na ulunivanua mai na iserau ni Turaga, ka vola na veika e a raica; ka sa vakatabui me vakatakilai vei ira na luve ni tamata me yacova ni sa laveti cake oti ko koya ki na kauveilatai; ena vuku ni ka oqo sa maroroi ira tu kina ko Mosaia na tui, me ra kakua ni vakatakilai vei ira na kai vuravura me yacova ni sa vakaraitaki koya oti na Karisito vei ira na nona tamata.",
                "2": "Ia ni sa vakaraitaki koya oti vakaidina na Karisito vei ira na nona tamata sa qai vakarota me ra vakaraitaki yani.",
                "3": "Ia oqo, ni oti ko ya, era sa malumalumu sobu kecega ena tawavakabauta; ka sa sega tale e dua ka vakavo ga ko ira na Leimanaiti, ka ra sa cata na kosipeli i Karisito; o koya au sa vakaroti kina me’u vunitaki ira tale e loma ni qele.",
                "4": "Raica, au sa vola ena peleti oqo na veika sara ga e a raica ko tuakai Jereti; ka ra a sega ni se bau vakatakilai na veika e uasivi cake mai na veika era a vakatakilai vua na tuakai Jereti.",
                "5": "O koya sa vakaroti au kina na Turaga me’u volai ira; ka’u sa volai ira. Ka sa vakaroti au ko koya me’u dregati ira; ka sa vakaroti au tale ga me’u dregata na kena ivakavakadewa; o koya au sa dregata kina na ivakavakadewa, me vaka na ivakaro ni Turaga.",
                "6": "Ni sa kaya vei au na Turaga: Era na sega ni vakaraitaki vei ira na Matanitu Tani na veika oqo me yacova ni ra sa veivutunitaka na nodra ivalavala ca, ka yaco me savasava ena mata ni Turaga.",
                "7": "Ia ena siga ko ya era na vakabauti au kina, sa kaya na Turaga, me vaka ka vakayacora na tuakai Jereti, me ra vakatabui kina vei au, au na qai vakatakila kina vei ira na veika e a raica ko tuakai Jereti, ia au na tevuka kina vei ira na noqu ivakatakila kecega, sa kaya ko Jisu Karisito, na Luve ni Kalou, na Tama ni lomalagi kei na vuravura kei na veika kecega era sa tu kina.",
                "8": "Ia ko koya ena vorata na vosa ni Turaga ena cudruvi ko koya; ia ko koya ena cakitaka na veika oqo, ena cudruvi ko koya; ni’u na sega ni vakaraitaka vei ira vakaoqo na veika lelevu cake, sa kaya ko Jisu Karisito; ia sa i au ga sa tukuna na ka oqo.",
                "9": "Ka sa tadola na veilomalagi ka ra tasogo tale ena noqu lewa; ka na sakure ko vuravura ena noqu vosa; ka ra na takali yani ena bukawaqa na lewei vuravura ena noqu ivakaro.",
                "10": "Ia ko koya sa sega ni vakabauta na noqu vosa sa sega ni vakabauti ira na noqu tisaipeli; ka kevaka me’u sa sega ni vosa, mo dou vakatulewa kina; ni dou na qai kila ena siga mai muri ni sai au ga ka a vosa.",
                "11": "Ia ko koya sa vakabauta na veika oqo au sa vosataka, sa i koya au na taleva ena veivakatakilai ni Yaloqu, ka na qai kila ka vakadinadinataka. Ni ena vuku ni Yaloqu ena kila kina ni sa dina na veika kece oqo; ni sa dau vakauqeti ira na tamata me ra kitaka na ka vinaka.",
                "12": "Ni sa mai vei au na veika kecega sa dau vakauqeti ira na tamata me ra kitaka na ka vinaka; ni sa sega ni lako mai vua e dua tale na ka vinaka mai vei au ga. Sa i au ga sa dau tuberi ira na tamata ki na veika vinaka kecega; ia ko koya sa sega ni vakabauta na noqu vosa sa sega ni vakabauti au—ni sai au; ia ko koya sa sega ni vakabauti au sa sega ni vakabauti Tamaqu o koya sa talai au mai. Raica koi au na Tamana; koi au na rarama, kei na bula, kei na dina kei vuravura.",
                "13": "Dou lako mai vei au oi kemudou na Matanitu Tani, ka’u na vakatakila vei kemudou na veika lelevu cake, na kilaka sa vunitaki tu ena vuku ni tawa vakabauta.",
                "14": "Dou lako mai, oi kemudou na mataqali i Isireli, ena qai vakatakilai vei kemudou na veika lelevu sa vakarautaka tu na Tamada mai na tauyavutaki ni vuravura me nomudou; ia a sega ni vakatakilai vei kemudou ena vuku ni tawa vakabauta.",
                "15": "Raica, ena gauna dou sa dresuka kina na iubi ni tawavakabauta ko ya ka sa vakavuna tiko na nomudou tu ga ena nomudou itutu vakaloloma ni caka ca, kei na loma kaukauwa, kei na mataboko ni vakasama, ena qai vakatakilai vei kemudou na veika lelevu ka talei era a vunitaki tu mai vei kemudou mai na tauyavutaki ni vuravura—io, ena gauna dou na qai masuti Tamada kina ena yacaqu, ena yalo malumalumu kei na yalo raramusumusu, dou na qai kila ni sa nanuma ko Tamada na veiyalayalati a cakava vei ira na nomudou qase, oi kemudou na mataqali i Isireli.",
                "16": "Ka na qai tevuki e matadra na tamata kecega na noqu veivakatakila ka’u a vakavuna me volai mai vua na noqu italai ko Joni. Mo dou nanuma, ni dou sa raica na veika oqo, dou na qai kila kina ni sa voleka me ra vakaraitaki mai ni ra sa yaco dina sara tiko ga.",
                "17": "O koya, ni dou sa taura na itukutuku oqo dou na kila kina ni sa tekivu vakayacori na cakacaka i Tamada ena dela ni veivanua kecega.",
                "18": "O koya, mo dou qai veivutuni kecega kina mai na veiyalayala kei vuravura, ka lako mai vei au, ka vakabauta na noqu kosipeli, ka papitaisotaki ena yacaqu; ni ko koya sa vakabauta ka papitaisotaki ena vakabulai; ia ko koya sa sega ni vakabauta ena cudruvi; ka na muri ira era vakabauta na yacaqu na veivakatakilakila eso.",
                "19": "Sa kalougata ko koya sa yalodina tiko ki na yacaqu me yacova na ivakataotioti, ni na laveti cake me tiko ena matanitu sa vakarautaki tu me nona mai na tauyavutaki ni vuravura. Ka raica sa i au ga sa tukuna na ka oqo. Emeni."
            },
            "5": {
                "1": "Ia oqo, ko i au ko Moronai, au sa vola na vosa ka a vakaroti vei au, me vaka na veika au sa nanuma rawa; ka’u a sa tukuna vei kemudou na veika au sa maroroya tu; o koya mo dou kakua sara ni tarai ira mo dou vakadewataki ira; ni sa vakatabui vei kemudou, me yacova na gauna sa lewa yalomatua kina na Kalou.",
                "2": "Ka raica, sa na rawa ni vakatarai vei kemudou mo dou vakaraitaka na peleti oqo vei ira era na veivuke ena kena vakarautaki na itukutuku oqo;",
                "3": "Ka ni na vakaraitaki vei iratou e lewe tolu ena kaukauwa ni Kalou; o koya eratou na kila vakaidina sara kina ni sa dina na itukutuku oqo.",
                "4": "Ka na qai vakadeitaki na itukutuku oqo ena nodratou ivakadinadina na lewe tolu; ia na nodratou ivakadinadina na lewe tolu kei na ivola oqo, ka na vakaraitaki mai kina na kaukauwa ni Kalou kei na nona vosa tale ga, ka ratou sa vakadinadinataka na Tamada, kei na Luvena, kei na Yalo Tabu—ia na veika kece oqo ena tu me ivakadinadina me saqati vuravura ena siga mai muri.",
                "5": "Ia kevaka era sa veivutuni ka lako mai vua na Tamada ena yacai Jisu, era na rawata na matanitu ni Kalou.",
                "6": "Ia oqo, kevaka sa sega ni tu vei au na kaukauwa ni veika oqo, mo dou vakatulewa ga kina; ni dou na qai kila ni sa tu vei au na kaukauwa ena gauna dou na qai raici au kina, ka ni da na tu ena mata ni Kalou ena siga mai muri. Emeni."
            },
            "6": {
                "1": "Ia oqo, ko i au ko Moronai, au na vola mada na kedrau itukutuku ko Jereti kei tuakana.",
                "2": "Ni sa qai yaco ni sa vakarautaka oti na Turaga na vatu ka a kauta cake na tuakai Jereti ki na ulunivanua, sa qai lako sobu mai na ulunivanua ko tuakai Jereti, ka biuti ira na vatu ki na waqa era sa vakarautaki oti tu, me yadua ena muana ruarua; ka raica a ra sa vakararamataka na loma ni waqa.",
                "3": "A sa qisia na vatu na Turaga me serau mai ena butobuto, me solia na rarama vei ira na tagane, yalewa, kei ira na gone, io me ra kakua kina ni kosova na wasawasa levu ena butobuto.",
                "4": "Ka sa yaco ni ra sa vakarautaka oti na veimataqali kakana, me rauti ira e loma ni wasawasa, ka vakakina na kedra kakana na nodra qele ni manumanu kecega, na manumanu yavai va kei na manumanu vuka, era na kauta vata kei ira—ka sa yaco ni ra sa cakava oti na veika oqo era sa qai vodo ki na nodra waqa se na boto ka soko yani ki wasawasa, era sa tataunaki ira vua na Turaga na nodra Kalou.",
                "5": "Ka sa yaco ni sa vakavuna na Turaga na Kalou me liwa e dua na cagi kaukauwa e dela ni wasawasa, vaka ki na vanua yalataki; o koya era sa biligi kina e dela ni ua ni waitui me muria na mata ni cagi.",
                "6": "Ka sa yaco ni sa vakavuqa sara me ra buluti e loma ni waitui, ena vuku ni ua lelevu sa vaka na ulunivanua ka robaki ira, kei na cagilaba levu rerevaki ka ra a vu mai na kaukauwa ni cagi.",
                "7": "Ka sa yaco ni sa sega na wai e vakacacani ira ena gauna era sa ubi kina e loma ni wasaliwa titobu, ni sa dregati matua sara na nodra waqa me vaka na dari, ka sa kaukauwa me vaka na waqa i Noa; ia ni ra ubi tu e loma ni wai era sa masu vua na Turaga, a sa vakavuderi ira cake tale e dela ni wai ko koya.",
                "8": "Ka sa yaco ni sa sega vakadua ni cegu na liwa tiko ni cagi vaka ki na vanua yalataki ena gauna kece era tiko kina e wasawasa; a ra sa biligi kina ka muria yani na mata ni cagi.",
                "9": "Era sa ia na sere ni vakacaucau vua na Turaga; io, sa ia na sere ni vakacaucau vua na Turaga na tuakai Jereti, ka sa vakavinavinaka ka vakacaucautaka na Turaga ena siga taucoko; ia ni sa bogi mai na vanua, sa sega ni cegu na nodra vakacaucau tiko vua na Turaga.",
                "10": "A ra sa biligi yani vakaoqo; ka sa sega ni basuraki ira rawa na manumanu rerevaki ni waitui; se me vakacacani ira na tavuto; ka sa waqa tiko ga na nodra cina, se ra tiko e dela ni wai se ena loma ni wai.",
                "11": "Era sa biligi yani vakaoqo me tolu na drau-vasagavulu kava na siga ena dela ni wasawasa.",
                "12": "Era sa kele yani ki na matasawa ni vanua yalataki. Ia ni ra sa butuka na matasawa ni vanua yalataki, era sa cuva sobu ki na dela ni vanua, ka vakayalomalumalumutaki ira vua na Turaga, ka sa drodro na wai ni mata ni marau vua na Turaga ena vuku ni nona yalo loloma levu.",
                "13": "Ka sa yaco ni ra sa lako yani ena dela ni vanua, ka tekivu vakarautaka na qele me teivaki.",
                "14": "Eratou sa lewe va na luve i Jereti; ka yacadratou ko Jekomi, Kilika, Maya kei Oraia.",
                "15": "Ka sa vakaluveni tale ga ko tuakai Jereti, na luvena tagane kei na yalewa.",
                "16": "Era sa lewe ruasagavulu karua na nodrau itokani ko Jereti kei tuakana; era sa vakaluveni tale ga ni bera ni ra yaco ki na vanua yalataki, na luvedra tagane kei na yalewa; a ra sa tekivu me ra lewevuqa sara.",
                "17": "Era sa vakavulici me ra lako ena yalo malumalumu ena mata ni Turaga; ka ra sa vakavulici tale ga mai lomalagi.",
                "18": "Ka sa yaco ni ra sa tekivu tawana yani na dela ni vanua ka tubu me lewe vuqa ka vakarautaka na qele me teivaki; era sa kaukauwa cake sara ena vanua.",
                "19": "A sa qase sara mai na tuakai Jereti ka kila ni sa voleka me lako sobu ki na ibulubulu; o koya sa vosa kina vei Jereti ka vaka: Me daru soqoni ira vata mada na nodaru tamata ka wiliki ira, ia me daru taroga tale ga se cava era vinakata vei kedaru ni bera ni daru lako sobu ki na nodaru ibulubulu.",
                "20": "Era sa mani vakasoqoni vata kina na tamata. A ra sa lewe ruasagavulu karua na luvena tagane kei na yalewa na tuakai Jereti; ia era sa lewe tinikarua na luve i Jereti, e lewe va na luvena tagane.",
                "21": "Ka sa yaco ni rau sa wiliki ira na nodrau tamata; ia ni rau sa wiliki ira oti, erau sa qai taroga na ka era vinakata me rau kitaka vei ira ni bera ni rau lako sobu ki na nodrau ibulubulu.",
                "22": "Ka sa yaco ni ra sa vinakata na tamata me rau lumuta e dua na luvedrau tagane me nodra tui.",
                "23": "Ka raica, erau sa rarawa ena ka oqo. Ka sa kaya vei ira ko tuakai Jereti: Ko ni na vakabobulataki vakaidina ena ka oqo.",
                "24": "Ia a sa kaya ko Jereti vei tuakana: Laiva ga me dua na nodra tui. Sa qai kaya vei ira ko koya: Mo ni digitaka e dua vei ira na luvei keirau me nomuni tui.",
                "25": "Ka sa yaco ni ra sa digitaka na ulumatua i tuakai Jereti; ka yacana ko Pakeki. Ka sa yaco ni sa sega ni vinakata ko koya me nodra tui. Era sa vinakata na tamata me vakasaurarataki koya ko tamana me tui ia e a sega ni vakayacora ko tamana; a sa vakaroti ira ko koya me ra kakua ni vakasaurarataka e dua na tamata me tui.",
                "26": "Ka sa yaco ni ra sa digitaki iratou yadua na taci Pakeki, ka ratou sa bese kecega.",
                "27": "Ka sa yaco ni ratou sa sega tale ga ni vinakata ko iratou na luvei Jereti, ka vakavo ga e dua; na yacana ko Oraia, a sa lumuti ko koya me nodra tui na tamata.",
                "28": "A sa tekivu na nona gauna ni lewa, ka sa tekivu me ra tiko sautu na tamata; ka vutuniyau vakalevu sara.",
                "29": "Ka sa yaco ni sa mate ko Jereti kei tuakana tale ga.",
                "30": "Ka sa yaco ni sa lako ena yalo malumalumu ko Oraia ena mata ni Turaga, ia sa dau nanuma na veika lelevu sa vakayacora na Turaga vei tamana, a sa vakatavulica tale ga vei ira na nona tamata na veika lelevu sa kitaka na Turaga vei ira na nodra qase."
            },
            "7": {
                "1": "Ka sa yaco ni sa vakatulewa ena dela ni vanua ko Oraia ena ivalavala dodonu ena veisiga kece ni nona bula, ka sa levu vakaidina sara na nona veisiga.",
                "2": "Era sa sucu na luvena tagane kei na luvena yalewa; io, era sa lewe tolusagavulu kadua taucoko, ka ra lewe ruasagavulu katolu na tagane.",
                "3": "A sa yaco ni sucu ko Kipi ni sa qase ko koya. A sa yaco me buli me tui ko Kipi me kena isosomi; a sa sucu ko Korio na luve i Kipi.",
                "4": "Ia ni sa yabaki tolusagavulu karua ko Korio, sa vorati tamana, a sa toki ka laki tiko ena vanua ko Neori; a sa sucu na luvena tagane kei na luvena yalewa, ka ra sa rairai vinaka sara; o koya era sa lewevuqa kina na tamata era sa muri Korio ena vukudra na luvena.",
                "5": "Ena gauna sa vakasoqona rawa kina e dua na mataivalu a sa lako cake ki na vanua ko Moroni na nona itikotiko na tui, ka kauti koya vakavesu, a sa vakayacori kina na vosa i tuakai Jereti, ni a kaya ni ra na vakabobulataki.",
                "6": "Ia na vanua ko Moroni, na nona itikotiko na tui, sa volekata na vanua ka ra vakatoka na Nifaiti, ko Vanualala.",
                "7": "Ka sa yaco ni sa tiko vakavesu ko Kipi kei ira na nona tamata ena lewa i Korio na luvena me yacova ni sa qase sara; ia a sa sucu tale ko Sule na luve i Kipi ni sa qase sara ko koya, ena gauna ka tiko kina vakavesu.",
                "8": "Ka sa yaco ni sa cudruvi tuakana ko Sule; a sa tamata kaukauwa ka qaqa ko Sule ena kaukauwa vaka tamata; a sa dau vakatulewa vinaka talega.",
                "9": "A sa lako kina ko koya ki na delana ko Ifireimi, ka vakawaicalataka mai kina na oa, a sa bulia kina na iseleiwau sitila me nodra ko ira sa muri koya; ia ni sa vakaiyaragitaki ira oti ena iseleiwau sa lesu ki na koro ko Neori ka valuti Korio na tuakana, a sa kovea lesu kina na matanitu ka vakalesuya tale vei Kipi na tamana.",
                "10": "Ia oqo ena vuku ni ka sa vakayacora ko Sule, sa solia kina vua ko tamana na matanitu; a sa lewa ko koya ka sosomitaki tamana.",
                "11": "Ka sa yaco ni sa vakatulewa vakadodonu ko koya; ka sa vakatetea yani na nona matanitu ki na dela ni vanua taucoko, ni ra sa lewe vuqa sara mai na tamata.",
                "12": "Ka sa yaco ni ra sa lewe levu tale ga na luve i Sule, na tagane kei na yalewa.",
                "13": "Ka sa veivutunitaka ko Korio na veika ca sa kitaka; a sa solia kina vua ko Sule na kaukauwa ena nona matanitu.",
                "14": "Ka sa yaco ni ra sa lewe levu na luve i Korio, na tagane kei na yalewa. E dua vei ira na luvena tagane, na yacana ko Noa.",
                "15": "Ka sa yaco ni sa vorati Sule na tui ko Noa, ka vorati Korio tale ga na tamana; a sa totaki koya ko Ko-ori kei ira kece na tacina kei na vuqa na lewe ni vanua.",
                "16": "Ka sa valuti Sule na tui, ka rawa kina na imatai ni vanua ka sa nodra ivotavota vakawa; ka yaco me tui ko koya ena iwase ni vanua ko ya.",
                "17": "Ka sa yaco ni sa valuti Sule, na tui, tale; ka kauti Sule na tui yani vakavesu ki Moroni.",
                "18": "Ka sa yaco ni sa vakarau me vakamatei koya, eratou qai lako lo yani ena bogi na luve i Sule ki na loma ni vale i Noa ka vakamatei koya, eratou sa basuka na katuba ni vale ni veivesu ka kauti tamadratou lesu, ia eratou sa vakatikori koya tale ki na nona matanitu.",
                "19": "A sa tara cake kina na nona matanitu na luve i Noa me sosomitaki tamana; ia era sa sega tale ni rawai Sule na tui, ia, era sa kaukauwa sara ka sautu vakalevu, ko ira na tamata i Sule na tui.",
                "20": "Ka sa wase na vanua; sa rua na matanitu, na matanitu i Sule, kei na matanitu i Ko-ori, na luve i Noa.",
                "21": "A sa vakarota ko Ko-ori na luve i Noa vei ira na nona tamata me ra valuti Sule, ka sa vakadrukai ira kina ko Sule ka vakamatei Ko-ori.",
                "22": "Ia sa dua na luvei Ko-ori na yacana ko Nimiroti; a sa solia ko Nimiroti na matanitu i Ko-ori vei Sule, ka sa kune loloma kina ko koya ena mata i Sule; a sa lomani koya vakalevu ko Sule ka solia vua na veisolisoli lelevu, ka sa kitaka ko koya ena matanitu i Sule me vaka na nona gagadre.",
                "23": "Ena gauna tale ga ni lewa i Sule, era sa lako mai kina na parofita ena kedra maliwa na tamata ka ra a talai mai vua na Turaga, ka ra parofisaitaka ni sa cudruvi na vanua ena vuku ni nodra caka ca ka qaravi kalou matakau na tamata; ia era na vakarusai kevaka era sega ni veivutuni.",
                "24": "Ka sa yaco ni ra sa vosa vakacacataki ira na parofita, ka vakalialiai ira ko ira na tamata. Ka sa yaco ni sa vakayaco lewa ko Sule na tui vei ira kece sa vosavakacacataki ira na parofita.",
                "25": "Ka sa tura e dua na lawa ena vanua taucoko, ka solia na kaukauwa vei ira na parofita me ra lako ena vanua cava ga era gadreva; ka ra sa veivutuni kina na tamata ena vuku ni ka oqo.",
                "26": "Ia ni ra sa veivutunitaka na nodra caka cala kei na nodra qaravi kalou tani, sa vakabulai ira kina na Turaga ka ra sa tiko sautu tale ena vanua. Ka sa yaco ni ra sa sucu tale na luvei Sule ni sa qase ko koya, na tagane kei na yalewa.",
                "27": "Ka sa sega tale na ivalu e na gauna ni lewa i Sule; a sa dau nanuma na veika lelevu sa vakayacora na Turaga vei ira na nona qase, ena nona kauti ira kosova mai na wasaliwa titobu ka yaco ki na vanua yalataki; a sa vakatulewa ena ivalavala dodonu ko koya ena gauna taucoko ni nona bula."
            },
            "8": {
                "1": "Ka sa yaco ni sa sucu ko Oma na luve i Sule. A sa veiliutaki ko Oma me sosomitaki koya. A sa sucu ko Jereti na luve i Oma; ka sa vakaluveya tagane kei na yalewa ko Jereti.",
                "2": "A sa vorati tamana ko Jereti, a sa lako ka laki tiko ena vanua ko Eci. Ka sa yaco ni a cavilaki ira e vuqa na tamata ena nona vosa qaseqase me yacova ni sa rawa na veimama ni matanitu.",
                "3": "Ia ni sa rawa na veimama ni matanitu a sa lako ka valuti tamana, ka kauti tamana vakavesu, ka vakayacora me cakacaka ena nona tiko vakavesu;",
                "4": "A sa tiko vakavesu ko Oma ena veimama ni gauna ni nona lewa. A sa yaco me sucu eso tale na luvena tagane kei na luvena yalewa, ia e rua vei ira, ko Esiromi kei Korianatuma;",
                "5": "Ka rau sa rarawa sara vakalevu ena vuku ni veika e vakayacora na tuakadrau ko Jereti, ka rau sa soqona kina e dua na mataivalu ka valuti Jereti. Ka sa yaco ni rau a valuti koya ena bogi.",
                "6": "Ka sa yaco ni rau sa vakamatei ira oti na mataivalu i Jereti, ka sa vakarau me rau vakamatei Jereti tale ga; sa vakamasuti rau ko koya me rau kakua ni vakamatei koya, ka na qai solia lesu ko koya na matanitu vei tamana. Ka sa yaco ni rau sa vakabulai koya.",
                "7": "A sa rarawa vakalevu sara ko Jereti ni sa yali mai vua na matanitu, ni sa rui domona ko koya na itutu vakatui kei na lagilagi ni vuravura.",
                "8": "Raica sa vuku ka matai sara na luve i Jereti yalewa, ni sa raica na rarawa i tamana, sa lomana me bulia e dua na ilawaki me vakalesuya kina na matanitu vei tamana.",
                "9": "Raica sa gone yalewa mata vinaka sara na luve i Jereti. Ka sa yaco ni sa vosa vei tamana, ka kaya vua: A cava sa rui rarawa kina vakalevu na tamaqu? Sa sega beka ni wilika ko koya na itukutuku era a kauta mai na noda qase ka ra a kosova mai na wasaliwa titobu? Raica, sa sega beka ni volai tu e dua na itukutuku me baleti ira e liu, ni ra a rawata na lewa ni matanitu kei na lagilagi cecekia ena nodra inakinaki vuni?",
                "10": "Ia oqo, me talatala mada ko tamaqu me lako mada mai ko Akisi na luvei Kiminora; ka raica au sa mata vinaka, ka’u na meke e matana ka vakamarautaki koya, ka na vinakata me’u watina; ia kevaka ena gadreva vei iko mo soli au vua me’u watina, mo na qai kaya vakaoqo: Au na soli koya, kevaka ko kauta mai vei au na ulu i tamaqu, na tui.",
                "11": "Raica sa itau vinaka sara i Akisi ko Oma; a sa talatala yani ko Jereti me lako mai ko Akisi; a sa meke e matana na luvei Jereti, raica sa domoni koya sara ko Akisi ka vinakati koya me watina. Ka sa yaco ni sa kaya vei Jereti: Mo soli koya mada vei au me watiqu.",
                "12": "Ka sa kaya vua ko Jereti: Au na soli koya vei iko, kevaka ko kauta mai vei au na ului tamaqu, na tui.",
                "13": "Ka sa yaco ni sa vakasoqoni ira vata mai na wekana ko Akisi ena vale i Jereti ka kaya vei ira: Dou na bubuluitaka li vei au ni dou na yalodina vei au ena ka au na gadreva vei kemudou?",
                "14": "Ka sa yaco ni ra sa bubului vua ena yaca ni Kalou ni lomalagi, a ra sa bubului tale ga ki lomalagi, ki vuravura tale ga, ka ra bubului ki uludra, ni na vakayalia na uluna ko koya sa sega ni vakayacora na ka sa vinakata ko Akisi; ka na vakayalia tale ga na nona bula ko koya ena tukuna na veika sa tukuna vei ira ko Akisi.",
                "15": "Ka sa yaco ni ra sa duavata kece kei Akisi. A ra sa bubului kece vei Akisi ena kena ivakarau era a daukitaka ko ira e liu me ra kovea kina na itutu, ia oqo na ivakarau ni bubului sa vakadewataki sobu tiko mai, me tekivu sara mai vei Keni na daulaba mai na ivakatekivu.",
                "16": "Ka ra a sa vakabulai tiko mai ena kaukauwa ni tevoro, me vakatavuvulitaki tiko ga kina na veibubului oqo vei ira na tamata, me ra tiko ga kina ena butobuto, me vukei ira era sa vakasaqara na kaukauwa me ra rawata na kaukauwa, ka me ra laba, ka vakacaca, ka lasu, ka vakayacora na veibutakoci kei na veimataqali caka ca kecega.",
                "17": "Na luvei Jereti yalewa ga sa biuta ki yalona me vakasaqara na veika oqo mai na gauna makawa; sa qai biuta ko Jereti ki na yalo i Akisi; a sa vakaraitaka sara ko Akisi vei ira na wekana kei ira na nona itokani, a sa yalataka vei ira e vuqa na ka me temaki ira kina me ra vakayacora na veika cava ga e gadreva.",
                "18": "Ka sa yaco ni ra sa vakaduria e dua na isoqosoqo vuni, me vakataki ira ena gauna e liu; ka sa isoqosoqo vakasisila ka ca duadua ena mata ni Kalou mai na veisoqosoqo kecega;",
                "19": "Ni sa sega ni dau cakacaka ena isoqosoqo vuni na Turaga, ka sa sega tale ga ni vinakata me ra vakadave dra ko ira na tamata, ia sa vakatabuya sara ena ka kecega, mai na ivakatekivu ni tamata.",
                "20": "Ia oqo, ko i au ko Moronai, au sa sega ni vola eke na ivakarau ni nodra bubului kei na itovo ni nodra isoqosoqo, ni sa vakatakilai vei au ni sa tu ena kedra maliwa na tamata kecega, ka ra sa tu tale ga ena kedra maliwa na Leimanaiti.",
                "21": "Ka ra sa vakavuna na nodra vakarusai na tamata ka’u tukuni ira tiko oqo, ka sa vakavuna tale ga na nodra vakarusai na tamata i Nifai.",
                "22": "Ia na matanitu cava ga sa tokona na veisoqosoqo vuni vakaoqo, me ra rawata kina na kaukauwa ka rawa ka kina, me yacova ni ra sa robota na vanua taucoko, raica, era na vakarusai; ni na sega ni vakatara na Turaga me tagici koya tiko mai na qele na nodra dra na nona yalododonu era a vakadavea, me na sausaumi, ia me qai sega ni sauma lesu ko koya.",
                "23": "O koya, oi kemudou na Matanitu Tani, sa lewa yalomatua ni Kalou me vakaraitaki vei kemudou na veika oqo, de na rawa mo dou veivutunitaka kina na nomudou ivalavala ca, ka mo dou kakua sara ni laiva me ra rawai kemudou na veisoqosoqo daulaba oqo, ka ra tara cake me ra rawata kina na kaukauwa kei na rawa iyau—mo dou kakua ni vakatara me yacovi kemudou mai na cakacaka, io, na cakacaka ni veivakarusai, io, ena lutuki kemudou na iseleiwau ni nona lewa dodonu na Kalou Tawamudu, ka dou na rawai kina ka vakarusai kevaka dou sa vakalaiva me ra tu ga na veika oqo.",
                "24": "O koya sa vakaroti kemudou kina na Turaga, ni dou sa raica ni sa yaco vei kemudou na veika oqo dou na qai kila kina na ituvaki ca dou sa tu kina, ena vuku ni isoqosoqo vuni oqo ka sa na tu ena kemudou maliwa; ia ena ca na isoqosoqo vuni ena vuku ni nodra dra era sa yaviti; ni ra sa tagi mai na kuvu-ni-soso me saumi lesu vua kei ira tale ga era sa tara cake.",
                "25": "Ka na yaco ni ko koya yadua sa tara cake na isoqosoqo vakaoqo sa segata me vakacacana na bula galala ni veimatanitu kei na veivanua kecega; ka na yaco kina na nodra vakarusai na tamata kecega, ni sa tara cake na isoqosoqo oqo na tevoro, o koya na tama ni lasu kecega; na daulasu vata ga ka a vakacalai rau na noda itubutubu taumada, io, na daulasu vata ga ka a vakavuna me ra laba na tamata mai na ivakatekivu; ka a vakaukauwataka na lomadra na tamata ka ra a labati ira kina na parofita, ka vakaviriki ira ena vatu ka vakasavi ira tani mai na ivakatekivu.",
                "26": "O koya au sa vakaroti kina, ko i au ko Moronai, me’u vola na veika oqo me muduki kina na ca, ka me na yaco rawa kina na gauna me na sega kina na kaukauwa i Setani me rawa na yalodra na luve ni tamata, ia me ra na vakauqeti me ra kitaka tiko ga na veika vinaka, ka lako vua na ivurevure ni ivalavala dodonu kecega me ra vakabulai kina."
            },
            "9": {
                "1": "Ia oqo, koi au ko Moronai, au na tomana tale mada na noqu itukutuku. Ia raica a sa yaco ni ena vuku ni isoqosoqo vuni i Akisi kei ira na nona itokani, raica, era sa kovea kina na matanitu i Oma.",
                "2": "Ia sa yalololoma ga na Turaga vei Oma, kei ira tale ga na luvena tagane kei na luvena yalewa era a sega ni segata na nona vakarusai.",
                "3": "A sa vakasalataki Oma na Turaga ena tadra me dro tani mai na vanua ko ya; o koya sa dro tani kina mai kea ko Oma kei na nona matavuvale, ka sa bogi vuqa na nodra lako tiko, era sa lako sivita na delana ko Simi, ka ra yacova yani na vanua era a vakarusai kina na Nifaiti, mai kea era a gole vaka ki na tokalau, ka ra yaco yani ki na dua na vanua sa vakatokai ko Epalomo, ena baravi ni matasawa, a sa birika mai kea na nona vale laca, kei ira tale ga na luvena tagane kei na luvena yalewa, kei ira kece na lewe ni nona vuvale, ka vakavo ga ko Jereti kei na nona vuvale.",
                "4": "Ka sa yaco ni sa lumuti me tui vei ira na tamata ko Jereti, raica sa taura na itutu vakatui ena ilawaki butobuto; a sa solia na luvena me wati Akisi.",
                "5": "Ka sa yaco ni sa segata tale ko Akisi me vakamatei na vugona; ka sa kerei ira ka a vakavuna o koya me ra yalayala ena bubului ni gauna makawa sara, a ra sa lako ka tamusuka na ului na vugona ni sa veivosaki tiko ko koya kei ira na tamata ena nona idabedabe vakatui.",
                "6": "Ni sa rui tubu vakalevu sara na isoqosoqo vuni ka ca oqo ka sa vakacacana vakalevu kina na yalodra na tamata; o koya sa labati kina ko Jereti ena nona itikotiko vakatui, ka sosomitaki koya ena itutu vakatui ko Akisi.",
                "7": "Ka sa yaco ni sa vuvutaki luvena ko Akisi, o koya sa sogoti koya kina e vale ni veivesu, a sa dauvakani koya vakalalai ga ka sega sara ena so na gauna me yacova sara ni sa mate.",
                "8": "Ia oqo a sa cudruvi tamana sara na taci koya ka sa mate, (ka yacana ko Nimira) ena vuku ni ka a vakayacora vei tuakana.",
                "9": "Ka sa yaco ni sa vakasoqona vata ko Nimira e so na tamata, ka dro tani mai na vanua ko ya ka laki vakaitikotiko vata kei Oma.",
                "10": "Ka sa yaco ni sa sucu tale e so na luvei Akisi tagane, eratou sa rawa na yalodra na tamata, e dina ga ni ra sa bubuluitaka oti me ra na vakayacora na veimataqali caka cala kecega me vaka na ka e gadreva.",
                "11": "Era sa domona na iyau na tamata i Akisi, me vaka ga na nona domona ko Akisi na itutu ni veiliutaki; o koya, eratou sa dausoli ilavo kina na luve i Akisi vei ira na tamata me ra muri iratou.",
                "12": "Ka sa tekivu kina e dua na ivalu ena kedratou maliwa ko Akisi kei iratou na luvena, ka ra sa vala tiko me vuqa na yabaki, io, era sa voleka ni vakarusai taucoko kina na lewe ni matanitu, ka ratou qai bula ga e lewe tolusagavulu na tamata, kei ira era a toki vata kei na vuvale nei Oma.",
                "13": "O koya sa vakadeitaki tale kina ko Oma ki na vanua, ka so nona ivotavota vakawa.",
                "14": "Ka sa yaco ni sa qase sara ko Oma; ia a sa sucu ko Ima ni sa qase sara ko koya; a sa lumuti Ima me kena isosomi.",
                "15": "Ni sa lumuti Ima oti me tui sa raica ni sa yaco na tiko sautu ena vanua ena loma ni rua na yabaki, ka sa qai mate yani, ni sa raica e vuqa sara na veisiga, ka ra a sinai ga ena rarawa. Ka sa yaco ni sa veiliutaki ko Ima me kena isosomi, ka sa muria na we ni yavai tamana.",
                "16": "Ka sa tekivu tale me kauta tani na Turaga na nona cudru mai na vanua, ka sa sautu vakalevu sara na vale i Ima ena gauna ni nona veiliutaki ko Ima; ka ena loma ni onosagavulu karua na yabaki sa yaco me ra kaukaua, ka ra vutuniyau sara vakalevu—",
                "17": "Era sa sautu ena veimataqali vuanikau kei na sila, na isulu silika kei na lineni matailalai, na koula kei na siliva kei na iyau talei kecega;",
                "18": "Era sa sautu tale ga ena veimataqali manumanu yavaiva kecega, na bulumakau tagane kei na bulumakau yalewa, na sipi, na vuaka, na me, kei na vuqa tale na mataqali manumanu yavaiva ka ra yaga me kakana vua na tamata.",
                "19": "Sa tu tale ga na nodra ose kei na asa, na elefaniti, na kuwalomu kei na kumomu; ka ra sa yaga kecega vua na tamata, vakauasivi cake na elefaniti, na kuwalomu kei na kumomu.",
                "20": "Ka sa vakaoqo na nona sovaraka yani na Turaga na nona veivakalougatataki ena dela ni vanua oqo, ka sa digitaki mai vei ira na veivanua kecega; ka sa vakarota vei ira era na taukena na vanua me ra taukena vua na Turaga, kevaka e sega era na vakarusai ni ra sa matua ena caka cala; ia vei ira sa vakaoqo, sa kaya na Turaga: Au na sovaraka vei ira na taucoko ni noqu cudru waqawaqa.",
                "21": "A sa vakatulewa vakadodonu ko Ima ena nona gauna, ka sa levu na luvena tagane kei na luvena yalewa; sa dua tale na luvena tagane ko Korianatuma, a sa lumuti Korianatuma me tui me kena isosomi.",
                "22": "Ni sa lumuti Korianatuma oti me kena isosomi sa bula tiko ko koya me va tale na yabaki, a sa raica na tiko sautu ena vanua; io, ka raica sara tale ga na Luve ni Valavala Dodonu, a sa reki ka vakavinavinaka ena vo ni nona bula; ka qai mate ena vakacegu.",
                "23": "Ka sa yaco ni sa muria ko Korianatuma na we ni yava i tamana, ka sa tara e vuqa na koro lelevu ka qaqa, a sa vakarautaka ka solia na ka sa vinaka vei ira na tamata ena gauna taucoko ni nona bula. Ka sa yaco ni a sega na luvena me yacova ni sa qase sara.",
                "24": "Ka sa yaco ni sa mate ko watina, ni sa yabaki duanadrau karua. Ka sa yaco me vakawatitaka ko Korianatuma, ni sa qase sara, e dua na yalewa dauveiqaravi gone, ka ra sa sucu kina na luvena tagane kei na yalewa; a sa yabaki duanadrau vasagavulu karua taucoko na dede ni nona bula.",
                "25": "Ka sa yaco ni sa sucu na luvena ko Komu; a sa tui me kena isosomi ko Komu; a sa veiliutaki tiko ko koya ka vasagavulu kaciwa na yabaki, ka sa sucu na luvena tagane ko Eci; a sa so tale na luvena tagane kei na luvena yalewa.",
                "26": "Ka ra sa tawana yani na tamata na dela ni vanua taucoko, ka sa tekivu tale me tu na caka ca levu sara ena dela ni vanua, ka sa tekivu ciqoma tale ko Eci na veinaki vuni makawa, me vakarusai tamana kina.",
                "27": "Ka sa yaco ni a vuaviritaki tamana, ni a vakamatei tamana ena nona iseleiwau ga; a sa veiliutaki me kena isosomi.",
                "28": "A ra sa lako tale mai na parofita ki na vanua, ka ra vunauci ira na tamata me ra veivutuni—ka me ra caramaka na sala ni Turaga de na qai cudruvi na dela ni vanua; io, ena dua na dausiga levu, ka ra na rusa kina kevaka era na sega ni veivutuni.",
                "29": "Ia era sa sega ni vakabauta na tamata na nodra vosa na parofita, ia era sa vakasavi ira tani ga; era sa biuta e so vei ira ki na qara ka biuti ira tu me ra mate kina. Ka sa yaco ni ra sa vakayacora na veika kece oqo me vaka na ivakaro i Eci na tui.",
                "30": "Ka sa yaco ni sa tekivu e dua na dausiga levu ena vanua, ka sa tekivu me ra vakarusai vakatotolo sara na tamata ena vuku ni dausiga, ni sa sega ni tau na uca e dela i vuravura.",
                "31": "Ka ra sa lako tale ga mai na gata weli gaga ena dela ni vanua, ka vagagai ira e vuqa na tamata. Ka sa yaco ni ra sa dro na nodra qele ni manumanu mai vei ira na gata weli gaga, era sa dro ki na vanua ena ceva, na vanua era sa vakatoka na Nifaiti ko Saraemala.",
                "32": "Ka sa yaco ni ra sa lewe vuqa vei ira era sa mate koso e gaunisala; ia, ka so ga era dro bula sara ki na vanua ena ceva.",
                "33": "Ka sa yaco ni sa tarovi ira na gata na Turaga me ra kakua tale ni muri ira, ia me ra latia ga na gaunisala me ra kakua ni lakova rawa na tamata, ia ko ira sa segata me ra sivita yani, ena kati ira na gata weli gaga ka ra na mate kina.",
                "34": "Ka sa yaco ni ra sa muria na tamata na nodra sala na manumanu, ka ra kani ira na manumanu era mate tu e sala, me yacova ni ra sa kani ira kece sara. Ia ni ra sa kila na tamata ni ra sa na mate vakaidina, era sa qai veivutunitaka na nodra veicaka cala ka masu vua na Turaga.",
                "35": "Ka sa yaco ni ena gauna era sa vakayalomalumalumutaki ira vakaidina kina vua na Turaga sa qai vakatauca na uca e delai vuravura; ka ra sa bulabula tale mai na tamata, a sa vua tale na nodra kau vuata ena vanua ki na vualiku, kei na veivanua kece vakavolivolita. Ka sa vakaraitaka vei ira na Turaga na nona kaukauwa ena nona maroroi ira mai na dausiga."
            },
            "10": {
                "1": "Ka sa yaco ni ko Sesi, e dua na kawa i Eci—ni sa mate ko Eci mai na dausiga, kei ira kece na nona vuvale ka vakavo duadua ga ko Sesi—a sa tekivu me vakaukauwataki ira tale na tamata ko Sesi.",
                "2": "Ka sa yaco ni sa nanuma ko Sesi na nodra vakarusai na nona qase, ka sa tara cake e dua na matanitu ni ivalavala dodonu; ni sa nanuma ko koya na ka e a cakava na Turaga ena nona a kauti Jereti mai kei tuakana ena nodrau kosova na wasaliwa titobu; a sa lako kina ko koya ena sala ni Turaga; a sa sucu kina na luvena tagane kei na yalewa.",
                "3": "A sa vorati koya na luvena tagane qase duadua, na yacana ko Sesi; a sa vakamatei Sesi e dua na daubutako, ena vuku ni levu ni nona iyau, ka sa vakacegu tale kina ko tamana.",
                "4": "Ka sa yaco ni sa tara e vuqa na koro lelevu ena dela ni vanua ko tamana, ka ra sa tawana yani na tamata na dela ni vanua taucoko. A sa bula tiko ko Sesi me yacova ni sa qase sara; sa qai sucu na luvena ko Ripilakisi. Ka sa qai mate, ka sa veiliutaki ko Ripilakisi me sosomitaki koya.",
                "5": "Ka sa yaco ni sa sega ni caka dodonu ena mata ni Turaga ko Ripilakisi, ni sa levu na watina kei na watina lalai, ka sa vakacolata vei ira na tamata na icolacola bibi ka mosimosi ni colati; io sa vakaicavacavataki ira ena ivakacavacava bibi; ka sa tara e vuqa na vale lelevu mai na ivakacavacava.",
                "6": "Ka sa tara e dua na nona itikotiko vakatui totoka; a sa tara e levu na vale ni veivesu ka biuti ira kina era sa sega ni via saumi ivakacavacava; kei ira tale ga sa sega ni sauma rawa na ivakacavacava sa biuti ira ki vale ni veivesu; a sa vakarota me ra cakacaka vakaukauwa me ra rawata kina na nodra bula; ia ko ira sa bese ni cakacaka sa lewa ko koya me ra vakamatei.",
                "7": "E sa rawata na nona cakacaka talei kecega, era sa vakasavasavataka na nona koula talei ka ra kitaka na veimataqali cakacaka talei vakamatai kecega ena vale ni veivesu. Ka sa yaco me vakararawataki ira na tamata ena nona veibutakoci kei na nona itovo vakasisila.",
                "8": "Ia ni sa lewa tiko me vasagavulu karua na yabaki, era sa duri ka saqati koya na tamata; ka sa tekivu tale kina na ivalu ena loma ni vanua, ka sa vakamatei kina ko Ripilakisi, ka ra vakasavi tani mai na vanua na nona kawa.",
                "9": "Ka sa yaco ni sa oti e vuqa na yabaki, sa qai vakaduria e dua na mataivalu mai vei ira na sa cati ena vanua ko Morienitoni (e dua na kawa i Ripilakisi), a sa lako ka valuti ira na tamata; ka sa rawa kina e vuqa na koro lelevu; ka sa yaco me ca sara vakalevu na ivalu ka yaco tiko me vuqa na yabaki; ka sa rawa kina ko koya na vanua taucoko ka vakadeitaki koya me tui ni vanua taucoko.",
                "10": "Ia ni sa vakadeitaki koya oti me tui sa vakamamadataka na nodra icolacola na tamata, a sa rawa na yalodra na tamata ena ka oqo, ka ra lumuti koya kina me nodra tui.",
                "11": "A sa vakayacora na lewa dodonu vei ira na tamata, ia ka sega ga ki vua ena vuku ni nona sa rui veibutakoci vakalevu; ka sa muduki tani kina mai na iserau ni Turaga.",
                "12": "Ka sa yaco ni sa tara ko Morienitoni e vuqa na koro lelevu, ka ra sa vutuniyau vakalevu sara na tamata ena ruku ni nona lewa, ena vale, kei na koula kei na siliva, era sa rawata vakalevu na sila, kei na susu manumanu, na qele ni sipi kei na bulumakau kei na veika era sa vakalesui tale mai vei ira.",
                "13": "A sa bula tiko ko Morienitoni me yacova ni sa qase sara, ka sa qai sucu na luvena ko Kimi; ka sa tui ko Kimi me sosomitaki tamana; ka sa lewa ko koya me walu na yabaki, sa qai mate ko tamana. Ka sa yaco ni sa sega ni vakatulewa ena ivalavala dodonu ko Kimi, ka sa sega ni totaki koya na Turaga.",
                "14": "Ka sa duri ka saqati koya ko tuakana ka kauti koya vakavesu; ka sa tiko vakavesu ko koya ena vo ni nona gauna; a sa sucu e so na luvena, na tagane kei na yalewa ena gauna sa tiko kina vakavesu, ia ni sa qase sara sa qai sucu na luvena ko Livai; sa qai mate ko koya.",
                "15": "Ka sa yaco ni sa tiko vakavesu ko Livai ena vasagavulu karua na yabaki ni sa mate ko tamana. A sa valuta na tui ni vanua ka kovea na matanitu me nona.",
                "16": "Ka sa caka dodonu ena mata ni Turaga ni sa taura oti na matanitu me nona; era sa tiko sautu ena vanua na nona tamata; a sa bula tiko ko koya me yacova ni sa qase sara, ka sa levu na luvena, na tagane kei na yalewa; ka sa dua tale ga na luvena na yacana ko Koromi, a sa lumuti koya me tui me kena isosomi.",
                "17": "Ka sa yaco ni sa caka vinaka ko Koromi ena mata ni Turaga ena gauna kece ni nona bula; ka sa levu na luvena, na tagane kei na yalewa; ia ni sa raica oti ko koya e vuqa na siga; sa qai takali yani me vakataki ira kecega na kai vuravura; a sa tui ko Kisi me kena isosomi.",
                "18": "Ka sa yaco ni sa takali tale ga yani ko Kisi, ka sa tui ko Lipi me kena isosomi.",
                "19": "Ka sa yaco ni sa caka vinaka tale ga ko Lipi ena mata ni Turaga. Ka ra a vakarusai na gata weli gaga ena gauna ni lewa i Lipi. A sa rawa kina me ra lako ki na vanua ena ceva me ra vakasasa manumanu me kedra kakana, ni sa robota na vanua na manumanu ni veikau. Ka sa kena dau sara ko Lipi ena vakasasa.",
                "20": "Era sa tara e dua na koro levu ena vanua rabailailai, volekata na vanua sa wasea kina na vanua na wasawasa.",
                "21": "Era sa maroroya na vanua ki na ceva me lekutu, me ra dau vakasasa manumanu kina. Ka sa tawa na dela ni vanua taucoko ki na vualiku mai vei ira na tamata.",
                "22": "Ka ra sa tamata gugumatua sara, era sa volia ka volitaka veilakovi ka veivoli vakai ira me ra rawa ka kina.",
                "23": "Era sa kelia mai na qele na veimataqali oa ka bulia na koula kei na siliva, kei na aironi kei na parasa kei na veimataqali kaukamea kecega; era sa kelikeli vakalevu me ra rawata kina na oa ni koula kei na siliva, kei na aironi kei na kopa. Ka ra sa kitaka e vuqa na veimataqali cakacaka talei kecega.",
                "24": "Ka sa tu vei ira na silika kei na lineni tali vakamatailalai; era sa talia na veimataqali isulu kecega me ra vakaisulu kina.",
                "25": "Ka ra sa bulia na veimataqali iyaya kecega ni teitei, na iyaya ni cukicuki kei na teitei, na i yaya ni tatamusuki kei na werewere kei na isamu ni sila.",
                "26": "Ka ra sa bulia tale ga na veimataqali iyaya kecega ni cakacaka me vakayagataki vei ira na manumanu.",
                "27": "Ka ra sa bulia na veimataqali iyaragi kecega ni valu. Ka ra sa kitaka na veimataqali cakacaka talei vakamatai kecega.",
                "28": "Ka sa sega tale na matatamata e kalougata cake me vakataki ira, ni ra sa vakalougatataki vakalevu cake mai na liga ni Turaga. Ka ra sa tiko ena vanua sa digitaki mai vei ira na vanua kecega, ni sa kaya na Turaga.",
                "29": "Ka sa yaco ni sa bula tiko ko Lipi ena vuqa sara na yabaki, ka sa vuqa na luvena, na tagane kei na yalewa; ka sa dua tale ga na luvena ko Ecomi.",
                "30": "Ka sa yaco ni sa tui ko Ecomi me sosomitaki tamana. Ia ni sa oti e ruasagavulu kava na yabaki ni gauna ni lewa i Ecomi, sa kau tani vua na matanitu. Ka sa tiko vakavesu ko koya io, ena vo ni nona gauna.",
                "31": "Ka sa sucu na luvena ko Eci, ka sa tiko vakavesu ko Eci ena nona bula taucoko. Ka sa sucu na luve i Eci ko Eroni, ka sa tiko vakavesu ko Eroni ena nona bula taucoko; ka sa sucu na luvena ko Aminakata, ka sa tiko vakavesu tale ga ko Aminakata ena nona bula taucoko; ka sa sucu na luvena ko Korianatuma, a sa tiko vakavesu ko Korianatuma ena nona bula taucoko; ka sa sucu na luvena ko Komu.",
                "32": "Ka sa yaco ni sa vagolei ira tani na veimama ni matanitu ko Komu. Ka sa lewa na veimama ni matanitu ko koya me vasagavulu karua na yabaki; ka sa lako me valuti Amakiti na tui, ka rau vala tiko me vuqa na yabaki, a sa rawai Amakiti kina ko Komu, ka rawata na lewa ni vo ni matanitu.",
                "33": "Ia ena gauna ni lewa i Komu, sa tekivu tale me ra tu na daubutako ena vanua; era sa taurivaka na vei ituvatuva makawa, ka bubului me vakataki ira e liu, a ra sa segata tale me ra vakacacana na matanitu.",
                "34": "A sa veivala vakaukauwa sara kei ira ko Komu; ia sa sega ga ni gumatua rawa vei ira."
            },
            "11": {
                "1": "Era sa lako tale ga mai e vuqa na parofita ena gauna i Komu, ka ra parofisaitaka na vakarusai ni kawa tamata levu ko ya ka vakavo ga kevaka era veivutuni ka gole vua na Turaga, ka biuta na nodra daulaba kei na caka ca.",
                "2": "Ka sa yaco ni ra sa sega ni ciqomi ira na parofita ko ira na tamata, ka ra sa dro na parofita vei Komu me taqomaki ira, ni ra sa segata na tamata me ra vakamatei ira.",
                "3": "Era sa parofisaitaka vei Komu e vuqa na ka; sa kalougata kina ko koya ena taucoko ni nona bula.",
                "4": "A sa bula tiko ko koya me yacova ni sa qase sara, ka sa qai sucu na luvena ko Sipulomu; ka sa tui ko Sipulomu me kena isosomi. Ka sa vorati Sipulomu ko tuakana ka sa tekivu kina e dua na ivalu levu sara ena vanua taucoko.",
                "5": "Ka sa yaco ni sa lewa ko tuakai Sipulomu me ra vakamatei kece na parofita era a parofisaitaka na nodra vakarusai na tamata;",
                "6": "Ka sa yaco na ka vakadomobula ena vanua taucoko, ni ra a sa vakadinadinataka, ni na yacova na vanua kei ira na tamata e dua na cudruvi levu ka na yaco e dua na veivakarusai levu ena kedra maliwa me vaka e a se sega mada ni yaco vakadua ena dela i vuravura, ka na vaka na ibinibini qele na suidra ena dela ni vanua ka vakavo ga kevaka era sa veivutunitaka na nodra caka ca.",
                "7": "Era sa sega ga ni muria na domo ni Turaga ena vuku ni nodra vei isoqosoqo ni caka ca; a sa tekivu kina na veileti ka tubu na ivalu ena vanua taucoko, ka sa levu tale ga na dausiga kei na mate dauveitauvi, ka sa yaco kina e dua na veivakarusai levu ka sa sega mada ni yaco vakadua e delai vuravura; a sa yaco na ka kece oqo ena gauna ni lewa i Sipilomi.",
                "8": "Era sa tekivu veivutunitaka na nodra caka cala ko ira na tamata; ia ni ra kitaka vakakina sa yalololoma tale vei ira na Turaga.",
                "9": "Ka sa yaco ni sa vakamatei ko Sipulomu, ka sa kau vakavesu ko Seci, ka sa tiko vakavesu ena nona bula taucoko.",
                "10": "Ka sa yaco ni sa taura na matanitu ko Eiya na luvena; ka lewai ira na tamata ena nona gauna. A sa kitaka na itovo ca kecega ena nona gauna ka sa yaco kina na vakadave dra; ia sa lekaleka wale ga na nona bula.",
                "11": "Ka sa lewa na matanitu ko Icemi me vaka ni kawa i Eiya; ka sa kitaka tale ga ko koya na ka sa ca ena nona gauna.",
                "12": "Ka sa yaco ni ena gauna i Icemi, era sa lako mai kina e vuqa na parofita ka ra parofisai tale vei ira na tamata; io, era sa parofisaitaka ni na vakarusai ira vakadua sara na Turaga mai na dela i vuravura, ka vakavo ga kevaka era sa veivutunitaka na nodra caka cala.",
                "13": "Ka sa yaco ni ra sa vakaukauwataka ga na lomadra ko ira na tamata ka sega ni muria na nodra vosa na parofita; era sa rarawa na parofita ka ra vakasuka mai na kedra maliwa na tamata.",
                "14": "Ka sa yaco ni sa sega ni lewa vakadodonu ko Icemi ena nona gauna taucoko ni lewa; a sa sucu na luvena ko Moroni. Ka sa yaco ni sa tui ko Moroni me kena isosomi; ka sa cakava ko Moroni na ka sa ca ena mata ni Turaga.",
                "15": "Ka sa yaco ni sa tubu e dua na veisaqasaqa ena kedra maliwa na tamata ena vuku ni isoqosoqo vuni ka a tara cake me ra rawata na kaukauwa kei na rawa ka; a sa tubu ena kedra maliwa e dua na tamata qaqa ena veika ca ka valuti Moroni, ka rawa kina na veimama ni matanitu; a sa taura tu na veimama ni matanitu me vuqa na yabaki.",
                "16": "Ka sa yaco ni sa rawai koya ko Moroni ka taura tale na matanitu.",
                "17": "Ka sa yaco ni sa tubu e dua tale na tamata qaqa, ka sa kawa i tuakai Jereti.",
                "18": "Ka sa yaco ni sa vakamalumalumutaki Moroni ka taura na matanitu; a sa tiko vakavesu kina ko Moroni ena vo taucoko ni nona bula; a sa sucu na luvena ko Korianito.",
                "19": "Ka sa yaco ni sa tiko vakavesu ko Korianito ena gauna taucoko ni nona bula.",
                "20": "Ia ena gauna i Korianito era sa lako tale mai kina e vuqa na parofita, ka ra sa parofisaitaka na veika levu ka talei ka tukuna vei ra na tamata me ra veivutuni, ka kevaka era sa sega ni veivutuni, ena vakatauca vei ira na Turaga na Kalou na nona lewa ka ra na vakarusai vakadua sara kina;",
                "21": "Ka ra parofisaitaka ni na qai tala se kauta mai na Turaga na Kalou e dua tale na matatamata me ra mai taukena na vanua ko ya, ia ena kauti ira mai ena nona kaukauwa, ena sala vata ga e a kauti ira mai kina na nodra qase.",
                "22": "Era sa sega ni ciqoma na nodra vosa kece na parofita ena vuku ni nodra isoqosoqo vuni kei na itovo vakasisila.",
                "23": "Ka sa yaco ni sa sucu na luvei Korianito ko Ica; ka sa mate ko Korianito, ni a tiko vakavesu ko koya ena gauna taucoko ni nona bula."
            },
            "12": {
                "1": "Ka sa yaco ni a bula tiko ko Ica ena gauna ni lewa i Korianatuma; ka sa tui tiko kina ko Korianatuma ena vanua taucoko.",
                "2": "Ka sa parofita ni Turaga ko Ica; a sa lako yani kina ko Ica ena gauna ni lewa i Korianatuma ka parofisai vei ira na tamata, ia era sa sega ni tarovi koya rawa ena vuku ni Yalo ni Turaga ka a tiko vua.",
                "3": "Ni sa dauvunau mai na mataka me yacova na dromu ni siga, a sa vakauqeti ira na tamata me ra vakabauta na Kalou ka veivutuni, de ra na qai vakarusai, a sa tukuna vei ira ni sa vakayacori rawa na ka kecega ena vakabauta—",
                "4": "Ia ko ira yadua sa vakabauta na Kalou, era sa vakanuinui dei ki na dua na vuravura vinaka cake, io, e dua na tikina ena liga imatau ni Kalou, na inuinui oqo sa rawa ena vakabauta, ka sa dua na ikelekele ki na yalodra na tamata ka vakadeitaki ira me ra tudei sara ka tawayavalati rawa ena cakacaka vinaka kecega, ka sa tuberi ira me ra vakalagilagia kina na Kalou.",
                "5": "Ka sa yaco ni sa parofisaitaka ko Ica na veika lelevu ka talei vei ira na tamata, ia era sa sega ni vakabauta baleta ni ra sa sega ni raica rawa.",
                "6": "Ia oqo, ko i au ko Moronai, au na vosa mada me baleta na veika oqo; Au na vakaraitaka ki vuravura ni vakabauta sa i koya na vakanuinuitaki ni veika sa sega ni rairai; ia mo dou kakua ni vakatitiqataka ni dou sa sega ni raica, ni dou na sega ni rawata e dua na ivakadinadina me yacova ni sa vakatovolei oti na nomudou vakabauta.",
                "7": "Ni ena vakabauta ga ka a vakaraitaki koya kina na Karisito vei ira na noda qase, ni sa tu cake tale mai na mate; ka a sega ni vakaraitaki koya vei ira me yacova ni ra sa vakabauti koya; o koya sa dodonu kina, ni ra a vakabauti koya ga e so, me sega kina ni vakaraitaki koya ki vuravura taucoko.",
                "8": "Ia sa vakaraitaki koya ki vuravura ena vuku ni nodra vakabauta na tamata, ka sa vakalagilagia kina na yaca i Tamada, ka vakarautaka e dua na sala me ra rawata kina ko ira na tamata na isolisoli vakalomalagi, ka me ra vakanuinui kina ki na veika era sa sega ni raica.",
                "9": "O koya sa rawa kina ni tu vei kemudou na inuinui, ka rawata na isolisoli, kevaka wale ga e tu vei kemudou na vakabauta.",
                "10": "Raica sa vakabauta era a kacivi kina ko ira e liu ki na ivakarau tabu ni Kalou.",
                "11": "Ni sa vakabauta sa soli kina na lawa i Mosese. Ia sa vakarautaka na Kalou e dua na sala uasivi cake sara ena isolisoli ni Luvena; ia ena vakabauta ga sa vakayacori kina.",
                "12": "Ni kevaka sa sega na vakabauta ena kedra maliwa na luve ni tamata, ena sega ni cakava rawa e dua na cakacaka mana na Kalou ena kedra maliwa; a sa sega kina ni vakaraitaki koya vei ira me yacova ni ra sa vakabauta.",
                "13": "Raica, sa bale ki na qele na vale ni veivesu ena nodrau vakabauta ko Alama kei Amuleki.",
                "14": "Raica, ena nodrau vakabauta ko Nifai kei Liai, era sa veisau kina na Leimanaiti ka ra papitaiso ena bukawaqa kei na Yalo Tabu.",
                "15": "Raica, ena vakabauta i Amoni kei iratou na wekana, sa vakayacori kina na caka mana levu ena kedra maliwa na Leimanaiti.",
                "16": "Io, ko ira kecega era a vakayacora na cakacaka mana era a vakayacora ena vakabauta, o ira ni se bera mai na Karisito kei ira e muri.",
                "17": "Na vakabauta sa yalataki kina vei iratou na tisaipeli e lewe tolu ni ratou na sega ni tovolea na mate; ka sa sega ni soli vei iratou na vosa ni yalayala oqori me yacova ni ratou sa vakabauta.",
                "18": "Ka a sega tale ga ni dua na gauna me a vakayacori kina e dua, na veicakacaka mana me yacova ni ra sa vakabauta; o koya era sa vakabauta taumada kina na Luve ni Kalou.",
                "19": "Era a lewe vuqa e a kaukauwa sara na nodra vakabauta, ni se bera sara mada ga ni lako mai na Karisito, ka sa sega kina ni rawa ni ra tarovi mai na ilati, ia era sa raica vakaidina sara e matadra na veika era a raica ena mata ni vakabauta, ka ra a marau kina.",
                "20": "Ka raica, eda sa kila ena itukutuku oqo, ni dua vei ira oqo ko tuakai Jereti; ni sa rui levu na nona vakabauta na Kalou, ni ena gauna e a biuta yani kina na iqaqalo ni ligana na Kalou, e a sega ni rawa ni vunitaka mai na matai tuakai Jereti ena vuku ni nona vosa ka a vosa kina vua, na vosa ka a rawa ena vakabauta.",
                "21": "Ni sa raica oti na iqaqalo ni liga ni Turaga na tuakai Jereti ena vuku ni yalayala ka a rawata na tuakai Jereti ena vakabauta, sa sega kina ni tabonaka rawa na Turaga mai vua e dua na ka; a sa vakaraitaka kina vua na veika kecega, ni sa sega ni rawa me tarovi mai na ilati.",
                "22": "Ni sa vakabauta era sa rawata kina na noda qase na yalayala ni ra na vakalesuya mai na itukutuku oqo na Matanitu Tani kivei ira na wekadra; o koya sa vakaroti au kina na Turaga, io, ko Jisu Karisito me’u vola.",
                "23": "Ka’u sa kaya vua: Kemuni na Turaga, era na vakalialia na veika oqo ko ira na Matanitu Tani, ni keimami sa sega ni maqosa ena volavola; ia ena vuku ni vakabauta, ko ni sa solia kina na Turaga me keimami dau ni vosa, ia ko ni a sega ni solia me keimami maqosa ena volavola; ni ko ni sa solia vei ira na tamata taucoko oqo me ra dau ni vosa ena vuku ni Yalo Tabu o koya ko ni sa solia vei ira;",
                "24": "Ia ko ni sa vakayacora me keimami volavola ia ka vakalailai ga, ena vuku ni sakasaka ni liga i keimami. Raica ko ni sa sega ni vakayacora me keimami maqosa ena volavola me vakataki tuakai Jereti, o koya ko ni sa vakaukauwataka me vakataki kemuni me volavola me lauta sara na yalodra na tamata me ra wilika kina.",
                "25": "Ko ni sa vakayacora me levu ka kaukauwa na neimami vosa, ka sa dredre mada ga me keimami volai ira; ia, ena gauna keimami volavola kina keimami raica ni keimami sa malumalumu ena volavola, ka keimami sakasaka ena ibiubiu ni vosa; ka’u ririkotaka de ra na vakalialia na neimami vosa ko ira na Matanitu Tani.",
                "26": "Ia ni’u sa kaya oti na ka oqo, sa qai vosa vei au na Turaga ka kaya: Era sa veivakalialiai na tamata lialia, ia era na tagi; ia sa rauti ira sa yalomalua na noqu loloma soli wale, ni ra na sega ni kauwaitaka na nomudou malumalumu;",
                "27": "Ka kevaka era na lako mai vei au ko ira na tamata, au na vakaraitaka vei ira na nodra malumalumu. Au sa solia vei ira na tamata na malumalumu me ra vakayalomalumalumutaki ira kina; ia sa rauti ira vinaka na tamata kecega era sa vakayalomalumalumutaki ira vei au na noqu loloma soli wale; ni kevaka era sa vakayalomalumalumutaki ira vei au, ka vakabauti au, au na qai vakayacora me vu ni nodra kaukauwa na veika malumalumu.",
                "28": "Raica au na vakaraitaka vei ira na Matanitu Tani na nodra malumalumu, ka’u na vakaraitaka vei ira ni vakabauta, na vakanuinui, kei na loloma uasivi eratou kauta mai vei au—na mata ni wai ni ivalavala dodonu kecega.",
                "29": "Ia oqo, koi au ko Moronai, ni’u sa rogoca na vosa oqo, au sa vakacegu kina ka kaya: Oi kemuni na Turaga, me yaco ga na nomuni lewa dodonu, ni’u kila ni ko ni sa vakayacora na ka kecega vei ira na luve ni tamata me vaka na nodra vakabauta;",
                "30": "Ni a kaya na tuakai Jereti, ki na ulunivanua ko Serini, Mo cavu laivi—a sa cavu laivi. Ka kevaka me a sega vua na vakabauta, ke a sega ni toso na ulunivanua; ia ko ni sa cakacaka ni sa tiko na vakabauta vei ira na tamata.",
                "31": "Ni ko ni a vakaraitaki kemuni vaka kina vei iratou na nomuni tisaipeli; ni ratou sa vakabauta, ka ratou sa vosa kina ena yacamuni, ko ni sa vakaraitaki kemuni vei iratou ena kaukauwa levu.",
                "32": "Ka’u sa nanuma tale ga ni ko ni a kaya ni ko ni sa vakarautaka e dua na tikina me nodra na tamata ena vale i Tamamuni, me nodra inuinui dei na tamata; raica sa kilikili sara me ra vakanuinui na tamata, ia kevaka e sega, ena sega na nodra ivotavota dodonu ena vanua ko ni sa vakarautaka.",
                "33": "Ka’u nanuma tale ga, ni ko ni a kaya ni ko ni sa lomani ira na kai vuravura, ko ni sa solia kina na nomuni bula ena vukudra na kai vuravura, ka mo ni na qai taura tale, mo ni na vakarautaka e dua na tikina me nodra na luve ni tamata.",
                "34": "Ka’u sa qai kila ni loloma oqo sa tu vei kemuni me baleti ira na luve ni tamata sa i koya na loloma uasivi; o koya oqo, kevaka ena sega ni tu vei ira na tamata na loloma uasivi era na sega ni rawata na tikina ko ya, ko ni sa vakarautaka tu ena vale i Tamamuni.",
                "35": "O koya au sa kila kina mai na ka oqo ko ni a kaya, ni kevaka sa sega vei ira na Matanitu Tani na loloma uasivi ena vuku ni neimami malumalumu, ko ni na vakatovolei ira ka kauta tani na nodra taledi, io, ko ni na kauta tani na ka sa tu vei ira ka solia vei ira sa gumatua me levu cake na nodra.",
                "36": "Ka sa yaco ni’u sa masu vua na Turaga me lomani ira na Matanitu Tani ena loloma soli wale, me tu kina vei ra na loloma uasivi.",
                "37": "Ka sa yaco ni sa kaya vei au na Turaga: Kevaka e sega vei ira na loloma uasivi, sa sega ni dua na ka vei iko, ko sa yalodina tiko; o koya ena vakasavasavataki kina na nomu isulu. Ia ko na vakaukauwataki ni ko sa raica na nomu malumalumu, io mo dabeca kina na nomu tikina au sa vakarautaka ena vale nei Tamaqu.",
                "38": "Ia oqo ko i au ko Moronai, au sa vakamoce vei kemuni na Matanitu Tani, kei kemuni tale ga na wekaqu lomani, me yacova ni da na qai sota tale ena mata ni itikotiko ni veilewai i Karisito, ia era na qai raica na tamata kecega ni sa savasava na noqu isulu ka sa sega ni tauva na nomuni dra.",
                "39": "Ka dou na qai kila ni’u a sa raici Jisu ka keirau a veivosaki e matana votu, ni a tukuna vakamacala vei au ena yalomalumalumu ena noqu vosa me baleta na veika oqo;",
                "40": "Ka’u sa vola e vica wale ga, ni’u sa sega ni maqosa e na volavola.",
                "41": "Ia oqo, au sa vakauqeti kemudou mo dou vakasaqarai Jisu oqo, o koya era sa volavola kina na parofita kei ira na iapositolo, me nomudou tiko ga kina na loloma soli wale ni Kalou ko Tamada, kei na Turaga ko Jisu Karisito kei na Yalo Tabu, o koya sa tukuni rau me tikoga kei kemudou ka sega ni mudu. Emeni."
            },
            "13": {
                "1": "Ia oqo, ko i au ko Moronai, au na vakaotia mada na noqu itukutuku me baleta na nodra vakarusai na tamata ka’u tukuni ira tiko.",
                "2": "Raica era sa sega ni ciqoma na vosa kece i Ica; ni a tukuna vakaidina vei ira ko koya na veika kece mai na ivakatekivu ni tamata; ia ni sa suka oti na wai mai na dela ni vanua oqo, a sa yaco ni sa vanua digitaki na vanua oqo mai vei ira na vanua kecega me vanua digitaki mai vua na Turaga; ka sa gadreva kina na Turaga me ra qaravi koya ko ira kecega sa tawana na vanua oqo;",
                "3": "Ka sa vanua ni Jerusalemi Vou ka na lako sobu mai lomalagi, ka sa vanua tabu ni Turaga.",
                "4": "Raica a sa raica ko Ica na gauna i Karisito ka tukuna na veika me baleta e dua na Jerusalemi Vou ena vanua oqo.",
                "5": "Ka a vosa tale ga me baleta na mataqali Isireli, kei na Jerusalemi ka na lako mai kina ko Liai—ia ni sa rusa oti, ena qai tara cake tale me nona koro tabu na Turaga; ka sa sega kina ni rawa ni dua na Jerusalemi vou me vaka ni a sa tu ena dua na gauna makawa; ia ena tara cake tale me nona koro tabu na Turaga; ka na tara me nodra na mataqali i Isireli—",
                "6": "Ia ena tara cake ena vanua oqo e dua na Jerusalemi Vou ka ra na taukena na ivovo ni kawa i Josefa, ni a sa ivakaraitaki mai liu sara, na veika oqo.",
                "7": "Ia me vaka sa kauti tamana sobu ko Josefa ki na vanua ko Ijipita ka qai laki mate kina; sa kauti ira tani vakakina na vo ni kawa i Josefa na Turaga mai na vanua ko Jerusalemi, ia me vaka sa yalololoma na Turaga vua na tama i Josefa, sa yalololoma tale ga vei ira na ivovo ni kawa i Josefa me ra kakua kina ni mate.",
                "8": "O koya era na tara kina ena vanua oqo ko ira na ivovo ni mataqali i Josefa; ka sa nodra ivotavota vakawa; ka ra na tara kina e dua na koro tabu me nona na Turaga, me vakataki Jerusalemi makawa; ka ra na sega tale ni vakasesei me yacova na ivakataotioti ni sa na takali yani kina na vuravura.",
                "9": "Ena qai dua na lomalagi vou kei na vuravura vou; ka rau na vaka ga na ka makawa, ia sa takali yani na veika makawa ka na yaco me vou na ka kecega.",
                "10": "Ka na qai yaco mai na Jerusalemi Vou; ka ra sa kalougata ko ira sa tiko kina, ni sa ira ka sa vakavulavulataki na nodra isulu ena dra ni Lami; ka sa i ira sa wili vata kei ira na ivovo ni kawa i Josefa, ka ra sa mataqali i Isireli.",
                "11": "Ka na qai yaco tale ga mai na Jerusalemi makawa; ka ra sa kalougata ko ira sa tiko kina, ni sa savai na nodra isulu ena dra ni Lami; ni sa i ira oqo era a veiseyaki tu ka ra sa vakasoqoni vata tale mai na yasai vuravura e va kei na veivanua ena vualiku, ka ra sa vakaivotavota ena kena vakayacori na veiyalayalati ka a cakava na Kalou kei Eparaama na tamadra.",
                "12": "Ia ni sa yaco na veika oqo, sa vakayacori kina na ka sa kaya na ivolanikalou, ko ira era a liu era na muri; kei ira era sa muri era na liu.",
                "13": "Ka sa vakarau me’u vola e so tale na ka, ia sa vakatabui vei au; ia sa levu ka talei na parofisai i Ica; ia era sa okati koya ga ko ira na tamata me ka wale ka vakasavi koya tani; a sa dau vunitaki koya ena qara vatu ena siga, ia ni sa bogi, mai, sa lako yani ka raica na veika ena qai yaco vei ira na tamata.",
                "14": "A sa vakaotia na itukutuku oqo ni sa vakaitikotiko voli ena qara vatu, ka sa dau sarava na nodra vakarusai na tamata ena bogi.",
                "15": "Ka sa yaco ni ena yabaki tiko ga ko ya, ni sa vakasavi tani mai na kedra maliwa na tamata, sa tekivu e dua na ivalu levu ena kedra maliwa na tamata, era sa tubu mai e vuqa na tamata qaqa ka ra sa segata me ra vakamatei Korianatuma ena nodra inaki ca vuni me vaka sa dau tukuni oti tiko.",
                "16": "Ia oqo sa vulica vakavinaka tu ko Korianatuma na iwalewale kece ni ivalu kei na ilawaki kecega ni vuravura, ka sa vala kina kei ira era sa segata me ra vakamatei koya.",
                "17": "Ia sa sega ga ni veivutuni ko koya kei ira na luvena, rairai totoka na tagane kei na yalewa; era a sega tale ga ni veivutuni na luvei Ko-ori; kei ira tale ga na luvei Korio; ka me vakalekalekataki ga e a sega ni dua vei ira na luvedra rairai totoka ena delai vuravura taucoko e a veivutunitaka na nona ivalavala ca.",
                "18": "Ka sa yaco ni ena imatai ni yabaki ni nona sa vuni tiko ena qara vatu ko Ica, era sa lewe vuqa sara era sa vakamatei ena nodra iseleiwau na isoqosoqo vuni ka ra veivala tiko kei Korianatuma me ra taura kina na lewa ni matanitu.",
                "19": "Ka sa yaco ni ra a vala vakaukauwa sara na luvei Korianatuma ka ra mavoa vakalevu kina.",
                "20": "Ia ena ikarua ni yabaki, sa lako mai vei Ica na vosa ni Turaga ka kaya me lako ka parofisaitaka vei Korianatuma ni, kevaka ena veivutuni ko koya kei ira kece na nona matavuvale, ena solia tale na Turaga me lewa na nona matanitu ka vakabulai ira na nona tamata—",
                "21": "Ia kevaka e sega, era na vakarusai na nona matavuvale kei ira kecega na tamata, ka na vo duadua ga ko koya. Ka na bula tiko ko koya me raica ni sa vakayacori na parofisai sa tukuni kina ni ra na mai taukena na vanua oqo e dua tale na mata tamata me nodra ivotavota vakawa; ia ko ira oqo era na qai buluti Korianatuma, ni ra na vakarusai na tamata kecega ka vo duadua ga ko Korianatuma.",
                "22": "Ka sa yaco ni sa sega ni veivutuni ko Korianatuma kei na nona matavuvale kei ira tale ga na tamata; a sa sega ni mudu na veivaluvaluti; era sa segata me ra vakamatei Ica, ia sa drotaki ira ko koya ka laki vuni tale ena qara vatu.",
                "23": "Ka sa yaco ni sa lako tale ga mai ko Sereti ka valuti Korianatuma; a sa valuti koya vakaukauwa sara ka rawai koya ka kauti koya mai vakavesu ena ikatolu ni yabaki.",
                "24": "Ia ena ikava ni yabaki, eratou sa mai valuti Sereti kina ko iratou na luvei Korianatuma, eratou sa vakadrukai Sereti ka rawata tale na matanitu vei tamadratou.",
                "25": "A sa tekivu e dua na ivalu ena dela ni vanua taucoko, era sa to na tamata yadua kei na nodra ilawalawa me ra valataka na ka era vinakata.",
                "26": "Era sa tu na daubutako, ka me vakalekalekataki ga era sa tu na veimataqali caka ca kecega ena dela ni vanua taucoko.",
                "27": "Ka sa yaco ni sa cudruvi Sereti sara vakalevu ko Korianatuma ka lako yani vua kei na nona mataivalu me rau vala; a rau a sota ena yalokatakata levu ena buca ko Kilikali; ka sa yaco kina e dua na ivalu rerevaki.",
                "28": "Ka sa yaco ni sa valuti koya tiko ko Sereti me tolu na siga. Ka sa yaco ni sa vakadrukai koya ko Korianatuma ka muri koya ki na buca ko Esiloni.",
                "29": "Ka sa yaco ni sa vala tale kei koya ko Sereti mai na buca; ka raica sa vakadrukai Korianatuma ka vakasavi koya lesu ki na buca ko Kilikali.",
                "30": "A sa valuti Sereti tale ko Korianatuma ena buca ko Kilikali; a sa vakadrukai Sereti ka vakamatei koya sara.",
                "31": "Ka a vakamavoataka na saga i Korianatuma ko Sereti, ka sega kina ni lako tale ki vala me rua na yabaki, ia ena gauna oqori era sa vakadave dra tiko ga na tamata kecega ena dela ni vanua taucoko, ka sa sega ni dua e tarovi ira rawa."
            },
            "14": {
                "1": "Ia oqo, a sa cudruvi sara na vanua taucoko ena vuku ni nodra caka cala na tamata, ni kevaka e dua na tamata sa biuta na nona iyaya ni cakacaka, se nona iseleiwau ena dela ni nona vata, se ena vanua e daumaroroya kina, sa na sega ni kunea tale ena mataka, ni sa cudruvi vakalevu sara na vanua.",
                "2": "O koya era sa dui taura toka ga kina na tamata yadua na ka e dui nodra, era sa sega ni veikerekerei se veisolisoli; era sa taura toka na nodra iseleiwau na tamata yadua e ligadra i matau, me taqomaka kina na veika e taukena, na nona bula, na watina kei ira na luvena.",
                "3": "Ia oqo ni sa oti e rua na yabaki ka sa mate oti ko Sereti, raica, sa lako mai na taci Sereti ka valuti Korianatuma, ka a yaviti koya kina ko Korianatuma ka cici muri koya ki na vei lekutu kei Akisi.",
                "4": "A sa yaco me valuti koya mai na vei lekutu kei Akisi na taci Sereti; a sa kaukauwa sara na ivalu ka ra bale mate kina e udolu vakaudolu ena iseleiwau.",
                "5": "Ka sa yaco ni sa virikovuti ira mai na lekutu ko Korianatuma, a sa lako yani ki na lekutu ena bogi na taci Sereti ka vakamatea e dua na iwase ni mataivalu i Korianatuma, ni ra sa mateni tu.",
                "6": "A sa lako sara ki na vanua ko Moroni ka vakatikori koya vakai koya ki na itutu vakatui nei Korianatuma.",
                "7": "Ka sa yaco ni sa tiko voli ena lekutu ko Korianatuma kei na nona mataivalu me rua na yabaki, ka sa tubu kina me kaukauwa sara na nona mataivalu.",
                "8": "Ia oqo sa kaukauwa sara tale ga na mataivalu i taci Sereti ka yacana ko Kiliati, baleti ira na veisoqosoqo vuni.",
                "9": "Ka sa yaco ni a labati koya na nona bete levu ena nona a dabe toka ena nona itikotiko vakatui.",
                "10": "Ka sa yaco ni a labati koya ena loma ni dua na icurucuru vuni e dua na lewe ni isoqosoqo vuni, ka taura na matanitu; na yacana ko Lipi; a sa tamata tubu levu sara ko Lipi ka sega tale ni dua e tautauvata kaya na kena levu ena kedra maliwa na tamata kecega.",
                "11": "Ka sa yaco ni ena imatai ni yabaki ni lewa i Lipi, sa lako mai kina ki na vanua ko Moroni ko Korianatuma me valuti Lipi.",
                "12": "Ka sa yaco ni sa vala kei Lipi, a sa yavita na ligana ko Lipi ka sa mavoa kina; ia, era sa valuti Lipi vakaukauwa ga yani na mataivalu i Korianatuma, ka sa dro kina ko koya ki na matasawa ena iyalayala ni vanua.",
                "13": "Ka sa yaco ni sa cici muri koya yani ko Korianatuma; ia sa valuti koya mai matasawa ko Lipi.",
                "14": "Ka sa yaco ni sa yavita na mataivalu i Korianatuma ko Lipi, ka ra sa dro tale kina ki na veilekutu kei Akisi.",
                "15": "Ka sa yaco ni sa cici muri koya ko Lipi me yaco ki na veibuca kei Akosi. A sa kauti ira taucoko na nona tamata mai na iwase ni vanua ko ya ko Korianatuma, ni sa drotaki Lipi tiko.",
                "16": "Ia ni ra sa yaco ki na veibuca kei Akosi, sa valuti Lipi lesu ka yaviti koya tiko me yacova ni sa mate; ia, sa valuti Korianatuma tale mai ko taci Lipi ena vukui tuakana, ka sa kaukauwa sara na vala, ka sa drotaki ira tale kina na mataivalu i taci Lipi ko Korianatuma.",
                "17": "Ia na yacai taci Lipi ko Sisi. Ka sa yaco ni sa cici muri Korianatuma ko Sisi ka rawa e vuqa na koro, ka a vakamatei ira na yalewa kei na gone, ka vakama na veikoro.",
                "18": "Ka sa rerevaki sara ko Sisi ena vanua taucoko; io, sa tukuni vakaoqo ena vanua taucoko—Ko cei ena vorata rawa na mataivalu nei Sisi? Raica sa taviraka na veivanua kecega sa lakova yani!",
                "19": "Ka sa yaco ni ra sa kumukumuni vata vakamataivalu ena dela ni vanua taucoko.",
                "20": "Era sa wase rua; era sa dro e so ki na mataivalu i Sisi, ka so era dro ki na mataivalu i Korianatuma.",
                "21": "A sa kaukauwa ka dede na ivalu, ka balavu na gauna era vakadave dra ka veivakamatematei tiko kina, ka sa robota na vanua taucoko na yagodra na mate.",
                "22": "A sa kaukauwa sara na ivalu ka sa sega kina ni vo e dua me buluti ira na mate, ia era sa lako yani mai na vakadavei ni dra ki na vakadavei ni dra ka ra biu tu mai na yagodra, na tagane, na yalewa kei na gone me ra kabuwacara ena dela ni vanua me kedra na ulo era dau kania na yago.",
                "23": "A sa robota yani na dela ni vanua na kedra iboi, ia sa robota na dela ni vanua taucoko; a sa vakasosataki ira na tamata e na siga kei na bogi na kedra iboi.",
                "24": "Ia sa sega ni cegu na nona cici muri Korianatuma tiko ko Sisi; ni a sa bubuluitaka oti me sauma vua na dra i tuakana ka a vakamatea ko Korianatuma, ia na vosa ni Turaga ka yaco mai vei Ica ni na sega ni bale ko Korianatuma ena iseleiwau.",
                "25": "Ia eda sa kila eke ni sa sikovi ira na Turaga ena nona cudru waqawaqa taucoko, ka sa vakarautaka e dua na sala me ra na vakarusai vakadua kina na nodra caka ca kei na itovo vakasisila.",
                "26": "Ka sa yaco ni sa cici muri Korianatuma yani ko Sisi ki na tokalau, ki na iyalayala ni vanua mai matasawa, a sa valuti Sisi mai kea ko Korianatuma ena tolu na siga.",
                "27": "Ka sa rui vakadomobula na veivakarusai ena kedra maliwa na mataivalu i Sisi, ka ra sa tekivu rere mai na tamata ka ra sa tekivu drotaki ira na mataivalu i Korianatuma; a ra sa dro ki na vanua ko Korio, ka vakamatei ira na lewena ko ira kece era sa sega ni via to vata kei ira.",
                "28": "Era sa birika na nodra vale laca ena buca kei Korio; ka sa birika na nona vale laca ko Korianatuma ena buca kei Suri. Ia sa volekata na delana ko Komonori na buca kei Suri; a sa soqona vata na nona mataivalu ko Korianatuma ena delana ko Komonori, ka uvuca na nodra davui ni bolebole vei ira na mataivalu i Sisi, me sureti ira ki na vala.",
                "29": "Ka sa yaco ni ra sa kaba mai, ia era a vakasavi lesu tale; era sa kaba tale mai ena ikarua ni gauna, ka ra vakasavi lesu tale ena ikarua ni gauna. Ka sa yaco ni ra a kaba tale mai ena ikatolu ni gauna, ka sa kaukauwa sara na vala.",
                "30": "Ka sa yaco ni sa yaviti Korianatuma ko Sisi ka solia vua e levu na mavoa lelevu; sa dave vakalevu na dra i Korianatuma ka sa malumalumu sara na yagona, a sa laveti yani me vaka ga e sa mate.",
                "31": "Era sa mate vakalewe levu sara na tamata, na tagane, na yalewa kei na gone ena ito ruarua, a sa vakarota kina ko Sisi vei ira na nona tamata me ra kakua ni cici muri ira na mataivalu i Korianatuma; a ra sa lesu tale kina ki na nodra itikotiko ni valu."
            },
            "15": {
                "1": "Ka sa yaco ni sa bula mai na nona mavoa ko Korianatuma, sa tekivu me nanuma lesu na veivosa ka a vosataka vua ko Ica.",
                "2": "A sa raica ni ra sa vakamatei oti ena iseleiwau e voleka ni rua na milioni na nona tamata, ka sa rarawa sara kina na lomana; io, era sa mate e rua na milioni na tamata qaqa, kei ira tale ga na watidra kei na luvedra.",
                "3": "A sa tekivu me veivutunitaka sara na ca e a cakava; a sa nanuma lesu na nodra vosa na parofita, ka kila ni sa vakayacori vakaidina na ka kecega era a tukuna me yacova mai na gauna oqo; a sa rarawa sara kina na yalona ka bese ni vakacegui.",
                "4": "Ka sa yaco ni sa vola e dua na ivola vei Sisi ka kerea vua me vakabulai ira na tamata, ka kaya ni na qai solia yani na matanitu ena vuku ni nodra bula na tamata.",
                "5": "Ka sa yaco ni sa wilika na ivola ko Sisi, sa vola e dua na ivola vei Korianatuma ka kaya, ni kevaka ena soli koya me na vakamatei koya ko Sisi ena nona iseleiwau vaka i koya, ena qai vakabulai ira na tamata.",
                "6": "Ka sa yaco ni ra sa sega ni veivutunitaka na nodra cakacala ko ira na tamata; era sa vakayavalati na tamata i Korianatuma ka ra sa cudruvi ira na tamata i Sisi; ka ra sa vakayavalati na tamata i Sisi ka ra sa cudruvi ira na tamata i Korianatuma; o koya era sa valuti ira kina na tamata i Korianatuma ko ira na tamata i Sisi.",
                "7": "Ia ni sa raica ko Korianatuma ni sa voleka ni druka, sa drotaki ira na tamata i Sisi.",
                "8": "Ka sa yaco ni sa yaco ki na wai ko Ripilianikumu, a kena ibalebale, na levu se siviti ira kece; era sa birika na nodra vale laca e bati ni wai; a sa birika voleka ekea na nona vale laca ko Sisi; ia ena mataka era sa ia tale na ivalu.",
                "9": "Ka sa yaco ni ra a vala ena dua na vala kaukauwa sara, ka a vuetaki tale kina ko Korianatuma, a sa cibati koya ni sa dave vakalevu na nona dra.",
                "10": "Ka sa yaco ni ra sa kabai ira vakaukauwa sara na mataivalu i Sisi ko ira na mataivalu i Korianatuma ka vakadrukai ira kina ka ra sa dro kina; a ra sa dro ki na vanua ena ceva ka birika na nodra vale laca ena vanua ka vakatokai ko Okaca.",
                "11": "Ka sa yaco ni ra sa birika na nodra vale laca ena delana ko Rama, ko ira na mataivalu i Korianatuma; na delana vata ga ka a vunitaka kina ko Momani na tamaqu na ivolatukutuku tabu ki vua na Turaga.",
                "12": "Ka sa yaco ni ra sa soqoni ira vata na tamata kecega era se sega ni mate ena dela ni vanua taucoko, ka vakavo duadua ga ko Ica.",
                "13": "Ka sa yaco ni sa raica vinaka tu ko Ica na veika kece era sa kitaka na tamata; a sa raica ni ra sa laki to vata kei na mataivalu i Korianatuma ko ira era duavata kei Korianatuma, ka ra sa laki to vata kei na mataivalu i Sisi ko ira era duavata kei Sisi.",
                "14": "Erau sa vakasoqoni ira vata tiko na tamata ena dela ni vanua taucoko ena loma ni va na yabaki, erau sa dui segata me ra lewe levu ka kaukauwa na nodrau ito.",
                "15": "Ka sa yaco ni ena gauna era sa soqoni vata taucoko kina, na tamata yadua ki na mataivalu era dui via to kina, kei na watidra kei na luvedra—era sa vakaiyaragi ena iyaragi ni valu na tagane, na yalewa kei na gone lalai—a ra sa vakaisasabai, ena peleti ni seredra kei na uludra, era sa vakaisulu ena isulu ni vala—era sa lako yani me ra vala; era sa vala ena siga taucoko ko ya ka sega ni qaqa.",
                "16": "Ia ka sa yaco ni sa bogi mai, era sa oca vakalevu, ka ra lako ki na nodra itikotiko; ia ni ra sa lako ki na nodra itikotiko, sa rogo cake na nodra osi kei na lele me baleti ira na wekadra era sa bale mate; ka sa rogo levu sara na nodra tagi, na nodra osi kei na lele, ka ra sa dresuka na liwa lala ena kaukauwa ni nodra tagi.",
                "17": "Ka sa yaco ni ra sa cavutu tale ena mataka ka lako ki vala, a sa kaukauwa sara ka rerevaki na vala ena siga ko ya; ia e a sega ga e qaqa vei ira, ia ni sa bogi mai, era sa dresuka tale na liwa lala ena nodra tagi kei na nodra osi kei na lele ena vukudra na wekadra era sa bale mate.",
                "18": "Ka sa yaco ni a vola tale e dua na ivola vei Sisi ko Korianatuma ka kerea me sa kua ni mai vala tale, ia me sa taura ga yani na matanitu ka vakabulai ira na tamata.",
                "19": "Ia raica, sa mudu na nona dau vakauqeti ira tiko na Yalo ni Turaga, ka sa lewa na lomadra na tamata ko Setani; ni ra sa vakamuria ga na kaukauwa ni lomadra kei na mataboko ni nodra vakasama me ra na qai vakarusai; a ra sa cavutu tale me ia na vala.",
                "20": "Ka sa yaco ni ra sa vala tiko ena siga taucoko ko ya, ia ni sa bogi mai, era sa moce vata kei na nodra iseleiwau.",
                "21": "Era sa vala tale ena mataka ka tarava me yacova na bogi.",
                "22": "Ia ni sa bogi mai era sa mateni ena cudru me vaka na tamata sa mateni ena waini; a ra sa moce vata tale kei na nodra iseleiwau.",
                "23": "Era sa vala tale ena mataka ka tarava; ia ni sa bogi mai, era sa bula ga e le limasagavulu karua na tamata i Korianatuma, ka le onosagavulu kaciwa na tamata i Sisi, ia era sa bale mate ena iseleiwau na kena vo.",
                "24": "Ka sa yaco ni ra sa moce vata kei na nodra iseleiwau ena bogi ko ya, ia ena mataka era sa vala tale, era sa vala vakaukauwa sara ena nodra iseleiwau kei na isasabai ena siga taucoko ko ya.",
                "25": "Ia ni sa bogi mai, era sa bula ga e tolusagavulu karua na tamata i Sisi, ka ruasagavulu kavitu na tamata i Korianatuma.",
                "26": "Ka sa yaco ni ra sa kana ka moce, ka ra vakavakarau me ra veivakamatematei tale ena mataka. Era sa tamata lelevu sara ka qaqa, ena kaukauwa vakatamata.",
                "27": "Ka sa yaco ni ra sa vala tiko ena tolu na auwa, ka ra sa malumalumu mai ni sa dave vakalevu na nodra dra.",
                "28": "Ka sa yaco ni ena gauna era sa kaukauwa tale mai kina na tamata i Korianatuma ka rawa me ra lako, ka sa vakarau me ra sa dro yani; ia raica, sa tu cake mai ko Sisi kei ira tale ga na nona tamata ka bubului ena nona cudru ni na vakamatei Korianatuma, se ena mate ko koya ena iseleiwau.",
                "29": "A sa cici muri ira yani, ia sa toboki ira ena mataka ka ra sa ia tale na vala ena iseleiwau. Ka sa yaco ni ra sa bale mate kece ena iseleiwau ka rau bula ga ko Korianatuma kei Sisi; ia sa malumalumu ko Sisi ni sa dave vakalevu na nona dra.",
                "30": "Ka sa yaco ni sa tautauri ena dia ni nona iseleiwau ko Korianatuma, ia ni sa cegu kina vakalailai, sa qai taya laivi na ulu i Sisi.",
                "31": "Ka sa yaco ni sa taya oti na ulu i Sisi, sa tatabaki e ligana ko Sisi ka duri cake mai, ka qai bale sobu; a sasaga cegu ka qai mate yani.",
                "32": "Ka sa yaco ni sa bale sobu ki na qele ko Korianatuma ka vaka e sa mate.",
                "33": "A sa vosa vei Ica na Turaga ka kaya: Mo lako yani. A sa lako yani ko koya ka raica ni sa vakayacori taucoko na vosa ni Turaga; a sa tinia na nona itukutuku (ka’u sa sega mada ga ni vola na kena i ka dua na drau) ka vunitaka ena vanua ka ra a qai kunea kina na tamata i Limiai.",
                "34": "Ia na iotioti ni veivosa ka vola o Ica sa vakaoqo: Ia e sega ni dua na ka vei au kevaka sa nona inaki na Turaga me’u kau cake bulabula se me’u sotava na veika dredre ni bula vakayago, ia me’u rawata ga na matanitu ni Kalou. Emeni."
            }
        }
    },
    "moro": {
        "meta": {
            "slug": "moro",
            "name": "Ai Vola i Moronai",
            "chapterWord": "Wase"
        },
        "chapters": {
            "1": {
                "1": "Oqo koi au ko Moronai, au sa vola vakalekaleka ga na kedra itukutuku na Jereti, ka’u sa nakita me’u kakua tale ni vola e dua na ka; ia au sa bera ni mate; ka’u vuni voli me ra kakua ni kunei au na Leimanaiti, de ra na vakarusai au.",
                "2": "Raica, sa ka rerevaki vakaidina na nodra veivaluvaluti tiko vakai ira; ka ena vuku ni nodra yalo ca era sa vakamatei ira kecega na Nifaiti era sa sega ni cakitaka na Karisito.",
                "3": "Ia ko i au ko Moronai, au na sega ni cakitaka na Karisito; ia au sa veilakoyaki voli ena vanua cava ga au rawata me’u bula tiko kina.",
                "4": "O koya, au na vola e vica tale na ka, ka veibasai kei na ka au a nanuma, ni’u a nanuma me’u na kakua tale ni volavola; ia au na vola mada e vica tale na ka, de na bau yaga vei ira na wekaqu, ko ira na Leimanaiti ena dua na siga mai muri, me vaka na nona inaki na Turaga."
            },
            "2": {
                "1": "Na vosa i Karisito ka a kaya vei iratou na nona tisaipeli, na lewe tinikarua ka a digitaka, ni sa tabaki iratou tiko e ligana—",
                "2": "A sa cavuta na yacadratou yadua ka kaya: Mo dou masu vagumatua vei Tamaqu ena yacaqu; ni dou sa vakayacora oti oqo, ena qai solia vei kemudou na kaukauwa mo dou solia kina na Yalo Tabu vei ira dou sa tabaka e ligamudou; ia dou na solia ena yacaqu, me vaka eratou sa kitaka na noqu iapositolo.",
                "3": "E a vosataka na veivosa oqo na Karisito ena imatai ni nona rairai vei ira; ka ra a sega ni rogoca na lewe vuqa, ia eratou a rogoca ga na tisaipeli; ia era sa ciqoma na Yalo Tabu ko ira kecega eratou sa tabaka e ligadratou."
            },
            "3": {
                "1": "Na ivakarau ni nodratou lesi ira na bete kei na ivakavuvuli ko iratou na tisaipeli, ka ratou a vakatokai na italatala qase ni lotu—",
                "2": "Ni ratou sa masuta oti na Tamada ena yaca i Karisito, eratou sa tabaka na uludra e ligadratou ka kaya:",
                "3": "Ena yacai Jisu Karisito au sa tabaki iko kina mo bete (ia kevaka me ivakavuvuli, au sa tabaki iko kina mo ivakavuvuli) mo vunautaka na veivutuni, kei na vakabokoci ni ivalavala ca ena vuku i Jisu Karisito, ena vosota ena vakabauta na yacana me yacova na ivakataotioti. Emeni.",
                "4": "A sa vakaoqo na ivakarau ni nodratou tabaki na bete kei na ivakavuvuli, me vaka na isolisoli kei na veikacivi ni Kalou vei ira na tamata; eratou sa tabaki ira ena kaukauwa ni Yalo Tabu sa tiko vei iratou."
            },
            "4": {
                "1": "Na ivakarau ni nodra lotutaka na lewe kei na dra i Karisito vei ira na lewe ni lotu ko ira na italatala qase kei na bete; ka ra sa vakayacora me vaka na ivakaro i Karisito; eda sa kila kina ni sa dina; ka sa vakarautaka na italatala qase se na bete—",
                "2": "Era sa tekiduru sobu vata kei ira na lewe ni lotu, ka masu vua na Tamada ena yaca i Karisito ka kaya:",
                "3": "Oi kemuni na Kalou, na Tamai keimami Tawamudu, keimami sa kerei kemuni ena yaca ni Luvemuni, ko Jisu Karisito, mo ni vakalougatataka ka vakatabuya na madrai oqo ki yalodra o ira kece era sa vakaivotavota kina; me ra kania ka vakananuma kina na yago ni Luvemuni, ka vakadinadinataka vei kemuni, na Kalou, na Tamai keimami Tawamudu, ni sa lomadra me ra taura na yaca ni Luvemuni, ka dau nanumi koya tiko ga, ka muria na nona ivakaro sa solia vei ira, me tiko ga kina kei ira na Yalona. Emeni."
            },
            "5": {
                "1": "Na ivakarau ni lotutaki ni waini—Raica, era sa taura na bilo ka kaya:",
                "2": "Oi kemuni na Kalou, na Tamai keimami Tawamudu, keimami sa kerei kemuni ena yaca ni Luvemuni, ko Jisu Karisito, mo ni vakalougatataka ka vakatabuya na waini oqo ki yalodra o ira kece era sa gunuva, me ra kitaka ka vakananuma kina na dra ni Luvemuni, sa vakadavei ena vukudra; me ra vakadinadinataka kina vei kemuni, na Kalou, na Tamai keimami Tawamudu, ni ra na dau nanumi koya tiko ga, me tiko kina kei ira na Yalona. Emeni."
            },
            "6": {
                "1": "Ia oqo au sa vosa mada me baleta na papitaiso. Raica era a papitaisotaki na i talatala qase, na bete kei na ivakavuvuli; ka ra a sega ni papitaisotaki ka vakavo ni ra sa vuataka na vua e kilikili me ganiti ira kina.",
                "2": "Era a sega tale ga ni papitaisotaka e dua ka vakavo ga kevaka era sa lako yani ena yalo raramusumusu kei na yalo e bibivoro, ka vakadinadinataka ki na lotu ni ra sa veivutunitaka vakaidina na nodra ivalavala ca kecega.",
                "3": "Ka sa sega ni dua e papitaisotaki ka vakavo ga ko ira sa lomadra vakaidina me ra taura na yaca i Karisito ka ra sa nakita me ra qaravi koya me yacova na ivakataotioti.",
                "4": "Ni ra sa papitaisotaki oti, ka sa soli vei ira na isolisoli ka ra muria ka vakasavasavataki ena kaukauwa ni Yalo Tabu; era sa wili me lewe ni lotu i Karisito; a sa volai na yacadra, me ra na daunanumi ka vakani ena vosa vinaka ni Kalou, me ra tiko ga kina ena sala dodonu, ka vakauqeti me ra daumasu tiko ga ka vakararavi tabakidua ki na loloma i Karisito, o koya sa vakatekivuna ka sauma tale ga na nodra vakabauta.",
                "5": "Era sa dausoqoni vata wasoma na lewe ni lotu, me ra lolo ka masu ka veivosakitaka baleta na tiko vinaka ni yalodra.",
                "6": "Era sa dausoqoni vata wasoma me ra kana madrai ka gunu waini, me ra vakananuma kina na Turaga ko Jisu.",
                "7": "Era sa dau qarauna matua sara me kakua ni dua na caka cala ena kedra maliwa; ia ko ira sa kunei ni ra caka cala, ka ratou sa vakadinadinataka e lewe tolu na lewe ni lotu e matadra na italatala qase, kevaka era sa sega ni veivutuni ka vakatusai ira, sa na bokoci tani na yacadra ka sega ni wiliki me lewe ni lotu i Karisito.",
                "8": "Ia era na vosoti ena veigauna kecega era sa veivutuni kina ena yalodina.",
                "9": "Ka sa dauliutaki na nodra soqoni mai vei ira na iliuliu ni lotu me vaka na ivakarau ni cakacaka ni Yalo ena kaukauwa ni Yalo Tabu; ia ni sa tuberi ira na kaukauwa ni Yalo Tabu me ra vunau, se me ra veivakasalataki, se me ra masumasu, se me ra vakatakekere se lagasere; a sa caka vakakina."
            },
            "7": {
                "1": "Ia oqo koi au ko Moronai, au sa vola e vica ga na vosa i Momani na tamaqu me baleta na vakabauta, na inuinui kei na loloma uasivi me vaka a vakavulici ira kina na tamata ena valenilotu era a tara me ra qaravi Kalou kina.",
                "2": "Ia oqo, koi au ko Momani, au sa vosa vei kemudou na wekaqu lomani; ena vuku ni nona lewa kei na nona loloma soli wale na Kalou ko Tamada kei na noda Turaga ko Jisu Karisito, ena isolisoli ni nona veikacivi ki vei au, au sa vakatarai kina me’u vosa vei kemudou ena gauna oqo.",
                "3": "O koya au sa vosa kina vei kemudou na isoqosoqo lewe ni lotu, koi kemudou sa daumuria na Karisito ena vakarokoroko, ka dou sa rawata na inuinui e rauta me rawa kina ni dou curu ki na ivakavakacegu ni Turaga mai na gauna oqo ka lako yani me yacova ni dou sa vakacegu vata kei koya mai lomalagi.",
                "4": "Ia oqo oi kemudou na wekaqu, au sa vakadeitaka oti mai vei kemudou na veika oqo ena vuku ni nomudou lako ena vakarokoroko kei ira na luve ni tamata.",
                "5": "Ni’u sa nanuma na vosa ni Kalou ka kaya ni dou na kilai ira mai na vuadra; ni kevaka sa vinaka na nodra cakacaka, era sa vinaka tale ga ko ira.",
                "6": "Raica, sa kaya na Kalou, sa sega ni rawa ni kitaka na tamata ca na ka vinaka; ia kevaka sa solia na iloloma se masu vua na Kalou ka vakavo kevaka e vakayacora ena yalodina, sa sega ni yaga vua.",
                "7": "Raica sa na sega ni okati vua me ivalavala dodonu.",
                "8": "Raica, kevaka sa solia e dua na iloloma e dua na tamata ca, sa vakayacora ena voraki kei na lomalomarua; o koya sa wili kina vua me tautauvata ni a maroroya tiko ga na iloloma; o koya sa okati kina ko koya me ca ena mata ni Kalou.",
                "9": "Ka sa okati vakakina me ca ko koya sa masu ka sega ena yalodina; io, sa sega ni yaga vua, ni sa sega ni vakadonui koya na Kalou.",
                "10": "Ia na tamata ca sa sega ni rawa ni kitaka na ka vinaka; ka na sega tale ga ni solia e dua na iloloma vinaka.",
                "11": "Raica sa sega ni rawa me dave na wai vinaka mai na mata ni wai gaga; se na mata ni wai vinaka me dave mai kina na wai gaga; ia na tamata sa qarava na tevoro, sa sega ni rawa ni qaravi Karisito; ia kevaka sa qaravi Karisito, sa sega ni rawa ni qarava na tevoro.",
                "12": "O koya oqo, a ka kecega sa vinaka, sa mai vua na Kalou; ia na ka kecega e ca, sa mai vua na tevoro; ni sa meca ni Kalou na tevoro ka sa veivala tiko ga kei koya, ka sa veisureti ka veivakayarayarataki ki na ivalavala ca, ka me vakayacori tiko ga na ka ca.",
                "13": "Ia raica, sa veisureti ka veivakayarayarataki tikoga ki na vinaka na veika sa mai vua na Kalou; a sa uqeti mai vua na Kalou na veika kecega sa sureta ka vakayayarataka na tamata me ra caka vinaka ka lomana na Kalou ka qaravi koya.",
                "14": "O koya oqo oi kemudou na wekaqu lomani, dou qarauna mo dou kakua ni lewa ni sa vu mai vua na Kalou na ka e ca, se, ni sa mai vua na tevoro na ka e va-Kalou ka vinaka.",
                "15": "Raica, oi kemudou na wekaqu, sa soli vei kemudou mo dou lewa, mo dou kila kina na ka vinaka mai na ka ca; ka sa matata vinaka sara na sala mo dou vakatulewa kina, me vaka ga dou sa kila na rarama mai na butobuto.",
                "16": "Raica, sa soli vei ira na tamata kecega na Yalo i Karisito me ra kila kina na vinaka mai na ca; o koya au sa vakaraitaka kina vei kemudou na sala mo dou vakatulewa kina; ni veika kecega sa veisureti me da caka vinaka, ka veivakauqeti me vakabauti na Karisito, sa talai yani ena kaukauwa kei na isolisoli i Karisito; ia dou na kila vakaidina kina ni sa mai vua na Kalou.",
                "17": "Ia na ka cava ga sa vakauqeta na tamata me kitaka na ca, ka kakua ni vakabauta na Karisito ka me cakitaki koya ka kakua ni qarava na Kalou, dou na kila vakaidina sara ni sa mai vua na tevoro; ni sa vakaoqo na cakacaka ni tevoro, sa sega ni vakauqeta e dua na tamata me caka vinaka, io sa sega sara e dua; era sa vaka tale ga kina na nona agilosi; kei ira kece era sa soli ira vua.",
                "18": "Ia oqo, oi kemudou na wekaqu, ni dou sa kila na rarama mo dou vakayagataka mo dou na vakatulewa kina, ia na rarama oqo sai koya na rarama i Karisito, mo dou raica me kakua ni cala na nomudou; ni dou na lewai tale ga ena lewa dou sa kitaka.",
                "19": "O koya, au sa vakamasuti kemudou kina na wekaqu, mo dou vakasaqaqara vagumatua ena rarama i Karisito, mo dou kila kina na vinaka mai na ca; ka kevaka dou sa taura matua na veika vinaka ka sega ni vosa vakacacataka dou na yaco dina sara mo dou luve i Karisito.",
                "20": "Ia oqo oi kemudou na wekaqu, e rawa vakaevei mo dou taura matua na veika vinaka kecega?",
                "21": "Ia oqo, au na vosa mada ena vakabauta ka’u a kaya ni’u na vosa kina; ka’u na tukuna vei kemudou na sala mo dou na taura matua kina na veika vinaka kecega.",
                "22": "Raica, sa kila na ka kecega na Kalou, o koya sa bula mai na tawavakaiyalayala ki na tawavakaiyalayala, raica, sa talai ira mai na agilosi me ra vakavulici ira na luve ni tamata ka vakatakila vei ira me baleta na nona lako mai na Karisito; ia sa vu mai vei Karisito na veika vinaka kecega.",
                "23": "A sa tukuna tale ga na Kalou vei ira na parofita ni na lako mai na Karisito.",
                "24": "Ka raica, sa vuqa na sala sa vakatakila kina vei ira na luve ni tamata na veika vinaka; ia na veika kece sa vinaka sa mai vua na Karisito; kevaka e sega, era na lutu na tamata ka sega na ka vinaka e yaco vei ira.",
                "25": "O koya gona ena nodra veiqaravi na agilosi kei na vosa kecega sa lako mai na gusu ni Kalou, era sa tekivu vakabauti Karisito kina na tamata; ena vakabauta era sa taura matua kina na veika vinaka kecega; a sa vaka tu kina me yacova ni sa lako mai na Karisito.",
                "26": "Ia ni sa lako oti mai ko koya, era sa vakabulai tale ga na tamata ni ra sa vakabauta na yacana; ia ena vakabauta era sa yaco kina me ra luve ni Kalou. Ia me vaka sa bula na Karisito, sa vosataka vakaidina na vei vosa oqo vei ira na noda qase ka kaya: Na ka kecega sa vinaka dou sa kerea vei Tamaqu ena yacaqu ka vakabauta ni dou na rawata, raica ena vakayacori vei kemudou.",
                "27": "O koya gona oi kemudou na wekaqu lomani, sa mudu li na cakacaka mana ni sa lako cake ki lomalagi na Karisito ka sa tiko sobu ena liga imatau ni Kalou, me taroga vei Tamana na nona dodonu me tu kina vua na loloma cecere vei ira na luve ni tamata?",
                "28": "Ni sa sauma ko koya na veika sa gadrevi ena lawa, ka sa kaya kina me nona ko ira kece era sa vakabauti koya; ia ko ira era sa vakabauti koya era na taura matua na veika vinaka kecega; o koya sa dau valataka kina ko koya na veika me baleti ira na luve ni tamata; ka sa tiko mai lomalagi ka tawamudu.",
                "29": "Oi kemudou na wekaqu lomani, sa mudu li na cakacaka mana baleta ni sa vakayacora oti ko koya na ka oqo? Raica au sa kaya vei kemudou, E segai; sa sega tale ga ni mudu na nodra veiqaravi na agilosi vei ira na luve ni tamata.",
                "30": "Raica era sa vakarorogo vua me ra veiqaravi me vaka na vosa ni nona ivakaro, ia era sa rairai vei ira sa kaukauwa na nodra vakabauta, ka sa dei na nodra vakasama ena veika kecega vakalou.",
                "31": "Ka sa itavi ni nodra veiqaravi me ra kacivi ira na tamata me ra veivutuni, ka me ra vakayacora na cakacaka ni veiyalayalati i Tamada, ka a cakava vei ira na luve ni tamata, me ra vakarautaka na sala ena kedra maliwa na luve ni tamata, ena nodra tukuna na vosa i Karisito ki vei ira na digitaki ni Turaga me ra vakadinadinataki koya.",
                "32": "Ia ni sa vakayacora oqori sa vakarautaka na Turaga na Kalou na sala me ra vakabauti Karisito kina na vo ni tamata me na dua kina na nona tikina, na Yalo Tabu e lomadra me vaka na nona kaukauwa; a sa vakaoqo na ivakarau ni nona vakayacora ko Tamada na veiyalayalati ka a cakava vei ira na luve ni tamata.",
                "33": "A sa kaya na Karisito: Kevaka dou sa vakabauti au, dou na rawata na kaukauwa mo dou kitaka kina na ka kecega sa kilikili vei au.",
                "34": "A sa kaya ko koya: Dou veivutuni oi kemudou kece mai na iyalayala kei vuravura, ka lako mai vei au ka vakabauti au, ka papitaisotaki ena yacaqu mo dou bula kina.",
                "35": "Ia oqo, oi kemudou na wekaqu lomani, kevaka sa dina na veika au sa vosa kina vei kemudou, ka na vakaraitaka vei kemudou na Kalou ena kaukauwa kei na lagilagi levu ena siga mai muri, ia kevaka era sa dina, sa mudu li na gauna ni cakacaka mana?",
                "36": "Se sa mudu li na nodra rairai na agilosi vei ira na luve ni tamata? Se sa tarova li ko koya na kaukauwa ni Yalo Tabu mai vei ira? Se ena tarova li ko koya na kaukauwa ni Yalo Tabu ke se vo tiko na gauna, se se duri tiko na vuravura, se se vo tiko e dua na tamata e delai vuravura me vakabulai?",
                "37": "Raica au sa kaya vei kemudou, E segai; ni vakabauta ga era sa vakayacori kina na cakacaka mana; ka ni vakabauta ga era sa rairai mai kina na agilosi ka veiqaravi vei ira na tamata; ia kevaka sa mudu na veika kece oqo, ena ca ko ira na luve ni tamata ni sa vu ga mai na tawavakabauta ka sa ka wale na ka kecega.",
                "38": "Ni sa sega ni vakabulai rawa e dua na tamata, me vaka na vosa i Karisito, ka vakavo ga kevaka era vakabauta na yacana; ia kevaka era sa mudu na veika oqo sa mudu tale beka ga na vakabauta; ka sa vakaloloma sara na ituvaki ni tamata, ni ra na tu ga me vaka ni se sega ni yaco e dua na veisereki.",
                "39": "Ia raica, oi kemudou na wekaqu lomani, au sa vakadeitaka ni sa tu vei kemudou na veika vinaka cake, ni’u sa vakadeitaka ni dou sa vakabauti Karisito ena vuku ni nomudou yalomalua; ni kevaka dou sa sega ni vakabauti koya, sa sega ni kilikili mo dou okati ena kedra maliwa na lewe ni nona lotu.",
                "40": "Oi kemudou na wekaqu lomani, au na vosa tale vei kemudou me baleta na inuinui. Dou na rawata vakaevei na vakabauta, kevaka sa sega vei kemudou na inuinui?",
                "41": "Ia na cava na ka dou vakanuinui kina? Raica au sa kaya vei kemudou, ni dou na rawata na inuinui ena vuku ni veisorovaki i Karisito kei na kaukauwa ni nona tucake tale mai na mate, mo dou vakaturi cake kina ki na bula tawamudu, ia dou sa rawata oqo ena vuku ni nomudou vakabauti koya, me vaka na vosa ni yalayala.",
                "42": "O koya gona kevaka e dua sa tu vua na vakabauta, sa tu tale ga vua na inuinui; ni kevaka sa sega na vakabauta, sa sega tale ga ni rawa ni dua na inuinui.",
                "43": "Ka raica, au sa kaya tale vei kemudou, ni na sega ni rawa ni tu vua na vakabauta kei na inuinui kevaka sa sega vua na yalomalua kei na yalo lokomi.",
                "44": "Ia kevaka sa vakakina, sa tawayaga na nona vakabauta kei na vakanuinui, ni sa sega sara e vakadonuya na Kalou o koya ga sa yalomalua ka yalo lokomi; ia ko koya sa yalomalua ka yalo lokomi ka vakatusa ena kaukauwa ni Yalo Tabu ni sa Karisito ko Jisu, sa tu vua na loloma uasivi; ni kevaka sa sega vua na loloma uasivi, sa ka wale ga ko koya; o koya sa dodonu kina me tu vua na loloma uasivi.",
                "45": "Sa dauvosota vakadede na loloma uasivi, sa yalovinaka, sa sega ni vuvu, sa sega ni vakalevulevui ira, sa sega ni qara na ka me nona ga, sa sega ni vakacudrui vakarawarawa, sa sega ni dauloma ca, ka sega ni rekitaka na caka cala, ia sa rekitaka ga na dina, sa vosota na ka kecega, sa vakabauta na ka kecega, sa vakanuinuitaka na ka kecega, sa vosota na ka kecega.",
                "46": "O koya oqo, oi kemudou na wekaqu lomani, kevaka sa sega vei kemudou na loloma uasivi, dou sa ka wale ga, ni sa sega ni mudu na loloma uasivi. O koya mo dou kubeta matua kina na loloma uasivi ni sa ka cecere duadua sara vei ira kecega ni na mudu mai na ka kecega—",
                "47": "Ia na loloma uasivi sa i koya na loloma taucoko i Karisito ka sa ia tiko ga ka sega ni mudu; ka na vinaka vei koya sa kunei ni sa tu vua ena siga mai muri.",
                "48": "O koya oqo oi kemudou na wekaqu lomani, mo dou masuta na Tamada ena yalomudou taucoko me vakasinaiti kemudou ena loloma oqo, ka sa solia vei ira era sa muria na Luvena ko Jisu Karisito ena yalodina; mo dou yaco kina mo dou luve ni Kalou; ia ni sa rairai mai ko koya, eda na tautauvata kaya, ni da na raica na matana dina; me da rawata na inuinui oqo ka vakasavasavataki me vaka sa savasava ko koya. Emeni."
            },
            "8": {
                "1": "E dua na ivola i Momani na tamaqu ka vola vei au, ko Moronai, ni’u sa qai kacivi oti ga ki na cakacaka vakalotu. A vaka mai oqo na nona ivola vei au:",
                "2": "I Moronai na luvequ lomani, au sa marau vakalevu dina ni sa nanumi iko na nomu Turaga ko Jisu Karisito, ka sa kacivi iko ki na nona cakacaka vakalotu, kei na nona cakacaka tabu.",
                "3": "Au sa daunanumi iko wasoma ena noqu masu vua na Kalou na Tamada ena yaca ni Luvena Tabu ko Jisu, me taqomaki iko ki na ivakataotioti ena vuku ni vakabauta ena yacana, ena nona vinaka tawayalani kei na loloma soli wale.",
                "4": "Ia na luvequ, au na tukuna mada vei iko na ka au rarawataka tiko; raica au sa rarawa dina vakalevu ni sa tubu tiko na veileti ena kemudou maliwa.",
                "5": "Ni kevaka e dina na ka au sa rogoca, dou sa veiletitaka tiko na nodra papitaiso na gone lalai.",
                "6": "Ia oqo, na luvequ, au gadreva mo cakacaka vagumatua me kau tani kina na cala levu oqo; ni sai koya oqori na inaki au sa vola kina na ivola oqo.",
                "7": "Ni ena gauna ga au rogoca kina na veika oqo dou sa veiletitaka, au a taroga sara vua na Turaga. A sa lako ma vei au na vosa ni Turaga ena kaukauwa ni Yalo Tabu ka kaya:",
                "8": "Vakarorogo ki na vosa i Karisito na nomu Dauveivueti, na nomu Turaga ka nomu Kalou. Raica, au sa sega ni lako mai ki vuravura me’u kacivi ira sa ivalavala dodonu, ko ira ga na ivalavala ca me ra veivutuni; sa sega ni yaga na vuniwai vei ira sa bula vinaka, vei ira ga sa tauvimate; ia era sa savasava ko ira na gone lalai ni ra sa sega ni rawa ni ivalavala ca; ia sa sega ni tau vei ira na cudru vei Atama ena vukuqu, ka ra sa galala mai kina; ka sa mudu ena vukuqu na lawa ni veicilivi.",
                "9": "Raica sa vakaoqo na vosa ni Kalou sa vakatakila vei au na Yalo Tabu; o koya oqo na luvequ lomani, au kila ni sa ka ni veivakaisini bibi sara vua na Kalou ni dou sa papitaisotaki ira na gone lalai.",
                "10": "Raica au sa kaya vei iko, mo vakatavuvulitaka na veika oqo—na veivutuni kei na papitaiso ki vei ira era sa rawa ni saumi taro ka kitaka na ivalavala ca; io, mo vakatavulici ira na itubutubu ni sa dodonu me ra veivutuni ka papitaiso, ka vakayalomalumalumutaki ira me vakataki ira na luvedra lalai, ka ra na qai vakabulai vata kei ira na luvedra lalai.",
                "11": "Ka sa sega ni gadrevi me ra veivutuni se papitaiso ko ira na luvedra lalai. Raica sa yaga ga na papitaiso vei ira sa veivutuni me muri kina na ivunau me bokoci kina na ivalavala ca.",
                "12": "Ia era sa bula vei Karisito ko ira na gone lalai mai na tauyavutaki ni vuravura; kevaka e sega, sa Kalou dau veitovaki na noda Kalou, ka sa Kalou dauveivukiyaki ka dau vakarorogo ki na tamata; ni ra sa lewe vica mada na gone lalai era sa mate ka ra se sega ni papitaiso!",
                "13": "Ia kevaka sa sega ni rawa me ra vakabulai na gone lalai kevaka era sega ni papitaiso, ke ra sa lako yani ko ira oqo ki na dua na eli tawacava.",
                "14": "Raica au sa kaya vei iko, ko koya sa kaya ni sa kilikili me ra papitaiso na gone lalai, sa tiko ena loma ni ka gaga sara kei na ivesu ni caka cala; ni sa sega vua na vakabauta, na inuinui kei na loloma uasivi; ia kevaka sa mate ni sa tiko e lomana na vakasama oqori, ena lako sobu vakaidina ki eli.",
                "15": "Ni sa caka ca rerevaki me dua e nanuma ni na vakabula na Kalou e dua na gone lailai ena vuku ni papitaiso, ka rusa o koya ka dua baleta ni a sega ni papitaiso.",
                "16": "Ena ca ko ira sa vukica vakaoqo na sala ni Turaga, ni ra na rusa kevaka era sa sega ni veivutuni. Raica au sa vosa doudou ni sa tu vei au na kaukauwa mai vua na Kalou; ka’u sa sega ni rerevaka na ka e rawa ni cakava na tamata, ni sa kauta tani na rere na loloma e taucoko.",
                "17": "Ia au sa vakasinaiti ena loloma uasivi sai koya na loloma tawa vakaiyalayala; o koya era sa tautauvata kecega kina vei au ko ira na gone; ka’u sa lomani ira na gone lalai ena loloma e taucoko; ia era sa tautauvata kecega ka ra sa vakaivotavota kece ena veivakabulai.",
                "18": "Ni’u kila ni sa sega ni Kalou dau veitovaki na Kalou ka sega ni ka bula dauveivukiyaki; ia sa sega ni dauveivukiyaki tiko ga mai na gauna tawamudu ki na gauna tawamudu.",
                "19": "Era sa sega ni rawa ni veivutuni ko ira na gone lalai; o koya sa rui caka ca vakarerevaki kina me da vakuwai ira mai na nona loloma cecere savasava na Kalou, ni ra sa bula kecega vua ena vuku ni nona loloma cecere.",
                "20": "Ia ko koya sa kaya ni sa kilikili me ra papitaiso na gone lalai, sa cakitaka na yalo loloma i Karisito ka okata me ka wale na nona veisorovaki kei na kaukauwa ni nona veisereki.",
                "21": "Ia ena ca vei ira sa vakaoqo ni sa rawa ni ra sotava na mate, ko eli kei na vakararawataki tawacava. Au sa vosataka vakadoudou sara; ni sa vakaroti au kina na Kalou. Mo rogoca na veivosa oqo ka muria, kevaka e sega, era na beitaki iko ena itikotiko ni veilewai i Karisito.",
                "22": "Raica era sa bula vei Karisito ko ira kecega na gone lalai, kei ira kece tale ga sa sega vei ira na lewa. Ni sa takavi ira kecega sa sega vei ira na lawa na kaukauwa ni veisereki; sa sega kina ni rawa ni veivutuni o koya sa sega ni cudruvi, se o koya sa sega ni lewai me cudruvi; ka sa sega ni dua na yaga ni papitaiso vei ira sa vakaoqo—",
                "23": "Ia sa ka vakalialia ena mata ni Kalou ka cakitaka na yalo loloma i Karisito kei na kaukauwa ni nona Yalo Tabu, ka sa vakararavi ki na veicakacaka mate.",
                "24": "Raica, i na luvequ, sa sega ni dodonu me vakayacori na ka oqo; ni sa yaga ga na veivutuni vei ira sa lewai me cudruvi ka ra sa voroka na lawa.",
                "25": "Ka sa ivua taumada ni veivutuni na papitaiso; ka sa yaco na papitaiso ena vuku ni vakabauta me vakayacori kina na ivakaro; ka sa kauta mai na vakabokoci ni ivalavala ca na vakayacori ni ivakaro;",
                "26": "Ka sa kauta mai na yalomalua kei na yalo lokumi, na vakabokoci ni ivalavala ca; ia ena vuku ni yalomalua kei na yalo lokomi, sa veisiko mai kina na Yalo Tabu, na Dauveivakacegui a sa veivakasinaiti ena inuinui kei na loloma e taucoko, na loloma ena tiko ga kei keda kevaka eda sa gumatua ena masu me yacova na ivakataotioti, na gauna era na tiko vata kina kei na Kalou ko ira kecega na yalododonu.",
                "27": "Raica, i na luvequ, au na volavola tale yani vei iko kevaka e berabera na neimami vala kei ira na Leimanaiti. Raica, na viavialevu ni matanitu oqo se ko ira na Nifaiti, kevaka era na sega ni veivutuni, era na vakarusai.",
                "28": "Mo masulaki ira na luvequ, me na yaco vei ira na veivutuni. Ia raica, au ririko de sa mudu na nona dau vakauqeti ira tiko na Yalo; ka ra sa beca na kaukauwa kei na lewa mai vua na Kalou; ka cakitaka na Yalo Tabu, ena iwase ni vanua oqo.",
                "29": "Ia i na luvequ, ni ra sa kila tu ka ra qai beca, era na mate vakaidina ka na vakayacori kina na parofisai era a vosataka na parofita kei na nona vosa sara ga na noda iVakabula.",
                "30": "Ia me yacova ni’u qai volavola tale yani vei iko, se ni daru sa sota tale, sa moce mada na luvequ. Emeni."
            },
            "9": {
                "intro": "Na ikarua ni vola i Momani, vei Moronai na luvena.",
                "1": "Na luvequ lomani, au sa volavola tale yani vei iko mo kila kina ni’u se bula tiko; ia sa vakamosi yalo ga na veika au vola.",
                "2": "Raica, au a vala vakaukauwa sara kei ira na Leimanaiti, ka keimami a sega ni qaqa kina; ka sa bale mate ena iseleiwau ko Akenitusi, ka vakakina ko Luramu kei Emironi; io, ka keimami a vakayalia e vuqa vei ira na neimami tamata qaqa.",
                "3": "Ia oqo raica, i na luvequ au sa ririko de ra na vakarusai ira na tamata oqo ko ira na Leimanaiti; ni ra sa sega ni veivutuni ka sa vakauqeti ira tiko ga ko Setani me ra veicudruvi vakaira.",
                "4": "Raica, au sa tiko ga vei ira; ia ni’u sa vosataka vakadodonu na vosa ni Kalou, era sa yalokatakata ka cudruvi au; ia ni’u sa vosa vakamalua vei ira, era sa qai yalo kaukauwa ga; ia au sa ririko de sa mudu na nona dau vakauqeti ira tiko na Yalo ni Turaga.",
                "5": "Ni sa rui kaukauwa sara na nodra cudru ka vaka vei au ni ra sa sega ni rerevaka na mate; era sa sega ni veilomani, ka ra sa gadreva tiko ga na vakadave dra kei na veisausaumitaka na ca.",
                "6": "Ia oqo i na luvequ lomani, e dina ga era sa yalokaukauwa, ia me daru cakacaka ga vagumatua, ni, kevaka me daru na tinia na cakacaka oqo e daru na cudruvi; ni sa tu e dua na cakacaka me daru vakayacora ena vale qele oqo, me daru vorata kina na meca ni ivalavala dodonu kecega ka rawata na vakacegu ni yaloda ena matanitu ni Kalou.",
                "7": "Ia oqo me’u tukuna mada na veika rarawa sa yaco vei ira na tamata oqo. Me vaka na veika sa tukuna vei au ko Amoroni, raica sa lewe vuqa era sa kauta vakavesu ko ira na Leimanaiti mai na vale cecere ko Serisa; io ko ira na tagane, na yalewa kei na gone.",
                "8": "Ka ra sa vakamatei ira na watidra kei na tamadra na yalewa kei na gone; ka ra sa vakani ira na yalewa ena lewedra na watidra, kei ira na gone ena lewedra na tamadra; ka ra sa solia ga vakalailai sara vei ira na wai.",
                "9": "E dina ga sa vakasisila vakalevu na ka era sa kitaka na Leimanaiti, sa sega ni sivia na kena era kitaka na wekada mai Morianitumu. Raica, era sa kauta vakavesu e vuqa na luvedra gone yalewa na Leimanaiti; ia ni sa oti na nodra kauta tani mai vei ira na ka sa vakamareqeti ka talei duadua mai na veika kecega, sai koya na savasava kei na vinaka—",
                "10": "Ia ni ra sa vakayacora oti na ka oqo, era sa vakararawataki ira ena i valavala vakaloloma sara me yacova ni ra sa mate; ni oti oqo e ra sa kania na lewedra me vakataki ira na manumanu kila, ena vuku ni kaukauwa ni lomadra; era sa kitaka oqo me ivakatakilakila ni nodra yaloqaqa.",
                "11": "Oi na luvequ lomani, e rawa vakaevei ni dua na matatamata vakaoqo me ra se sega tu ni vakararamataki—",
                "12": "(Ka se qai oti ga yani oqo e vica na yabaki, ni ra a se tamata itovo vinaka ka taleitaki)",
                "13": "Ia na luvequ, e rawa vakaevei ni dua na mata tamata vakaoqo, me ra sa dau taleitaka vakalevu tu ga na i tovo vakasisila—",
                "14": "E rawa vakaevei me da namaka ni na tarova na ligana na Kalou me tauca na nona lewa vei keda?",
                "15": "Raica sa tagi na yaloqu: Ena ca vei ira na tamata oqo. Mo ni vakatauca mai na nomuni lewa na Kalou, ka ubia na nodra ivalavala ca, na nodra caka cala kei na nodra itovo vakasisila mai na matamuni!",
                "16": "Ia na luvequ, era sa lewe vuqa na yada kei na nodra gone yalewa era sa tiko mai Serisa; ia na ivakarau kakana kece era a vakavoca tu na Leimanaiti, era sa kauta na mataivalu i Senifai ka ra biuti ira tu me ra vaqara kakana; ka sa vuqa na kena marama era sa malumalumu e gaunisala ka mate sara.",
                "17": "Ka sa malumalumu na mataivalu e tiko vata kei au; ka sa tiko ena keimami maliwa kei na koro ko Serisa na nodra mataivalu na Leimanaiti; ia ko ira kece sa dro ki na mataivalu i Eroni, era sa sotava na nodra ivakarau kaukauwa rerevaki.",
                "18": "O na nodra itutu lolovira na noqu tamata! Sa sega vei ira na ivakarau kei na loloma cecere. Raica au sa tamata ga ka sa tu vei au na kaukauwa ga vakatamata; ka sa sega ni rawa me’u vakasaurarataki ira me ra muria na noqu ivakaro.",
                "19": "Ka ra sa kaukauwa vakalevu ena veika tawakilikili; era sa tautauvata kece ena ivakarau kaukauwa ka ra sega ni vakavoca e dua, na qase se na gone; ka ra sa taleitaka na veika kece ka vakavo ga na ka e vinaka; ka sa sivia na ka kecega na rarawa era sotava na noda yalewa kei ira na noda gone ena dela ni vanua taucoko oqo; io, sa sega ni tukuna rawa na yame, ka sega tale ga ni rawa ni volai.",
                "20": "Ia oqo i na luvequ, sa rauta mada na noqu tukuna na italanoa rerevaki oqo. Raica, ko sa kila na nodra caka ca na tamata oqo; ko sa kila ni sa sega na nodra ivakavuvuli, ka ra sa sega ni kilai yalodra; ka sa uasivita na nodra caka ca na Leimanaiti na nodra caka ca.",
                "21": "Raica i na luvequ, au sa sega ni rawa ni masulaki ira vua na Kalou de na qai yaviti au mai.",
                "22": "Ia raica i na luvequ, au sa masulaki iko vua na Kalou ka vakararavi vei Karisito ni ko na vakabulai; ka’u sa masu vua na Kalou me maroroya na nomu bula, mo raica ni ra sa lesu tale vua na nona tamata, se ni ra sa vakarusai sara; ni’u sa kila ni ra na mate vakaidina ka vakavo kevaka era sa veivutuni ka lesu tale vua.",
                "23": "Ka kevaka era na mate ena vakataki ira na Jeretaiti, baleta ni sa rui gadreva vakaidina na yalodra na vakadave dra kei na veisausaumitaka na ca.",
                "24": "Ka kevaka era na mate, eda kila ni vuqa vei ira na wekada era sa toki oti yani vei ira na Leimanaiti, ka na vuqa tale era na qai toki yani vei ira; o koya mo vola kina e vica na ka, kevaka ko na vakavotaki ka’u na mate ka sega ni raici iko; ia au nuitaka ni’u na raici iko ena dua na gauna wale ga oqo me’u na solia vei iko na ivolatukutuku tabu ka tiko oqo vei au.",
                "25": "I na luvequ, mo yalodina vei Karisito; ka me kakua mada ni vakararawataki iko na veika au sa vola, me bikai iko sobu ki na mate; ia me laveti iko cake mada ko Karisito, ka mo nanuma tiko ga na nona vakararawataki kei na nona mate, na nona vakaraitaki koya vei ira na noda qase, na nona loloma cecere, na nona vosota vakadede kei na inuinui ni nona lagilagi kei na bula tawamudu, me tiko ena nomu vakasama me sega ni mudu.",
                "26": "Ka me tiko ga kei iko na loloma soli wale ni Kalou ko Tamada sa tiko mai lomalagi, kei na loloma i Jisu Karisito na noda Turaga sa tiko ena liga imatau i koya sa kaukauwa, me yacova sara ni sa vakamalumalumutaka vei koya na ka kecega, ka tiko ga kei iko me sega ni mudu. Emeni."
            },
            "10": {
                "1": "Oqo koi au ko Moronai; au sa vola na veika e vinaka vei au; ka’u sa volavola kina vei ira na wekaqu na Leimanaiti; ka’u gadreva me ra kila ni sa oti yani e va na drau ruasagavulu na yabaki mai na gauna a vakaraitaki kina na ivakatakilakila ni nona lako mai na Karisito.",
                "2": "Ka’u sa na tukuna mada vei kemudou na noqu vosa itatau ka’u na qai dregata na ivolatukutuku oqo.",
                "3": "Raica, au sa vakamasuti kemudou ni ena gauna dou sa wilika kina na veika oqo, kevaka sa lewa yalomatua ni Kalou mo dou wilika, dou na wilika ka kila kina na nona loloma na Turaga vei ira na luve ni tamata, mai na buli nei Atama ka yacova sara mai na gauna dou sa na taura kina na itukutuku oqo, ka vakananuma sara e lomamudou.",
                "4": "Ia ni dou sa ciqoma na veika oqo, au gadreva me’u vakamasuti kemudou, mo dou kerea vua na Kalou, na Tamada Tawamudu, ena yaca i Karisito, kevaka era sega ni dina na veika oqo; ia kevaka dou sa kerea ena yalodina, ena lomamudou taucoko, ka vakabauta na Karisito, ena vakatakila vei kemudou ko koya ena kaukauwa ni Yalo Tabu ni sa dina.",
                "5": "Ia ena kaukauwa ni Yalo Tabu dou na kila kina na dina ni veika kecega.",
                "6": "Ia na ka kecega sa vinaka, sa dodonu ka dina; o koya sa sega kina ni dua na ka e vinaka me cakitaki Karisito, ia era sa vakadinadinataki koya ga.",
                "7": "Ka dou na kila ni sai koya, ena kaukauwa ni Yalo Tabu; o koya au gadreva kina me’u vakamasuti kemudou mo dou kakua ni cakitaka na kaukauwa ni Kalou; ni sa cakacaka ena kaukauwa me vaka na nodra vakabauta, na luve ni tamata ka sa tautauvata tu ga edaidai, ni mataka, ka sega ni mudu.",
                "8": "Au sa vakamasuti kemudou tale na wekaqu, mo dou kakua ni cakitaka na isolisoli ni Kalou, ni sa vuqa sara; ka ra sa lako kecega mai vua na Kalou. Sa duidui na sala era soli kina na isolisoli oqo; ia sa duabauga na Kalou sa cakacakataka tiko na ka kece ena ka kecega; ka ra sa soli vei ira na tamata mai na veivakatakilai ni Yalo ni Kalou, me yaga vei ira.",
                "9": "Raica sa soli vua e dua mai vua na Yalo ni Kalou, me vakatavuvulitaka na vosa ni yalomatua;",
                "10": "Ki vua e dua tale me vakatavuvulitaka na vosa ni kila ka, mai vua tale ga na Yalo;",
                "11": "Ki vua tale e dua na vakabauta levu sara; vua tale e dua na isolisoli me veivakabulai, mai vua tale ga na Yalo;",
                "12": "Ki vua tale e dua, me cakava na caka mana lelevu;",
                "13": "Ki vua tale e dua, me parofisai me baleta na ka kecega;",
                "14": "Ki vua tale e dua, me raici ira na agilosi kei ira na yalo dauveiqaravi;",
                "15": "Ki vua tale e dua, na veimataqali vosa kecega;",
                "16": "Ki vua tale e dua, me vakadewataka na vosa kei na veivosa tani e so.",
                "17": "Ia na veisolisoli kecega oqo sa mai vua na Yalo i Karisito; ka sa soli vei ira na tamata e vuqa me vaka sa lewa ko koya.",
                "18": "Ka’u gadreva me’u vakamasuti kemudou na wekaqu lomani, mo dou nanuma ni ka kecega sa vinaka sa mai vei Karisito.",
                "19": "Ka’u sa gadreva me’u vakamasuti kemudou na wekaqu lomani, mo dou nanuma ni sai koyakoya tiko ga na Kalou e nanoa, ena siga edaidai, ka sega ni mudu, ia na isolisoli kecega ka’u sa tukuna oqo, ka sa isolisoli vakayalo, era na tudei tu ka sega ni kau tani me vaka sa tudei ko vuravura, ia kevaka era sa mudu, sa vu ga mai na nodra tawa-vakabauta na luve ni tamata.",
                "20": "O koya sa dodonu kina me tu na vakabauta; ia kevaka sa tu na vakabauta, sa kilikili tale ga me tu na inuinui; ia ni sa tu na inuinui, sa kilikili tale ga me tu na loloma uasivi.",
                "21": "Ia kevaka sa sega vei kemudou na loloma uasivi, dou na sega ni rawa ni vakabulai ena matanitu ni Kalou; dou na sega tale ga ni rawa ni vakabulai ena matanitu ni Kalou kevaka sa sega vei kemudou na vakabauta; ena sega tale ga ni rawa kevaka sa sega vei kemudou na inuinui.",
                "22": "Ka kevaka sa sega vei kemudou na inuinui sa dodonu mo dou sa qai vakaloloma sara; ni sa yaco na vakaloloma ena vuku ni caka cala.",
                "23": "Ni a kaya vakaidina ko Karisito vei ira na noda qase: Kevaka sa tu vei kemudou na vakabauta, dou sa rawa ni kitaka na ka kecega ena vukuqu.",
                "24": "Ia oqo me’u vosa mada ki na iyalayala kece kei vuravura—ni kevaka ena yaco mai na siga ka na kau tani kina na kaukauwa kei na veisolisoli ni Kalou ena kemudou maliwa, ena baleta ga na tawavakabauta.",
                "25": "Ka na ca vei ira na luve ni tamata kevaka sa yaco na ka oqo; ia ena sega e dua ena kemudou maliwa ena kitaka na ka vinaka, io sa sega sara e dua. Ni kevaka e dua vei kemudou sa kitaka na ka vinaka, sa rawata ga ena kaukauwa kei na isolisoli ni Kalou.",
                "26": "Ka na ca vei ira sa kauta tani na veika oqo ka qai mate, ni ra sa mate ena nodra ivalavala ca, ka ra na sega ni vakabulai ena matanitu ni Kalou; ka’u sa sega ni lasu; ni’u sa tukuna me vaka na vosa i Karisito.",
                "27": "Ka’u sa vakamasuti kemudou mo dou nanuma na veika oqo; ni na yaco kusarawa mai na gauna dou na qai kila kina ni’u sa sega ni lasu, edatou na veirai kina ena itikotiko ni veilewai ni Kalou; ia ena qai kaya vei kemudou na Turaga na Kalou: Au a sega beka ni tukuna vei kemudou na noqu vosa, ka a vola na tamata oqo, me vaka e dua sa vosa mai vei ira na sa mate, me vaka e dua sa vosa mai na kuvu-ni-soso?",
                "28": "Au sa tukuna na veika oqo me vaka sa parofisaitaki tu. Ka raica, era sa vosa kecega ni Kalou tawavakaiyalayala; ka na vakasiusiu yani na nona vosa mai na itabatamata ki na itabatamata.",
                "29": "Ka na vakaraitaka vei kemudou na Kalou ni sa dina na ka au sa vola.",
                "30": "Ka’u sa vakamasuti kemudou tale, mo dou lako mai vei Karisito, ka taura matua na isolisoli vinaka kecega, ka kakua sara ni tara na isolisoli ca, se na ka sa tawasavasava.",
                "31": "Mo yadra mai Jerusalemi, tucake mai na kuvu-ni-soso; io, mo tokara na nomu isulu vakaiukuuku ko iko na gone yalewa ni Saioni; ka mo vakaukauwataka na nomu iteki ka vakalevutaka na nomu iyalayala me sega ni mudu, mo kakua kina ni vakasesei tale, me vakayacori kina na veiyalayalati ka cakava na Tamada Tawamudu vei kemudou, na mataqali i Isireli.",
                "32": "Io, dou lako mai vei Karisito, ka mo dou vakataucokotaki vua, ka vakuwai kemudou mai na veika kecega sa sega ni vakalou, ka kevaka dou sa vakuwai kemudou mai na veika kecega sa sega ni vakalou ka lomana na Kalou ena nomudou igu, vakasama, kei na nomudou kaukauwa kecega, sa na qai rauti kemudou na nona loloma soli wale, ia na nona loloma soli wale dou sa vakataucokotaki kina ena vukui Karisito; ka kevaka dou sa vakataucokotaki ena loloma soli wale ni Kalou ena vuku i Karisito, dou na sega sara ni rawa ni cakitaka na kaukauwa ni Kalou.",
                "33": "Ka kevaka dou sa vakataucokotaki ena loloma soli wale ni Kalou ena vuku i Karisito, ka sega ni cakitaka na nona kaukauwa, dou sa qai vakatabui vei Karisito ena loloma soli wale ni Kalou ena kena a dave na dra i Karisito me vaka na veiyalayalati i Tamada, me bokoci kina na nomudou ivalavala ca ka me yaco kina mo dou tabu ka savasava sara.",
                "34": "Ia oqo au sa vakamoce vei kemudou taucoko. Sa voleka me’u lako ka vakacegu ena parataisi ni Kalou, me yacova ni rau sa cokoti vata tale na yaloqu kei na yagoqu, ka’u na qai kau cake ena lagilagi, ka veirai kei kemudou ena itikotiko talei ni veilewai cecere i Jiova, na nodra Turaganilewa Tawamudu na bula kei ira na mate. Emeni."
            }
        }
    }
}