{
    "1-ne": {
        "meta": {
            "slug": "1-ne",
            "name": "Say Unaan a Libro nen Nephi",
            "chapterWord": "Tekap"
        },
        "chapters": {
            "1": {
                "intro": "Say awaran nen Lehi tan si asawa to a Sariah, tan apatira ya anak to a lalaki, ya atawag na, (manlapu ed sankapañguloanan) Laman, Lemuel, Sam, tan Nephi. Say Katawan pinasakbayan to si Lehi ya ontaynan ed dalin na Jerusalem, lapu ed sikato so namprofesiya ed saray totoo nipaakar ed saray karelmeñgan da tan pilalek da a deralen so bilay to. Sikato so nambaroy a talora ya agew ed kalawakan a kaiba to so boleg to. Si Nephi intarok to so saray agagi to ya ompawil ed dalin na Jerusalem pian alaen da so kasulatan na saray Judio. Saray awaran na saray irap da. Inala ra so saray anak a bibii nen Ishmael tan inasawa da ira. Inala ra so saray boleg da tan sinmipot la ra ya amaarap ed kalawakan. Saray irap da tan segsegang da ed kalawakan. Say tinunton da ed impambaroy da. Akasabi ra ed baleg a danum. Saray agagi nen Nephi inmalsa ra sumpa ed sikato. Sikara so kinewkew to, tan nangawa na baleg a bapor. Tinawag da so saman a pasen na Daakan. Binaliw da so baleg a danum ya anga ed dalin na sipan, tan arum ni ra. Saya so unong ed saray kasulatan nen Nephi; odino dia ed sananey a salita, siak, Nephi, so nansulat ed saya a kasulatan.",
                "1": "Siak, Nephi, lapu ed nianak ak ed saray maong ya ateng, kanian nibañgat ak ed amin ya aral nen amak; tan lapu ed anengneng ko so saray dakel a kasegsegañgan legan na saray agew ko, angaman ontan, lapu ed apalaboan ak na Katawan ed amin na saray agew ko; on, awalaan ak na baleg a kakabatan ed kaabigan tan ed misterio na Dios, dia ed ontan gawaen ko so saya a kasulatan na saray agawgawa ed saray agew ko.",
                "2": "On, gawaen ko so kasulatan ed salita nen amak, a saya so tugyop na aral na saray Judio tan salita na saray Egipto.",
                "3": "Tan kabat ko a saray kasulatan a gawaen ko so tua; tan gawaen ko so saraya ed dili a limak; tan gawaen ko so saraya unong ed kakabatan ko.",
                "4": "Tan agawa ed gapo na unaan a taon ed impanoley nen Sedekias, ari na Juda (si amak, a si Lehi, lapu ed nanayam nen saman ed Jerusalem ed amin ya agew to); tan dia ed saman lamlamang a taon dakel so saray sinmabi a profeta, a sikara namprofesiya ed saray totoo a kaukolan a sikara so mambabawi, odino say baleg a ciudad na Jerusalem nepeg a naderal.",
                "5": "Lapu ed ontan agawa a si amak, Lehi, dia ed impankurang to nampikasi ed Katawan, on, angan dia ed amin a puso to, ya onkana ed saray totoo to.",
                "6": "Tan agawa legan to a mampipikasi ed Katawan, wala so sinmabi a siñga lusek ya apoy tan nanayam ed tapew na sakey a baleg a bato ed arap to; tan anengneng to tan nadñgel to so dakel; tan lapu ed saray beñgatla ya anengneng to tan nadñgel to sikato so pinmayegpeg tan nangiwgiw a mapalalo.",
                "7": "Tan agawa a sikato so pinmawil ed dili ya abong to ed Jerusalem; tan sikato so dinmokol ed dukolan to, lapu ed tinalo na Espiritu tan saray beñgatla ya anengneng to.",
                "8": "Tan lapu ed tinalo na Espiritu, anengneng to ed payawar, anga ed anengneng to ya alokasan so saray katawenan, tan dia ed nunot to anengneng to so Dios a manyodyurong ed trono to, ya aliber na ag-nabilang ya olop na saray angeles ya awawey da so mañgacancion tan mandadayew ed Dios da.",
                "9": "Tan agawa ya anengneng to so Sakey ya onleleksab a nanlapu ed pegley na tawen, tan anengneng to a say sinag to so mapalalo nen say agew ed kaaguan.",
                "10": "Tan anengneng to met so sananey a labindua a manomtumbok ed sikato, tan say dalang na sinag da apalabsanan to so dalang na saray bitewen ed liwang.",
                "11": "Tan sikara so linmasor a linma ed tapew na dalin; tan say unaan sinmabi tan tinmalindeg ed arapan nen amak, tan initer to so sakey a libro, tan ingangan to ed sikato a basaen to.",
                "12": "Tan agawa a dia ed impambasa to, sikato so napno na Espiritu na Katawan.",
                "13": "Tan binasa to, a nankuan: Abagey, abagey, so Jerusalem, lapu ed anengneng ko so saray karumsisan mo! On, tan dakel ni a beñgatla so abasa nen amak nipaakar ed Jerusalem—a sikato so kaukolan a naderal, tan saray manaayam diman; dakel so saray ompatey ed panamegley na espada, tan dakel so saray nadakep ya awiten da ya ipañgaw ed loob na Babilonia.",
                "14": "Tan agawa a sanen si amak abasa to tan anengneng to so saray ankakabaleg tan makapakelkelaw a beñgatla, imbelyaw to so dakel a beñgatla ed Katawan; a siñga: Ankakabaleg tan makapakelkelaw so saray kimey mo, O Katawan a Dios a Makapanyari ed amin! Say tronom so wala ed tagey na saray katawenan, tan say pakapanyarim tan say kaabigan mo, tan panañgasim so wala ed amin a manaayam ed tapew na dalin; tan, lapu ed mapañgasi ka, ag mo nitepel so saray ondago ed sika a sikara so nabalang!",
                "15": "Tan onia so kanengneñgan na salita na impandadayew nen amak ed Dios to; lapu ed say kamarerua to so nangayaga, tan say tibukel a puso to so napno, lapu ed saray beñgatla ya anengneng to, on, saray impanengneng na Katawan ed sikato.",
                "16": "Tan natan siak, Nephi, ag ko la dia insulat so saray amin a beñgatla ya insulat nen amak, lapu ed dakel ed saray insulsulat to a saraya so anengneng to ed payawar tan dia ed kugip; tan insulat to met so dakel a beñgatla ya improfesiya to tan sinalita to ed saray ilalak to, a saraya ag ko la isulat dia ya amin.",
                "17": "Balet gawaen ko so awaran na saray dinmadalan ya agawgawa legan na saray agew ko. Nia, gawaen ko so pamatikey ed saray kasulatan nen amak, ed tapew na saray piligo a saraya so ginawak ed saray dili a limak; dia ed onia, kayari pamatikey ko ed saray insulat nen amak dia ed ontan gawaen ko met so kasulatan na dili a bilay ko.",
                "18": "Dia ed ontan pilalek ko a nakabatan yo, a kayari a say Katawan impanengneng to so saray dakel a makapakelaw a beñgatla ed kinen amak, a Lehi, on, nipaakar ed kaderal na Jerusalem, nia sikato so linma ed limog na saray totoo, tan ginapoan to so namprofesiya tan imbawag to ed sikara so nipaakar ed beñgatla ya anengneng tan nadñgel to.",
                "19": "Tan agawa a sikato so binalaw-balaw na saray Judio lapu ed saray beñgatla a pinaneknekan to ed sikara; tan peteg a pinaneknekan to so karelmeñgan nipaakar ed saray karelmeñgan tan karumsisan da; tan pinaneknekan to so saray beñgatla ya anengneng tan nadñgel to, tan ontan met ed saray beñgatla ya abasa to ed libro, a mañgipanengneng a malinlinew nipaakar ed isabi na Mesias, tan ontan met ed pakadundon na mundo.",
                "20": "Tan sanen nadñgel na saray Judio so saraya a beñgatla sikara so sinmanok ed sikato; on, angan unong ed saray agawa ed saray profeta nen inmuna, a sikara so imbantak da ed paway, tan tinopak da ra, tan pinatey da ra; tan sikara met so nampilalek ed bilay to, pian saya so naekal da. Balet nia, siak, Nephi, ipanengneng ko ed sikayo a say maamuyot a panañgasi na Katawan wala ed saray pinili to, lapu ed say pananisia ra, a sikara so gawaen to a makapanyari anga ed pakayari na kilalaban."
            },
            "2": {
                "1": "Tan nia, agawa a say Katawan nansalita ed kinen amak, on, angan dia ed kugip, tan inkuan to ed sikato: Mapalar ka Lehi, lapu ed saray beñgatla a ginawam; tan lapu ed sika so matuor tan imbawag mo ed saray totoo so saray beñgatla ya ingangan ko ed sika, nia, pampilpilalekan da ya ekalen so bilay mo.",
                "2": "Tan agawa a say Katawan ingangan to si amak, angan dia ed kugip, ya alaen to so boleg to tan ontaynan a mamaarap ed kalawakan.",
                "3": "Tan agawa a sikato so tinmulok ed saray salita na Katawan, dia ed ontan sinumpal to so unong ed ingangan na Katawan ed sikato.",
                "4": "Tan agawa a sikato so sinmipot ya amaarap ed kalawakan. Tan tinaynanan to so abong to, tan dalin a tawir to, tan saray balitok to, tan saray pilak to, tan saray ankabli a beñgatla, tan angapo so intarok to, likud labat ed say boleg to, tan saray tagano, tan abong-abong ya abel, tan sinmipot ira ya ama-arap ed kalawakan.",
                "5": "Tan sikato so akasabi ed piketegan ya asinger ed gilig na Ambalañga a Dayat; tan sikato so nanaakar ed kalawakan ed ketegan ya asinger ed Ambalañga a Dayat; tan sikato so manakar ed kalawakan a kaiba to so boleg to, a saray miembro si inak, a Sariah, saray agagik a lalaki a pañguloan, a sikara di Laman, tan Lemuel, tan Sam.",
                "6": "Tan agawa a sanen sikato so manaakar ed loob na talora la ya agew ed kalawakan, impaalagey to so abong-abong ya abel ed patar ya asinger ed ilog na danum.",
                "7": "Tan agawa a sikato so añgipaalagey na sakey ya altar a bato, tan nangawa na bagat ed Katawan, tan añgiter na pisasalamat ed Katawan a Dios mi.",
                "8": "Tan agawa a tinawag to so saman ya ilog, a Laman, tan saya so unaagos ed Ambalañga a Dayat; tan say patar a wala ed ketegan asinger na sañgaban to nia.",
                "9": "Tan sanen si amak anengneng to so danum na ilog ya unaagos a papaway ed subol na Ambalañga a Dayat, sikato so nansalita ed si Laman, a nankuan: O manmaliw ka komon a mabiskeg a siñga saya ya ilog, andi-tonda so agos to a mamapaarap ed subol na amin ya inkamatunong!",
                "10": "Tan nansalita met ed si Lemuel: O manmaliw ka komon a miolibay ed saya a patar, malet tan ag-nagiing, tan magnayon ya ag nagalaw a mañgonor ed saray gangan na Katawan!",
                "11": "Natan sinalita to so saya makaseñgeg ed talker na teñger nen Laman tan si Lemuel; tan nia sikara so ñguroñguro ed dakel a beñgatla sumpa ed kinen ama ra, lapu ed sikato so sakey a too a makanengneng na saray payawar, tan sikara so intagar to ya ompaway ed dalin na Jerusalem, a tinaynan da so saray dalin a tawir da, tan saray balitok da, tan saray pilak da, tan saray ankabli a beñgatla, pian ompatey ira ed kalawakan. Tan saya a pamaakaran so ginawa to lapu ed say makulang-kulang a panagmotektek to ed puso to.",
                "12": "Tan onia si Laman tan si Lemuel, lapu ed sikara so sankapañguloanan, sikara so nanñguroñguro sumpa ed si ama ra. Tan sikara so nanñguroñguro lapu ed ag da kabat so pililimog na saman a Dios ya amalsa ed sikara.",
                "13": "Ni ag ira manisia a say Jerusalem saman so baleg a ciudad, so nayari a naderal unong ed salita na saray profeta. Tan sikara so kaolibay na saray Judio a wala ed Jerusalem, a nampilalekan da ya ekalen so bilay nen amak.",
                "14": "Tan agawa a si amak so nansalita ed sikara dia ed patar na Lemuel, ya awalaan na pakapanyari, lapu ed ikapno na Espiritu, anga ed saray kalamanan da so ginmiwgiw ed arapan to. Tan sikara so binilin to, ya ag da nitepel so mansalita sumpa ed sikato; dia ed ontan, sikara so inmonor unong na ingangan to ed sikara.",
                "15": "Tan si amak so nanayam ed abong-abong ya abel.",
                "16": "Tan agawa a siak, Nephi, lapu ed mapalalo a malangwer ak ni, angaman ontan lapu ed baleg so laman ko, tan ontan met baleg so pilalek ko a mikabat ed saray misterio na Dios, dia ed ontan, iniakis ko ed Katawan; tan nia dinalaw to ak, tan pinalemek to so pusok kanian manisia ak ed amin a salita ya imbaga nen amak; dia ed ontan, ag ak inmalsa sumpa ed sikato a siñga saray agagik a lalaki.",
                "17": "Tan nansalita ak ed si Sam, ya impakabat ko ed sikato so saray beñgatla ya impanengneng na Katawan ed siak ed panamegley na Masanto ya Espiritu. Tan agawa a sikato so anisia ed saray salitak.",
                "18": "Balet, nengneng yo, si Laman tan si Lemuel ag da deñgelen so saray salitak; tan lapu ed apaermen ak lapu ed awet na saray puso ra iniakis ko ed Katawan ya onkana ed sikara.",
                "19": "Tan agawa a say Katawan so nansalita ed siak, a nankuan: Mapalar ka, Nephi, lapu ed pananisiam, lapu ed inanap mo ak a siseseet, ed mapaabeba a pusom.",
                "20": "Tan sano pagnayonen mo ya onoren so saray gangan ko, sika so onaliguas, tan nitunton ka ed dalin a sipan; on, angan sakey a dalin ya imparaan ko ya onkana ed sika; on, sakey a dalin ya apili-pili ed amin a dalin.",
                "21": "Tan sano pagnayonen na saray agagim so onalsa ed sika, sikara so nataksing ed arap na Katawan.",
                "22": "Tan sano pagnayonen mo ya onoren so saray gangan ko, sika so manmaliw a manañgoley tan bumabañgat ed saray agagim.",
                "23": "Tan nia, dia ed saman ya agew ya onalsa ra sumpa ed siak, ayewen ko ra na angan ansakit ya ayew, tan angapo so pakapanyari ra ed saray boleg mo likud no sikara met so onalsa sumpa ed siak.",
                "24": "Tan no sikara so onalsa sumpa ed siak, sikara so manmaliw a salot ed saray boleg mo, a sikara so kewkewen da ed saray dalan na pakanodnunotan."
            },
            "3": {
                "1": "Tan agawa a siak, Nephi, pinmawil ak a nanlapu ya akisalita ed Katawan, diman ed loob na abong-abong ya abel nen amak.",
                "2": "Tan agawa a sikato so nansalita ed siak, a nankuan: Nia nankugip ak na sakey a kugip, a dia ed saya say Katawan ingangan to ak a sika tan saray agagim so ompawil ed Jerusalem.",
                "3": "Tan nengneng mo, si Laban wala ed sikato so kasulatan na saray Judio tan say listaan na kapolian na saray inmuna ya atateng ko, tan saraya so nitatak ed saray piligo a gansa.",
                "4": "Dia ed ontan, say Katawan ingangan to ak a sika tan saray agagim a lalaki so onla ed abong nen Laban, tan anap yo so saray kasulatan, tan awit yo ra dia ed kalawakan.",
                "5": "Tan natan, nengneng mo saray agagim a lalaki sikara so ñguroñguro, a kuan da a sakey a mairap a beñgatla so nakaukolan ko ed sikara; balet nia saya so ag ko kinaukolan ed sikara, balet saya so sakey a gangan na Katawan.",
                "6": "Dia ed onia, onla ka anak ko, tan sika so palaboan na Katawan, lapu ed sika so ag nanñguroñguro.",
                "7": "Tan agawa a siak, Nephi, inkuan ko ed kinen amak: Onla ak tan gawaen ko so saray beñgatla ya ingangan na Katawan, lapu ed kabat ko a say Katawan ag mañgiter na saray gangan ed saray anak na totoo, likud no sikato so mañgiparaan na dalan ya onkana ed sikara ed panumpal da na beñgatla ya ingangan to ed sikara.",
                "8": "Tan agawa a sanen si amak nadñgel to so saraya a salita sikato so mapalalo a maliket, lapu ed kabat to a binendicionan ak na Katawan.",
                "9": "Tan siak, Nephi, tan saray agagik so nambaroy ed kalawakan, ya awit mi so saray abong-abong mi ya abel, ya onla ed dalin na Jerusalem.",
                "10": "Tan agawa sanen akasabi kami ed dalin na Jerusalem, siak tan saray agagik nankokonuan kami ed balang sinansakey.",
                "11": "Tan nambabagotan kami na kapalaran—no siopa ed sikami so onla ed abong nen Laban. Tan agawa say naplagan na kapalaran si Laman; tan si Laman so linma ed abong nen Laban, tan sikato so akitungtong nen akayurong ed dalem na abong to.",
                "12": "Tan kinaukolan to ed si Laban so saray kasulatan a nitatak ed piligo a gansa, a dia nilugan so listaan na kapolian nen amak.",
                "13": "Tan nengneng yo, agawa a nampasnok si Laban, tan sinunson to a pinapaway ed arapan to; tan ag to labay ya iter so saray kasulatan. Dia ed ontan, inkuan to ed sikato: Nengneng mo sakey ka a matakew, tan sika so pateyen ko.",
                "14": "Balet si Laman binmatik a tinmaynan ed kawalaan to, tan imbaga to so saray beñgatla a ginawa nen Laban, ed sikami. Tan ginapoan mi so onermen a mapalalo, tan saray agagik ñgalñgali la ra ompawil ed kinen amak diman ed kalawakan.",
                "15": "Balet nia inkuan ko ed sikara ya: Unong a mabilay so Katawan, tan sikatayo ni so mambibilay, ag itayo ompawil ed kinen ama tayo ed kalawakan anga ed nasumpal tayo so beñgatla ya ingangan na Katawan ed sikatayo.",
                "16": "Dia ed ontan, nepeg a sikatayo so matuor a manumpal ed saray gangan na Katawan; dia ed onia sikatayo so onla ed kawalaan na dalin a tawir nen ama tayo, tan nia intilak to so saray balitok tan pilak, tan amin a nengneng na kayamanan. Tan saya ya amin so ginawa to lapu ed saray gangan na Katawan.",
                "17": "Lapu ed kabat to a say Jerusalem so naderal, makaseñgeg ed inkarelmeng na saray totoo.",
                "18": "Tan nia, ag da inawat so salita na saray profeta. Dia ed ontan, no si amak so manayam ed saman a dalin kayari a sikato so nigangan ya ontaynan ed saman a dalin, nia, sikato met so ompatey. Dia ed ontan, nakaukolan a sikato so ontaynan ed saman a dalin.",
                "19": "Tan nia, kakabatan ed Dios a nakaukolan a nagamoran tayo so saraya a kasulatan, pian komon magnayon ya onkana ed saray anak mi so salita na saray ama mi;",
                "20": "Tan ontan met pian komon magnayon ed sikara so saray salita a nibalikas a nanlapu ed sañgi na saray masanto a profeta, a saraya so niawat ed sikara a nanlapu ed Espiritu tan pakapanyari na Dios, manlapu ed ingapo na mundo, ya anga ed saraya a panaon.",
                "21": "Tan agawa ya unong ed saya a pananalita akuyong ko so saray agagik, pian manmaliw ira komon a matuor ed panumpal ed saray gangan na Dios.",
                "22": "Tan agawa a sikami so linma ed dalin a tawir mi, tan tinipon mi so saray balitok mi, tan pilak mi, tan saray ankabli a beñgatla ed sikami.",
                "23": "Tan kayari mi a tinipon so saraya a beñgatla, linma kami lamet ed abong nen Laban.",
                "24": "Tan agawa a sikami so linma ed kinen Laban, tan kinaukolan mi ed sikato ya iter to ed sikami so saray kasulatan a saraya so nitatak ed piligo a gansa, dia ed onia iter mi ed sikato so saray balitok mi, tan pilak mi, tan amin ya ankabli a beñgatla ed sikami.",
                "25": "Tan agawa a sanen anengneng nen Laban so saray kayarian mi, tan saraya so mapalalo a dakel, sinmabi ibeg to ed saraya, a lapu ed saya sikami so sinunson to a pinapaway tan imbaki to so saray igagangan to a mamatey ed sikami, pian komon nagamoran to so saray kayarian mi.",
                "26": "Tan agawa a sikami so binmatik ed arap na saray igagangan nen Laban, tan apasuotan kami ya intilak mi so saray kayarian mi, tan saraya so naplag ed saray lima nen Laban.",
                "27": "Tan agawa a sikami so binmatik ed kalawakan, tan ag kami la naabot na saray igagangan nen Laban, tan sikami so inmamot ed uñgib na sakey a baleg a bato.",
                "28": "Tan agawa a si Laman nampasnok ed siak, tan ontan met ed kinen amak; tan ontan met si Lemuel, lapu ed dineñgel to so saray salita nen Laman. Dia ed ontan si Laman tan si Lemuel so nansalita ra na saray ansakit a salita ed sikami, a malangwer ya agagi da a lalaki, tan sikami so binakbak da na sakey a baston.",
                "29": "Tan agawa a sanen binakbak da kami na sakey a baston, bigla, sakey ya angel na Katawan so sinmabi tan tinmalindeg ed arap da, a nansalita ed sikara; a kuan to: Akin kasi bakbaken yo so malangwer ya agi yo a laki na sakey a baston? Ag yo kasi kabat a say Katawan sikato so pinili to a manañgoley ed sikayo, tan saya lapu ed saray karelmeñgan yo? Deñgel yo onla kayo lamet ed Jerusalem, tan say Katawan iawat to si Laban ed saray lima yo.",
                "30": "Tan kayari a nansalita so angel ed sikami, sikato so tinmaynan.",
                "31": "Tan kayari a say angel so tinmaynan, si Laman tan si Lemuel ginapoan da lamet so manñguroñguro, ya inkuan da: Panon a say Katawan iawat to si Laban ed saray lima tayo? Nengneng yo, sikato so sakey a mabiskeg a too, tan nayarian to ya igangan so limamplo, on, angan sarag to a pateyen so limamplo; dia ed ontan akin ya ag pati sikatayo?"
            },
            "4": {
                "1": "Tan agawa a nansalita ak ed saray agagik, ya inkuan ko: Onla tayo lamet ya ontakdang ed Jerusalem, tan matuor itayo ed panumpal ed saray gangan na Katawan; tan nia sikato so mabiskeg nen say amin dia ed dalin, iñgen mabiskeg nen si Laban tan saray limamplo to, on, odino angan say samplo a libo to?",
                "2": "Dia ed onia onla tayo ya ontakdang; kaukolan sikatayo so mabiskeg a siñga si Moises; lapu ed tua a nansalita ed saray danum na Ambalañga a Dayat tan abelsay dia tan diman, tan saray ama tayo dinmalan ira, a pinmaway ed inkadakep, ed amaga a dalin, tan saray ñgayew nen Paraon a tinmumbok tan sikara so nalner ed danum na Ambalañga a Dayat.",
                "3": "Natan nengneng yo a saya kabat yo saya so tua; tan kabat yo met a sakey ya angel so nansalita ed sikayo; dia ed onia sikayo ni kasi so manduarua? Onla tayo ya ontakdang; say Katawan sarag to ya ilaban to tayo, angan siñga saray ama tayo, tan deralen to si Laban, angan siñga saray taga-Egipto.",
                "4": "Natan nen imbalikas ko so saraya a salita, sansia ni so pasnok da, tan nampatuloy ni ra a nanñguroñguro; angaman ontan sikara so tinmumbok ed siak anga ed akasabi kami ed paway na padir na Jerusalem.",
                "5": "Tan labi ed saman; tan pinaamot ko ra ed paway na padir. Tan kayari ra ya iniamot so inkasikara, siak, Nephi, linmoob ak a maamot ed ciudad tan linma ak ya amaarap ed abong nen Laban.",
                "6": "Tan intunton ak na Espiritu, a dia ed sakbay to nia ag ko ni kabat so saray beñgatla a gawaen ko.",
                "7": "Angaman ontan linma ak, tan sanen wala ak la ed asinger na abong nen Laban akanengneng ak na sakey a too, tan sikato so alopbob ed dalin dia ed arapan ko, lapu ed sikato so abuek na alak.",
                "8": "Tan sanen inasingeran ko nalmok a sikato si Laban.",
                "9": "Tan anengneng ko so espada to, tan saya so inoyus ko a nanlapu ed kaloban to nia; tan say putan to nia so puro a balitok, tan say inkagawa to mapalalo a marakep, tan anengneng ko a say tarem to nia agawa a nanlapu ed atagey ya uri na asiro.",
                "10": "Tan agawa a say Espiritu piliten to ak a mamatey ed si Laban, balet inkuan ko ed pusok: kapiganman ed anto a panaon ag ko amaterter na dala na too. Tan masuknar so liknaan ko pian komon sikato so ag ko pateyen.",
                "11": "Tan say Espiritu inkuan to lamet ed siak: Nia say Katawan sikato so añgiawat ed saray limam. On, tan kabat ko met a pilalek to ya ekalen so dili a bilay ko; on, tan ag to ondeñgel ed saray gangan na Katawan; tan sinamsam to met so saray kayarian mi.",
                "12": "Tan agawa a say Espiritu inkuan to lamet ed siak: Patey mo, lapu ed say Katawan so añgiawat ed saray limam;",
                "13": "Nia say Katawan pateyen to so saray totoo a marelmeng pian iparungtal to so saray matunong a gagala to. Magmaong ni a say sakey a too so ompatey nen say sakey a bansa so onlasay tan ompatey ed ag-pananisia.",
                "14": "Tan natan, sanen siak, Nephi, nadñgel ko so saraya a salita, anunotan ko so saray salita na Katawan a sinalita to ed siak diman ed kalawakan, a nankuan: Dapot no saray boleg mo sumpalen da so saray gangan ko, sikara so onaliguas ed dalin a sipan.",
                "15": "On, tan anunotan ko met ya ag da nayarian a sumpalen so saray gangan na Katawan unong ed gangan nen Moises, likud no wala ed sikara so gangan.",
                "16": "Tan kabat ko met a say gangan nitatak ed saray piligo a gansa.",
                "17": "Tan lamet, kabat ko a say Katawan iniawat to si Laban ed saray limak ed saya a pamaakaran—pian nagamoran ko so saray kasulatan unong ed gangan to.",
                "18": "Dia ed ontan, inonor ko so voces na Espiritu, tan binembenan ko si Laban ed buek na ulo to, tan pinotot ko so ulo to ed dili ya espada to.",
                "19": "Tan kayarik a pinotot so ulo to ed dili a espada to, nilakseb ko so kawes nen Laban, tan insulong ko ed dili a laman ko; on, angan sankamelagan a beñgatla; tan imbalkes ko so saray kirlong to ed awak ko.",
                "20": "Tan kayari a ginawak so saya, linma ak ed panañginan na kayamanan nen Laban. Tan legan a mamapaarap ak ed panañginan na kayamanan nen Laban, nia, anengneng ko so igagangan nen Laban a sikato so kawalaan na tumbok na panañginan na kayamanan. Tan ingangan ko ed sikato ed kaolibay na voces nen Laban, a sikato so mila ed siak ed dalem na panañginan na kayamanan.",
                "21": "Tan impasen to a siak so katawan to, a si Laban, lapu ed amuria to so saray kawes tan ontan met ed espada ya akabalkes ed awak ko.",
                "22": "Tan sikato so nansalita ed siak nipaakar ed saray mamasiken na saray Judio, lapu ed kabat to a si katawan to, si Laban, so pinmaway nen labi ya akilimog ed sikara.",
                "23": "Tan nansalita ak ed sikato a siñga siak si Laban.",
                "24": "Tan nansalita ak met ed sikato a libiten ko so saray nitatak ed piligo a gansa, ed saray papañguloan ya agagik, a wala ed paway na padir.",
                "25": "Tan sikato so kinaukolan ko ya ontumbok ed siak.",
                "26": "Tan lapu ed sikato, impasen to a say sasalitaen ko saray kaagian ed simbaan, tan siak a peteg si Laban a sikato so pinatey ko, dia ed ontan sikato so tinmumbok ed siak.",
                "27": "Tan sikato so nansalita ed siak ya amimpiga-piga nipaakar ed saray mamasiken na saray Judio, legan ya ompapawil ak la ed saray agagik, a sikara so wala ed paway na padir.",
                "28": "Tan agawa a sanen si Laman anengneng to ak ataktakot a maong, tan ontan met nen Lemuel tan si Sam. Tan batik ira ya ontaynan ed arapan ko; lapu ed impasen da a siak a si Laban, tan pinatey to ak tan aanapen to ra a pateyen met.",
                "29": "Tan agawa, a tinawag ko ra, tan nadñgel da ak; dia ed ontan tinmoda ra ed imbabatik da ya ontaynan ed arapan ko.",
                "30": "Tan agawa a sanen say igagangan nen Laban anengneng to so saray agagik sikato so ginmapo ya ongiwgiw, tan ombatik lawari ya ontaynan ed arapan ko tan ompawil la ed ciudad na Jerusalem.",
                "31": "Tan natan siak, Nephi, lapu ed siak so too a baleg ed impanlaman, tan lapu ed inawat ko met so mapalalo a biskeg na Katawan, dia ed onia tinekmelan ko so igagangan nen Laban, tan binembenan ko, pian ag makabatik.",
                "32": "Tan agawa a nansalita ak ed sikato, a no deñgelen to so saray salitak, unong a say Katawan so mabilay, tan mabilay ak, ontan met no deñgelen to so saray salita mi, iligyas mi so bilay to.",
                "33": "Tan nansalita ak ed sikato, a katekep na samba, ya ag nakaukolan a sikato so ontakot; a sikato so manmaliw a too a walaan na kawayañgan a siñga sikami no sikato so miolop ed sikami ya onleksab ed kalawakan.",
                "34": "Tan nansalita ak met ed sikato, a nankuan: Peteg a say Katawan ingangan to ed sikami so saraya a beñgatla; tan ag mi kasi panseetan a sumpalen so saray gangan na Katawan? Dia ed onia, no onleksab ka ed kalawakan ed kinen amak nawalaan ka na pasen ed sikami.",
                "35": "Tan agawa a si Zoram apabiskeg so linawa to lapu ed saray salita ya imbalikas ko. Natan Zoram so ñgaran na saya ya igagangan; tan insipan to ya onleksab ed kalawakan ed kinen ama mi. On, sikato so nansamba met ed sikami a miayam ed sikami manlapu ed saman a panaon.",
                "36": "Natan pilalek mi a sikato so miayam ed sikami makaseñgeg ed saya a pamaakaran, pian saray Judio ag da komon nakabatan so intaynan mi a linma ed kalawakan, ag la piga a sikara so onosil tan deralen da kami.",
                "37": "Tan agawa a sanen si Zoram so nangawa na samba ed sikami, say takot mi so tinmonda nipaakar ed sikato.",
                "38": "Tan agawa ya inala mi so saray piligo a gansa tan say igagangan nen Laban, tan tinmaynan kami ya amaarap ed kalawakan, tan nambaroy kami anga ed kawalaan na abong-abong ya abel nen amak."
            },
            "5": {
                "1": "Tan agawa a kayari mi ya amaarap ed kalawakan a kawalaan nen amak, nia, sikato so napno na gayaga, tan ontan met nen inak, a si Sariah, mapalalo so liket to, lapu ed sikato so peteg a nanermen makaseñgeg ed sikami.",
                "2": "Lapu ed impasen to ya inatey kami la ed kalawakan; tan sikato met so nandalem sumpa ed si amak, ya ibabaga to ed sikato a sikato so sakey a too a makanengneng na saray payawar; ya inkuan to: Nengneng mo sika so añgiwanwan ed sikami a nanlapu ed dalin a tawir tayo, tan saray anak ko a lalaki angapo la ra, tan ompatey tayo ed kalawakan.",
                "3": "Tan dia ed onia a nengneng na salita so impandalem nen inak sumpa ed kinen amak.",
                "4": "Tan agawa a si amak so nansalita ed sikato, a nankuan: Kabat ko a sakey ak a too a makanengneng ed saray payawar; tan no ag ko anengneng so saray beñgatla a nipaakar ed Dios ed sakey a payawar ag ko komon akabatan so kamaoñgan nipaakar ed Dios, balet no nanayam ak ed Jerusalem, tan inatey ak met a kaiba na saray kaagian ko.",
                "5": "Balet nengneng yo, agamoran ko so dalin a sipan, a nipaakar ed saraya a beñgatla siak so nangayaga; on, tan kabat ko a say Katawan ilaban to so saray anak ko ed saray lima nen Laban, tan awiten da ra lamet ed sikatayo dia ed kalawakan.",
                "6": "Tan dia ed onia a nengneng na salita nen amak, a si Lehi, aligliwa si inak, a Sariah, nipaakar ed sikami, legan a nambaroy kami ed kalawakan a mamaarap ed dalin na Jerusalem, pian nagamoran mi so kasulatan na saray Judio.",
                "7": "Tan sanen akapawil kami ed abong-abong ya abel nen amak, nengneng yo say gayaga ra so napno, tan si inak so aligliwa.",
                "8": "Tan sikato so nansalita, a nankuan: Natan kabat ko a peteg a say Katawan ingangan to so asawak ya ontaynan ya onla ed kalawakan; on, tan kabat ko met a peteg a say Katawan iniagel to so saray anak ko a lalaki, tan inlaban to ra ed saray lima nen Laban, tan initer to ed sikara so pakapanyari a pakasumpal ed beñgatla ya ingangan na Katawan ed sikara. Tan dia ed onia a nengneng na salita sikato so nambalikas.",
                "9": "Tan agawa a nangayaga ra a mapalalo, tan añgisaklang ira na bagat tan pinoolan a bagat ed Katawan; tan akisalamat ira ed Dios na Israel.",
                "10": "Tan kayari ra ya añgiter na pisasalamat ed Dios na Israel, si amak, a Lehi, inala to so saray kasulatan ya akatatak ed piligo a gansa, tan sinukayan to a nanlapu ed gapo.",
                "11": "Tan amuria to a nilugan diman so saray limara a libro nen Moises, ya añgiter na kasulatan na inkapalsa na mundo, tan ontan met ed si Adan tan si Eva, a sikara so unaan ya ateng tayo;",
                "12": "Tan ontan met ed kasulatan na saray Judio a manlapu ed gapo, ya anga ed ingapo na oley nen Sedekias, ari na Juda;",
                "13": "Tan ontan met ed saray profesiya na saray masanto a profeta, a manlapu ed gapo, ya anga ed ingapo na oley nen Sedekias; tan ontan met ed saray dakel a profesiya a sinalita ed panamegley na sañgi nen Jeremias.",
                "14": "Tan agawa a si amak, a si Lehi, arumog to met ed saray piligo a gansa so listaan na kapolian na saray kaamaan to; dia ed ontan akabatan to a sikato so sakey a kapolian nen Jose; salanti, si Jose a sikato so anak nen Jacob, a sikato so inlako ed Egipto, tan sikato so iniagel na lima na Katawan, pian sikato so mañgiagel komon ed si ama to, ya Jacob, tan amin a kabobung to ed ipatey da makaseñgeg ed eras.",
                "15": "Tan sikara met so inukbar to ed inkadakep tan pinmaway ira ed dalin na Egipto, na saman lamlamang a Dios ya añgiagel ed sikara.",
                "16": "Tan onia si amak, a si Lehi, nalmo to so listaaan na kapolian na saray kaamaan to. Tan si Laban so sakey met a kapolian nen Jose, dia ed ontan sikato tan saray kaamaan to so añgisinop ed say kasulatan.",
                "17": "Tan natan sanen si amak anengneng to so saraya a beñgatla, sikato so napno na Espiritu, tan ginmapo a mamprofesiya nipaakar ed saray boleg to—",
                "18": "A saraya a piligo a gansa so makadateng ed amin a bansa, sankakanayon, salita, tan totoo a nanlapu ed boleg to.",
                "19": "Dia ed ontan, inkuan to a saraya a piligo a gansa so magnayon ya ag naderal; ni say pakuyepen na panaon. Tan sikato so namprofesiya na dakel a beñgatla nipaakar ed boleg to.",
                "20": "Tan agawa ya onia a siak tan si amak sinumpal mi so saray gangan unong ed ingangan na Katawan ed sikami.",
                "21": "Tan agamoran mi so saray kasulatan ya ingangan na Katawan ed sikami, tan sinokait mi so saraya tan nalmo mi a saraya so pampilalekan; on, angan ed baleg a kakanaan ed sikami, pian pagnayonen mi so saray gangan na Katawan ed saray anak mi.",
                "22": "Dia ed ontan, sakey a karonuñgan ed Katawan a nepeg mi ya awiten iraya ed inkasikami, legan a nambaroy kami ed kalawakan ya onarap ed dalin na sipan."
            },
            "6": {
                "1": "Tan natan siak, Nephi, ag ko dia iter so listaan na kapolian na saray kaamaan ko ed saya a kabiañgan na kasulatan ko; odino dia ed antokaman a panaon iter ko so saya ed saraya a piligo ya isosulat ko; lapu ed niiter la ed kasulatan ya insinop nen amak; dia ed ontan, ag ko la isulat ed saya a kimey.",
                "2": "Lapu ed magenap la ed siak so pañgikuan ko a sikami so kapolian nen Jose.",
                "3": "Tan ag la makana ya idalatdat ko ya amin so awaran na saray beñgatla nipaakar ed si amak, lapu ed saraya so ag la naisulat ed saraya a piligo, lapu ed pilalek ko a wala so pasen komon ya isulat ko ed saray beñgatla ed Dios.",
                "4": "Lapu ed say pakagnap na dili a gagalak say pakakuyong ko komon ed saray totoo ya ondago ed Dios nen Abraham, tan say Dios nen Isaac, tan say Dios nen Jacob, tan sikara so nilaban.",
                "5": "Dia ed ontan, saray beñgatla a makapaliket ed mundo ag ko isulat, no ag iñgen saray beñgatla a makapaliket ed Dios tan nipaakar ed saray aliwa a taga dia ed saya a mundo.",
                "6": "Dia ed ontan, iter ko so gangan ed saray boleg ko, ya ag da ilugan ed saraya a piligo so saray beñgatla ya aliwa a manepeg ed saray anak na totoo."
            },
            "7": {
                "1": "Tan natan pilalek ko a nakabatan yo komon, a kasumpal a si amak, a si Lehi, sinampotan to la so pamprofesiya to nipaakar ed boleg to, agawa a say Katawan nansalita ed sikato lamet, ya inkuan to ya ag manepeg ed sikato, si Lehi, ya awiten to so boleg to ed kalawakan a mambokbukor; balet a saray lalaki ya anak to so nepeg a mañgala ra na anak a bibii ya asawaen da, pian komon naparakel da so boleg da ed Katawan diman ed dalin a sipan.",
                "2": "Tan agawa a say Katawan ingangan to ed sikato a siak, Nephi, tan saray agagik, ya ompawil kami lamet ed dalin na Jerusalem, tan awiten mi si Ishmael tan say boleg to dia ed kalawakan.",
                "3": "Tan agawa a siak, Nephi, lamet, kaibak so saray agagik, bineltang mi so kalawakan a mamaarap ed Jerusalem.",
                "4": "Tan agawa a linma kami ed abong nen Ishmael, tan agamoran mi so maabig ed arap nen Ishmael, makaseñgeg a sinalita mi ed sikato so saray salita na Katawan.",
                "5": "Tan agawa a say Katawan pinalemek to so puso nen Ishmael, tan ontan met saray kabobung to, kanian akiolop ira ed sikami a nambaroy ya amaarap ed kalawakan ya ompugta ed abong-abong ya abel nen ama mi.",
                "6": "Tan agawa a legan mi a mambabaroy ed kalawakan, nia si Laman tan si Lemuel, tan duara ed saray anak a bibii nen Ishmael, tan duara ed saray anak a lalaki nen Ishmael tan saray boleg da, so inmalsa sumpa ed sikami; on, sumpa ed siak, Nephi, tan si Sam, tan si ama ra, a si Ishmael, tan say asawa to, tan saraman so arum a talora ya anak to a bibii.",
                "7": "Tan agawa a dia ed saman a gulo, pilalek da la so ompawil ed dalin na Jerusalem.",
                "8": "Tan natan siak, Nephi, lapu ed apaermen ak ed awet na saray puso ra, dia ed onia nansalita ak ed sikara, a nankuan, on, angan dia ed kinen Laman tan si Lemuel: Nia, sikayo so papañguloan ya agagik, tan panon ya ontan la so awet na kapusoan yo, tan mapalalo so inkabulag na kanunotan yo, a nakaukolan ni a siak, a malangwer ya agi yo, so mansalita ed sikayo, on, tan mañgipasen na pañgaligan yo?",
                "9": "Panon a sikayo so ag dinmeñgel ed salita na Katawan?",
                "10": "Panon a sikayo so akalingwan a sikayo so akanengneng na angel na Katawan?",
                "11": "On, tan panon a sikayo so akalingwan ed saray ankakabaleg a beñgatla a ginawa na Katawan ed sikatayo, ed impañgilaban to ed sikatayo ed lima nen Laban, tan ontan met pian nagamoran tayo so kasulatan?",
                "12": "On, tan panon a sikayo so akalingwan a say Katawan nayarian to a gawaen so amin a beñgatla unong ed linawa to, ya onkana ed saray anak na totoo, no agamilen da so pananisia ed sikato? Dia ed onia, sikatayo so mansiansia ed sikato.",
                "13": "Tan no matolok itayo ed sikato, nagamoran tayo so dalin na sipan; tan nakabatan yo ed saray arapen a panaon a say salita na Katawan nasumpal nipaakar ed kaderal na Jerusalem; lapu ed amin a beñgatla a sinalita na Katawan nipaakar ed kaderal na Jerusalem so andi-saew a nasumpal.",
                "14": "Petepeteg, say Espiritu na Katawan ag mambayag so piayam to ed sikara; makapaermen, ag da inawat so saray profeta, tan si Jeremias imbantak da ed pañgawan. Tan nampilalekan da ya ekalen so bilay nen amak, ya akaseñgeg na impanagdag da ed sikato ed paway na saman a dalin.",
                "15": "Natan nia, ikuan ko ed sikayo no ompawil kayo ed Jerusalem pati sikayo met so ompatey a siñga sikara. Tan natan, no wala so pampilian yo, onla kayo ed saman a dalin, tan nunoten yo so saray sinalitak ed sikayo, no onla kayo ompatey kayo met; lapu ed onia say Espiritu na Katawan pipiliten to ak pian mansalita ed sikayo.",
                "16": "Tan agawa a sanen siak, Nephi, nibalikas ko so saraya a salita ed saray agagik, nampasnok ira ed siak. Tan agawa a nilimaan da ak, tan nia, mapalalo so pasnok da, tan binalor da ak na lubir, a nampilalekan da ya ekalen so bilay ko, pian taynan da ak ed kalawakan a kanen na saray monanakap.",
                "17": "Balet agawa a nampikasi ak ed Katawan, a nankuan: O Katawan, unong ed pananisiak a wala ed sika, ilaban mo ak ed lima na saray agagik; on, angan iter mo ed siak so biskeg pian napaksot ko so saraya a lubir ya akabalor ed siak.",
                "18": "Tan agawa a sanen nibesñgaw ko so saraya a salita, nia, say taker naokbar ed saray limak tan saray salik, tan tinmalindeg ak ed arapan na saray agagik, tan nansalita ak lamet ed sikara.",
                "19": "Tan agawa a nampasnok ira ed siak lamet, tan labay da ak a limaan; balet nia, sakey ed saray bibii ya anak nen Ishmael, on, tan si ina to met, tan sakey ed saray anak a lalaki nen Ishmael, so akikasi ed saray agagik, makaseñgeg ya apalemek da so puso ra; tan sikara so tinmoda ed pilalek da ya ekalen so bilay ko.",
                "20": "Tan agawa a nanermen ira, lapu ed saray karelmeñgan da, ya asabi ni a tinmewek ira ed arap ko, tan kinerew da a pirdonaen ko ra ed saray beñgatla a ginawa ra sumpa ed siak.",
                "21": "Tan agawa a dia ed arap-arapan pinirdonak ira ed saray ginawa ra, tan imbagak ed sikara a mampikasi ra ed Katawan a Dios da ya onkerew na pirdona. Tan agawa a saya so sinumpal da. Tan kayari ra a nampikasi ed Katawan intuloy mi lamet so nambaroy ya amaarap ed abong-abong ya abel nen amak.",
                "22": "Tan agawa ya akasabi kami ed abong-abong ya abel nen amak. Tan kayari a siak tan saray agagik tan amin ya kabobung nen Ishmael so akasabi ed abong-abong ya abel nen amak, sikara so añgiter na pisasalamat ed Katawan a Dios da; tan añgisaklang ira na bagat tan pinoolan a bagat ed sikato."
            },
            "8": {
                "1": "Tan agawa a tinipon mi so amin a nengneng na bokel unong ed inkapalsa to, mandapag a nengneng na dawa, tan ontan met na saray bokel na buñga.",
                "2": "Tan agawa a legan nen amak a manaayam ed kalawakan nansalita ed sikami, a nankuan: Nia, siak so nankugip na sakey a kugip; odino dia ed sananey a salita, akanengneng ak na sakey a payawar.",
                "3": "Tan nengneng yo, lapu ed saray beñgatla ya anengneng ko, wala so pankatunoñgan ko a mangayaga ed Katawan lapu ed si Nephi tan ontan met ed si Sam; lapu ed wala so pankatunoñgan ko a mañgipasen a sikara, tan ontan met dakel ed saray boleg da, so nilaban.",
                "4": "Balet nia, Laman tan Lemuel, mapaga ak a maong ed sikayo; tan nengneng yo, dia ed kanunotan ko anengneng ko ed kugip ko, so ambiluñget tan maermen a kalawakan.",
                "5": "Tan agawa ya anengneng ko so sakey a too, tan sikato so akakawes na amputi a kolibemben; tan sikato so dinmago tan inmalagey ed arapan ko.",
                "6": "Tan agawa a sikato so nansalita ed siak, tan ginangan to ak ya ontumbok ed sikato.",
                "7": "Tan agawa a dia ed intumbok ko ed sikato anengneng ko so inkasiak a wala ak ed ambiluñget tan maermen a lawak.",
                "8": "Tan kayarik a nambaroy ed dakel ya oras ed kabiluñgetan, ginapoan ko so mampikasi ed Katawan a kasian to ak, unong ed kinarakel na maolimek a panañgasi to.",
                "9": "Tan agawa a kayarik a nampikasi ed Katawan anengneng ko so baleg tan maawang a patar.",
                "10": "Tan agawa ya anengneng ko so sakey a kiew, a say buñga to makaayat a mamaliket ed siopaman.",
                "11": "Tan agawa a linma ak ya inmasinger tan añgan ak na buñga to nia; tan atawayan ko a sankasamitan, ed amin na saray atawayan ko la. On, tan anengneng ko a say buñga to nia so amputi tan apalabsanan to so puti na saray anengneng ko la.",
                "12": "Tan dia ed impañgan ko ed saman a buñga pinano to so kamareruak na mapalalo a gayaga; dia ed ontan, ginapoan ko so mampilalek a say boleg ko so mañgan met ira; lapu ed kabat ko a saya so makaayat ed amin a buñga.",
                "13": "Tan sanen inwandag ko so matak ed kaliber-liber, ag la piga no narumog ko met so boleg ko, anengneng ko so sakey ya ilog na danum; tan saya so managagos, tan asinger ed pasen na kiew a pañgakanan ko na buñga.",
                "14": "Tan ninengneng ko no iner so panlalapuan to; tan anengneng ko so ulo to ed ag arawi; tan dia ed uloan to anengneng ko si ina yo a Sariah, tan si Sam, tan si Nephi; tan akaalagey ira a siñga ag da amta no iner so laen da.",
                "15": "Tan agawa a sikara so kinaweyan ko; tan inkuan ko met ed sikara ed maksil a voces ya ondago ra ed siak, tan mañgan ira na buñga, a saya so makaayat ed amin a buñga.",
                "16": "Tan agawa a sikara so dinmago ed siak tan añgan met ira na buñga.",
                "17": "Tan agawa a pilalek ko a si Laman tan si Lemuel so ondago pian mañgan met ira na buñga; dia ed ontan inwandag ko so saray matak ed uloan na ilog, ag la piga no nanengneng ko ra.",
                "18": "Tan agawa ya anengneng ko ra, balet ag ira ondago ed siak tan ag ira mañgan na buñga.",
                "19": "Tan anengneng ko so sakey a tibukel a balatyang, tan saya so manlapu ed pandel na ilog, tan ompugta ed kiew a panalalageyan ko.",
                "20": "Tan anengneng ko met so sakey a maiñget tan makisir a dalan, a saya so akiolop ed tibukel a balatyang, ya angan ongawat ed kiew a panalalageyan ko; tan saya so ompugta met ed ulo na subol, dia ed baleg tan maawang a patar, a siñga saman so sakey a mundo.",
                "21": "Tan anengneng ko so ag-nabilang ya olop na totoo, a say karaklan manleletletan ira a makaasinger, pian komon nagamoran da so dalan ya ompugta ed kiew a panalalageyan ko.",
                "22": "Tan agawa ya akasabi ra tan ginapoan da a tuntonen so dalan a mamaarap ed kiew.",
                "23": "Tan agawa a linmetaw so sakey a kelpa na biluñget; on, angan mapalalo a kelpa na biluñget, a makaseñgeg saraman so ginmapo ya ontunton ed dalan sikara so abalang, kanian nanakar-akar ira tan sikara so abalang.",
                "24": "Tan agawa ya anengneng ko so arum a manleletletan pian makagamor, tan sikara so akaasinger tan akapeket ira ed sampot na tibukel a balatyang; tan sikara so nampatuloy ya onasinger ed pegley na kelpa na biluñget, ya akapeket ira ed tibukel a balatyang, angan dia ed impakasabi ra tan akapañgan ira ed buñga na kiew.",
                "25": "Tan kayari ra ya añgan ed buñga na kiew inwandag da so saray mata ra ed kaliber-liber a siñga nababaiñgan ira.",
                "26": "Tan inwandag ko met so saray matak ed kaliber-liber, tan amuriak, ed biek pandel na ilog na danum, so sakey a baleg tan maawaawang a paalagey; tan saya akatalindeg a siñga wala ed dagem, ed tagey na dalin.",
                "27": "Tan saya so napno na totoo, mandapag a matakken tan ogaw; mandapag a laki tan bii; tan say indeñgan na panañgawes da so mapalalo a marakep, tan say awawey da so mambabalaw tan mañgitoturo na tamoro ra ed saraman so inmasinger tan mañgaakan na buñga.",
                "28": "Tan kayari ra ya atawayan so buñga sikara so nababaiñgan, lapu ed saraman so manmodmura ed sikara; tan sikara so naplag ya inmarawi ed nisebel a dalan tan sikara so abalang.",
                "29": "Tan natan siak, Nephi, ag ko la salitaen ya amin so saray sinalita nen amak.",
                "30": "Balet, pian antikey la so pansulat, nia, anengneng to so sananey a karaklan a manleletletan pian makagamor; tan sikara so akasabi tan abembenan da so sampot na tibukel a balatyang; tan pinilit da so onletlet, ya andi-tonda so peket da ed tibukel a balatyang, anga ed sikara so akasabi tan tinmalimukor ira ya añgan ed buñga na kiew.",
                "31": "Tan sikato so akanengneng met na sananey a karaklan a babasbasen da so mamapaarap ed kawalaan na baleg tan maawang a paalagey.",
                "32": "Tan agawa a dakel so nalner ed kaaraleman na subol; tan dakel so abalang ed pakanengneng to, a nanakar-akar ed ag-kabkabat a dalan.",
                "33": "Tan baleg so olop na saray karaklan a linmoob ed saman so ag-kabkabat a paalagey. Tan kayari inloob da ed saman a paalagey sikara so añgituro na tamoro ra a mamabalaw ed siak tan ed saraman so mañgaakan met na buñga; balet ag mi ra dinerleng.",
                "34": "Saraya so salita nen amak: Tan no kaonoñgan so dinmeñgel ed sikara, sinmian ira.",
                "35": "Tan si Laman tan si Lemuel ag akapañgan ed buñga na kiew, inkuan nen amak.",
                "36": "Tan agawa a kayari ya imbalikas nen amak so amin a salita ed kugip to odino payawar, a saraya so dakel, inkuan to ed sikami, lapu ed saraya a beñgatla ya anengneng ko ed payawar, mapalalo so pagak ed si Laman tan si Lemuel; on, natatakot ak ompano sikara so nibantak a niarawi ed arap na Katawan.",
                "37": "Tan impikasi to ed sikara ed amin a liknaan na sakey a maolimek ya ateng, pian deñgelen da komon so saray salita to, ag la piga say Katawan nakasian to ra, tan ag to ra ibantak ed paway; on, si amak so nampulong ed sikara.",
                "38": "Tan kayari to a nampulong ed sikara, tan improfesiya to met ed sikara so dakel a beñgatla, kinerew to ed sikara ya onoren da so saray gangan na Katawan; tan intonda to so pansasalita to ed sikara."
            },
            "9": {
                "1": "Tan amin a saraya a beñgatla si amak anengneng to, tan nadñgel to, tan sinalita to, legan na impanayam to ed abong-abong ya abel, dia ed patar na Lemuel, tan ontan met ed dakel ira a baleg a beñgatla, ya ag la nayari ya isulat ed saraya a piligo.",
                "2": "Tan natan, unong ed asalitak la nipaakar ed saraya a piligo, nia aliwa ed saraya a piligo so pangawaan ko na nagnap a kasulatan na awaran na saray totook; lapu ed saray piligo a pangawaan ko na nagnap a kasulatan nipaakar ed saray totook so inñgaran ko na Nephi; dia ed ontan saraya so atawag a piligo nen Nephi, ya intumbok ed ñgaran ko; tan saraya a piligo so atawag met a piligo nen Nephi.",
                "3": "Angaman ontan, inawat ko so sakey a gangan na Katawan a gawaen ko so saraya a piligo, ya onkana ed niduma a gagala pian wala so kasulatan a nitatak nipaakar ed impanoley na saray totook.",
                "4": "Dia ed saray sananey a piligo nitatak so kasulatan nipaakar ed oley na arari, tan saray bakal tan baliñgaan na saray totook; dia ed ontan saraya a piligo so nigena a malaglaem nipaakar ed impanoley; tan saray sananey a piligo so nigena a malaglaem ed oley na arari tan saray bakal tan baliñgaan na saray totook.",
                "5": "Dia ed ontan, say Katawan ingangan to ed siak a gawaen ko so saraya a piligo ed makabat a gagala ed sikato, a saraya a gagala ag ko kabat.",
                "6": "Balet say Katawan kabat to so amin a beñgatla manlapu ed gapo; dia ed ontan, iparaan to so dalan ed pakasumpal na amin a kimey to ed limog na saray anak na totoo; tan nia, wala ed sikato so amin a pakapanyari ed pakasumpal na saray salita to. Tan sikato ya. Amen."
            },
            "10": {
                "1": "Tan natan siak, Nephi, ituloy ko ya iter so awaran ed saraya a piligo nipaakar ed saray dinmalan ed siak, tan say impanoley ko tan ontan met ed saray pulong ko; dia ed ontan, dia ed pañgituloy ko ed saya ya awaran ko, mansalita ak ed pakasalambit ko ed saray beñgatla nipaakar ed si amak, tan ontan met ed saray agagik.",
                "2": "Tan nia, agawa a kayari a si amak sinampotan to so pansasalita to nipaakar ed kugip to, tan ontan met ed pambibilin to ed sikara ed amin a panagseet, sikato so nansalita ed sikara nipaakar ed saray Judio—",
                "3": "Dia ed kayari na kaderal da, angan say baleg a ciudad na Jerusalem, tan dakel so saray awiten da a dakepen ed Babilonia, unong ed dili a panaon na Katawan, sikara so ompawil lamet, on, angan sikara so naawit ya ompawil ya ompaway na inkadakep; tan kayari a sikara so naawit ya ompawil ya ompaway na inkadakep kayarianen da lamet so dalin a tawir da.",
                "4": "On, angan anem a lasus taon manlapu ed panaon a si amak so tinmaynan ed Jerusalem, sakey a profeta so paletawen na Katawan a Dios ed limog na saray Judio—angan sakey a Mesias, odino, dia ed sananey a salita, sakey a Manañgilaban na mundo.",
                "5": "Tan sikato met so nansalita nipaakar ed saray profeta, no panon karakel so amaneknek ed saraya a beñgatla, nipaakar ed saya a Mesias, a sinalita ra, odino saya a Mananundon na mundo.",
                "6": "Dia ed ontan, amin a katooan wala ed abalang tan nigapol a kipapasen, tan magnayon ya ag ira nilaban likud no sikara so manmatalek ed saya a Mananundon.",
                "7": "Tan sikato met so nansalita nipaakar ed sakey a profeta a sikato so onsabi sakbay na Mesias, pian mañgiparaan ed dalan na Katawan—",
                "8": "On, angan sikato so onla tan mankelyaw ed kalawakan: Iparaan yo so dalan na Katawan, tan gawaen yo so saray basbas to a maptek; lapu ed wala so manalalagey ed limog yo ya ag yo kabat; tan sikato so lalo a makapanyari nen say siak, a say taker na sapatos to ag ak onkana a mañgukbar. Tan dakel so sinalita nen amak nipaakar ed saya a beñgatla.",
                "9": "Tan si amak inkuan to a sikato so maminiag ed Betania, ed paway na Jordan; tan inkuan to met a sikato so maminiag ed danum; angan sikato so maminiag ed say Mesias ed danum.",
                "10": "Tan kayari to a biniagan so Mesias ed danum, nanengneng to tan paneknekan to a bininiagan to so Cordero na Dios, a sikato so mañgekal ed saray kasalanan na mundo.",
                "11": "Tan agawa a kayari a si amak so nambalikas ed saraya a salita sikato so nansalita ed saray agagik nipaakar ed evangelio a nakaukolan ya ipulong ed limog na saray Judio, tan ontan met nipaakar ed ilasay na saray Judio ed ag-pananisia. Tan kayari a pinatey da so Mesias, a sikato so onsabi, tan kayari a sikato so pinatey sikato so onoli ya ombilay a manlapu ed saray inaatey, tan ipanengneng to so inkasikato, ed panamegley na Espiritu Santo, ed saray Gentiles.",
                "12": "On, angan si amak nansalita na dakel nipaakar ed saray Gentiles, tan ontan met nipaakar ed kailalakan na Israel, a sikara so nipareng ed sakey a kiew ya oliva, a saray sañga to nasipi-sipi tan nitaytayak ed lapag na tapew na dalin.",
                "13": "Dia ed ontan, imbaga to a nakaukolan a sikami so niwanwan ed saksakey a getma a mamaarap ed dalin a sipan, pian nasumpal so salita na Katawan, a sikami so nitayak ed tapew na dalin.",
                "14": "Tan dia ed kayari kitayak na kailalakan na Israel sikara so natipon lamet; odino, dia ed antikey a salita, kayari a saray Gentiles naawat da so inkagnap na Evangelio, saray peteg a sañga na kiew ya oliva, odino saray nakdaan ed kailalakan na Israel, nisuldong ira, odino nawalaan ira na pikakabat ed peteg a Mesias, a Katawan tan Mananundon da.",
                "15": "Tan dia ed saya a nengneng na pananalita si amak so namprofesiya tan nansalita ed saray agagik, tan ontan met dakel ni a beñgatla ya ag ko la isulat ed saya a libro; lapu ed insulat ko so dakel ni a manepeg ed siak ed arum a librok.",
                "16": "Tan amin a saraya a beñgatla, a saraya so sinalitak, so agawa legan na impanayam nen amak ed abong-abong ya abel, diman ed patar na Lemuel.",
                "17": "Tan agawa a kayari a siak, Nephi, dia ed impakadñgel ko ed saray amin a salita nen amak, nipaakar ed saray beñgatla ya anengneng to ed panamegley na sakey a payawar, tan ontan met ed saray beñgatla a sinalita to ed panamegley na pakapanyari na Espiritu Santo, a saya a pakapanyari so inawat to lapu ed pananisia to ed Anak na Dios—tan say Anak na Dios sikato so Mesias ya onsabi—siak, Nephi, pilalek ko met a nanengneng, tan nareñgel, tan nakabatan ko so saraya a beñgatla, ed panamegley na pakapanyari na Espiritu Santo, a saya so palabo na Dios ed saray maseseg a mananap ed sikato, a siñga dia ed daan a panaon tan ontan met ed panaon a sikato so mañgipatnag ed inkasikato ed saray anak na totoo.",
                "18": "Lapu ed sikato met lamlamang nen karoman, natan, tan dia ed ando la ya ando; tan say dalan so niparaan ya onkana ed amin a too a nanlapu la ed inletneg na mundo, no sikara so mambabawi tan ondago ed sikato.",
                "19": "Tan siopaman a maseseg a mananap makaalmo; tan saray misterio na Dios nalukasan ed sikara, ed panamegley na pakapanyari na Espiritu Santo, unong met ed saraya a panaon a siñga panaon nen saman, tan unong met ed saray panaon ya onsabi; dia ed ontan, say kurang na Katawan so sakey ya andi-angaan.",
                "20": "Dia ed onia nodnunot mo, O too, dia ed amin a kimey mo sika so naawit ed kaokom.",
                "21": "Dia ed ontan, no inanap mo so inkarelmeng ed saray agew na panagsubok mo, sika so kabekta narumog a marutak ed arap na yuroñgan na pañgokoman na Dios; tan angapo so marutak a beñgatla a nayari a miayam ed Dios; dia ed ontan, sika so nepeg ya ibantak ed paway ed ando la ya ando.",
                "22": "Tan say Espiritu Santo initer to so pakaoley pian siak so mansalita ed saraya a beñgatla, tan ag nayari ya itila."
            },
            "11": {
                "1": "Tan agawa a kayari na impampilalek ko a nakabatan so saray beñgatla ya anengneng nen amak, tan lapu ed pananisiak a say Katawan ipakabat to so saraya ed siak, sanen manyodyurong ak a manmomotektek ed dili a pusok naawit ak ed arawi dia ed Espiritu na Katawan, on, dia ed mapalalo ya atagey a palandey, a kapiganman ag ko ni anengneng, tan kapiganman ag ko ni agatinan.",
                "2": "Tan say Espiritu inkuan to ed siak: Nia, anto so pampilalekan mo?",
                "3": "Tan inkuan ko: Pilalek ko a nanengneng so saray beñgatla ya anengneng nen amak.",
                "4": "Tan say Espiritu inkuan to ed siak: Manisia ka a si amam anengneng to so kiew a sinalita to?",
                "5": "Tan kuan ko: On, kabat mo a manisia ak ed amin a salita nen amak.",
                "6": "Tan sanen nibalikas ko so saraya a salita, say Espiritu so inmeyag ed maksil a voces, a nankuan: Hosanna ed Katawan, say sankaatageyan a Dios; lapu ed sikato so Dios ed lapag na amin a dalin, on, iñgen dia ed tagey na amin. Tan mapalar ka, Nephi, lapu ed manisia ka ed Anak na sankaatageyan a Dios; dia ed ontan, nanengneng mo so saray beñgatla a pampilalekan mo.",
                "7": "Tan nengneng mo saya a beñgatla so niiter ed sika ya onkana a sakey a tanda, a dia ed kayarim a nanengneng so kiew a nambuñga na saman so atawayan nen amam, nanengneng mo met so sakey a too a mampapaleksab a manlapu ed tawen, tan sikato so tasian mo; tan kayarim a tasian paneknekan mo a sikato so Anak na Dios.",
                "8": "Tan agawa a say Espiritu inkuan to ed siak: Nengneng mo! Tan ninengneng ko tan anengneng ko so sakey a kiew; tan saya so kaolibay na kiew ya anengneng nen amak; tan say karakepan to arawi ya angapo so mipara, on, mapalalo ed karakepan; tan say puti to so apalabsanan to so puti na sinursor a nieve.",
                "9": "Tan agawa a kayari ya anengneng ko so kiew, inkuan ko ed Espiritu: Amuriak so impanengneng mo ed siak a kiew a saya so sankablian ed amin.",
                "10": "Tan inkuan to ed siak: Anto so pilalek mo?",
                "11": "Tan inkuan ko ed sikato: Say pakapikabat ko ed kabaliksan to nia—lapu ed akisalita ak ed sikato a siñga sakey a too a mansasalita; tan anengneng ko a say indeñgan to so sakey a too; balet angaman ontan, kabat ko a sikato so Espiritu na Katawan; tan sikato so nansalita ed siak a siñga sakey a too a misasalita ed sananey.",
                "12": "Tan agawa ya inkuan to ed siak: Nengneng mo! Tan ninengneng ko a siñga sikato so nenengneñgen ko, tan sikato so ag ko anengneng; lapu ed sikato so naandi ed arapan ko.",
                "13": "Tan agawa a ninengneng ko tan amuriak so baleg a ciudad na Jerusalem, tan saray arum ni a ciudad. Tan anengneng ko so ciudad na Nazaret; tan dia ed ciudad na Nazaret anengneng ko so sakey a virgen, tan sikato so mapalalo ed limgas tan puti.",
                "14": "Tan agawa ya anengneng ko so katawenan ya alokasan; tan sakey ya angel so linmasor tan nanalagey ed arapan ko; tan inkuan to ed siak: Nephi, anto so nanenengneng mo?",
                "15": "Tan inkuan ko ed sikato: Sakey a virgen, a sankaganganaan tan malimgas ed amin na saray virgen.",
                "16": "Tan inkuan to ed siak: Kabat mo so panagkawalo na Dios?",
                "17": "Tan inkuan ko ed sikato: Kabkabat ko ya inaro to so saray anak to; angaman ontan, ag ko kabat so kabaliksan na saraya ya amin a beñgatla.",
                "18": "Tan inkuan to ed siak: Nia, say virgen a sikato so anengneng mo so ina na Anak na Dios, unong ed inkalaman.",
                "19": "Tan agawa ya anengneng ko a sikato so iniarawi ed Espiritu; tan kayari a sikato so niarawi ed Espiritu ed baetan na panaon say angel nansalita ed siak a nankuan: Nengneng mo!",
                "20": "Tan ninengneng ko tan amuriak so virgen lamet, a sankaawit to so sakey ya ogaw ed saray taklay to.",
                "21": "Tan say angel inkuan to ed siak: Nengneng mo so Cordero na Dios, on, angan say Anak na Andi-angaan ya Ama! Kabat mo so kabaliksan na kiew ya anengneng nen amam?",
                "22": "Tan siak so inmebat ed sikato, a nankuan: On, saya so aro na Dios, a nitayak ed puso na saray anak na totoo; dia ed ontan, saya so nepeg a pampilalekan ed amin a beñgatla.",
                "23": "Tan sikato so nansalita ed siak, a nankuan: On, tan saya so sankagayagaan ed kamarerua.",
                "24": "Tan kayari to a sinalita so saraya a beñgatla, inkuan to ed siak: Nengneng mo! Tan ninengneng ko, tan amuriak so Anak na Dios a linma ya akilimog ed saray anak na totoo; tan anengneng ko a dakel so dinmakmumo ed sali to tan sikara so añgigalang ed sikato.",
                "25": "Tan agawa ya anengneng ko a say tibukel a balatyang, ya anengneng nen amak, sikato so salita na Dios, ya ompugta ed subol na mabilay a danum, odino dia ed kiew na bilay; a saraya a danum say kabaliksan to so say aro na Dios; tan anengneng ko met so kiew na bilay a say kabaliksan to aro na Dios.",
                "26": "Tan say angel inkuan to lamet ed siak: Nengneng mo tan muriam so panagkawalo na Dios!",
                "27": "Tan ninengneng ko tan amuriak so Mananundon na mundo, a sikato so sinalita nen amak; tan amuriak met so profeta a mañgiparaan na dalan sakbay ed sikato. Tan say Cordero na Dios so linma tan nampabiniag ed sikato; tan kayari to ya abiniagan, anengneng ko ya alokasan so tawen, tan say Espiritu Santo so linmeksab a nanlapu ed tawen tan nanayam ed sikato ed nengneng na sakey a malapati.",
                "28": "Tan anengneng ko a sikato so linma a nampupulong ed saray totoo, ed pakapanyari tan baleg a gloria; tan saray karaklan so atiptipon a nankakasakey ya ondeñgel ed sikato; tan anengneng ko a sikato so imbantak da ed paway manlapu ed limog da.",
                "29": "Tan anengneng ko met so labindua a manomtumbok ed sikato. Tan agawa a sikara so naawit a niarawi ed Espiritu manlapu ed arapan ko, tan sikara so ag ko la anengneng.",
                "30": "Tan agawa a say angel akisalita lamet ed siak a nankuan: Nengneng mo! Tan ninengneng ko, tan amuriak so saray katawenan a linmukas lamet, tan anengneng ko so saray angeles ya onlalasur ed saray anak na totoo; tan nantalima ed sikara.",
                "31": "Tan sikato so nansalita lamet ed siak, a nankuan: Nengneng mo! Tan ninengneng ko, tan amuriak so Cordero na Dios a manliliber ed limog na saray anak na totoo. Tan anengneng ko so baleg a karaklan na totoo a mansasakit, tan saray manlilikna na amin a nengneng na sakit, tan saray awalaan na demonyo tan mauges ya espiritu; tan say angel nansalita tan impanengneng to ya amin so saraya a beñgatla ed siak. Tan sikara so apaabig ed panamegley na pakapanyari na Cordero na Dios; tan saray demonyo tan saray mauges ya espiritu so apapaway ira.",
                "32": "Tan agawa a say angel nansalita lamet ed siak, a nankuan: Nengneng mo! Tan ninengneng ko tan amuriak so Cordero na Dios, a sikato so inala na saray totoo; on, say Anak na angapo so angaan a Dios so inokom na mundo; tan anengneng ko tan paneknekan ko.",
                "33": "Tan siak, Nephi, anengneng ko a sikato so nibayubay ed krus tan inatey lapu ed saray kasalanan na mundo.",
                "34": "Tan kayari a sikato so pinatey anengneng ko so karaklan ed dalin, so atiptipon a nankakasakey ya onlaban sumpa ed saray apostoles na Cordero; tan onia so impantawag na angel na Katawan ed saray labindua.",
                "35": "Tan say karaklan ed dalin so nantitipon a nankakasakey; tan anengneng ko a sikara so wala ed loob na baleg tan maawang a paalagey, a siñga saman so paalagey ya anengneng nen amak. Tan say angel na Katawan so nansalita lamet ed siak, a nankuan: Nengneng mo so mundo tan say kakabatan to; on, nia say kailalakan na Israel so atiptipon a nankakasakey ya onlaban sumpa ed saray labindua ya apostoles na Cordero.",
                "36": "Tan agawa a saya so anengneng ko tan paneknekan ko, a say baleg tan maawang a paalagey so kinon na mundo; tan saya so atumba, tan say inkatumba to mapalalo ed kinakasil. Tan say angel na Katawan so nansalita lamet ed siak, a nankuan: Onia so kaderal na amin a bansa, sankakanayon, salita, tan totoo, ya onlaban sumpa ed saray labindua ya apostoles na Cordero."
            },
            "12": {
                "1": "Tan agawa a say angel inkuan to ed siak: Nengneng mo, tan muriam so boleg mo, tan ontan met ed boleg na saray agagim. Tan siak so ninmengneng tan amuriak so dalin na sipan; tan anengneng ko so karaklan na totoo, on, angan siñga karakel na bilang na buer ed dayat.",
                "2": "Tan agawa ya anengneng ko so karaklan ya atiptipon a nankakasakey pian milaban, ed sakey sumpa ed sananey; tan anengneng ko so saray bakal, tan saray dalamurom na bakal, tan dakel a pampapateyan ed panamegley na espada ed limog na saray totook.",
                "3": "Tan agawa ya anengneng ko a dakel a kailalakan so inatey, unong ed kanengneñgan na saray bakal tan baliñgaan ed dalin; tan anengneng ko so dakel a ciudad, on, angan ag ko la abilang.",
                "4": "Tan agawa ya anengneng ko so sakey a kelpa na kabiluñgetan ed tapew na dalin na sipan; tan anengneng ko so saray kirmat, tan nadñgel ko so saray karul, tan yegyeg, tan amin a nengneng na magulo a tanol; tan anengneng ko so dalin tan saray baleg a bato, so apaldua; tan anengneng ko so saray kapalandeyan ya atomtumba ya apisaypisay; tan anengneng ko so saray patar na dalin so linmeletak; tan anengneng ko so dakel a ciudad so linmereg; tan anengneng ko so dakel ya apoolan na apoy; tan anengneng ko so dakel ya atomtumba ed dalin, lapu ed yegyeg.",
                "5": "Tan agawa kayari ya anengneng ko so saraya a beñgatla, anengneng ko so kelpa na biluñget, so linmabas a naekal ed tapew na dalin, tan nia, anengneng ko so karaklan ya ag niparukol lapu ed baleg tan makapataktakot a panañgokom na Katawan.",
                "6": "Tan anengneng ko so katawenan a linmukas, tan say Cordero na Dios ya onleleksab manlapu ed tawen; tan sikato so linmasor tan impanengneng to so inkasikato ed sikara.",
                "7": "Tan anengneng ko met tan paneknekan ko a say Espiritu Santo so dinmapo ed saray labindua ya arum; tan sikara so inordinan na Dios, tan apili.",
                "8": "Tan say angel nansalita ed siak, a nankuan: Nengneng mo so labindua a disipulos na Cordero, a sikara so apili a mantalima ed boleg mo.",
                "9": "Tan inkuan to ed siak: Nanunotan mo so labindua ya apostoles na Cordero? Nia sikara so mañgokom ed labindua a tribo na Israel; dia ed ontan, saray labindua a managtalima ed saray boleg mo so mañgokom ed sikara; lapu ed sika so wala ed kailalakan na Israel.",
                "10": "Tan saraya a labindua a managtalima a nanenengneng mo so mañgokom ed boleg mo. Tan, nia, sikara so matunong ed ando la ya ando; lapu ed pananisia ra ed Cordero na Dios say kawes da so pinmuti ed dala to.",
                "11": "Tan say angel inkuan to ed siak: Nengneng mo! Tan ninengneng ko, tan amuriak so talora a kailalakan so linmabas ed inkamatunong; tan say kawes da so amputi angan siñga say wala ed Cordero na Dios. Tan say angel inkuan to ed siak: Saraya so apaputi ed dala na Cordero, lapu ed pananisia ra ed sikato.",
                "12": "Tan siak, Nephi, anengneng ko met so dakel ed say komapat a kailalakan so linmabas ed inkamatunong.",
                "13": "Tan agawa ya anengneng ko so karaklan na dalin so atiptipon a nankakasakey.",
                "14": "Tan say angel inkuan to ed siak: Nengneng mo so boleg mo, tan ontan met ed say boleg na agagim.",
                "15": "Tan agawa ya anengneng ko tan amuriak so totoo na boleg ko ya atiptipon a nankakasakey sumpa ed boleg na saray agagik, tan sikara so atiptipon a nankakasakey pian milaban.",
                "16": "Tan say angel nansalita ed siak, a nankuan: Nengneng mo so subol na marutak a danum ya anengneng nen amam; on, angan say ilog ya asalita to; tan say kaaralem to nia so kaaralem na infierno.",
                "17": "Tan say kelpa na biluñget so saray tukso na demonyo, a mamulag ed saray mata, tan mamaawet ed puso na saray anak na totoo, tan itunton to ra ya iarawi ed saray maawang a dalan, pian sikara so naayew tan nabalang.",
                "18": "Tan say baleg tan maawang a paalagey, ya anengneng nen amam, so say andi-kana a kanunotan tan say kinon na saray anak na totoo. Tan sakey a baleg tan makapataktakot a kaaraleman so nambaetan da; on, angan say salita ed kaptekan na Andi-angaan a Dios, tan say Mesias a sikato so Cordero na Dios, a sikato so pinaneknekan na Espiritu Santo, nanlapu ed gapo na mundo anga ed saya a panaon, tan manlapu ed saya a panaon anga ed arapen tan anga ed ando la ya ando.",
                "19": "Tan legan a say angel so mansasalita na saraya a salita, amuriak tan anengneng ko a say boleg na agagik so sinmaluñgat sumpa ed boleg ko, unong ed salita na angel; tan lapu ed kinon na boleg ko, tan saray tukso na demonyo, anengneng ko a say boleg na agagik tinalo da so totoo na boleg ko.",
                "20": "Tan agawa ya amuriak, tan anengneng ko so totoo na boleg na agagik a tinalo ra so boleg ko; tan sikara so linma ed dakel a karaklan ed tapew na dalin.",
                "21": "Tan anengneng ko a sikara so atiptipon a nankakasakey ed karaklan; tan anengneng ko so bakal tan dalamurom na bakal ed limog da; tan dia ed bakal tan dalamurom na bakal anengneng ko a dakel a kailalakan so inatey.",
                "22": "Tan say angel inkuan to ed siak: Nengneng mo sikara so onlasay ed ag-pananisia.",
                "23": "Tan agawa ya anengneng ko, kayari a sikara so linmasay ed ag-pananisia nanmaliw ya andeket so baog da, tan makadimla, tan sakey a marutak a totoo, a napno na kañgirasan tan amin a nengneng na karumsisan."
            },
            "13": {
                "1": "Tan agawa a say angel nansalita ed siak, a nankuan: Nengneng mo! Tan ninengneng ko tan amuriak so dakel a bansa tan panarian.",
                "2": "Tan say angel inkuan to ed siak: Anto so nanenengneng mo? Tan inkuan ko: Nanenengneng ko so dakel a bansa tan panarian.",
                "3": "Tan inkuan to ed siak: Saraya so bansa tan panarian na saray Gentiles.",
                "4": "Tan agawa ya anengneng ko ed limog na bansa na saray Gentiles so inkiletneg na baleg a simbaan.",
                "5": "Tan say angel inkuan to ed siak: Nengneng mo so inkiletneg na sakey a Simbaan a saya so sankarumsisan ed amin na saray simbaan, a saya so mamatey ed saray sasantos na Dios, on, tan pinairap to ra tan binalor to ra, tan impako to ra ed sakey a pako a balatyang, tan intarok to ra ed inkadakep.",
                "6": "Tan agawa ya anengneng ko so saya a baleg tan marumsis a simbaan; tan anengneng ko so demonyo a sikato so añgiletneg ed saya.",
                "7": "Tan anengneng ko met so saray balitok, tan pilak, tan abel a sida, tan saray ambalañga, tan saray pino ya abel a lienso, tan amin a kanengneñgan na ankabli a kawes; tan anengneng ko so saray dakel a balangkantis.",
                "8": "Tan say angel nansalita ed siak a nankuan: Nengneng mo so saray balitok tan saray pilak, tan saray abel a sida, tan saray ambalañga, tan saray pino ya abel a lienso, tan saray ankabli a kawes, tan saray balangkantis, so saray pampilalekan na saya a baleg tan marumsis a simbaan.",
                "9": "Tan ontan met ed say dayew na mundo kanian sikara so manderal ed saray sasantos na Dios, tan awiten da ra ed inkadakep.",
                "10": "Tan agawa a ninmengneng ak, tan amuriak so baleg a danum; tan saya so añgibiig ed saray Gentiles ed boleg na saray agagik.",
                "11": "Tan agawa a say angel inkuan to ed siak: Nia say sanok na Dios wala ed boleg na saray agagim.",
                "12": "Tan ninengneng ko tan amuriak so sakey a laki ed limog na saray Gentiles, a sikato so nisiyan ed boleg na saray agagik lapu ed baleg a danum; tan anengneng ko so Espiritu na Dios, a linmeksab tan dinmapo ed saman a too; tan linma ed pasen na dakerakel a danum, angan dia ed kawalaan na boleg na saray agagik, a sikara so wala ed dalin a sipan.",
                "13": "Tan agawa ya anengneng ko so Espiritu na Dios, a dinmapo ed saray arum a Gentiles, tan sikara so akapaway ed inkadakep, diman ed dakerakel a danum.",
                "14": "Tan agawa ya anengneng ko so dakel a karaklan na saray Gentiles ed dalin na sipan; tan anengneng ko so sanok na Dios, a saya so wala ed boleg na saray agagik; tan sikara so ataytayak ed arap na saray Gentiles tan sikara so abakbak.",
                "15": "Tan anengneng ko so Espiritu na Katawan, a saya so wala ed saray Gentiles, tan inmaliguas ira tan agamoran da so dalin ya onkana a tawir da; tan anengneng ko a sikara so amputi, tan mapalalo a malimgas ira tan magangana, a kaolibay na saray totook sakbay na impakapatey da.",
                "16": "Tan agawa a siak, Nephi, anengneng ko a saray Gentiles ya akapaway ed inkadakep so nampaabeba ra ed inkasikara a dili ed arap na Katawan; tan say pakapanyari na Katawan so wala ed sikara.",
                "17": "Tan anengneng ko a saray ina na saray Gentiles so atiptipon ed kawalaan na danum, tan dia ed dalin met, pian sikara so milaban sumpa ed sikara.",
                "18": "Tan anengneng ko a say pakapanyari na Dios so wala ed sikara, tan ontan met ed say sanok na Dios so wala ed saray atiptipon a nankakasakey sumpa ed sikara a mibakal.",
                "19": "Tan siak, Nephi, anengneng ko a saray Gentiles ya akapaway ed inkadakep sikara so inlaban na pakapanyari na Dios ed lima na amin a saray bansa.",
                "20": "Tan agawa a siak, Nephi, anengneng ko ya inmaliguas ira ed tapew na dalin; tan anengneng ko so sakey a libro tan saya so awit da ed limog da.",
                "21": "Tan say angel inkuan to ed siak: Kabat mo so kabaliksan na libro?",
                "22": "Tan inkuan ko ed sikato: Ag ko kabat.",
                "23": "Tan inkuan to ed siak: Nia saya so manlapu ed sañgi na sakey a Judio. Tan siak, Nephi, anengneng ko; tan inkuan to ed siak: Say libro a sankanengneng mo so kasulatan na saray Judio, a lugan to so saray paknaan na Katawan, a ginawa to ed kailalakan na Israel; tan lugan to met so dakel a profesiya na saray masanto a profeta; tan saya so kasulatan a mipara ed saray nitatak ed piligo a gansa, likud a saraya so aliwa a dakel; angaman ontan, nilugan ed saraya so saray paknaan na Katawan, a ginawa to ed kailalakan na Israel; dia ed ontan, baleg so bili to nia ed saray Gentiles.",
                "24": "Tan say angel na Katawan inkuan to ed siak: Anengneng mo a say libro so nanlapu ed sañgi na sakey a Judio; tan sano nanlapu ed sañgi na sakey a Judio lugan so inkagnap na evangelio na Katawan, a sikato so pinaneknekan na saray labindua ya apostoles; tan paneknekan da unong ed katuaan a wala ed Cordero na Dios.",
                "25": "Dia ed ontan, saraya a beñgatla so ompaway manlapu ed saray Judio ed inkadalisay a niiter ed saray Gentiles, unong ed katuaan a wala ed Dios.",
                "26": "Tan kayari ra ya ompaway ed panamegley na lima na saray labindua ya apostoles na Cordero, manlapu ed saray Judio ya onla ed saray Gentiles, nanengneng mo so kiletneg na baleg tan marumsis a simbaan, a saya so sankarumsisan ed amin a simbaan; tan nia, inekal da ed evangelio na Cordero so dakel a kabiañgan a saraya so malinew tan pinabli; tan ontan met ed dakel a paknaan na Katawan so inekal da.",
                "27": "Tan ginawa ra so saraya ya amin pian pikeweten da so maptek a dalan na Katawan, ag la piga no nabulag da so saray mata tan napaawet da so kapusoan na saray anak na totoo.",
                "28": "Dia ed ontan, anengneng mo a kayari ya ondalan so libro ed lima na baleg tan marumsis a simbaan, dakel a malinew tan pinabli a beñgatla so naekal ed libro, a saya so libro na Cordero na Dios.",
                "29": "Tan kayari a saraya so malinew tan pinabli a beñgatla so naekal saya so mampatuloy ya akasabi ed amin a bansa na saray Gentiles; tan kayari a saya so akasabi ed amin a bansa na saray Gentiles, on, angan dia ed basil na baleg a danum ya anengneng mo ed saray Gentiles ya akapaway ed inkadakep, nanengneng mo a lapu ed dakel a malinew tan pinabli a beñgatla so naekal ed libro, a saraya so malinew ed pakatalus na anak na saray totoo, unong ed inkalinew a wala ed Cordero na Dios—lapu ed saraya a beñgatla a naekal ed evangelio na Cordero, mapalalo a dakel so natumba, on, lapu ed saya si Satanas baleg so pakapanyari to ed sikara.",
                "30": "Angaman ontan, anengneng mo a saray Gentiles ya akapaway ed inkadakep, tan sikara so nipaatagey ed panamegley na pakapanyari na Dios ed amin ya arum a bansa, dia ed tapew na dalin a saya so apili-pili nen saray amin a dalin, a saya so dalin ya insipan na Katawan a Dios ed si amam pian saray boleg to saya so tawiren da a dalin; dia ed ontan, anengneng mo a say Dios a Katawan ag to nitepel a saray Gentiles sigpot a deralen da so nanlalaok a boleg mo, a sikara so wala ed limog na saray agagim.",
                "31": "Ni say nitepel to a saray Gentiles deralen da so boleg na saray agagim.",
                "32": "Ni say Katawan a Dios nitepel to so saray Gentiles a magnayon ed saman a makapataktakot a kipapasen na inkabulag, a sankanengneng mo a saman so kipapasen da, lapu ed saray malinew tan pinabli a kabiañgan na evangelio na Cordero so iniamot na saman so marumsis a simbaan, a say inkiletneg to so anengneng mo la.",
                "33": "Dia ed ontan kuan na Cordero na Dios: Kasian ko so saray Gentiles, anga ed nadalaw so saray nakdaan ed kailalakan na Israel ed baleg a kaokom.",
                "34": "Tan agawa a say angel na Katawan so nansalita ed siak, a nankuan: Nia, kuan na Cordero na Dios, kayari a dalawen ko so saray nakdaan ed kailalakan na Israel—tan saya a nakdaan a sasalitaen ko sikara so boleg nen amam—dia ed ontan, kayarik ira a dalawen ed kaokom, tan binakbak ko ra panamegley na lima na saray Gentiles, tan kayari a saraya a Gentiles so niparukol a mapalalo, lapu ed saray sankalinewan tan pinabli a kabiañgan na evangelio na Cordero so iniamot na saman so marumsis a simbaan, a sikato so ina na saray balangkantis, inkuan na Cordero—kasian ko so saray Gentiles ed saman ya agew, a lapu ed saya awiten ko ed sikara, dia ed dili a pakapanyarik, so malaglaem ya evangelio, a saya so malinew tan pinabli, inkuan na Cordero.",
                "35": "Tan, nia, inkuan na Cordero: Ipanengneng ko so inkasiak ed saray boleg mo, pian isulat da so dakel a beñgatla ya ipulong ko ed sikara, a saraya so malinew tan pinabli; tan kayari a say boleg mo so naderal, tan onlasay ed ag-pananisia, tan ontan met ed boleg na saray agagim, nia, saraya a beñgatla so iamot, pian ompaway ed saray Gentiles, ed panamegley na palabo tan pakapanyari na Cordero.",
                "36": "Tan dia ed saraya nisulat so evangeliok, inkuan na Cordero, tan say bato a dampay ko tan kilalaban ko.",
                "37": "Tan mapalar so saray maseseg a mañgipaalagey na Sion ko ed saman ya agew, tan nawalaan ira na palabo tan pakapanyari na Espiritu Santo; tan no sikara so mansiansia ya anga ed kasampotan, sikara so nitanduro ed sampot ya agew, tan sikara so nilaban ed andi-angaan a panarian na Cordero; tan siopaman a mañgipakabat na kareenan, on, saray maong a balita na baleg a gayaga, agay la so karakepan a panmaliwan da ed saray kapalandeyan.",
                "38": "Tan agawa ya anengneng ko so nakdaan ed boleg na saray agagik, tan ontan met ed libro na Cordero na Dios, a nanlapu ed sañgi na Judio, a linmetaw nanlapu ed saray Gentiles ya onkana ed saray nakdaan ed boleg na saray agagik.",
                "39": "Tan kayari to a saya so pinmaway ed sikara anengneng ko so arum a libro, a linmetaw ed panamegley na pakapanyari na Cordero, a nanlapu ed saray Gentiles ya onkana ed sikara, anga ed pakakuyong ed saray Gentiles tan saray nakdaan ed boleg na saray agagik, tan ontan met ed saray Judio ya ataytayak ed amin a tapew na dalin, a saray kasulatan na saray profeta tan saray labindua ya apostoles na Cordero so tua.",
                "40": "Tan say angel nansalita ed siak, a nankuan: Saraya a kaunoran a kasulatan, ya anengneng mo ed limog na saray Gentiles, so mañgiletneg ed katuaan na akaona, a saraya so nipaakar ed saray labindua ya apostoles na Cordero, tan saraya so mañgipakabat ed saray malinew tan pinabli a beñgatla ya abawas ed saraya; tan nipakabat ed amin a sankakanayon, salita, tan totoo, a say Cordero na Dios so Anak na Andi-Angaan ya Ama, tan sikato so Manañgilaban na mundo; tan amin a totoo nakaukolan ya ondago ed sikato, odino andi ag ira nilaban.",
                "41": "Tan nakaukolan ya ondago ra unong ed saray salita ya iletneg na sañgi na Cordero; tan saray salita na Cordero so nakabatan ed saray kasulatan na saray boleg mo, tan ontan met ed kasulatan na saray labindua ya apostoles na Cordero; dia ed ontan sikara so manolop pian niletneg ed sakey; lapu ed wala so sakey a Dios tan sakey a Managpastol ed amin a tapew na dalin.",
                "42": "Tan say panaon so onsabi ya ipanengneng to so inkasikato ed amin a bansa, mandapag dia ed saray Judio tan ontan met ed saray Gentiles; tan kayari ya impanengneng to so inkasikato ed saray Judio tan ontan met ed saray Gentiles, dia ed ontan kayari ya ipanengneng to so inkasikato ed saray Gentiles tan ontan met ed saray Judio, tan say sankaunoran sikato so unaan, tan say unaan so sankaunoran."
            },
            "14": {
                "1": "Tan nagawa, sano saray Gentiles so ondeñgel ed say Cordero na Dios ed saman ya agew ya ipanengneng to so inkasikato ed sikara dia ed panamegley na salita, tan ontan met ed pakapanyari, ed amin a gawa, nipaakar ed kaekal na saray kigapolan da—",
                "2": "Tan ag da paaweten so saray puso ra sumpa ed Cordero na Dios, sikara so nibilang ed limog na boleg nen amam; on, sikara so nibilang ed limog na kailalakan na Israel; tan sikara so totoo a napapalar ed dalin a sipan ed ando la ya ando; ya ag la ra kapiganman naawit ed inkadakep; tan say kailalakan na Israel so ag la nakewkew.",
                "3": "Tan saman so baleg ya abot, a kinutkotan na saman so baleg tan marumsis a simbaan ya onkana ed sikara, a saya so inletneg na demonyo tan saray ilalak to, pian ibalang to so kamarerua na saray totoo ed kaaraleman na infierno—on, saman so baleg ya abot a kinutkot ya onkana ed kaderal na totoo so natabonan na saray nankutkot ed saya, unong ed sigpot a kaderal da, kuan na Cordero na Dios; aliwa a dia ed kaderal na saray kamarerua, likud ed kibantak ed saman so infierno ya angapo so angaan to.",
                "4": "Tan nengneng mo, saya unong ed inkadakep na demonyo, tan unong met ed kaptekan na Dios, ed amin na saray mankimey na karelmeñgan tan karumsisan ed arapan to.",
                "5": "Tan agawa a say angel nansalita ed siak, Nephi, a nankuan: Anengneng mo a sano saray Gentiles so mambabawi maong so kasumpalan da; tan akabatan mo met so nipaakar ed saray paknaan na Katawan ed kailalakan na Israel; tan nadñgel mo met a siopaman so ag mambabawi so nabalang.",
                "6": "Dia ed ontan, abagey so saray Gentiles no paaweten da so kapusoan da sumpa ed Cordero na Dios.",
                "7": "Tan onsabi so panaon, inkuan na Cordero na Dios, a siak so mankimey na baleg tan makapakelaw a kimey ed limog na saray anak na totoo; sakey a kimey a magnayon, balang la ed sakey a dapag odino dia ed sananey—balang la ed pakakuyong da nipaakar ed kareenan tan bilay ya andi-angaan, odino nipaakar ed kilaban da ed kaawetan na saray puso ra tan inkapereñgan na saray nunot da ed inkiakar da ed inkadakep, tan ontan met ed kadederal, mandapag ed inkamundo tan inkaespiritu, unong ed inkadakep na demonyo, a sikato so asalitak la.",
                "8": "Tan agawa a sanen say angel nibalikas to so saraya a salita, inkuan to ed siak: Nanunotan mo so saray paknaan na Ama ed kailalakan na Israel? Inkuan ko ed sikato: On.",
                "9": "Tan agawa ya inkuan to ed siak: Nengneng mo, tan muriam so baleg tan marumsis a simbaan, a sikato so ina na saray karumsisan, a say añgiletneg say demonyo.",
                "10": "Tan inkuan to ed siak: Nia, duara labat so wala a simbaan; say sakey so simbaan na Cordero na Dios, tan say sananey so simbaan na demonyo; dia ed ontan, siopaman ya aliwa a miembro na simbaan na Cordero na Dios so miembro na saman a baleg a simbaan, a sikato so ina na saray karumsisan; tan sikato so balangkantis na amin a dalin.",
                "11": "Tan agawa a ninmengneng ak tan amuriak so balangkantis na amin a dalin, tan sikato so akayurong ed dakel a danum; tan sikato so nanoley ed amin a dalin, ed limog na amin a bansa, sankakanayon, salita, tan totoo.",
                "12": "Tan agawa ya anengneng ko so simbaan na Cordero na Dios, tan say bilang da so pigpigara, lapu ed karelmeñgan tan saray karumsisan na balangkantis a sikato so akayurong ed tapew na dakel a danum; angaman ontan, anengneng ko so simbaan na Cordero, a sikara so sasantos na Dios, so wala met ed amin a tapew na dalin; tan saray uoleyan da ed tapew na dalin so daiset, lapu ed saray karelmeñgan na saman so baleg a balangkantis a sikato so anengneng ko.",
                "13": "Tan agawa ya anengneng ko a say baleg ya ina na saray karumsisan tinipon to a nankasakey so karaklan ed tapew na amin a dalin, ed limog na amin a bansa na saray Gentiles, pian onlaban a sumpa ed Cordero na Dios.",
                "14": "Tan agawa a siak, Nephi, anengneng ko so pakapanyari na Cordero na Dios, a sikato so linmeksab ed saray sasantos na simbaan na Cordero, tan saray sipan a totoo na Katawan, a sikara so ataytayak ed amin a tapew na dalin; tan sikara so akaayura na inkamatunong tan kaiba so pakapanyari na Dios ed baleg a gloria.",
                "15": "Tan agawa a say sanok na Dios so anengneng ko a nikalbo ed saman so baleg tan marumsis a simbaan, kanian wala so saray bakal tan saray dalamurom na bakal ed limog na amin a bansa tan sankakanayon ed dalin.",
                "16": "Tan dia ed ingapo na saray bakal tan saray dalamurom na bakal ed limog na amin a bansa a kabiañgan na ina na saray karumsisan, say angel nansalita ed siak, a nankuan: Nia, say sanok na Dios so wala ed ina na saray balangkantis; tan nia, anengneng mo so saraya ya amin a beñgatla—",
                "17": "Tan sano say agew onsabi a say sanok na Dios so nikalbo ed ina na saray balangkantis, a saya so baleg tan marumsis a simbaan ed amin a dalin, a say añgiletneg say demonyo, dia ed ontan, ed saman ya agew, say kimey na Ama so ongapo, ed pañgiparaan to na dalan a pakasumpal ed saray paknaan, a ginawa to ed saray totoo to a wala ed kailalakan na Israel.",
                "18": "Tan agawa a say angel nansalita ed siak, a nankuan: Nengneng mo!",
                "19": "Tan ninengneng ko tan amuriak so sakey a too ya akakawes na amputi a kolibemben.",
                "20": "Tan say angel inkuan to ed siak: Nia sikato so sakey ed saray labindua ya apostoles na Cordero.",
                "21": "Nia, sikato so makanengneng tan mañgisulat nipaakar ed nakekeraan na saraya a beñgatla; on, tan ontan met ed dakel a beñgatla a linmabas.",
                "22": "Tan isulat to met so nipaakar ed sampot na mundo.",
                "23": "Dia ed ontan, saray beñgatla ya isulat to saraya so maptek tan tua; tan nia saraya so nisulat ed libro ya anengneng mo a nanlapu ed sañgi na Judio; tan dia ed panaon a saraya so manlapu ed sañgi na Judio, odino, dia ed panaon a say libro so manlapu ed sañgi na Judio, saray beñgatla a nisulat so malinew tan dalisay, tan pinabpabli tan mainomay ed pakatalus na amin a totoo.",
                "24": "Tan nengneng mo, saray beñgatla ya isulat na saya ya apostol na Cordero dakel ed saraya so anengneng mo la; tan nia, say nakekeraan ni saraya so nanengneng mo.",
                "25": "Balet saray beñgatla a nanengneng mo kayari to nia, ag mo la isosulat; lapu ed say Katawan a Dios so anoro na apostol na Cordero na Dios so mañgisulat ed saraya.",
                "26": "Tan ontan met ed arum a sikara so angapo la, dia ed sikara impanengneng to so amin a beñgatla, tan insulat da so saraya; tan saraya so akapotan pian onsabi so saraya a dalisay, unong ed katuaan a wala ed Cordero, dia ed dili a panaon na Katawan, onkana ed kailalakan na Israel.",
                "27": "Tan siak, Nephi, nadñgel ko tan paneknekan ko, a say ñgaran na apostol na Cordero so Juan, unong ed salita na angel.",
                "28": "Tan nia, siak, Nephi, nisebel ed siak ya isulat ko so nakekeraan ed saray beñgatla ya anengneng tan nadñgel ko; dia ed ontan saray beñgatla ya isulat ko so makagenap la ed siak; tan insulat ko so melag labat a biang na saray beñgatla ya anengneng ko.",
                "29": "Tan paneknekan ko ya anengneng ko so saray beñgatla ya anengneng nen amak, tan say angel na Katawan so añgipakabat na saraya ed siak.",
                "30": "Tan natan, sampotan ko la so pansasalitak nipaakar ed saray beñgatla ya anengneng ko legan a naawit ak na Espiritu; tan no amin na saray beñgatla ya anengneng ko so ag nisulat, saray beñgatla ya insulat ko saraya so tua. Tan sikatoya. Amen."
            },
            "15": {
                "1": "Tan agawa a kayari a siak, Nephi, so inawit ak na Espiritu tan anengneng ko ya amin a beñgatla, pinmawil ak la ed abong-abong ya abel nen amak.",
                "2": "Tan agawa ya anengneng ko so saray agagik, tan mambabaliñgaan ira ed sakey tan sakey nipaakar ed saray beñgatla a sinalita nen amak ed sikara.",
                "3": "Tan tua a peteg a saray sinalita to dakel a beñgatla ed sikara, so mairap a talusan, likud no say sakey a too itepet to ed Katawan; tan lapu ed anawet so saray puso ra, dia ed onia ag da inanap so Katawan a saya so nepeg komon a gawaen da.",
                "4": "Tan natan, siak, Nephi, apaermen ak lapu ed awet na saray puso ra, tan ontan met, lapu ed saray beñgatla ya anengneng ko, tan kabat ko a saraya so ag-naliktaran ya ondalan lapu ed baleg a karelmeñgan na saray anak na totoo.",
                "5": "Tan agawa ya atalo ak lapu ed kairapan ko, lapu ed impasen ko a saray kairapan ko so baleg nen say amin, lapu ed say kaderal na saray totook, tan anengneng ko so kigapol da.",
                "6": "Tan agawa kayarik ya akaawat na biskeg akisalita ak ed saray agagik, lapu ed pilalek ko a nakabatan ed sikara so señgeg na saray baliñgaan da.",
                "7": "Tan inkuan da: Nia, ag mi natalusan so saray salita ya imbalikas na ama tayo nipaakar ed saray gendat a sañga na kiew ya oliva, tan ontan met ed nipaakar ed saray Gentiles.",
                "8": "Tan inkuan ko ed sikara: Sikayo kasi so nantepet la ed Katawan?",
                "9": "Tan inkuan da ed siak: Ag mi ni nitepet; lapu ed say Katawan ag to ipakabat so ontan a beñgatla ed sikami.",
                "10": "Nia, inkuan ko ed sikara: Panon ya ag yo oonoren so saray gangan na Katawan? Panon a sikayo so nabalang, lapu ed awet na saray puso yo?",
                "11": "Ag yo kasi anunotan so saray beñgatla ya inkuan na Katawan?—No ag yo paaweten so saray puso yo, tan ontepet kayo ed siak a walaan na pananisia, a sisiaen yo a makaawat kayo, katekep to so seet ed pañgonor na saray gangan ko, ag-nasaew a saraya a beñgatla so nipakabat ed sikayo.",
                "12": "Nia, ikuan ko ed sikayo, a say kailalakan na Israel so nipareng ed kiew ya oliva, ed panamegley na Espiritu na Katawan a wala ed ama tayo; tan nia ag itayo kasi asipi a nanlapu ed kailalakan na Israel, tan ag sikatayo kasi so sakey a sañga na kailalakan na Israel?",
                "13": "Tan natan, say beñgatla a labay nen ama tayo ya ibaga nipaakar ed kisuldong na saray peteg a sañga dia ed inkagnap na saray Gentiles, so, dia ed kaunoran ya agew sano saray boleg tayo so onlasay lapu ed ag-pananisia, on, dia ed loob na dakel a taon, tan dakel a kailalakan kayari a say Mesias so mampanengneng ed laman ed saray anak na totoo, dia ed saman say inkagnap na evangelio na Mesias so onsabi ed saray Gentiles, tan manlapu ed saray Gentiles niiter ed nakdaan ed saray boleg tayo—",
                "14": "Tan dia ed saman ya agew saray nakdaan ed boleg tayo nakabatan da a kabiañgan ira na kailalakan na Israel, tan sikara so paknaan a totoo na Katawan; tan dia ed ontan nakabatan da tan onsabi ed sikara so pikakabat ed saray inmuna ya ama ra, tan ontan met ed pikakabat ed evangelio na Mananundon da, a saya so nipulong ed saray kaamaan da ed panamegley to; dia ed ontan, onsabi ed sikara so pikakabat ed Mananundon da tan saray makana a kabiañgan na doctrina to, pian nakabatan da no panon so idago da ed sikato tan sikara so nilaban.",
                "15": "Tan dia ed saman ya agew ag ira kasi mangayaga tan mandaydayew ed andi-angaan a Dios da, a sikato so bato a dampay da tan kilalaban da? On, dia ed saman ya agew, ag da kasi awaten so biskeg tan tagano a manlapu ed tua a señgeg na wakal? On, ag ira kasi ondago ed tua ya olopan na Dios?",
                "16": "Nia, ikuan ko ed sikayo: On; sikara so nanunotan lamet ed limog na kailalakan na Israel; sikara so nisuldong, lapu ed sikara so peteg a sañga na kiew ya oliva, dia ed tua a kiew ya oliva.",
                "17": "Tan a saya so labay ya ibaga na ama tayo; tan say labay to ya ibaga a saya so ag nagawa anga ed kayari a sikara so itaytayak na saray Gentiles; tan say labay to ya ibaga a saya so onsabi ed panamegley na saray Gentiles; pian say Katawan naipanengneng to komon so pakapanyari to ed saray Gentiles, makaseñgeg ed ag-pañgawat na saray Judio, odino say kailalakan na Israel.",
                "18": "Dia ed ontan, si ama tayo ag to sinalita so nipaakar ed saray boleg tayo labat, balet ontan met ed amin ya kailalakan na Israel, ya itoturo to so paknaan a nakaukolan a nasumpal ed saray kaunoran ya agew; a saya a paknaan so ginawa na Katawan ed say ama tayo ya Abraham, a nankuan: Dia ed saray boleg mo napapalar so amin a sankakanayon ed dalin.",
                "19": "Tan agawa a siak, Nephi, nansalita ak na dakel ed sikara nipaakar ed saraya a beñgatla; on, nansalita ak ed sikara nipaakar ed kipawil na saray Judio ed kaunoran ya agew.",
                "20": "Tan inulit ko ed sikara so saray salita nen Isaias, a sikato so nansalita nipaakar ed kipawil na saray Judio, odino say kailalakan na Israel; tan kayari a sikara so nipawil, sikara so ag la nakewkew, ni say sikara so ag la nataytayak lamet. Tan agawa a nansalita ak na dakel a salita ed saray agagik, kanian apareen ko ra tan nampaabeba ra ed inkasikara a dili ed arapan na Katawan.",
                "21": "Tan agawa ya akisalita ra lamet ed siak, a nankuan: Anto so kabaliksan na saya a beñgatla ya anengneng nen ama tayo ed sakey a kugip? Anto so kabaliksan na kiew ya anengneng to?",
                "22": "Tan inkuan ko ed sikara: Say aliling to nia so kiew na bilay.",
                "23": "Tan inkuan da ed siak: Anto so kabaliksan na tibukel a balatyang ya anengneng nen ama tayo, ya ompugta ed kiew?",
                "24": "Tan inkuan ko ed sikara a saya so salita na Dios; tan siopaman so ondeñgel ed salita na Dios, tan ompeket a malet ed saya, sikara so ag kapiganman nabalang; ni say tukso tan mandarlang a pana na kabusol so taloen to ed inkabulag, pian niarawi ra ed kaderal.",
                "25": "Dia ed ontan, siak, Nephi, binilin ko ra ya ondeñgel ed salita na Katawan; on, sikara so binilin ko ed amin a biskeg na kamareruak, tan katekep na amin a pakayari a wala ed siak, pian ondeñgel ira ed salita na Dios tan nunoten da ya onoren so gangan to lawas ed amin a beñgatla.",
                "26": "Tan inkuan da ed siak: Anto so kabaliksan na ilog na danum ya anengneng nen ama tayo?",
                "27": "Tan inkuan ko ed sikara a say danum ya anengneng nen amak so karotakan; tan lapu ed say kanunotan to so inakmon na arum a beñgatla kanian ag to anengneng so karotakan na danum.",
                "28": "Tan inkuan ko ed sikara a saya so makapataktakot a baetan a saya so añgisian na saray marelmeng ed kiew na bilay, tan ontan met ed sasantos na Dios.",
                "29": "Tan inkuan ko ed sikara a saya so aliling na saman so makapataktakot ya infierno, a saya so sinalita na angel ed siak a niparaan ed saray marelmeng.",
                "30": "Tan inkuan ko ed sikara a si ama tayo anengneng to met so kaptekan na Dios ya insian to so saray marelmeng ed saray matunong; tan say sinag to siñga sinag na mandarlang ya apoy, a saya so mampapaatagey ed Dios ed ando la ya ando, tan angapo so sampot to.",
                "31": "Tan inkuan da ed siak: Saya kasi a beñgatla say kabaliksan to so kairapan na laman ed saray agew na panagsubok, odino say kabaliksan to say nigetar a kipapasen na kamarerua kayari ipatey na laman, odino kasi sasalitaen to so saray beñgatla ed inkamundo?",
                "32": "Tan agawa ya inkuan ko ed sikara a saya so aliling na beñgatla a nipaakar ed inkalaman tan maespiritu; lapu ed say agew onsabi a sikara so nakaukolan a naokom ed saray kimey da, on, angan saray kimey da a ginawa na inkalaman ed saray agew na panagsubok.",
                "33": "Dia ed ontan, no sikara so ompatey ed karelmeñgan sikara so nakaukolan ya ibantak met, no nipaakar ed saray beñgatla a maespiritu, a saya so nipaakar ed inkamatunong; dia ed ontan, sikara so nakaukolan ya awiten ya ontalindeg ed arapan na Dios, pian naokom ira unong ed kimey da; tan no saray kimey da so karotakan sikara so marutak; tan no sikara so marutak nakaukolan sirin ya ag ira nayari a manayam ed panarian na Dios; no ontan, say panarian na Dios marutak met.",
                "34": "Balet nia, ikuan ko ed sikayo, a say panarian na Dios aliwa a marutak, tan angapo so aliwa a malinis a beñgatla a makaloob ed panarian na Dios; dia ed ontan nakaukolan wala so pasen na karotakan a niparaan ed saray marutak.",
                "35": "Tan wala so pasen a niparaan, on, angan say makapataktakot ya infierno a saya so asalitak la, tan say demonyo so añgiparaan ed saya; dia ed ontan say sampot a kipapasen na saray kamarerua na totoo so say piayam da ed panarian na Dios, odino say kibantak da ed paway lapu ed saman a kaptekan ya asalitak la.",
                "36": "Dia ed ontan, saray marelmeng ag ira naawat ed saray matunong, tan ontan met ed kiew na bilay, a say buñga to nia so pinabpabli tan pampipilalekan ed amin ya arum a buñga; on, tan saya so sankabalegan ed amin a palabo na Dios. Tan onia so impansalitak ed saray agagik. Amen."
            },
            "16": {
                "1": "Tan natan agawa a kayari a siak, Nephi, sinampotan ko so pansasalitak ed saray agagik, nia inkuan da ed siak: Imbagam ed sikami so saray mairap a beñgatla, a dakdakel nen say nayarian mi ya itepel.",
                "2": "Tan agawa ya inkuan ko ed sikara a kabat ko a nansalita ak na ambelat a beñgatla sumpa ed saray marelmeng, unong ed katuaan; tan saray matunong sikara so sinekderan ko, tan pinaneknekan ko a sikara so nitanduro ed sampot ya agew; dia ed ontan, saray makasalanan ipasen da so katuaan a mairap, lapu ed sikara so nasakitan ya anga ed otel.",
                "3": "Tan natan kaagian ko, no sikayo so matunong tan maabubon ya ondeñgel ed katuaan, tan saya so tumboken yo, pian sikayo so mankurang a maptek ed arap na Dios, dia ed ontan ag kayo ñguroñguro makaseñgeg ed katuaan, tan ikuan yo: Sika so mansasalita na saray ambelat a beñgatla sumpa ed sikami.",
                "4": "Tan agawa a siak, Nephi, binilin ko so saray kaagian ko ed amin a seet, ya onoren da so saray gangan na Katawan.",
                "5": "Tan agawa a nampaabeba ra ed inkasikara a dili ed arap na Katawan; lapu ed saya awalaan ak na gayaga tan baleg ya ilalo ed sikara, a mankurang ira ed dalan na inkamatunong.",
                "6": "Natan, amin so saraya a beñgatla so imbalikas tan agawa legan a si amak so nanayam ed abong-abong ya abel ed patar a tinawag to a Lemuel.",
                "7": "Tan agawa a siak, Nephi, inalak ya inasawa so sakey ed saray bibii ya anak nen Ishmael; tan ontan met na saray agagik, inala ra ya inasawa so saray bibii ya anak nen Ishmael; tan ontan met nen Zoram inasawa to so sankapañguloan a bii ya anak nen Ishmael.",
                "8": "Tan dia ed onia asumpal nen amak so amin a gangan ya initer na Katawan ed sikato. Tan ontan met, siak, Nephi, binendicionan ak na Katawan a mapalalo.",
                "9": "Tan agawa a say voces na Katawan nansalita ed si amak nen labi, tan ginangan to a dia ed kaimbuasan ituloy to la so pambaroy to ed kalawakan.",
                "10": "Tan agawa a sanen si amak so binmañgon ed kaimbuasan, tan amapaarap ed puerta na abong-abong ya abel, dia ed baleg a pankelaw to anengneng to ed dalin so sakey a malimpek a bola a nidumaroma so inkagawa to; a saya agawa ed atagey ya ori na gansa. Tan dia ed dalem na bola wala so duara a siñga dagom; tan say sakey itoturo to so dalan no iner so arapen mi ed kalawakan.",
                "11": "Tan agawa a tinipon mi so amin a beñgatla a nepeg mi ya awiten ed kalawakan, tan amin a nakdaan a napambilay ya initer na Katawan ed sikami; tan inala mi so amin a nengneng na bokel pian naawit mi ed kalawakan.",
                "12": "Tan agawa ya inala mi so saray abong-abong mi ya abel tan sinmipot kami ed kalawakan, dia ed basil na ilog na Laman.",
                "13": "Tan agawa a nambaroy kami ed loob na apatira ya agew a mampaarap ed mamaabalaten a bokig, tan impaalagey mi lamet so saray abong-abong mi ya abel; tan inñgaran mi so saman a pasen na Shazer.",
                "14": "Tan agawa ya inala mi so saray pabekang tan pana mi, tan linma kami ed kalawakan a mañganop na onkana ed saray boleg mi; tan kayari ya akapatey kami na onkana a kanen na saray boleg mi pinmawil kami lamet ed saray boleg mi a wala ed kalawakan, ed pasen na Shazer. Tan amawil kami lamet ed kalawakan, tan tinunton mi met lamlamang so sipor a dinalan mi, ya ag kami sinmian ed pasen a sankabonaan ed kalawakan, a miketeg ed asinger na Ambalañga a Dayat.",
                "15": "Tan agawa a nambaroy kami ed dakel ya agew, tan nampapatas kami na naakan ed dalan, ya inkana mi so saray pabekang tan pana mi tan saray bato tan saray palsot mi.",
                "16": "Tan tinumbok mi so pasen ya itoturo na bola, a saya so añgitunton ed sikami ed a sankabonaan a pasen ed kalawakan.",
                "17": "Tan kayari impambaroy mi ed loob na dakel ya agew, impaalagey mi so saray abong-abong mi ya abel ed loob na sakey a panaon, pian makapampainawa kami tan makagamor kami na pambilay na saray boleg mi.",
                "18": "Tan agawa a sanen siak, Nephi, linma ak a mañganop ya onkana a naakan, nia, apoter so pabekang ko, a saya so ginawa ed atagey ya uri na asiro; tan kayari ya apoter so pabekang ko, nia, saray agagik mamapasnok ira ed siak lapu ed inkaandi na pabekang ko, tan angapo la so napañgala mi na pambilay mi.",
                "19": "Tan agawa ya amawil kami ed saray boleg mi ya ag kami akala na pambilay, tan lapu ed mapalalo a banal, makaseñgeg ed impambaroy da, sikara so nanlikna na baleg a pankaukolan na naakan.",
                "20": "Tan agawa a si Laman tan si Lemuel tan saray lalaki ya anak nen Ishmael ginapoan da so manñguroñguro a mapalalo, lapu ed saray irap tan doknal ed kalawakan; tan ontan met nen amak ginapoan to la so manñguroñguro sumpa ed Katawan a Dios to; on, tan sikara ya amin mapalalo so ermen da, angan sikara so nanñguroñguro sumpa ed Katawan.",
                "21": "Natan agawa a siak, Nephi, lapu ed pati siak so manlilikna met a siñga saray agagik lapu ed inkaandi na pabekang ko, tan saray pabekang da met so naandian la na panagpinatan, ginmapo a mapalalo so irap, on, lapu ed saya ag kami la makaala na kanen mi.",
                "22": "Tan agawa a siak, Nephi, nansalita ak na dakel ed saray agagik, lapu ed pinaawet da lamet so saray puso ra, ya anga ed tinmoñgañga ra sumpa ed Katawan a Dios da.",
                "23": "Tan agawa a siak, Nephi, nangawa ak na pabekang a kiew, tan sakey a maptek a bislak, a pana; dia ed ontan, saya a pabekang tan pana so inawit ko, a kaiba so palsot tan saray bato. Tan inkuan ko ed si amak: Iner so laen ko a pañgalaan na naakan?",
                "24": "Tan agawa ya intepet to ed Katawan, lapu ed sikara so nampaabeba makaseñgeg ed saray salitak; lapu ed dakel a beñgatla so inkuan ko ed sikara ed angaan na pakayari na kamareruak.",
                "25": "Tan agawa a say voces na Katawan sinmabi ed si amak; tan sikato so mapalalo ya apampasnokan lapu ed saray impanñguroñguro to sumpa ed Katawan, lapu ed saya sikato so naawit ed kaaraleman na ermen.",
                "26": "Tan agawa a say voces na Katawan so nankuan ed sikato: Nengneng mo so bola, tan nengneng mo so saray beñgatla a nisulat.",
                "27": "Tan agawa a sanen si amak anengneng to so saray beñgatla a nisulat ed bola, sikato so tinmakot tan ginmiwgiw a mapalalo, tan ontan met ed saray agagik tan saray lalaki ya anak nen Ishmael tan kaasawaan mi.",
                "28": "Tan agawa a siak, Nephi, anengneng ko so saray manañgituro a wala ed bola so peteg a mankikimey unong ed pananisia tan seet tan panañgonor ya initer mi ed saraya.",
                "29": "Tan wala met so nisulat ed saraya a balo a kasulatan, a malinew a basaen, ya añgiter ed sikami na pakatalus nipaakar ed dalan na Katawan; tan saya so nisulat tan mansasalat ed panapanaon, unong ed pananisia tan seet ya initer mi ed saya. Tan dia ed onia nanengneng tayo a lapu ed melag a pamaakaran say Katawan nayarian to a paletawen so baleg a beñgatla.",
                "30": "Tan agawa a siak, Nephi, linma ak ed tuktok na palandey, unong ed itoturo na bola.",
                "31": "Tan agawa a dakel so naanopan ko ya atap ya ayayep, lapu ed saya akala ak na magenap a naakan ya onkana ed saray boleg mi.",
                "32": "Tan agawa a pinmawil ak ed saray abong-abong mi ya abel, a sankaawit ko so saray ayayep ya apatey ko; tan sanen anengneng da ak ya akaala na napambilay, agay la so kabaleg na gayaga da! Tan agawa a sikara so nampaabeba ed arapan na Katawan, tan añgiter ira na pisasalamat ed sikato.",
                "33": "Tan agawa ya intuloy mi so pambabaroy mi, tan nanakar kami a nampatuloy a siñga sanen gapo; tan kayari impambaroy mi ed dakel ya agew impaalagey mi lamet so saray abong-abong mi ya abel, pian ontonda kami ed loob na sakey a panaon.",
                "34": "Tan agawa ya inatey si Ishmael tan impumpon ed sakey a pasen a tatawagen a Nahom.",
                "35": "Tan agawa a saray bibii ya anak nen Ishmael so nanermen ira a mapalalo, lapu ed inkaandi na ama ra, tan lapu ed saray nilikna ra a kairapan ed kalawakan; tan sikara so nanñguroñguro sumpa ed si amak, lapu ed inawit to ra a nanlapu ed dalin na Jerusalem, tan inkuan da: Si ama mi so inatey la; on, tan dakel la so impanakar-akar mi ed kalawakan, tan dakel a kairapan so intepel mi, eras, inkapgaan, tan banal; tan kayari na saraya ya amin ya intepel mi sikami so ompatey ed kalawakan lapu ed eras.",
                "36": "Tan dia ed onia sikara so nanñguroñguro sumpa ed kinen amak, tan sumpa met ed siak; tan pilalek da la lamet so ompawil ed Jerusalem.",
                "37": "Tan si Laman inkuan to ed si Lemuel tan ontan met ed saray lalaki ya anak nen Ishmael; Nia, pateyen tayo si ama mi, tan ontan met nen agi mi a Nephi, a ginawa to a sikato so manañgoley tan bomabañgat tayo, lapu ed amta to sikatayo so pañguloan ya agagi to.",
                "38": "Natan, inkuan to a say Katawan akitungtong ed sikato, tan ontan met a saray angeles so nantalima ed sikato. Balet nia, kabat tayo a sikato so mantitila ed sikatayo; tan ibabaga to ed sikatayo so saraya a beñgatla, tan mankikimey na dakel a beñgatla ed panamegley na kasiliban to, pian napalikdo to so saray mata tayo, kanunotan tayo, ag la piga, ya nitunton to tayo ya iarawi ed ag-kabkabat a kalawakan; tan kayari ya itunton to tayo a niarawi, ninunot to a panmaliwen to so sikato a dili ya ari tan sakey a manañgoley ed sikatayo, pian nagawaan to ed sikatayo so unong ed linawa to tan panliketan to. Tan onia a kanengneñgan so ginawa nen agik a Laman a pamagalaw ed saray puso ra ed pasnok.",
                "39": "Tan agawa a say Katawan wala ed sikami, on, angan say voces na Katawan so sinmabi tan nansalita na dakel a salita ed sikara, tan nampasnok ed sikara na mapalalo; tan kayari a sikara so nampasnokan ed panamegley na voces na Katawan binmetel so pasnok da, tan nambabawi ra ed saray kasalanan da, makaseñgeg ed saya say Katawan pinalaboan to kami lamet na napambilay, kanian ag kami inatey."
            },
            "17": {
                "1": "Tan agawa a nambaroy kami lamet ed kalawakan; tan nanakar kami ed mamabukig a nanlapu la ed saman a panaon. Tan nankurang tan nanyakyak kami ed dakel a kairapan ed kalawakan; tan saray bibii nanaanak ira ed kalawakan.",
                "2": "Tan ontan la so kinabaleg na bendicion na Katawan ed sikami, ya angaman tariwa a karne so impambilay mi ed kalawakan, saray bibii so awalaan ira na dakel ya ipasoso ed saray anak da, tan mabiskeg ira, on, mipara ed saray lalaki; tan ginapoan da ya itepel so impambaroy da ya angapo so ñguroñguro.",
                "3": "Tan dia ed onia nanengneng tayo a saray gangan na Dios nakaukolan a nasumpal. Tan no ontan a saray anak na totoo onoren da so saray gangan na Dios iter ed sikara so tagano, tan pakasilen to ra, tan iter to so pakagawa pian nayarian da a sumpalen so beñgatla ya ingangan to ed sikara; dia ed ontan, initer to so pakagawa ya onkana ed sikami legan a nanayam kami ed kalawakan.",
                "4": "Tan sikami so nanayam ed loob na abayag a taon, on, angan walora a taon ed kalawakan.",
                "5": "Tan akasabi kami ed sakey a dalin a tinawag mi a Bountiful, lapu ed kinadakel na buñga tan ontan met ed atap a dilo; tan amin so saraya a beñgatla so imparaan na Katawan pian komon ag kami ompatey. Tan anengneng mi so dayat a tinawag mi na Irreantum, a, no ipatalus, dakel a danum.",
                "6": "Tan agawa ya impaalagey mi so saray abong-abong mi ya abel ed gilig na dayat; tan manwari a nanlikna kami na dakel a doknal tan dakel a kairapan, on, angan ontan la a kinadakel ya ag mi la nayarian ya isulat ya amin, apagayaga kami a mapalalo sanen akasabi kami ed gilig na dayat; tan tinawag mi so pasen a Bountiful, lapu ed kinadakel na saray buñga.",
                "7": "Tan agawa a kayari a siak, Nephi, sanen akapanayam ak ed dalin na Bountiful ed dakel ya agew, sinmabi so voces na Katawan, ed siak a nankuan: Alagey ka, tan onla ka ed palandey. Tan agawa ya inmalagey ak tan kinmalab ak ed palandey, tan tinmawag ak ed Katawan.",
                "8": "Tan agawa a say Katawan nansalita ed siak, a nankuan: Mangawa ka na sakey a bapor, unong ed kanengneñgan na ipanengneng ko ed sika, pian awiten ko so saray totoom ed basil na saraya a danum.",
                "9": "Tan inkuan ko: Katawan, iner so laen ko a pakarumogan na bato a wala so lauk to a balatyang a tunawen ko, pian makagawa ak na saray kagawaan a pangawak na bapor unong ed kanengneñgan ya impanengneng mo ed siak?",
                "10": "Tan agawa a say Katawan imbaga to ed siak no iner so laen ko a pakarumogan na bato a wala so lauk to a balatyang, pian makagawa ak na saray kagawaan.",
                "11": "Tan agawa a siak, Nephi, nangawa ak na pandayan a pansibok na apoy, a gawa ed katat na saray ayayep; tan kayarik a ginawa so panagsibok, pian wala so pansibok ed apoy, impangasgasan ko so duara a bato pian makagawa ak na apoy.",
                "12": "Tan say Katawan insebel to ed sikami so maparanay a pangawa na apoy, legan mi a mambabaroy ed kalawakan; tan inkuan to: Gawaen ko a masamit so saray naakan yo, pian ag yo la nakaukolan ya iluto;",
                "13": "Tan siak met so manmaliw a liwawa yo ed kalawakan; tan iparaan ko so arapen yo a dalan, no mansiansia kayo a mañgonor ed saray gangan ko; dia ed ontan, lapu ed saya no onoren yo so saray gangan ko itunton takayo ed dalin a sipan; tan nakabatan yo a siak so añgitunton ed sikayo.",
                "14": "On, tan say Katawan inkuan to met: Kayari yo a makasabi ed dalin a sipan, nakabatan yo a siak, so Katawan a Dios; tan siak, a Katawan, so añgilaban ed sikayo ed kaderal; on, tan siak so añgipaway ed sikayo ed dalin na Jerusalem.",
                "15": "Dia ed onia, siak, Nephi, nanseetan ko so panañgonor ed saray gangan na Katawan, tan binilin ko so saray agagik a managamil ira na katuoran tan seet.",
                "16": "Tan agawa a nangawa ak na saray kagawaan a nanlapu ed tinunaw ko a balatyang a wala ed saray bato.",
                "17": "Tan sanen saray agagik so anengneng da a ñgalñgali ak la mangawa na sakey a bapor, ginapoan da so manñguroñguro sumpa ed siak, a kuan da: Say agi tayo so sakey a luko, lapu ed say nunot to makagawa na sakey a bapor; on, tan nunot to met a nayarian to a baliwen so saraya a baleg a danum.",
                "18": "Tan dia ed onia so impansalita na saray agagik sumpa ed siak, tan pilalek da ya ag ira mansagpot, lapu ed ag ira manisia a makagawa ak na sakey a bapor; ni say manisia ra ya imbañgat ak na Katawan.",
                "19": "Tan natan agawa a siak, Nephi, mapalalo so ermen ko lapu ed awet na saray puso ra; tan natan sanen anengneng da a gagapoan ko so onermen sikara so nanliket ed saray puso ra, lapu ed saya sikara so nangayaga lapu ed siak, a kuan da: Kabat mi ya ag mo nayarian so mangawa na sakey a bapor, lapu ed kabat mi a kulang ka a tuloy ed talino a kanunotan; dia ed ontan, ag mo nayarian a gawaen so ontan la a kinabaleg a kimey.",
                "20": "Tan kaparpara ka nen ama tayo, a niarawi na makulang-kulang a kanunotan na puso to; on, intunton to itayo a pinmaway ed dalin na Jerusalem, tan nanakar-akar itayo ed kalawakan legan na saraya a dakel a taon; tan nairapan so saray bibii, lapu ed impanlukon da ed saray ugogaw; tan inanak da so saray anak ed kalawakan tan nantepel ira na amin a beñgatla, likud ed patey; tan maong ni iñgen no inatey la ra sakbay na impaway da ed Jerusalem nen say nantepel ira na onia a kairapan.",
                "21": "Nengneng mo, dia ed saraya a dakel a taon a nantepel tayo ed kalawakan, a saraya a panaon komon nikana tayo a magayaga so saray kayarian tayo tan saray dalin tayo a tawir; on, tan komon sikatayo so maliket.",
                "22": "Tan kabat tayo a saray totoo a wala ed dalin na Jerusalem so matunong a totoo; lapu ed oonoren da so saray tutuntonen tan kaptekan na Katawan, tan amin a gangan to, unong ed gangan nen Moises; dia ed ontan, kabat tayo a sikara so matunong a totoo; tan si ama tayo so inokom to ra, tan intunton to tayo ya onarawi lapu ed dineñgel tayo so saray salita to; on, tan say agi tayo a laki kaparpara to met. Tan onia a kanengneñgan na panagsalita so impanñguroñguro tan impandalem na agagik sumpa ed sikami.",
                "23": "Tan agawa a siak, Nephi, nansalita ak ed sikara, a nankuan: Manisia kayo kasi a kaamaan tayo, a sikara so anak na Israel, a nitunton ira a pinmaway a niarawi ed lima na saray taga-Egipto no ag ira dinmeñgel ed salita na Katawan?",
                "24": "On, ipasen yo kasi a sikara so nitunton a niarawi ed inkaaripen, no say Katawan ag to ginangan si Moises ya ipañgulo to ra ya ompaway ed inkaaripen?",
                "25": "Natan sikakabat kayo a saray anak na Israel so wala ed inkaaripen; tan sikakabat kayo met a sikara so apapairap ed kimey, a peteg makapaermen a sakbaten; dia ed ontan, sikakabat kayo a nakaukolan a saya so maong a beñgatla ya onkana ed sikara, a sikara so naawit ed paway na inkaaripen.",
                "26": "Natan kabat yo a si Moises so ginangan na Katawan a manumpal ed saman a baleg a kimey; tan kabat yo a dia ed panamegley na salita to say danum na Ambalañga a Dayat so abelsay dia tan diman, sikara so dinmalan ed amaga a dalin.",
                "27": "Balet sikakabat kayo a nalner so saray taga-Egipto ed Ambalañga a Dayat, a sikara so ñgayew nen Paraon.",
                "28": "Tan kabat yo met a sikara so pinakan na mana ed kalawakan.",
                "29": "On, tan kabat yo met a si Moises, dia ed panamegley na salita to unong ed pakapanyari na Dios a wala ed sikato, pinekpek to so bato, tan pinmaway so danum, pian saray anak na Israel naekal so inkapgaan da.",
                "30": "Tan manwari a sikara so intunton, na say Katawan a Dios da, tan Mananundon da, wala ed unaan da, a sikato so mañgipapañgulo ed agew tan mañgiiter na liwawa ed sikara no labi, tan gagawaen to so amin a beñgatla ya onkana ed sikara a nakaukolan na too ya awaten, pinaawet da so saray puso ra tan pinereñgan da so saray kanunotan da, tan sinmumlang ira sumpa ed si Moises tan sumpa ed tua tan mabilay a Dios.",
                "31": "Tan agawa ya unong ed salita to sikara so dineral to; tan unong ed salita to sikato so añgipañgulo ed sikara; tan unong ed salita to sikato so nangawa ed amin a beñgatla ya onkana ed sikara; tan angapo so saray beñgatla ya asumpal no ag lapu ed salita to.",
                "32": "Tan kayari ra a binaliw so ilog na Jordan ginawa to ra a makapanyari anga ed sinunson da so saray totoo ya ompaway ed saya a dalin, on, anga ed inkitaytayak da ed kadederal.",
                "33": "Tan natan, ipasen yo a saray totoo na saya a dalin, a wala ed dalin na sipan, a sikara so sinunson a pinapaway na saray ama tayo, ipasen yo kasi a sikara so matunong? Nia, ikuan ed sikayo, Andi.",
                "34": "Ipapasen yo kasi a saray ama tayo so lalo ya apili nen say sikara no sikara so matunong? Ikuan ko ed sikayo, Andi.",
                "35": "Nia nengneng yo, say Katawan pinabli to ya amin so laman a siñga saksakey; siopaman a matunong sikato so palaboan na Dios. Balet nengneng yo, saraya a totoo ag añgawat na balang sakey a salita na Dios, tan sikara so nagnap ed inkauges; tan say nagnap a sanok na Dios so wala ed sikara; tan say Katawan inayew to so dalin sumpa ed sikara, tan saya so binendicionan to ya onkana ed saray ama tayo; on, inayew to sumpa ed sikara ya onkana ed kadederal da, tan binendicionan to ya onkana ed saray ama tayo pian naala ra so pakayari ed tapew to nia.",
                "36": "Nengneng yo, say Katawan, pinalsa to so dalin pian napanayaman; tan pinalsa to so saray anak to pian kayarianen da so saya.",
                "37": "Tan ipatalindeg to so bansa a matunong, tan deralen to so saray bansa a marelmeng.",
                "38": "Tan ipañgulo to so saray matunong ed apili-pili a dalin, tan saray marelmeng sikara so dineral to, tan ayewen to so dalin makaseñgeg ed sikara.",
                "39": "Sikato so mañguoley ed tagey na katawenan, lapu ed saya so trono to, tan saya a dalin so toonan na saray sali to.",
                "40": "Tan aroen to so saray mañgawat a sikato so Dios da. Nia, inaro to so saray ama tayo, tan akipaknaan ed sikara, on, angan si Abraham, si Isaac, tan si Jacob; tan sinonunot ed saray paknaan a ginawa to; dia ed ontan, inawit to ra ya impaway ed dalin na Egipto.",
                "41": "Tan pinetek to ra ed kalawakan ed panamegley na tayukor to; lapu ed pinaawet da so saray puso ra, a siñga unong ed sikayo; tan say Katawan pinetek to ra lapu ed saray kaugesan da. Añgibaki na mandarlang tan mantekyab ya oleg ed limog da; tan kayari a sikara so akalat imparaan to so dalan pian natambal ira; tan say kimey a gawaen da so ontañgay ya onnengneng; tan lapu ed simpli na pananumpal odino inomay to nia, dakel so inaatey.",
                "42": "Tan pinaawet da so saray puso ra ed panapanaon, tan sinmumlang ira sumpa ed si Moises, tan sumpa met ed Dios; angaman ontan, sikakabat kayo a sikara so intunton na angapo a kapara a pakapanyari to anga ed dalin na sipan.",
                "43": "Tan natan, kayari na saraya ya amin a beñgatla, sinmabi so panaon a nanmaliw ira a marelmeng, on, dia ed ñgalñgali la ya inkagnap; tan ag ko kabat balet sikara ed saya ya agew ñgalñgali la ra naderal; lapu ed kabat ko ya onsabi so agew a sikara so naderal, likud ed pigara labat, a sikara so nitunton a niarawi ed inkadakep.",
                "44": "Dia ed ontan, say Katawan ginangan to si amak a nakaukolan to so ontaynan a mamaarap ed kalawakan; tan saray Judio pilalek da met ya ekalen so bilay to; on, tan sikayo met pilalek yo ya ekalen so bilay to; dia ed ontan, sikayo so managpatey ed saray puso yo tan sikayo so siñga sikara.",
                "45": "Sikayo so masiglat a mangawa na kaugesan balet matantan a makanunot ed Katawan a Dios yo. Anengneng yo la so sakey ya angel, tan akisalita la ed sikayo; on, nadñgel yo so voces to ed panapanaon; tan sikato so nansalita ed sikayo ed makalna a melag a voces, balet sikayo so ag makalikna, kanian ag yo alikna so saray salita to; dia ed ontan, sikato so nansalita ed sikayo ed siñga voces na karul, ya akaseñgeg na inmayegmeg na dalin a siñga ñgalñgali napaldua.",
                "46": "Tan kabat yo met a lapu ed makapanyari a salita to nayarian to a gawaen a say dalin so naandi; on, tan kabat yo a lapu ed salita to nayarian to a panmaliwen so pinmupukdol a pasen a mapalanas, tan saray mapalanas a pasen so paletaken to. O, sirin, akin nayarian yo ni a paaweten so saray puso yo?",
                "47": "Nengneng yo, say kamareruak so maermen ed irap na linawa lapu ed sikayo, tan say pusok manlilikna na sulit; mapaga ak ag la piga sikayo so nibantak ed ando la ya ando. Nia, napno ak ed Espiritu na Dios, tan say laman ko angapo la so biskeg to.",
                "48": "Tan natan agawa a sanen asalitak so saraya a salita sinmanok ira ed siak, tan pilalek da ya ibantak da ak ed kaaraleman na dayat; tan sanen inasingeran da ak a degkeman nansalita ak ed sikara, a nankuan: Dia ed ñgaran na Makapanyari a Dios, igangan ko ed sikayo ya ag yo ak didiwiten, lapu ed napno ak na pakapanyari na Dios, angan dia ed kaupot na laman ko; tan siopaman a mañgidapo na lima to ed siak so namagaan a siñga amagaan a boter; tan sikato so siñga angapo ed arapan na pakapanyari na Dios, lapu ed say Dios so mamakbak ed sikato.",
                "49": "Tan agawa a siak, Nephi, inkuan ko ed sikara ya ag la ra manñguroñguro sumpa ed si ama ra; ni say isiblet da ed siak so sagpot da, lapu ed say Dios ginangan to ak a mangawa na sakey a bapor.",
                "50": "Tan inkuan ko ed sikara: No say Dios so añgigangan ed siak a mangawa na amin a beñgatla nagawaan ko so saraya. No igangan to ed siak ya ibagak ed saya a danum, sika so ongawa a dalin, saya so manmaliw a dalin; tan no ibagak so saya so nagawa.",
                "51": "Tan natan, no say Katawan wala so ontan la kabaleg a pakapanyari, tan ginawa to so dakel a milagro ed limog na saray anak na totoo, panon sirin ya ag to ak nibañgat, pian makagawa ak na sakey a bapor?",
                "52": "Tan agawa a siak, Nephi, so nankuan na dakel a beñgatla ed saray agagik, lapu ed saya a sikara so akewkew tan ag ira makapibaliñgaan sumpa ed siak; ni say nitepel da a dapoan ak na lima da odino diwiten da ak ed saray gamet da, ed loob na dakel ya agew. Natan ag da nitepel a gawaen so saya ag la piga namagaan ira ed arapan ko, ontan la so pakapanyari na Espiritu na Dios; tan onia so agawa ed sikara.",
                "53": "Tan agawa a say Katawan inkuan to ed siak: Iunat mo so limam lamet ed saray agagim, tan ag ira namagaan ed arap mo, balet kigtoten ko ra, inkuan na Katawan, tan saya so gawaen ko, pian nakabatan da a siak so Katawan a Dios da.",
                "54": "Tan agawa ya iniunat ko so limak ed saray agagik, tan ag ira amagaan ed arap ko, balet say Katawan pinagiwgiw to ra unong ed salita ya imbalikas to.",
                "55": "Tan natan, inkuan da: Kabat mi a petepeteg a say Katawan wala ed sika, lapu ed kabat mi a say pakapanyari na Katawan so amagiwgiw ed sikami. Tan sikara so niparukol ed arapan ko, tan siak la lawari so igalang da, balet ag ko nitepel, ya inkuan ko: Siak so agi yo a laki, on, angan say agi yo a laki a yugtan; dia ed ontan, igalang yo so Katawan a Dios yo, tan pagalañgan yo so ama tan ina yo, pian ondukey so saray agew yo ed dalin ya iter na Katawan a Dios yo."
            },
            "18": {
                "1": "Tan agawa ya añgigalang ira ed Katawan, tan akila ra ed siak; tan nankimey kami ed saray trozo ed nidumaroma ya inkagawa. Tan say Katawan impanengneng to ed siak ed panapanaon no anto a kanengneñgan so pankimey ko ed saray trozo ya ikana mi ed bapor.",
                "2": "Natan siak, Nephi, ag ko kinimeyan so saray trozo unong ed kanengneñgan a naaral na saray totoo, ni say ginawak so bapor unong ed kanengneñgan na saray totoo; balet ginawak so saya unong ed kanengneñgan ya impanengneng ed siak na Katawan; dia ed ontan, saya so aliwa ya unong ed kanengneñgan na too.",
                "3": "Tan siak, Nephi, linma ak ed sakey a pukdol a palanang, tan nampikasi ak a palanang ed Katawan; dia ed onia say Katawan impanengneng to ed siak so saray baleg a beñgatla.",
                "4": "Tan agawa a kayarik ya asumpal so bapor, unong ed salita na Katawan, saray agagik anengneng da a maong, tan say kanengneñgan na inkagawa to so marakerakep; dia ed onia, nampaabeba ra ed inkasikara a dili lamet ed arapan na Katawan.",
                "5": "Tan agawa a say voces na Katawan sinmabi ed kinen amak, a sikami so onla ed bapor.",
                "6": "Tan agawa a dia ed kaimbuasan, kayari ya imparaan mi so amin a beñgatla, dakel a buñga tan karne a nanlapu ed kalawakan, tan sawaan a dilo, tan saray tagano mi ya unong ed ingangan na Katawan, linmoob kami la ed bapor ya awit mi ya amin a nakaukolan mi tan saray bokel, tan amin a beñgatla ya awit mi, balang sakey unong ed taon to; dia ed ontan, linmugan kami la ed bapor, a kaiba mi so kaasawaan mi tan saray anak mi.",
                "7": "Tan natan, si amak nanilalak na duara a laki ed kalawakan, say pañguloan tinawag to na Jacob tan say yugtan tinawag to a Joseph.",
                "8": "Tan agawa a kayari mi a linmugan ed bapor, tan inawit mi so saray nakaukolan mi a tagano tan saray beñgatla a nigangan ed sikami, iniakar mi ed danum so bapor tan sikami so sinunson na mabiskeg a dagem ya amaarap ed dalin a sipan.",
                "9": "Tan kayari a sikami so sinunson na dagem ed dakel ya agew, nia, saray agagik tan saray lalaki ya anak nen Ishmael tan ontan met ed saray kaasawaan da ginapoan da so manliliket ed inkasikara, lapu ed saya sikara so nansasayaw, tan nancancion, tan nansalita ra na salita a magasal, on, lapu ed alingwanan da la no anto a pakapanyari so añgawit ed sikara diman; on, nipaatagey ira ed mapalalo ya inkagasal.",
                "10": "Tan siak, Nephi, ginmapo ak ya ontakot a mapalalo ag la piga onsanok so Katawan ed sikami, tan bakbaken to kami lapu ed saray inkauges mi, ompano sikami so akmonen na kaaraleman na dayat; dia ed onia, siak, Nephi, ginapoan ko so mansalita ed sikara ed pananalita a maoyamo; balet nia sikara so nampasnok ed siak, a nankuan: Ag mi labay a say agi mi a laki a yugtan so manmaliw a manañgoley ed sikami.",
                "11": "Tan agawa a si Laman tan si Lemuel siningkat da ak tan binalor da ak na lubir, tan say ginagawa ra ed siak so mapalalo a kasebegan; angaman ontan, say Katawan pinaulian to ra pian naipanengneng to so pakapanyari to, onkana ed pakasumpal na saray salita to ya imbalikas to nipaakar ed saray marelmeng.",
                "12": "Tan agawa a kayari da ak a binalor lapu ed saya ag ko makagalaw, saman so agohon, ya imparaan na Katawan, so tinmonda a mankimey.",
                "13": "Dia ed ontan, ag da amta no iner so pañgipaarapan da ed bapor, a dia ed saya linmesa so sakey a maksil a bagyo, on, sakey a mabiskeg tan makapataktakot a bagyo, tan asunson kami a papawil ed tapew na saray danum ed loob na talora ya agew; tan ginmapo ira a mankebyew a mapalalo ag la piga sikara so nalener ed dayat; angaman ontan ag da ak ni inukbaran.",
                "14": "Tan dia ed komapat ya agew ya inkasunson mi a papawil, say bagyo so kinmasil a mapalalo.",
                "15": "Tan agawa a ñgalñgali kami la naakmon ed kaaraleman na dayat. Tan kayari a sikami so asunson a papawil ed tapew na danum ed loob na apatira ya agew, saray kaagian ko ginmapo a nanengneng da la so panañgokom na Dios ya ondadapo ed sikara, tan nakaukolan ya ompatey ira likud no mambabawi ra ed saray kaugesan da; dia ed onia, linma ra ed siak, tan inukbar da so balor ed saray ñgaloñgaluan ko, tan nia saraya so linmarag la a maong; tan ontan met ed saray kalit-kalit ko so linmalarag la a maong, tan agay la so sakit da.",
                "16": "Angaman ontan, tinmañgay ak ed Dios ko, tan indaydayew ko a sanagew; tan ag ak nanñguroñguro sumpa ed Katawan lapu ed saray impanirap ko.",
                "17": "Natan si amak, a Lehi, so añgibalikas na dakel a beñgatla ed sikara, tan ontan met ed saray lalaki ya anak nen Ishmael; balet, nia, nambesñgaw ira na dakel a pantaktakot sumpa ed siopaman a mansalita a mañgiansakit ed siak; tan lapu ed saray atateng ko so mabublay la ra lapu ed dakel a panaon, tan nantepel la ra na dakel ya ermen lapu ed saray anak da, sikara la so makapoy, on, angan dia ed saray dukolan da.",
                "18": "Lapu ed kaermenan da tan baleg ya ermen, tan say kaugesan na saray kaagian ko, sikara so niasinger angan dia ed saya a panaon a miarap ira ed Dios da; on, say ubanan la a buek da so ñgalñgali la a niparukol a nidasay ed sapok; on, angan sikara so asinger la a nibantak a katekep so ermen ed lubok a danum.",
                "19": "Tan si Jacob tan si Joseph met, lapu ed malangwer ni ra, nakaukolan da ni so dakel a panagtagano, so maermen lapu ed saray irirap nen ina ra; tan ontan met nen asawak a wala so lua to tan pikakasi, tan ontan met ed saray ilalak ko, ag da apalemek so puso na saray kaagian ko pian siak so ukbaran da.",
                "20": "Tan angapo la so antokaman likud ed pakapanyari na Dios, a sikato so anaktakot ed sikara na kadederal, so nayari a mamalemek ed saray puso ra; dia ed ontan sanen anengneng da a ñgalñgali la ra naakmon ed kaaraleman na dayat sikara so nambabawi ed saray beñgatla a ginawa ra, lapu ed saya inukbaran da ak.",
                "21": "Tan agawa a kayari da ak ya inukbaran, nia, inalak so agohon, tan saya so nankimey unong no iner so pilalek ko. Tan agawa a nampikasi ak ed Katawan; tan kayarik a nampikasi say dagem so tinmonda, tan say bagyo tinmonda, tan wala so baleg a linak.",
                "22": "Tan agawa a siak, Nephi, so añgitunton ed bapor, kanian nanlayag kami lamet ya onarap ed dalin a sipan.",
                "23": "Tan agawa a kayari na impanlayag mi ed dakel ya agew akasabi kami ed dalin a sipan; tan sinmakbit kami ed dalin, tan impaalagey mi so saray abong-abong mi ya abel; tan tinawag mi so saya a dalin a sipan.",
                "24": "Tan agawa a ginapoan mi a bokalkalen so dalin, tan ginapoan mi so mantanem na saray bokel, on, intanem mi ya amin so bokel ed dalin, a saraya so awit mi a nanlapu ed Jerusalem. Tan agawa a saraya so tinmubo a mapalalo ed bona; dia ed ontan, abendicionan kami na daakan.",
                "25": "Tan agawa ya asukayan mi ed saya a dalin na sipan, dia ed impambaroy mi ed kalawakan, a wala so saray atap ya ayayep ed kakiewan ed nanduroma a nengneng, baka tan say kalakian a baka, asno tan say kabayo, tan say kanding tan atap a kanding, tan amin a nengneng na atap ya ayayep, ya onkana ed saray totoo. Tan arumog mi so amin a nengneng na bato, mandapag a balitok, tan pilak, tan tanso."
            },
            "19": {
                "1": "Tan agawa a say Katawan ginangan to ak, dia ed onia nangawa ak na saray piligo a ginawa ed bato a nanlaok na balatyang pian nitatak ko ed saraya so kasulatan nipaakar ed saray totook. Tan dia ed saraya a piligo a ginawak intatak ko so saray kasulatan nen amak, tan ontan met ed saray impambaroy mi ed kalawakan, tan saray profesiya nen amak; tan ontan met ed saray dili ya improfesiyak so intatak ko ed saraya.",
                "2": "Tan ag ko kabat ed saman a panaon sanen ginawak so saraya a siak so igangan na Katawan a mangawa na saraya a piligo; dia ed ontan, saray kasulatan nen amak, tan say listaan na kapolian na kaamaan to, tan malaglaem a kabiañgan na amin ya agawgawa ed kalawakan so nitatak ed saraman so unaan a piligo a saya so asalitak la; dia ed ontan, saray beñgatla ya agawa sakbay na impangawak na saray a piligo, dia ed katuaan, so malaglaem ya asaglawi ed saray unaan a piligo.",
                "3": "Tan kayarik a ginawa so saraya a piligo ed panamegley na gangan, siak, Nephi, inawat ko so gangan a say pampulong tan saray profesiya, say lalo a malinew tan pinabli a kabiañgan na saraya, so nakaukolan a nisulat ed saraya a piligo; tan saray nisulat a beñgatla so nakaukolan a nisinop ya onkana a panuntonan na saray totook, a sikara so mankayarian na dalin, tan ontan met ed arum ni a makabat a gagala, a saraya a gagala so kabat na Katawan.",
                "4": "Dia ed ontan, siak, Nephi, nangawa ak na kasulatan ed sananey a piligo, a saya so mañgiter na awaran, odino saya so mañgiter na babaleg ya usay na saray bakal tan baliñgaan tan inkaderal na saray totook. Tan saya so ginawak, tan ingangan ko ed saray totook no anto so gawaen da kayari a siak so naandi la; tan saraya a piligo so kaukolan nipalima manlapu ed sakey a kailalakan ya anga ed sananey, odino manlapu ed sakey a profeta ya anga ed sananey, anga ed ontumbok a gangan na Katawan.",
                "5": "Tan say kasulatan na impangawak ed saraya a piligo so niiter ed saray mansaguinunor; tan dia ed onia, nia, mampatuloy ak unong ed asalitak la; tan saya so gawaen ko pian saray lalo a masagrado a beñgatla komon so nisinop ya onkana ed kakabatan na saray totook.",
                "6": "Angaman ontan, ag ak mansulat na beñgatla ed saray piligo likud no dia ed nunot ko saraya so sagrado. Tan natan no bilang naliñgo ak, angan siñga inkaliñgo na saraman so kadaanan a panaon; ag ak mambaraan ed inkasiak lapu ed saray arum a totoo, balet lapu ed kakapuyan a wala ed siak, unong ed laman, mambaraan ak ed inkasiak.",
                "7": "Tan saray beñgatla a pablien na saray arum a totoo a baleg so kakanaan da, mandapag ed laman tan kamarerua, saray arum ipasen da ya angapo so kakanaan tan gatin-gatinan da ed saray sali ra. On, angan say peteg a Dios na Israel saray totoo igatingatin da ed saray sali ra; ikuan ko, gatin-gatinan da ed saray sali ra balet mansalita ak ed sananey a salita—sikato so impasen da ya andi-kakanaan, tan ag da deñgelen so voces na panagbilin to.",
                "8": "Tan nia sikato so onsabi, unong ed saray salita na angel, ed anem a lasus a taon manlapu ed panaon ya intaynan nen amak ed Jerusalem.",
                "9": "Tan say mundo, lapu ed saray kaugesan da, sikato so okomen da a siñga sakey a beñgatla ya andi-kana; dia ed ontan sikato so bakbaken da, tan saya so itepel to; tan sikato so tampalen da, tan saya so itepel to. On, sikato so lukdaan da, tan saya so itepel to, lapu ed maaro a panañgasi tan say andukey a panañgitepel to ed saray anak na totoo.",
                "10": "Tan say Dios na kaamaan tayo, a sikara so nipaway ed Egipto, ed inkaukbar da ed inkaaripen, tan sikara met so niagel ed kalawakan ed panamegley to, on, say Dios nen Abraham, tan si Isaac, tan say Dios nen Jacob, iniabuloy to so inkasikato, unong ed salita na angel, bilang sakey a too, ed lima na saray marelmeng a totoo, pian sikato nipaatagey, unong ed saray salita nen Zenock, tan sikato so ipasak ed krus, unong ed salita nen Neum, tan ipumpon ed lubok a bato, unong ed salita nen Zenos, a sinalita to nipaakar ed talora ya agew na kabiluñgetan, a saya so pakapatnagan na ipatey to a niiter ed saray manayam ed pulo na dayat, malaglaem a niiter ed saraman so kabiañgan ed kailalakan na Israel.",
                "11": "Tan onia so inkuan na profeta: Say Katawan a Dios petepeteg a dalawen to so amin ya kailalakan na Israel ed saman ya agew, saray arum dia ed panamegley na voces to, lapu ed inkamatunong da, ya onkana ed baleg a gayaga tan kilalaban da, tan saray arum ed panamegley na karul tan kirmat na pakapanyari to, ed panamegley na bagyo, ed panamegley na apoy, tan dia ed panamegley na asewek, tan kelpa na biluñget, tan dia ed panamegley na iletak na dalin, tan dia ed panamegley na palandey a naawit ed tagey.",
                "12": "Tan amin a saraya a beñgatla so peteg ya onsabi, kuan nen profeta Zenos. Tan saray ankakabaleg a bato na dalin so nakaukolan a napaldua, tan lapu ed saray panaglem na dalin, dakel ya arari ed saray pulo na dayat so natanguyor na Espiritu na Dios, a mambalikas: Say Dios na mundo so maniirap.",
                "13": "Tan nipaakar ed saraman so wala ed Jerusalem, inkuan na profeta, sikara so pasegsegañgen na amin a totoo, lapu ed sikara so mañgipasak ed Dios na Israel, tan ipaliis da so saray puso ra, tan ag da awaten so saray pakapatnagan tan saray pakelaw, tan say pakapanyari tan gloria na Dios na Israel.",
                "14": "Tan lapu ed pañgipaliis da ed saray puso ra, inkuan na profeta, tan balawen da so masanto a Bugtong na Israel, manakarakar ira ed inkalaman, tan ompatey ira, tan manmaliw ira a puñges tan ag nalingwanan a salita, tan sikara so kabusol ed limog na amin a bansa.",
                "15": "Angaman ontan, dia ed isabi na saman ya agew, inkuan na profeta, no ag da la ipaliis so saray puso ra sumpa ed Masanto a Bugtong na Israel, dia ed onia nanunotan to so saray paknaan a ginawa to ed kaamaan da.",
                "16": "On, dia ed saman nanunotan to so saray pulo ed dayat; on, tan amin a totoo a sikara so kabiañgan ed kailalakan na Israel, sikara so tiponen ko, inkuan na Katawan, unong ed saray salita nen profeta Zenos, a manlapu ed saray apatira a sukong na mundo.",
                "17": "On, tan amin a dalin nanengneng da so kilalaban ed Katawan, inkuan na profeta; balang sakey a bansa, sankakanayon, salita tan totoo so nabendicionan.",
                "18": "Tan siak Nephi, insulat ko so saraya a beñgatla onkana ed saray totook, ag la piga sikara so nakuyong ko a makanunot ed Katawan a Mananundon da.",
                "19": "Dia ed onia, mansalita ak ed amin ya kailalakan na Israel, no saya so makaseñgeg pian sikara so makagamor ed saraya a beñgatla.",
                "20": "Tan nia, wala so kimey ko ed espiritu, a saya so mangogonigon ed siak ya angan saray kasokasoan ko so kinmapoy, nipaakar ed saray wala ed Jerusalem; no aliwa a mapañgasi so Katawan, a mañgipanengneng ed siak nipaakar ed sikara, ya angan siñga saray profeta nen daan a panaon, nayari ya inatey ak met la.",
                "21": "Tan sikato so peteg ya añgipanengneng ed saray profeta nen daan a panaon na saray amin a beñgatla nipaakar ed sikara; tan ontan met impanengneng to so dakel a nipaakar ed sikami; dia ed ontan, nakaukolan a nakabatan mi so nipaakar ed sikara lapu ed saraya so nisulat ed saray piligo a gansa.",
                "22": "Natan agawa a siak, Nephi, imbañgat ko ed saray kaagian so saraya a beñgatla; tan agawa ya imbasak ed sikara so dakel a beñgatla, a saraya so nitatak ed saray piligo a gansa, pian nakabatan da so saray ginagawa na Katawan ed arum a dalin, ed limog na saray totoo nen saman a panaon.",
                "23": "Tan imbasak ed sikara so dakel a beñgatla a nisulat ed libro nen Moises; balet pian komon nagnap so pakakuyong ko ed sikara a manisia ed Katawan a Mananundon da imbasak ed sikara so nipaakar ed insulat nen profeta Isaias; lapu ed inyaliling ko so amin a masanto a kasulatan ed sikami, pian komon onkana a pinabañgan tan pakaaralan mi.",
                "24": "Dia ed ontan, nansalita ak ed sikara, a nankuan: Deñgel yo so saray salita na profeta, sikayo a nakdaan ed kailalakan na Israel, sakey a sañga ya asipi; deñgel yo so saray salita na profeta, a nisulat ya onkana ed amin ya kailalakan na Israel, tan ipareng yo so saraya ed sikayo a dili, pian sikayo so nawalaan na ilalo tan ontan met ed saray kaagian yo a sikara so asipian yo; tan unong ed saya a kanengneñgan so insulat na say profeta."
            },
            "20": {
                "1": "Talineng tan deñgel yo so saya, O kailalakan nen Jacob, sikayo ya atawag ed ñgaran ya Israel, tan nanlapu a linmimwas ed saray danum na Juda, odino dia ed paway na saray danum na biniag, a sikayo so nansamba ed ñgaran na Katawan, tan bitlaen da so Dios na Israel, iñgen ag ira mansamba ed katuaan odino dia ed inkamatunong.",
                "2": "Angaman ontan, tawagen da so inkasikara a kabiañgan na masanto a ciudad, balet ag da pagnayonen so inkasikara ed Dios na Israel, a sikato so Katawan na saray Ejercito; on, Katawan na saray Ejercito so ñgaran to.",
                "3": "Nengneng mo, abitlak la so saray beñgatla a linmabas manlapu ed gapo; tan saraya so imbesñgaw na sañgik, tan impanengneng ko ed sikara. Impanengneng ko ed sikara ed saya a bekta.",
                "4": "Tan saya so ginawak lapu ed kabat ko a sika so beñger, tan say beklew mo so binmalatyang a laman, tan saray kirep mo so gansa;",
                "5": "Tan angan nanlapu la ed gapo imparungtal ko ed sika; sakbay na kagawa to nia impanengneng ko ed sika; tan saya so impanengneng ko lapu ed takot ko ya ompano ikuan mo—Say talintaok so ag nangawa ed saraya, tan say pinanday a talintaok, tan say tinunaw a talintaok so nangangan ed sikara.",
                "6": "Anengneng mo tan nadñgel mo ya amin so saraya; tan ag mo kasi labay ya iparungtal ed sikara? Tan impanengneng ko ed sika so saray balo a beñgatla manlapu ed saya a panaon, angan saray beñgatla a wala ed amot, tan ag mo kabat.",
                "7": "Saraya so apalsa natan, tan aliwa a nanlapu ed gapo, angan dia ed kasakbayan na agew ya ag mo impakadñgel saraya so niparungtal ed sika, ag la piga ya ikuan mo—Nia saraya so kabat ko.",
                "8": "On, tan ag mo ni nadñgel; on, ag mo kabat; on, manlapu ed saman a panaon a saray layag mo ag ni alokasan; lapu ed kabat ko a kaliktan mo so pililimog a panagpalikdo, tan sika so atawag a managkasalanan nanlapu la ed dalem na eges.",
                "9": "Angaman ontan, lapu ed kakanaan na ñgaran ko tantanan ko so pasnok ko, tan makaseñgeg ed dayew ko sika so sebelan ko, pian sika so ag ko isian.",
                "10": "Tan, nengneng yo, sika so apapinok sika so pinilik ed pugon na kairapan.",
                "11": "Onkana ed pankaabigan ko a dili, on, lapu ed pankaabigan ko a dili saya so gawaen ko, lapu ed ag ko nitepel so say ñgaran ko so nadukitan, tan ag ko iter so gloriak ed sananey.",
                "12": "Talineng mo ak, O Jacob, tan Israel a tinawag ko, lapu ed siak so sikato; siak so unaan, tan siak met so sampot.",
                "13": "Say dili a limak met so añgiteen na letnegan na dalin, tan say kawanan a limak so nampalaknab ed katawenan. Tinawag ko ra labat tan sikara so nanoolop ya inmonor.",
                "14": "Amin yo, mantitipon kayo, tan deñgel kayo; siopa ed limog da so añgibaga ed saraya a beñgatla ed sikara? Say Katawan sikara so inararo to; on, tan sumpalen to so saray salita to ya imparungtal to ed sikara; tan gawaen to so kaliktan to ed Babilonia, tan saray taklay to so onsabi ed saray taga-Caldeo.",
                "15": "Ontan met, inkuan na Katawan; Siak a Katawan, on, nansalita ak; on, sikato so tinawag ko a mañgiparungtal, sikato so inawit ko, tan gawaen to so dalan to a maaliguas.",
                "16": "Ondago kayo ya onasinger ed siak; Ag ak nansalita ed maamot; nanlapu ed gapo, ed saman a panaon a niparungtal ed siak so nansalita; tan say Katawan a Dios, tan say Espiritu to, siak so imbaki to.",
                "17": "Tan onia so inkuan na Katawan, a Mananundon mo, say Masanto a Bugtong na Israel; sikato so imbakik, say Katawan a Dios mo so mañgibagat ed sika a minabang, a sikato so mañgitunton ed sika ed dalan iner man so laen mo, saya so ginawa to.",
                "18": "O no sika so dinmeñgel ed saray gangan ko—komon say kareenan mo siñga saman so sakey ya ilog, tan say inkamatunong mo siñga saray daluyon na dayat.",
                "19": "Say boleg mo met siñga saray buer; saray ilalak mo siñga dalakirik diman; say ñgaran to so komon ag napaksot odino naderal ed arapan ko.",
                "20": "Ompaway kayo ed Babilonia, taynan yo a maganat so saray taga-Caldeo, dia ed voces a mancancancion iparungtal yo, ibaga yo, ibalikas yo ya anga ed sampot na dalin; ikuan yo: Say Katawan dinundon to so igagangan to a si Jacob.",
                "21": "Tan sikara so ag napgaan; sikara so impañgulo to ed saray kabueran; tan ginawa to a saray danum so onagos manlapu ed baleg a bato ya onkana ed sikara; sinegkal to met so baleg a bato tan pinmesuak so danum a pinmaway.",
                "22": "Tan manwari a ginagawa to so saraya ya amin, tan ankakabaleg ni nen saraya, angapo so kareenan, inkuan na Katawan, ed saray marelmeng."
            },
            "21": {
                "1": "Tan lamet: Talineng mo, O kailalakan na Israel, amin yo a nisian tan adagdag a papaway lapu ed karelmeñgan na saray managpulong ed saray totoo; on, amin yo a nisian, a nitaytayak ed arum na bansa, sikayo a kabiañgan na saray totook, O kailalakan na Israel. Deñgel kayo, O kapuloan, ed siak, tan talineng yo sikayo a totoo a wala ed arawi; say Katawan tinawag to ak sakbay a siak so nianak; dia ed eges nen inak sinaglawi to la so ñgaran ko.",
                "2": "Tan ginawa to so sañgik a siñga espada a makdem; dia ed anino na lima to siak so insanib to, tan ginawa to ak a masileng a pana; dia ed pabalok to siak so insanib to;",
                "3": "Tan inkuan to ed siak: Sika so igagangan ko, O Israel, a dia ed sika siak so nigloria.",
                "4": "Dia ed saman inkuan ko, Nansagpot ak ed andi-kana, inkanak so biskeg ko ed angapo tan andi-kakanaan; andi saew a say kaokom ko so wala ed Katawan, tan say kimey ko wala ed Dios.",
                "5": "Tan natan, kuan na Katawan—a sikato so nangawa ed siak ed dalem na eges pian siak so manmaliw ya igagangan to, a mañgawit lamet ed si Jacob ed sikato—angaman say Israel ag ni atipon, iñgen siak naani so nigloria ed mata na Katawan, tan say Dios ko sikato so biskeg ko.",
                "6": "Tan inkuan to: Saya so anlemew a beñgatla pian sika so manmaliw ya igagangan ko a mañgitanduro na saray tribo nen Jacob, tan mañgipawil ed pañgiagel ed Israel. Iter ko met ed sika so liwawa ya onkana ed saray Gentiles, pian sika so manmaliw a kilalaban ko ya anga ed sampot na dalin.",
                "7": "Onia so inkuan na Katawan, say Mananundon na Israel, say Masanto a Bugtong to, a sikato a balbalawen na too, a sikato so dimdimlaen na saray bansa, ed igagangan na saray manañgoley. Saray arari nanengneng da tan onalagey ira, saray prinsipe sikara met so mañgigalang, lapu ed say Katawan a matuor.",
                "8": "Onia so inkuan na Katawan: Dia ed sakey a panaon a makana sika so dineñgel ko, O kapuloan a wala ed dayat, tan dia ed sakey ya agew na kilalaban sika so tinuloñgan ko; tan siak so mañgiagel ed sika, tan iter ko ed sika so igagangan ko ya onkana a sakey a paknaan ed saray totoo, a mañgiletneg na dalin, señgegan a panawir ed saray ataynanan a tatawiren;",
                "9": "Pian ikuan mo ed saray nipañgaw: Onla kayo; ed sikara a manyodyurong ed kabiluñgetan: Ipanengneng yo so inkasikayo. Sikara so mañgan ed saray dalan, tan saray pastolan da wala ed saray atagey a pasen.",
                "10": "Sikara so ag naerasan ni say napgaan, ni say petang odino say agew bakbaken to ra; lapu ed saman so awalaan na panañgasi ed sikara itunton to ra, angan dia ed saray subol na danum sikara so iwanwan to.",
                "11": "Tan gawaen ko a dalan so saray kapalandeyan ko, tan saray karsadak sikara so nitanduro.",
                "12": "Tan dia ed ontan, O kailalakan na Israel, nia, saraya so manlapu ed arawi; tan nia, saraya so manlapu ed baybay tan dia ed sagur; tan saraya so nanlapu ed dalin na Sinim.",
                "13": "Mancancion ka, O katawenan; tan mangayaga ka, O dalin; lapu ed saray sali na saraman so wala ed bokig so niletneg; tan bigla a mancancion, O sikayo a palandey; lapu ed sikara so ag la nabakbak; lapu ed say Katawan niligliwa to so saray totoo to, tan nawalaan na abagey ed saray manlilikna na segsegang.",
                "14": "Balet, nengneng yo, say Sion inkuan to: Say Katawan inkaindan to ak, tan say Katawan ko inlingwan to ak—balet ipatnag to ya ag to ni ginawa lamlamang.",
                "15": "Tan nayari kasi a say sakey a bii ilingwan to so mansuso ya anak to, tan angapo la a kapiganman so panañgasi to ed laki ya anak to a buñga na eges to? On, sikara so nayari a makalingwan, iñgen ag taka nalingwanan, O kailalakan na Israel.",
                "16": "Nengneng mo, sika so minulik ed saray daklap na limak; tan saray padir mo so mansiansia ed arapan ko.",
                "17": "Saray anak mo sikara so manganat ya onsumpa ed saray managderal ed sika; tan saraman so managderal ed sika arawian da ka.",
                "18": "Itañgay mo so saray matam ed kaliber-liber tan nengneng mo; saraya ya amin so mantitipon ed inkasikara a dili, tan sikara so ondago ed sika. Tan unong a mabilay ak, kuan na Katawan, andi saew a sikara ya amin so onkana a mañgawes ed sika, a siñga sakey a parakep, tan berberen da ka a siñga sakey a nobia.",
                "19": "Pian saray andi-kana tan saray maermen a pasen mo, tan say dalin a kaderalan mo, so mapalalo a maiñget makaseñgeg ed saray manaayam; tan saraman so añgakmon ed sika wala ra ed arawi.",
                "20": "Saray anak a niiter ed sika, kayari ya abalang mo so unaan, iyesaes da lamet ed layag mo ya ikuan da: Say pasen mapalalo a maptek ed siak; iter mo ed siak so pasen pian panayaman ko.",
                "21": "Dia ed saman ikuan mo ed pusom: Siopa so añgianak ed saraya ed siak, lapu ed sankanengneng ko ya abalang ko so saray anak ko, tan siak so mambokbukor, sakey ya adakep, tan ongagalaw a mampawil-pawil diman tan dia? Tan siopa so nampabaleg ed saraya? Nia, siak so ataynan a nambokbukor; saraya, iner so nanlalapuan da?",
                "22": "Onia so ikuan na Katawan a Dios: Nia, itagey ko so limak ed saray Gentiles, tan igenak so pananontunan ko ed saray totoo; tan awiten da so saray lalaki ya anak mo ed saray taklay da, tan saray bibii ya anak mo sakbaten da ra ed saray takeb da.",
                "23": "Tan saray arari sikara so managasikaso ya ama, tan saray reyna sikara so managasikaso ya ina; sikara so ontewek ed sika ya akaarap so lupa ra ed dalin, tan dildilan da so sapok ed saray salim; tan dia ed ontan nakabatan mo a siak so Katawan; pian ag ira ombaing so saray manaalagar ed siak.",
                "24": "Nayari kasi a samsamen so adakep manlapu ed sakey a makapanyari, odino saray makatunoñgan ya adakep so nilaban?",
                "25": "Balet onia so inkuan na Katawan, angan saray adakep na saray makapanyari so naekal ed sikara, tan say adakep na saray makapakebyew so nilaban; lapu ed siak so mibaliñgaan ed siopaman a mibaliñgaan ed sika, tan ilaban ko so saray anak mo.",
                "26": "Tan pakanen ko so saray managpasegsegang ed sika na dili a laman da; tan sikara so nabuek ed dili a dala ra a siñga masamit ya alak; tan amin a laman nakabatan da a siak, say Katawan, siak so Manañgilaban mo tan Mananundon mo, say Makapanyari a Bugtong nen Jacob."
            },
            "22": {
                "1": "Tan natan agawa a siak, Nephi, kayarik a binasa so saray beñgatla ya akatatak ed piligo a gansa, saray kaagian ko so dinmago ed siak tan inkuan da ed siak: Anto so talus na saray beñgatla a binasam? Nia, nayari kasi a saraya so talusan unong ed beñgatla a maespiritu, a saraya so nagawa unong ed espiritu aliwa a dia ed laman?",
                "2": "Tan siak, Nephi, inkuan ko ed sikara: Nia, saraya so nipatnag ed profeta ed panamegley na voces na Espiritu; tan dia ed panamegley na Espiritu say amin a beñgatla so nipakabat ed saray profeta, a saya so onsabi ed anak na saray totoo unong ed laman.",
                "3": "Dia ed ontan, saray beñgatla ya imbasak so saray beñgatla nipaakar ed mandapag ya inkalaman tan maespiritu; lapu ed napatnagan a say kailalakan na Israel, dia ed magano odino dia ed arapen, so nitaytayak ed amin a tapew na dalin, tan ontan met ed limog na amin a bansa.",
                "4": "Tan nengneng yo, dakel so saray abalang la ed pikakabat ed saraman so wala ed Jerusalem. On, say karaklan a kabiañgan na amin a tribo so niwanwan ed arawi; tan sikara so ataytayak a nampawil-pawil ed saray kapuloan ed dayat; tan no iner so kawalaan da angapo ed sikami so makapikabat, likud ed pikakabat tayo ya amin so niwanwan ed arawi.",
                "5": "Tan lapu ed sikara so niwanwan ya inmarawi, saraya a beñgatla so niprofesiya nipaakar ed sikara, tan ontan met nipaakar ed amin na saray onsaguinunor ni a nitayak tan nakewkew, lapu ed Masanto a Bugtong na Israel; lapu ed sumpa ra ed sikato paaweten da so saray puso ra; dia ed ontan, sikara so nitaytayak ed limog na amin a bansa tan busolen na amin a totoo.",
                "6": "Angaman ontan, kayari a sikara so asikasoen na saray Gentiles, tan say Katawan intagey to so lima to ed saray Gentiles tan sikara so inteen to a sakey a pananontunan, tan inawit da so saray anak da ed saray taklay da, tan saray bibii ya anak da so awiten da ed saray takeb da, nia saraya a beñgatla ya asalita so nipaakar ed inkalaman; tan onia so paknaan na Katawan ed saray kaamaan tayo; tan sikatayo so kipaakaran to ed saray agew ya arapen, tan ontan met ed amin a kaagian tayo a wala ed kailalakan na Israel.",
                "7": "Tan say kabaliksan to onsabi so agew a kayari ya amin ya kailalakan na Israel no sikara so nitaytayak tan nakewkew, say Katawan a Dios ipatalindeg to so sakey a makapanyari a bansa ed limog na saray Gentiles, on, angan dia ed tapew na saya a dalin; tan dia ed sikara saray boleg tayo sikara so nitaytayak.",
                "8": "Tan kayari a saray boleg tayo so nitaytayak say Katawan a Dios mampatuloy ed pangawa to na sakey a makapakelaw a kimey ed limog na saray Gentiles, a saya so mabli ed saray boleg tayo; dia ed ontan, siñga met lamlamang mipara a nantalima ed sikara so saray Gentiles tan sikara so inawit da ed saray taklay da tan ed saray takeb da.",
                "9": "Tan saya met so nawalaan na kakanaan ed saray Gentiles; tan aliwa labat ed saray Gentiles no ag iñgen dia ed amin a kailalakan na Israel, onkana ed pañgipakabat ed saray paknaan na Ama na tawen ed si Abraham, a kuan to: Dia ed saray boleg mo amin a sankakanayon ed dalin so nabendicionan.",
                "10": "Tan pilalek ko, kaagian ko ra, a nepeg yo a kabaten ya amin a sankakanayon ed dalin so ag nabendicionan likud no ipanengneng to so taklay to ed mata na amin a bansa.",
                "11": "Dia ed ontan, say Katawan a Dios ipatuloy to ya ipanengneng to ed taklay to ed amin a mata na saray bansa, ed kiparungtal na paknaan to tan say Evangelio to ed saray kabiañgan na kailalakan na Israel.",
                "12": "Dia ed ontan, sikara so awiten to lamet ya ipaway ed inkadakep, tan sikara so natipon ed saray dalin a tawir da; tan sikara so nipaway ed ag-pikakabat tan dia ed kabiluñgetan; tan nakabatan da a say Katawan sikato so Manañgilaban tan Mananundon da, say Makapanyari a Bugtong na Israel.",
                "13": "Tan say dala na saman so baleg tan marumsis a simbaan, a saya so balangkantis ed amin a dalin, saya so ompawil ed saray dili ya ulo ra; tan sikara so mambabakal ed limog da a dili, tan say espada ed saray dili a lima da so ondapo ed saray dili ya ulo ra, tan sikara so nabuek ed saray dili a dala ra.",
                "14": "Tan balang sakey a bansa a mibakal sumpa ed sika, O kailalakan na Israel, sikato so ompoliktar ed sakey sumpa ed sananey, tan sikara so napelag ed abot a kinutkot da a mamatit ed saray totoo na Katawan. Tan amin ya onlaban sumpa ed Sion so naderal, tan saman so baleg a balangkantis, a saya so nampikewet ed saray maptek a dalan na Katawan, on, saman so baleg tan marumsis a simbaan, so niparukol ed sapok tan agay la a kabaleg so kapelag na saya.",
                "15": "Tan nengneng yo, kuan na profeta, say panaon masiglat ya onsabi a si Satanas naandi la so pakapanyari to ed puso na saray anak na totoo; lapu ed say agew magano la ya onsabi ya amin na saray mapaatagey tan saraman so marelmeng so manmaliw a siñga ñgapos; tan onsabi so agew a sikara so poolan.",
                "16": "Tan say panaon magano la ya onsabi a say inkagnap na sanok na Dios so onkalbo ed amin ya anak na totoo; lapu ed ag to itepel a saray marelmeng deralen da so saray matunong.",
                "17": "Dia ed onia, iagel to so saray matunong ed panamegley na pakapanyari to, angan no bilang onsabi so nagnap a sanok to, tan saray matunong so niagel, angan dia ed kaderal na saray kabusol da ed panamegley na apoy. Dia ed ontan, saray matunong ag nakaukolan ya ontakot; tan onia so inkuan na profeta, sikara so nilaban, angan dia ed apoy.",
                "18": "Nia, kaagian ira, ikuan ko ed sikayo, a saraya a beñgatla ag la mambayag onsabi; on, angan say dala, tan say apoy, tan say kelpa na asewek so ag-nasaew ya onsabi; tan kaukolan a dia ed tapew na saya a dalin; tan saya so onsabi ed saray totoo unong ed laman no bilang paaweten da so saray puso ra sumpa ed Masanto a Bugtong na Israel.",
                "19": "Tan nengneng yo, saray matunong so ag nabalang; tan petepeteg a say panaon so onsabi ya amin na saray onlaban sumpa ed Sion so nataksing.",
                "20": "Tan say Katawan andi-saew a mañgiparaan na dalan ya onkana ed saray totoo to, pian nasumpal so saray salita nen Moises, a sinalita to, a kuan to: Sakey a profeta na Katawan a Dios yo so italindeg to ya onkana ed sikayo, a siñga siak; sikato so deñgelen yo ed amin a beñgatla ya antokaman ya ibaga to ed sikayo. Tan nagawa a siopaman so ag ondeñgel ed saman a profeta sikato so nataksing ed limog na saray totoo.",
                "21": "Tan natan siak, Nephi, ibawag ko ed sikayo, a saya a profeta a sinalita nen Moises sikato so Masanto a Bugtong na Israel; dia ed ontan, sikato so mangawa na panañgokom ed inkamatunong.",
                "22": "Tan saray matunong ag nakaukolan ya ontakot, lapu ed sikara so ag nakewkew. Balet saman so panarian na demonyo, a saya so nipaalagey ed limog na anak na saray totoo, a saya a panarian so niletneg ed limog na saraman so wala ed inkalaman—",
                "23": "Tan say panaon masiglat ya onsabi ya amin a simbaan a nipaalagey ed gagala a pakagungona, tan amin na saray nipaalagey pian makagamor na pakapanyari ed laman, tan saraman so nipaalagey pian manmaliw a bantog ed mata na mundo, tan saraman so panseseetan da ya anapen so alak na laman tan saray beñgatla a minomundo, tan mangagawa na amin a kanengneñgan na karelmeñgan; on, dia ed antikey, amin na saraman so kabiañgan na panarian na demonyo sikara so nakaukolan ya ontakot, tan ongiwgiw, tan ompayegpeg; sikara so nakaukolan a naawit ya ondakmomo ed sapok; sikara so naopot a napoolan a siñga ñgapos; tan saya so unong ed salita na profeta.",
                "24": "Tan say panaon masiglat ya onsabi pian saray matunong so nitunton a siñga kilaw na baka ed saray panañgipukokan, tan say Masanto a Bugtong na Israel so nakaukolan a mañgoley ed lapag, tan biskeg, tan pakapanyari, tan baleg a gloria.",
                "25": "Tan tiponen to so saray anak to a manlapu ed apatira a suyok na dalin; tan bilañgen to so saray karnero to, tan sikato so kabat da; tan wala so saksakey ya olop na papastolan tan saksakey a managpastol; tan pakanen to so saray karnero to, tan dia ed sikato narumog da so panagpastulan.",
                "26": "Tan lapu ed inkamatunong na saray totoo to, si Satanas angapo la so pakayari to; lapu ed onia, sikato so ag nabulosan ed andukey a panaon; tan angapo la so pakapanyari to ed puso na saray totoo, lapu ed sikara so manaayam ed inkamatunong, tan say Masanto a Bugtong na Israel so mañgoley.",
                "27": "Tan natan nia, siak, Nephi, ikuan ko ed sikayo a saraya ya amin a beñgatla so onsabi unong ed laman.",
                "28": "Balet nia, amin a bansa, sankakanayon, salita, tan totoo so manayam ya ag-nasigen-sigen ed Masanto a Bugtong na Israel no sikara so mambabawi.",
                "29": "Tan natan siak, Nephi, sampotan ko la; lapu ed ag ko nayarian so mansalita natan na arum ni nipaakar ed saraya a beñgatla.",
                "30": "Dia ed ontan, kaagian ko, pilalek ko ya ipasen yo a saraman so beñgatla a nisulat ed saray piligo a gansa so tua; tan paneknekan da a say sakey a too nepeg to so ononor ed saray gangan na Dios.",
                "31": "Dia ed ontan, ag yo ipapasen a siak tan si amak labat so nampaneknek, tan nambañgat met ed saraya. Dia ed ontan, no sikayo so ononor ed saray gangan, tan mansiansia ya anga ed sampot, sikayo so nilaban ed kaunoran ya agew. Tan saya so onia. Amen."
            }
        }
    },
    "2-ne": {
        "meta": {
            "slug": "2-ne",
            "name": "Say Komadua a Libro nen Nephi",
            "chapterWord": "Tekap"
        },
        "chapters": {
            "1": {
                "intro": "Say kasulatan ed impatey nen Lehi. Saray kaagian nen Nephi so inmalsa ra a sinmumpa ed sikato. Say Katawan pinasakbayan to si Nephi ya ontaynan ya onla ed kalawakan. Saray impambaroy to ed kalawakan, tan arum ni.",
                "1": "Tan natan agawa a kayari a siak, Nephi, intondak la so pambabañgat ed saray agagik, si ama mi, Lehi, nansalita met na dakel a beñgatla ed sikara, tan inulit to ed sikara, no panon kabaleg a beñgatla so ginawa na Katawan ed sikara ed impañgipaway to ed sikara ed dalin na Jerusalem.",
                "2": "Tan sikato so nansalita ed sikara nipaakar ed saray impanalsa da nen wala ni ra ed danum, tan saray panañgasi na Dios ed impañgiligyas to ed bilay da, kanian ag ira naakmon ed dayat.",
                "3": "Tan sikato so nansalita met ed sikara nipaakar ed dalin na sipan, a saya so agamoran da—no panon so panañgasi na Katawan ed impañgipasakbay to ya ontaynan kami ed dalin na Jerusalem.",
                "4": "Makaseñgeg, nia, inkuan to, siak so akanengneng na payawar, a dia ed saya kabat ko a say Jerusalem so aderal; tan no nansiansia tayo ed Jerusalem pati sikatayo met so inatey.",
                "5": "Balet, inkuan to, manwari ya ontan so saray irap tayo, agamoran tayo so dalin na sipan, sakey a dalin ya apili-pili ed saray arum a dalin; sakey a dalin a say Katawan a Dios insipan to ed siak a saya so tawiren na saray boleg ko. On, say Katawan insipan to ed siak so saya a dalin, tan dia ed saray anak ko ya anga ed anga, tan ontan met ed amin na saraman so nitunton manlapu ed arum a bansa dia ed panamegley na lima na Katawan.",
                "6": "Dia ed ontan, siak, Lehi, mamprofesiya ak unong ed kimey na Espiritu a wala ed siak, ya angapo so siopaman ya onsabi ed saya a dalin likud no sikara so naawit dia ed panamegley na lima na Katawan.",
                "7": "Dia ed ontan, saya a dalin so pinasanto to ed saraman so awiten to dia. Tan sano nagawa a no sikara so manlingkor ed sikato unong ed saray gangan ya initer to, saya so sakey a dalin na kawayañgan ed sikara; dia ed ontan, sikara kapiganman ag naawit ed inkadakep; tan no ontan, saya so lapu ed kaugsan, tan no say kaugesan so ondakel naayew so dalin makaseñgeg ed sikara, balet dia ed saray matunong saya so nabendicionan ed ando la ya ando.",
                "8": "Tan nia, sakey a kakabatan a saya a dalin so niamot ni ed pikakabat na saray arum a bansa; tan nengneng yo, dakel a bansa so manlalaglagan ed saya a dalin, kanian angapo so nakeraan a pasen ya onkana a tawiren.",
                "9": "Dia ed onia, siak, Lehi, agamoran ko so sipan, unong a saraman so awiten na Katawan a Dios manlapu ed dalin na Jerusalem onoren da so saray gangan to, sikara so onaliguas ed tapew na saya a dalin; tan sikara so niamot ed saray arum a bansa, pian sikara so mankayarian ed saya a dalin onkana ed inkasikara. Tan no sumpalen da so saray gangan to sikara so napapalar dia ed saya a tapew na dalin, tan angapo so manigen-sigen ed sikara, odino manamsam ed dalin a tawir da; tan sikara so manayam a maligen ed ando la ya ando.",
                "10": "Balet nengneng yo, sano onsabi so panaon ya onlasay ira ed ag-pananisia, kayari impakaawat da na ontan la a kabaleg a bendicion a nanlapu ed lima na Katawan—ya awalaan ira na pikakabat nipaakar ed inkapalsa na dalin, tan amin a totoo, a nakabatan da so baleg tan makapakelaw a kimey na Katawan manlapu ed inkapalsa na mundo; ya awalaan ira na pakapanyari a niiter ed sikara ed pakagawa na amin a beñgatla lapu ed pananisia; a wala ed sikara so amin a gangan nanlapu ed gapo, tan naawit ira ed panamegley na andi-angaan a kaabigan ed saya ya apili-pili a dalin na sipan—nia, ikuan ko, sano say agew onsabi ya ipulisay da so Masanto a Bugtong na Israel, say tua a Mesias, a Mananundon da tan Dios da, nia, say panañgokom na saman a matunong so onteen ed sikara.",
                "11": "On, awiten to so saray arum a bansa ed sikara, tan iter to ed saraya so pakapanyari, tan ekalen to ed sikara so saray dalin a kayarian da, tan gawaen to a sikara so nitaytayak tan nabakbak.",
                "12": "On, unong a sakey a kailalakan so onlabas ed sananey wala so onterter a dala, tan baleg a dalaw ed limog da; dia ed ontan, anak ko a lalaki, pirawat ko a nunoten yo; on, pilalek ko a deñgelen yo so saray salitak.",
                "13": "O sikayo komon so naliing; naliing ed malet ya ugip, on, angan say ugip ed infierno, tan iyagyag yo so makapataktakot a gulonggulong a saya so amalor ed sikayo, a saraya so gulonggulong ya amalor ed saray anak na totoo, kanian sikara so naawit ed pasen na inkadakep ed kaaraleman na andi-angaan a segsegang tan kaermenan.",
                "14": "Liing kayo! tan ombañgon kayo a manlapu ed sapok, tan deñgel yo so saray salita na mangiwgiw ya ateng, a saray sali to ñgalñgali la niparukol ed ambetel tan mareen a lubok, no iner siopaman a managbaroy ag la makapawil; pigara ni ya agew onla ak la ed dalan na amin a dalin.",
                "15": "Balet nia, say Katawan dinundon to so kamareruak ed infierno; anengneng ko so gloria to, tan siak so aliktob ed andi-angaan a taklay na aro to.",
                "16": "Tan pilalek ko a nunoten yo a sumpalen so saray pananontunan tan say panañgokom na Katawan; nia, saya so kapagaan na kamareruak nanlapu la ed gapo.",
                "17": "Say pusok abelatan ed ermen nanlapu la ed sakey a panaon anga ed sananey, lapu ed mapaga ak, ag la piga lapu ed awet na saray puso yo say Katawan a Dios yo onsabi ed naspot a pasnok to ed sikayo, pian sikayo so nataksing tan naderal ed ando la ya ando.",
                "18": "Odino, onsabi ed sikayo so ayew ed loob na dakel a kailalakan; tan sikayo so nadalaw dia ed panamegley na espada, tan eras, tan sikayo so nabusol, tan sikayo so nitunton unong ed linawa tan inkadakep na demonyo.",
                "19": "O anak ko a lalaki, pilalek ko a saraya a beñgatla ag onsabi ed sikayo, no ag iñgen manmaliw kayo a sakey ya apili tan sakey a totoo a pinabli na Katawan. Balet nia, say linawa to so nasumpal; lapu ed say dalan to so inkamatunong ed ando la ya ando.",
                "20": "Tan inkuan to ya: Unong no onoren yo so saray gangan ko sikayo so onaliguas ed saya a dalin; balet no ag yo onoren so saray gangan ko sikayo so nataksing ed arapan ko.",
                "21": "Tan natan pian say kamareruak wala komon so gayaga to ed sikayo, tan pian say pusok ontaynan ed saya a mundo a maliket lapu ed sikayo, ya ag ak komon iparukol ed sinagem tan ermen ed dalem na lubok, alagey kayo manlapu ed sapok, anak ko a lalaki, tan manmaliw kayo a lalaki, tan pabiskeg yo so linawa yo ed saksakey a kanunotan tan saksakey a puso, nankakasakey ed amin a beñgatla, pian ag kayo niakar ed inkadakep;",
                "22": "Pian ag kayo naayew na ansakit ya ayew; tan ontan met, pian ag kayo makagawa na ag-kapakna na maptek a Dios ed sikayo, nipaakar ed kadederal, on, say andi-angaan a kadederal na kamarerua tan say laman.",
                "23": "Liing kayo, anak ko a lalaki; isulong yo so kirlong na inkamatunong. Iyagyag yo so gulonggulong ya amalor ed sikayo, tan paway kayo ed kipapasen ya ag-kabkabat, tan onalagey kayo manlapu ed sapok.",
                "24": "Ag kayo la onaalsa sumpa ed agi yo a laki, lapu ed saray kanunotan to so magloria, tan sikato so manusumpal ed saray gangan nanlapu la ed panaon a tinmaynan tayo ed Jerusalem; tan sikato so sakey ya ikakana ed lima na Dios, ed inkiakar tayo dia ed saya a dalin na sipan; no ag lapu ed sikato, sikatayo so inatey la ya amin ed eras dia ed kalawakan; angaman ontan, nampilalekan yo ya ekalen so bilay to; on, tan sikato so nanlikna na mapalalo ya ermen lapu ed sikayo.",
                "25": "Tan mapalalo so pagak tan pangiwgiw ko lapu ed sikayo, ompano manirap lamet; tan nia, sikato so pinalsaan yo a nampilalekan to so pakapanyari tan panañgoley ed sikayo; balet kabat ko ya ag to nampilalekan so pakapanyari ni say panañgoley ed sikayo, balet, nampilalek ed gloria na Dios, tan say andi-angaan a pankaabigan yo.",
                "26": "Tan sikayo so nanñguroñguro lapu ed sikato so maparungtal ed sikayo. Inkuan yo a sikato so añgikana na makdem a panagsalita; inkuan yo a wala so pasnok to ed sikayo; balet nia, say inkamakdem to saya so inkamakdem na pakapanyari na salita na Dios, a wala ed sikato; tan say tatawagen yo a pasnok saya so katuaan, unong a wala ed Dios, ya ag to nayari ya itepel, lapu ed mabakat ya impañgipanengneng to ed saray inkauges yo.",
                "27": "Tan peteg a nakaukolan a say pakapanyari na Dios so wala ed sikato, angan say impañgigangan to ed sikayo a kaukolan yo so ononor. Balet nengneng yo, aliwa a sikato, no ag iñgen say Espiritu na Katawan a wala ed sikato, so añgilokas na sañgi to kanian akapambesñgaw ya ag to nayari ya ikupit.",
                "28": "Tan natan anak ko a laki, Laman, tan ontan met ed sika Lemuel tan Sam, tan ontan met ed saray lalaki ya anak ko a sikara so lalaki ya anak nen Ishmael, nia, no deñgelen yo so voces nen Nephi ag kayo nabalang. Tan no sikato so deñgelen yo itilak ko ed sikayo so sakey a bendicion, on, angan say unaan a bendicion ko.",
                "29": "Balet no sikayo so ag ondeñgel ed sikato ekalen ko so inmuna a bendicionan ko, on angan say bendicion ko, tan saya so iter ko ed sikato.",
                "30": "Tan natan, Zoram, mansalita ak ed sika: Nengneng mo, sika so igagangan nen Laban; angaman ontan, sika so nipaway ed dalin na Jerusalem, tan kabat ko a sika so tua a kaaro na saya so anak ko, si Nephi, ed ando la ya ando.",
                "31": "Dia ed ontan, makaseñgeg a sika so matuor saray boleg mo so nabendicionan kaiba na saray boleg to, pian manayam ira a maaliguas ed andukey a panaon ed tapew ed saya a dalin; tan angapo, likud no say inkauges ed limog yo, so manderal odino manigen-sigen ed aliguas yo ed tapew na saya a dalin ed ando la ya ando.",
                "32": "Dia ed ontan, no sumpalen yo so gangan na Katawan, say Katawan pasantoen to so saya a dalin ya onkana a kiagelan na saray boleg yo a kaiba na boleg na anak ko a laki."
            },
            "2": {
                "1": "Tan natan, Jacob, mansalita ak ed sika: Sika so unaan a nianak ed saray agew na kairapan ko ed kalawakan. Tan nia, dia ed impanogaw mo nantepel ka na kairapan tan dakel ya ermen, lapu ed magasal ya ugali na saray agagim.",
                "2": "Angaman ontan, sika Jacob say unaan ya anak ko ed loob na kalawakan, kabat mo so kinabaleg na Dios; tan pasantoen to so saray intepel mo a kairapan onkana ed pankaabigan mo.",
                "3": "Dia ed ontan, say kamareruam so nabendicionan, tan sika so miayam ya angapo so kaatapan ed si agim, a si Nephi; tan saray agew mo so ondalan ya onkana ed panlingkor ed Dios mo. Dia ed ontan, kabat ko a sika so adundon, lapu ed inkamatunong na Mananundon mo; tan anengneng mo a dia ed inkagnap na panaon sikato so onsabi a mañgawit na kilalaban ed saray totoo.",
                "4": "Tan anengneng mo ed kalangweran mo so gloria to; dia ed ontan, sika so mapalar angan siñga saraman so pampuloñgan to ed laman; lapu ed say Espiritu sikato met lamlamang, karoman, natan, tan dia ed ando la ya ando. Tan say dalan niparaan a nanlapu la ed inkagapol na too, tan say kilalaban bulos.",
                "5": "Tan saray totoo malaglaem so inkabilin da pian amta da ya ibiig so maong ed mauges. Tan say gangan niiter ed saray totoo. Tan dia ed gangan angapo so laman a wala ed katunoñgan; odino, dia ed panamegley na gangan saray totoo so nataksing. On, lapu ed inkadalin a gangan sikara so ataksing; tan ontan met, unong ed maespiritu a gangan sikara so nabalang manlapu ed saray maong, tan manmaliw ira a pakaskasi ed ando la ya ando.",
                "6": "Dia ed ontan, say kadundon onsabi tan dia ed panamegley na Masanto a Mesias; lapu ed sikato so napno na gracia tan katuaan.",
                "7": "Nengneng yo, insaklang to so inkasikato a bagat ya onkana ed kasalanan, ya onebat ed saray kasampotan na gangan, onkana ed saray amin a walaan na puso a maermen tan mambabawi ya espiritu; tan angapo so angan siopaman a makaebat ed saray kasampotan na gangan.",
                "8": "Dia ed ontan, agay la a kabaleg so kakanaan na pangawa ed saraya a beñgatla dia ed pikakabat na saray manaayam ed dalin, pian nakabatan da ya angapo so laman a makapanayam ed kawalaan na Dios, no ag dia ed panamegley na kaabigan, tan panañgasi, tan gracia na Masanto a Mesias, a mañgibagat na bilay to unong ed inkalaman, tan alaen to lamet unong ed pakapanyari na Espiritu, pian nagawa so kioli ed bilay na saray inaatey, lapu ed sikato so onuna ya ombañgon.",
                "9": "Dia ed ontan, sikato so unaan a buñga ya onkana ed Dios, lapu ed sikato so onkana a manamegley ed saray amin ya anak na saray totoo; tan siopaman a manisia ed sikato so nilaban.",
                "10": "Tan lapu ed panamegley to ed amin, amin a totoo so ondago ed Dios; dia ed ontan, sikara so ontalindeg ed arapan to, pian sikara so okomen to unong ed katuaan tan inkasanto a wala ed sikato. Dia ed ontan, saray sampot na gangan ya initer na Masanto a Bugtong, nipaakar ed kagawa na dusa a nitekep, a saya a dusa ya akatekep so sumlang ed saman so liket a nitekep, pian saya so onebat ed saray sampot na bagat na pamaandi na kasalanan—",
                "11": "Tan peteg a nakaukolan, a wala so sumlang ed amin a beñgatla. No andi, unaan ya anak ko ed kalawakan, say inkamatunong ag nayari a nagawa, ni say karelmeñgan, ni say inkasanto odino kasegsegang, ni say maong odino mauges. Dia ed ontan, amin a beñgatla nakaukolan a manlauk a siñga saksakey; dia ed ontan, no saya so manmaliw a saksakey a laman nakaukolan a mansiansia ya inatey, ya angapo so bilay ni say patey, ni say kabulok odino say ag-kabulok, liket odino segsegang, ni say makalikna odino kaandian na liknaan;",
                "12": "Dia ed ontan, saya so kaukolan a napalsa ed sakey a beñgatla ya andi-kana; dia ed ontan angapo so getma na pansumpalan na inkapalsa to. Dia ed ontan, saya a beñgatla nakaukolan a deralen to so kakabatan na Dios tan saray andi-angaan a gagala to, tan ontan met ed pakapanyari, tan say panañgasi, tan say kaptekan na Dios.",
                "13": "Tan no ibagam ya angapo so gangan, ibagam met ya angapo so kasalanan. No ibagam ya angapo so kasalanan, ibagam met ya angapo so inkamatunong. Tan no angapo so inkamatunong angapo so liket. Tan no angapo so inkamatunong odino liket angapo so dusa ni say segsegang. Tan no onia so saraya a beñgatla angapo so Dios. Tan no angapo so Dios angapo tayo, ni say dalin; lapu ed angapo so apalsa a beñgatla, ni say mangawa odino gawaen; dia ed ontan, amin a beñgatla so naandi.",
                "14": "Tan natan, anak ko a lalaki, salitaen ko so saraya a beñgatla ya onkana ed pankaabigan tan pakaaral yo; lapu ed wala so Dios, tan pinalsa to so amin a beñgatla, mandapag a saray tawen tan say dalin, tan amin a beñgatla a lugan to, mandapag a beñgatla a mangawa tan saray beñgatla a gawaen.",
                "15": "Tan pian iparungtal so saray andi-angaan a gagala to dia ed kasampotan na too, kayari to a pinalsa so saray unaan ya ateng tayo, tan saray ayep ed uma tan saray manok ed liwang, tan dia ed antikey a salita, amin a beñgatla a pinalsa, nakaukolan a wala so sumlang; angan say nisebel a buñga so sumlang ed kiew na bilay; say sakey masamit tan say sananey so ampait.",
                "16": "Dia ed ontan, say Katawan a Dios initer to ed too pian ongalaw ed inkasikato a dili. Dia ed ontan, say too ag to nayarian so mangawa na nipaakar ed inkasikato likud no sikato so natanguyor na sakey odino say sananey.",
                "17": "Tan siak, Lehi, unong ed saray beñgatla ya abasak, nakaukolan ko ya ipasen a sakey ya angel na Dios, unong ed saman so nisulat, so naplag a nanlapu ed tawen; dia ed ontan, sikato so nanmaliw a demonyo, tan nampilalekan to so mauges ed arapan na Dios.",
                "18": "Tan lapu ed sikato so naplag a nanlapu ed tawen, tan sikato so nanmaliw a pakaskasi ed ando la ya ando, inanap to met so panmaliw a pakaskasi na amin a katooan. Dia ed ontan, inkuan to ed si Eva, on, angan saman lamlamang so matakken ya oleg, a sikato so demonyo, a sikato so ama na amin a tila, dia ed ontan inkuan to: Mañgan ka ed saya a nisebel a buñga, tan sika so ag ompatey, balet manmaliw ka a siñga Dios, nakabatan mo so maong tan mauges.",
                "19": "Tan kayari ya añgan si Adan tan si Eva ed nisebel a buñga sikara so adagdag a papaway ed tanamanan na Eden, pian bokalkalen da so dalin.",
                "20": "Tan sikara so nanilalak; on, angan say boleg na amin a dalin.",
                "21": "Tan saray agew na saray anak na totoo so aparukey, unong ed linawa na Dios, pian mambabawi ra legan a wala ra ed laman; dia ed ontan, say kipapasen da nanmaliw a kipapasen na panagsubok, tan say panaon da so aparukey, unong ed saray gangan ya initer na Katawan a Dios ed saray anak na totoo. Tan initer to so gangan ya amin a too so kaukolan a mambabawi; lapu ed impanengneng to ed amin a too a sikara so abalang, lapu ed impankasalanan na saray ateng da.",
                "22": "Tan natan, nia, no si Adan ag akapankasalanan ag nigapol, balet sikato komon so nansiansia a nanayam ed tanamanan na Eden. Tan amin a beñgatla a pinalsa so nansiansia komon ed gendat a kipapasen da unong ed gapo na inkapalsa ra; tan sikara komon so nansiansia ya ando la ya ando, tan angapo so kasampotan.",
                "23": "Tan sikara so ag awalaan komon na saray anak; dia ed ontan sikara komon so nansiansia ed kipapasen ya angapo so pikakabat, angapo so gayaga, lapu ed ag da akabatan so segsegang; angapo so gagawaen da a maong, lapu ed ag da kabat so kasalanan.",
                "24": "Balet nia, amin a beñgatla so agawa unong ed kakabatan na saman so makapikabat na amin a beñgatla.",
                "25": "Si Adan nigapol pian saray totoo narapat da so kaplesan a pasen da; tan saray totoo onia ra, pian sikara so nawalaan na gayaga.",
                "26": "Tan say Mesias onsabi ed inkagnap na panaon, pian dundonen to so saray anak na totoo ed inkigapol. Tan lapu ed sikara so adundon ed inkigapol nanmaliw ira a bulos ed ando la ya ando, a sikakabat ed maong tan mauges; a gawaen da so labay da ed inkasikara a dili tan aliwa a sikara so ganganen ed gawaen da, likud lambeñgat ed dusa unong ed gangan dia ed baleg tan sampot ya agew, unong ed saray gangan ya initer na Dios.",
                "27": "Dia ed ontan, saray totoo bulos ira unong ed laman; tan amin a beñgatla so niiter ed sikara unong ed pankaabigan na too. Tan sikara so bulos a mampili na kawayañgan tan andi-angaan a bilay, dia ed baleg a Manamegley na saray totoo, odino mampili ed inkadakep tan patey, unong ed inkadakep tan pakapanyari na demonyo; lapu ed pampilpilalekan to a say amin a too manmaliw a pakaskasi a siñga sikato.",
                "28": "Tan natan, anak ko a lalaki, pirawat ko ya onnengneng kayo ed makapanyari a Manamegley, tan ondeñgel kayo ed saray ankabaleg a gangan to; tan sikayo komon so matuor ed saray salita to, tan pilien yo so andi-angaan a bilay, unong ed linawa na Masanto ya Espiritu to;",
                "29": "Tan ag yo pilien so andi-angaan a patey, unong ed kaliktan na laman tan kaugsan a wala ed saya, a mañgiter na pakapanyari ed espiritu na demonyo a manakep, a mañgiguyor ed sikayo ed infierno, pian sikato so mañgoley ed sikayo ed dili a panarian to.",
                "30": "Asalitak ed sikayo so saray pigara a salita ya onkana ed sikayo ya amin, anak ko a lalaki, ed saray kaunoran ya agew ko ed subok; tan pinilik so saray maong a biang, unong ed sinalita na saray profeta. Tan angapo so arum a gagalak likud ed andi-angaan a pankaabigan na saray kamarerua yo. Amen."
            },
            "3": {
                "1": "Tan natan mansalita ak ed sika, Joseph, say sankaunoran ya anak ko. Sika so nianak ed kalawakan na saray irirap ko; on, dia ed saray agew na sangkabalegan ya ermen ko sika so inlokun nen inam.",
                "2": "Tan say Katawan pasantoen to met ed sika so saya a dalin, a saya so apili-pili a dalin, ya onkana a tawir mo tan tawiren na saray boleg mo kaiba so saray kaagian mo, onkana ed ligen mo ed ando la ya ando, no peteg kayo a matuor ed pañgonor ed saray gangan na Masanto a Bugtong na Israel.",
                "3": "Tan natan, Joseph, say sankaunoran a nianak, ya impaway ko ed kalawakan na saray irirap ko, say Katawan bendicionan to ka ed ando la ya ando, tan say boleg mo ag ira nasigsigpot a naderal.",
                "4": "Tan nengneng mo, sika so buñga na banel ko; tan siak so kabolegan nen Jose a sikato so niakar ya adakep ed Egipto. Tan agay la so kabaleg na saray paknaan na Katawan a ginawa to ed si Jose.",
                "5": "Dia ed ontan, si Jose so peteg ya anengneng to so saray agew tayo. Tan agamoran to so sipan na Katawan, a manlapu ed buñga na saray banel to say Katawan a Dios ipatalindeg to so matunong a sañga onkana ed kailalakan na Israel; aliwa a say Mesias, no ag sakey a sañga ya apoter a nisian, angaman ontan, pian nanunotan ed saray paknaan na Katawan a say Mesias iparungtal ed sikara ed saray kaunoran ya agew, ed espiritu na pakapanyari, onkana ed pañgipaway to ed sikara ed kabiluñgetan ya onla ed liwawa—on, manlapu ed niamot a kabiluñgetan tan manlapu ed inkadakep paarap ed kawayañgan.",
                "6": "Tan si Jose peteg a nampaneknek, a nankuan: Sakey a makapikabat ed linawa na Dios so ipatalindeg na Katawan a Dios, a sikato so manmaliw ya apili-pili a makapikabat ed linawa na Dios ed buñga na saray banel ko.",
                "7": "On, si Jose peteg ya inkuan to: Onia so inkuan na Katawan ed siak: Sakey ya apili a makapikabat ed linawa na Dios so italindeg ko ed buñga na saray banel mo; tan sikato so manuna a galgalañgen ed limog na buñga na saray banel mo. Tan dia ed sikato iter ko so gangan a gawaen to so sakey a kimey onkana ed buñga na saray banel mo, ed saray kaagian to, a saya baleg so kakanaan to ed sikara, angan dia ed pakaawit to ed sikara ed pikakabat ed saray paknaan a saya so ginawak ed saray ama yo.",
                "8": "Tan iter ko ed sikato so sakey a gangan ya angapo so sananey a kimey a gawaen to, likud ed say kimey ya igangan ko ed sikato. Tan sikato so gawaen ko a baleg ed arap na saray matak; lapu ed sikato so mangawa na saray kimey ko.",
                "9": "Tan sikato so baleg a siñga si Moises, a sikato so inkuan ko ya ipatalindeg ko, a mañgilaban ed saray totook, O kailalakan na Israel.",
                "10": "Tan ipatalindeg ko si Moises, a mañgilaban ed saray totook ed ipaway da ed dalin na Egipto.",
                "11": "Balet sakey a makapikabat ed linawa na Dios so ipatalindeg ko ed buñga na saray banel mo; tan dia ed sikato iter ko so pakapanyari a mañgawit na saray salitak ya onkana ed boleg na saray banel mo—tan aliwa a say pañgawit to labat ed saray salitak, kuan na Katawan, balet nipaakar ed pañgoyong to ed sikara ed saray salitak, a saya so sinmabi ed limog da.",
                "12": "Dia ed ontan, say buñga na saray banel mo sikara so mansulat; tan say buñga na saray banel nen Juda so mansulat; tan saman so isulat na buñga na saray banel mo, tan ontan met ed isulat na buñga na saray banel na Juda, sikara so ontubo a dua, a mañgewkew na tila-tila a doctrina tan mampaabeba ed saray baliñgaan, tan mañgiletneg na kareenan ed limog na buñga na saray banel mo, tan awiten to ra ed pikakabat ed saray ama ra ed kaunoran ya agew, tan ontan met ed pikakabat ed saray paknaan ko, kuan na Katawan.",
                "13": "Tan manlapu ed kakapuyan sikato so nagawa a mabiskeg, ed saman ya agew sano say kimey ko ongapo ed limog na amin a totook, onkana ed kipawil mo, O kailalakan na Israel, kuan na Katawan.",
                "14": "Tan onia so impamprofesiya nen Jose, a nankuan: Nia, sakey a makapikabat ed linawa na Dios so bendicionan na Katawan; tan saraman so pampilalekan da a sikato so deralen da sikara so nakewkew; lapu ed saya a sipan, ya agamoran ko ed Katawan, nipaakar ed buñga na saray banel ko, so nasumpal. Nia, ag ak manduarua ed kasumpal na saya a sipan.",
                "15": "Tan say ñgaran to natawag a kaboloy ko; tan sikato so kañgaranan nen ama to. Tan sikato so siñga siak; lapu ed say beñgatla, ya awiten na Katawan ed dili a lima to, ed panamegley na pakapanyari na Katawan so mañgawit ed saray totook ed kilalaban.",
                "16": "On, onia so impañgiprofesiya nen Jose: Amtak a peteg so saya a beñgatla, iñgen amtak a peteg so sipan nen Moises; lapu ed say Katawan inkuan to ed siak, pagnayonen ko so boleg mo ed ando la ya ando.",
                "17": "Tan say Katawan inkuan to: Mañgipatalindeg ak na sakey a Moises; tan iter ko so pakapanyari ed sikato ed sakey a tayukor; tan iter ko so panañgokom ed sikato ed panamegley na kasulatan. Iñgen ag ko bulosan so dila to, a sikato so mansalita na dakel, lapu ed sikato ag ko gawaen a makapanyari ed panagsalita. Balet isulat ko ed sikato so gangan ko, ed panamegley na tamoro na limak a dili; tan mangawa ak na tagasalita ya onkana ed sikato.",
                "18": "Tan say Katawan inkuan to met ed siak: Ipatalindeg ko ed buñga na saray banel mo; tan mangawa ak na sakey a tagasalita ya onkana ed sikato. Tan siak, nia, iter ko ed sikato ya isulat to so buñga na saray banel mo; onkana ed buñga na saray banel mo; tan say tagasalita na saray banel mo so mañgiparungtal.",
                "19": "Tan saray salita ya isulat to so saray salita ya unong ed kakabatan ko so nakaukolan ya onla ed buñga na saray banel mo. Tan manmaliw a siñga saray buñga na banel mo so onkelyaw a manlapu ed sapok; lapu ed kabat ko so saray pananisia ra.",
                "20": "Tan sikara so mampulong na pambabawi a manlapu ed sapok; on, angan say pambabawi ed saray kaagian da, angan dia ed kayari ilabas na dakel a kailalakan ed sikara. Tan nagawa a saray nañgis da onlabas, iñgen unong ed linew na saray salita ra.",
                "21": "Lapu ed saray pananisia ra saray salita ra so manlapu ed sañgik ya onla ed saray kaagian da a sikara so buñga na saray banel mo; tan say kakapuyan na saray salita ra so pabiskegen ko ed saray pananisia ra, onkana a pakanunot ed paknaan ko a saya so ginawak ed saray ama yo.",
                "22": "Tan natan, nia, anak ko a laki a Joseph, unong ed saya a kanengneñgan so impamprofesiya nen amak nen inmuna a panaon.",
                "23": "Dia ed ontan, lapu ed saya a paknaan sika so mapalar; tan say boleg mo so ag naderal, lapu ed deñgelen da so saray salita na libro.",
                "24": "Tan wala so onalagey a makapanyari ed limog da, a sikato so mangawa na dakel a kaabigan, mandapag ed salita tan dia ed gawa, lapu ed sikato so sakey ya ikakana ed lima na Dios, kaiba so kabaleg a pananisia, pian mangawa na ankakabaleg a pakelaw, tan gawaen to so beñgatla a baleg ed imaton na Dios, ed pañgawit na dakel a kipawil ed kailalakan na Israel, tan nipaakar ed boleg na saray agagim.",
                "25": "Tan natan, mapalar ka, Joseph. Nengneng mo, sika so melag ni; dia ed ontan deñgel ka ed saray salita na agim, si Nephi, tan nagawa ed sika so unong ed saray salita ya imbalikas ko. Nodnunot mo so saray salita na ompapatey ya amam. Amen."
            },
            "4": {
                "1": "Tan natan, siak, Nephi, mansalita ak nipaakar ed saray profesiya a sinalita nen amak, nipaakar ed si Jose, a sikato so niakar ed Egipto.",
                "2": "Tan nengneng yo, peteg a sikato so namprofesiya nipaakar ed amin a boleg to. Tan saray profesiya ya insulat to, angapo so babaleg ya ontaluna. Tan improfesiya to so nipaakar ed sikami, tan saray mantumbok a kailalakan mi; tan saraya so nisulat ed piligo a gansa.",
                "3": "Dia ed onia, kayari a sinampotan nen amak so nansalita nipaakar ed saray profesiya nen Jose, tinawag to so saray anak nen Laman, saray anak to a lalaki, tan saray anak to a bibii, tan inkuan to ed sikara: Nengneng yo, anak ko a lalaki, tan anak ko a bibii, a sikayo a lalaki ya anak tan bibii ya anak na unaan ya anak ko, pilalek ko a deñgelen yo so saray salitak.",
                "4": "Lapu ed say Katawan a Dios inkuan to: Unong a sumpalen yo so saray gangan ko, sikayo so ombulaslas ed saya a dalin; tan unong ya ag yo onoren so saray gangan ko sikayo so nisian ed arapan ko.",
                "5": "Balet nia, lalaki ya anak ko tan bibii ya anak ko, ag ko nayarian so onlasur ed lubok ko likud no itilak ko ed sikayo so bendicion ko; tan nia, kabat ko no ombaleg kayo ed nepeg a laen yo ag kayo onarawi ed saya.",
                "6": "Dia ed ontan, no sikayo so naayew, nia, itilak ko so bendicion ko ed sikayo, pian say inkaayew yo so nayari a naekal ed sikayo tan saya so ebatan ed saray ulo na saray atateng yo.",
                "7": "Dia ed ontan, lapu ed bendicion ko say Katawan a Dios ag to nitepel a nabalang kayo; dia ed ontan, sikato so mapañgasi ed sikayo tan dia ed saray boleg yo ed ando la ya ando.",
                "8": "Tan agawa a kayari impansampot na impansalita nen amak ed saray lalaki ya anak tan bibii ya anak nen Laman, kinaukolan to a saray lalaki ya anak tan bibii ya anak nen Lemuel so naawit ed arapan to.",
                "9": "Tan sikato so nansalita ed sikara, a nankuan: Nengneng yo, lalaki ya anak ko tan bibii ya anak ko, a lalaki ya anak tan bibii ya anak na komadua a laki ya anak ko; nia itilak ko ed sikayo so mipara a bendicion ya intilak ko ed saray lalaki ya anak tan bibii ya anak nen Laman; Dia ed ontan, sikayo so ag nasigpot a naderal; balet dia ed kasampotan saray boleg yo so nabendicionan.",
                "10": "Tan agawa nen kayari a nansalita si amak ed sikara, nia, nansalita ed saray lalaki ya anak nen Ishmael, on, anga ed saray kabobung to.",
                "11": "Tan dia ed kayari a sinampotan so impansalita to ed sikara, nansalita ed kinen Sam, a nankuan: Mapalar ka, tan saray boleg mo; lapu ed tawiren mo so dalin a siñga si agim a Nephi. Tan saray boleg mo so nibilang ed boleg to; tan sika so miolibay ed si agim a laki, tan say boleg mo so miolibay met ed boleg to; tan sikayo so napapalar ed amin ya agew yo.",
                "12": "Tan agawa a kayari a si amak, Lehi, so nansalita ed amin a kabobung to, unong ed liknaan na dili a puso to tan unong met ed Espiritu na Katawan a wala ed sikato, sikato la so tinmakken. Tan agawa a sikato so inatey, tan impumpon.",
                "13": "Tan agawa ya aliwa a dakel ya agew kayari na impatey to, si Laman tan si Lemuel tan saray lalaki ya anak nen Ishmael so nampasnok ira ed siak niseseñgeg ed bilin na Katawan.",
                "14": "Tan siak, Nephi, apilit ak a nansalita ed sikara, unong ed salita to; tan nansalita ak na dakel a beñgatla ed sikara, tan ontan met nen amak, kasakbayan na impatey to; dakel ed saraya a salita so nitatak ed saray sananey a piligok; lapu ed dakel so kabiañgan na awaran a nisulat ed saray sananey a piligok.",
                "15": "Tan dia ed saray tapew to nia itatak ko so saray beñgatla a pilalek na kamareruak, tan dakel ni ed saray masanto a kasulatan a nitatak ed saray piligo a gansa. Tan say kamareruak manliket ed saray masanto a kasulatan, tan say pusok sinonunot ed saraya, tan saraya so insulat ko a pakaaralan tan pakagungonaan na saray anak ko.",
                "16": "Nengneng yo, say kamareruak manliket ed saray beñgatla nipaakar ed Katawan; tan say pusok sinonunot ya andi-tonda ed saray beñgatla ya anengneng tan nadñgel ko.",
                "17": "Manwari ya ontan, angaman dia ed sankabalegan a kaabigan na Katawan, ed impañgipanengneng to ed siak na saray baleg tan makapakelaw a kimey to, say pusok nandaydayew: O masegsegang a too a saya so kipapasen ko! On, say pusok maermen lapu ed laman ko; say kamareruak napno na dageyem lapu ed saray kaugesan ko.",
                "18": "Siak so abalang, lapu ed saray tukso tan saray kasalanan a saraya so mainomay a mangonigon ed siak.",
                "19": "Tan sano pampilaleken ko so mangayaga, say pusok managlem lapu ed saray kasalanan ko; manwari ya ontan, kabat ko no siopa so nanmatalekan ko.",
                "20": "Say Dios ko sikato so tinmulong ed siak; intabin to ak ed saray segsegang ko ed kalawakan; tan siak so iniagel to ed saray danum na baleg a kaaraleman.",
                "21": "Pinano to ak na panañgaro to, anga ed kaupot na laman ko.",
                "22": "Kinewkew to so saray kabusol ko, anga ed sikara so akaseñgeg ya ongiwgiw ed arapan ko.",
                "23": "Nia, dineñgel to so kerew ko ed agew, tan initer to ed siak so kakabatan dia ed panamegley na payawar ed panaon na labi.",
                "24": "Tan dia ed agew lalo ak a sinmibeg ed baleg a pikakasik ed arapan to; on, say voces ko inkelyaw ko ed tagey; tan saray angeles so linmasor tan nantalima ed siak.",
                "25": "Tan dia ed payak na Espiritu to say laman ko niakar ed arawi ed mapalalo ya atagey a palandey. Tan saray matak a dili so akanengneng na ankakabaleg a beñgatla, on, mapalalo a baleg a tuloy ed sakey a too; dia ed ontan nigangan ed siak ya ag ko isulat so saraya.",
                "26": "O sirin, no anengneng ko so saraya a baleg a beñgatla, no say Katawan lapu ed panagkawalo to ed saray anak na totoo dinalaw to so saray totoo ed ontan a kinabaleg na panañgasi, akin say pusok so manakis tan say kamareruak manayam ed patar na kaermenan, tan say laman ko so nadarak ya andi-kakanaan, tan say biskeg ko so onkapoy, makaseñgeg ed saray kairapan ko?",
                "27": "Tan akin ya ontolok ak ed kasalanan, lapu ed laman ko a makapoy? On, akin ya iter ko so dalan ed tukso, pian saman so sakey a mauges so nawalaan na pasen ed pusok pian deralen to so kareenan ko tan panliknaen to so kamareruak? Akin mampasnok ak makaseñgeg ed kabusol ko?",
                "28": "Bañgon ka, kamareruak! Ag ka la ontetewek ed kasalanan. Mangayaga ka, O pusok, tan ag mo la iiter so pasen ed kabusol na kamareruak.",
                "29": "Ag ka la mampapasnok lamet lapu ed saray kabusol ko. Ag mo tatantanan so biskeg ko lapu ed saray kairapan ko.",
                "30": "Mangayaga ka, O pusok, tan iyakis mo ed Katawan, tan ikuan mo: O Katawan, sika so idaydayew ko ed ando la ya ando; on, say kamareruak so mangayaga ed sika, Dios ko, tan bato a dampay na kilalaban ko.",
                "31": "O Katawan, ag mo dundonen so kamareruak? Ag mo ak kasi ilaban ed lima na saray kabusol ko? Ag mo ak kasi gawaen ya ongiwgiw ed bekta a kiwala na kasalanan?",
                "32": "Komon saray puerta na infierno so andi-tonda a nakapotan ed arapan ko, makaseñgeg say pusok so maermen tan say espirituk so mambabawi! O Katawan, ag mo pa ikakapot so saray puerta na inkamatunong mo ed arapan ko, pian mankurang ak ed dalan na abeba a patar, pian maptek ak ed malinis a dalan!",
                "33": "O Katawan, balkot mo ak na kolibemben na inkamatunong mo! O Katawan, igawaan mo ak na dalan a mañgipaliis ed saray kabusol ko! Gawam pa Katawan so dalan ko a maptek ed arapen ko! Ag ka pa mañgipasen na katiloran ed dalan ko—balet linisan mo so dalan ko ed arapen ko tan ag mo pa aalaren so dalan ko, no ag saray dalan na kabusol ko.",
                "34": "O Katawan, wala ed sika so talek ko, tan sika so panmatalekan ko ed ando la ya ando. Ag ko iter so talek ko ed taklay na laman; lapu ed kabat ko a naayew so siopaman ya iter to so talek to ed taklay na laman. On, naayew so siopaman ya iter to so talek to ed too, odino gawaen to a laman so taklay to.",
                "35": "On, kabat ko a say Dios, iter to a mabunlok ed saman so onkerew. On, say Dios ko iter to ed siak, no onkerew ak na ag-aliwa; dia ed ontan, ikelyaw ko so voces ko ed sika, on, siak so onnañgis ed sika, Dios ko, say bato a dampay na inkamatunong ko. Nia, say voces ko onsegep ed sika ed ando la ya la ando, sika so bato a dampay ko tan andi-angaan a Dios ko. Amen."
            },
            "5": {
                "1": "Nengneng yo, agawa a siak, Nephi, impikasik a maong ed Katawan a Dios ko, makaseñgeg ed pasnok na saray agagik.",
                "2": "Balet nia, mapalalo so pasnok da ed siak, ya ontan la kanian pilalek da ya ekalen so bilay ko.",
                "3": "On, sikara so nanñguroñguro sumpa ed siak, a nankuan: Say yugtan ya agi tayo wala so nunot to ya oleyan to tayo; tan awalaan tayo na dakerakel a subok niseñgeg ed sikato; dia ed ontan, sikato so pateyen tayo natan, pian ag tayo la manlikna na segsegang makaseñgeg ed saray salita to. Tan nengneng yo, ag nayari ya abuloyan tayo a sikato so manañgoley tayo; lapu ed saya so manepeg ed sikatayo, a papañguloan ya agagi, so mañgoley ed saya a totoo.",
                "4": "Natan ag ko la isulat ed saraya a piligo so amin a salita ya inñguroñguro da sumpa ed siak. Balet masarag la ed siak so pañgikuan a nampilpilalekan da ya ekalen so bilay ko.",
                "5": "Tan agawa a say Katawan pinasakbayan to ak, a siak, Nephi, so nakaukolan ya ontaynan ed sikara tan ombatik ak ed kalawakan, tan amin iraman so malabay a miolop ed siak.",
                "6": "Dia ed ontan, agawa a siak, Nephi, inalak so boleg ko, tan ontan met ed si Zoram tan say boleg to, tan si Sam, say agik a pañguloan tan say boleg to, tan si Jacob tan si Joseph, saray agagik a yugtan, tan ontan met ed saray bibii ya agagik, tan amin a saraman so miolop ed siak. Tan amin a saraman so akiolop ed siak so manisia ed saray pasakbay tan puyan na Dios; dia ed ontan, sikara so dinmeñgel ed saray salitak.",
                "7": "Tan intarok mi so saray abong-abong mi ya abel tan antokaman a beñgatla a nayari ya awiten mi, tan nambaroy kami ed kalawakan ed loob na dakel ya agew. Tan dia ed kayari impambaroy mi ed loob na dakel ya agew impaalagey mi so saray abong-abong mi ya abel.",
                "8": "Tan saray totook kinaliktan da a saman a pasen so tawagen mi na ñgaran a Nephi; dia ed ontan, saya so tinawag mi a Nephi.",
                "9": "Tan amin a saraman so akiolop ed siak kinaliktan da a natawag so inkasikara a dili a totoo nen Nephi.",
                "10": "Tan sinumpal mi so saray panañgokom, tan saray pananontunan, tan saray gangan na Katawan ed amin a beñgatla, unong ed gangan nen Moises.",
                "11": "Tan say Katawan wala ed sikami; tan inmaliguas kami a mapalalo; tan nantanem kami na saray bokel, tan nanani kami lamet na daakan. Tan ginapoan mi so mamparakel na saray manok, tan saray baka, tan ayayep a nanduroma a nengneng.",
                "12": "Tan siak, Nephi, intarok ko met so saray kasulatan a nitatak ed saray piligo a gansa; tan ontan met ed bola, odino agohon, ya imparaan ya onkana ed kinen amak dia ed panamegley na lima na Katawan, unong ed saman so wala a nisulat.",
                "13": "Tan agawa a ginmapo kami ya inmaliguas a mapalalo, tan dinmakel kami ed dalin.",
                "14": "Tan siak, Nephi, inalak so espada nen Laban, tan saya so inalig ko ed impangawa ed dakerakel a espada, ag la piga saray totoo a tatawagen natan na Lamanite so onsalong ed sikami tan sikami so deralen da; lapu ed amtak so pasnok da ed siak tan saray anak ko tan saray totoo a atawag ed ñgaran ko.",
                "15": "Tan binañgatan ko so saray totook ed panaggawa na saray paalagey, tan panagkimey ed antokaman a kanengneñgan na kiew, tan balatyang, tan tanso, tan gansa, tan asero, tan balitok, tan pilak, tan saray ankabli a bato, a saraya narumog a daakan.",
                "16": "Tan siak, Nephi, so añgipaalagey na templo; tan say inkagawa to miolibay ed templo nen Solomon likud ed ag nipaalagey ed saray dakel ya ankabli a beñgatla; lapu ed saraya so ag narumog ed saya a dalin, dia ed ontan, ag agawa a kapara na templo nen Solomon. Balet say indeñgan na talindeg to so siñga templo nen Solomon; tan say inkagawa to mapalalo ed dakep.",
                "17": "Tan agawa a siak, Nephi, so lapuan kanian saray totook so makuli, tan nansagpot ed saray dili a lima da.",
                "18": "Tan agawa a labay da ak a manmaliw ya ari ra. Balet siak, Nephi, pilalek ko ya angapo so onletaw ya ari; manwari ya ontan, ginawak ed sikara so unong ed saray pakapanyarik.",
                "19": "Tan nengneng yo, saray salita na Katawan so asumpal ed saray agagik, a sinalita to nipaakar ed sikara, a siak so manañgoley tan managbañgat da. Dia ed onia, siak so nanmaliw a manañgoley tan managbañgat da, unong ed saray gangan na Katawan, anga ed isabi na panaon a pampilalekan da ya ekalen so bilay ko.",
                "20": "Dia ed ontan, say salita na Katawan ed siak so asumpal, a nankuan: No ag da deñgelen so saray salitam, sikara so nasian ed kawalaan na Katawan. Tan nia, sikara so nisian ed kawalaan to.",
                "21": "Tan pinasabi to so sakey ya ayew ed sikara, on, iñgen sakey ya ansakit ya ayew, lapu ed kaugesan da. Tan nia, pinaawet da so saray puso ra sumpa ed sikato, lapu ed sikara so nanmaliw a siñga pamingki; dia ed ontan, manwari ya amputi ra, tan mapalalo so gangana tan makaay-ayat, pian ag ira makatanguyor ed saray totook say Katawan a Dios impanmaliw to so baog ya andeket so onsabi ed sikara.",
                "22": "Tan onia so inkuan na Katawan a Dios: Gawaen ko ra a makadimla ed saray totoom, likud no mambabawi ra ed saray kaugesan da.",
                "23": "Tan naayew so boleg na siopaman a milaok ed saray boleg da; tan sikara so naayew na anga ed saman lamlamang ya ayew. Tan say Katawan so nansalita ed saya, tan saya so agawa.",
                "24": "Tan makaseñgeg ed ayew a wala ed sikara, nanmaliw ira a totoo a managmeneng, napno na panagsaol tan kasiliban, tan dia ed otel na katakelan so pananopan da ed saray ayayep a pambilay da.",
                "25": "Tan say Katawan a Dios inkuan to ed siak: Sikara so salot ed saray boleg mo, pian pagalawen da ra ed pakanodnunot ed siak; tan unong no ag da ak nanunotan, tan ondeñgel ed saray salitak, sikara so nabakbak anga ed kaderal.",
                "26": "Tan agawa a siak, Nephi, pinasantok si Jacob tan si Joseph, pian sikara so nagawa a sacerdote tan managbañgat ed tapew na dalin ed saray totook.",
                "27": "Tan agawa a sikami so nambilay unong ed kanengneñgan na liket.",
                "28": "Tan talomplo a taon la so linmabas nanlapu ed panaon ya insipot mi ed Jerusalem.",
                "29": "Tan siak, Nephi, intatak ko so saray kasulatan ed saray dili a piligok, a saraya ginawak, nipaakar ed saray totook anga ed saya a bekta.",
                "30": "Tan agawa a say Katawan a Dios so nankuan ed siak: Mangawa ka ni na arum a piligo, tan sika so mañgitatak na dakel a beñgatla ed saraya nipaakar ed saray maong ed imaton ko, onkana ed pinanabang na saray totoom.",
                "31": "Dia ed ontan, siak, Nephi, dia ed katotulok ko ed saray gangan na Katawan, siak so linma tan nangawa ak na saray piligo a saya so añgitatakan ko ed saraya a beñgatla.",
                "32": "Tan intatak ko so antokaman a makapaliket ed Dios. Tan no saray totook so maliket ed saray beñgatla a nipaakar ed Dios sikara so manliket ed saray intatak ko a saraya so lugan na piligo.",
                "33": "Tan no saray totook pilalek da a nakabatan so beñgatla a kabiañgan na awaran na saray totook, sukaiten da ed saray sananey a piligok.",
                "34": "Tan masarag la so pañgibagak ya apataplo a taon la so linmabas tan awalaan kami la na saray bakal tan baliñgaan ed saray agagimi."
            },
            "6": {
                "1": "Saray salita nen Jacob, say laki ya agi nen Nephi, a sinalita to ed saray totoo nen Nephi:",
                "2": "Nia, inararok a kaagian, siak, Jacob, lapu ed tawag na Dios, tan naordinan unong ed kanengneñgan na masanto a gangan to, tan lapu ed pinasanto to ak ed panamegley nen agik a laki a si Nephi, a sikato so seseleñgen yo ya ari odino manañgiagel, tan dia ed sikato so paniilaloan ed kiagel yo ed kaatapan, nia kabat yo a siak so nansalita ed sikayo na mapalalo a dakel a beñgatla.",
                "3": "Angaman ontan, mansalita ak lamet ed sikayo; lapu ed pilalek ko so nipaakar ed kaabigan na saray kamarerua yo. On, say kapagaan ko so baleg onkana ed sikayo; tan sikayo a dili amta yo ya onia so nanlapu la ed saman. Kanian nampulong ak ed sikayo ed amin a seet; tan imbañgat ko ed sikayo so saray salita nen amak; tan sinalitak ed sikayo so nipaakar ed amin a beñgatla a nisulat, a nanlapu ed inkapalsa na mundo.",
                "4": "Tan natan, nia, mansalita ak ed sikayo nipaakar ed saray beñgatla natan, tan saray onsabi; dia ed onia, basaen ko so saray sinalita nen Isaias. Tan saraya so salita a pilalek nen agik a salitaen ko ed sikayo. Tan mansalita ak ed sikayo onkana ed kaabigan yo, pian naaralan yo tan mangloria kayo ed ñgaran na Dios yo.",
                "5": "Tan natan, saray salitak a basaen ko so saray sinalita nen Isaias nipaakar ed kailalakan na Israel; dia ed ontan, saraya so miolibay ed sikayo, lapu ed kabiañgan kayo na kailalakan na Israel. Tan dakel so saray beñgatla a sinalita nen Isaias a miolibay ed sikayo, lapu ed kabiañgan kayo na kailalakan na Israel.",
                "6": "Tan natan, saraya so salita: Onia so salita na Katawan a Dios: Nia, itagey ko so dili a limak ed saray Gentiles, tan ipatalindeg ko so pañgaligan ed saray totoo; tan awiten da so saray lalaki ya anak mo ed saray taklay da, tan saray bibii ya anak mo sakbaten da ed saray takeb da.",
                "7": "Tan saray arari sikara so managasikaso ya ama yo, tan saray reyna sikara so managasikaso ya ina yo; sikara so ontewek ed sika ya akausdong ed dalin so saray lupa da, tan dildilan da so sapok ed saray salim; tan nakabatan mo a siak so Katawan mo; kanian ag ira ombaing a manalagar ed siak.",
                "8": "Tan natan siak, Jacob, mansalita ak nipaakar ed saraya a salita; Tan nia, say Katawan impanengneng to ed siak a saraman so wala ed Jerusalem, a diman so nanlapuan tayo, sikara so pinapatey tan intaynan da ra a dinakep.",
                "9": "Angaman ontan, say Katawan impanengneng to ed siak ya ompawil ira lamet. Tan impanengneng to met ed siak a say Katawan a Dios, say Masanto a Bugtong na Israel, iparungtal to so inkasikato a dili ed sikara unong ed laman; tan dia ed kayari to ya omparungtal ed sikara sikato so bakbaken da tan sikato so ipasak da ed krus; unong ed saray salita na angel a nansalita ed siak.",
                "10": "Tan kayari ra a paaweten so saray puso ra tan pinatalker da so saray teñger da sumpa ed Masanto a Bugtong na Israel, nia, saray panañgokom na Masanto a Bugtong na Israel so onsabi ed sikara. Tan onsabi so agew a sikara so nabakbak tan manlikna tan napasegsegang.",
                "11": "Dia ed ontan, kayari kadagdag da a mampawil-pawil, tan onia so inkuan na angel, dakel so mantepel na segsegang unong ed laman, tan ag ira napaulyanan ya ompatey, lapu ed pikakasi na saray matuor; sikara so nataytayak, tan nabakbak, tan nabusol; manwari ya ontan, say Katawan mapañgasi ed sikara, tan no onsabi ra ed pikakabat na Mananundon da, sikara so natipon lamet ed saray dalin a tawir da.",
                "12": "Tan mapalar so saray Gentiles, a sikara so insulat na profeta; tan nia, no sikara so mambabawi tan ag ira onlaban sumpa ed Sion, tan ag ira mitipon ed saman so baleg tan marumsis a simbaan, sikara so nilaban; lapu ed say Katawan a Dios sumpalen to so saray paknaan to a ginawa to ed saray anak to; tan makaseñgeg ed saya say profeta so nansulat ed saraya a beñgatla.",
                "13": "Dia ed ontan, saraman so onlaban sumpa ed Sion tan ed saray paknaan a totoo na Katawan sikara so mandildil ed sapok na saray sali ra; tan saray totoo na Katawan so ag ombaing. Tan saray totoo na Katawan so saraman so manalagar ed sikato; tan sikara so manaalagar ni a sansia ed isabi na Mesias.",
                "14": "Tan nengneng yo, unong ed saray salita na profeta, say Mesias onsabi lamet ed komadua a panaon pian bawien to ra; dia ed ontan, iparungtal to so inkasikato ed sikara ed pakapanyari tan baleg a gloria, anga ed kaderal na saray kabusol da, sano saman ya agew so onsabi a manisia ra ed sikato; tan angapo so siopaman a naderal a manisia ed sikato.",
                "15": "Tan saraman so ag manisia ed sikato so naderal, mandapag ed panamegley na apoy, tan bagyo, tan yegyeg, tan pamaterter na dala, tan salot, tan eras. Tan nakabatan da a say Katawan sikato so Dios, say Masanto a Bugtong na Israel.",
                "16": "Tan say naerel so naala manlapu ed saray mabiskeg, odino say matunong ya adakep so nilaban?",
                "17": "Balet onia so inkuan na Katawan: Angan saray adakep na saray mabiskeg sikara so naala, tan saray naerel na saray makapataktakot sikara so nilaban; lapu ed say Makapanyari a Dios ilaban to so saray paknaan a totoo to. Tan onia so kuan na Katawan: Sumpaen ko so saray onsumpa ed sika—",
                "18": "Tan pakanen ko so saray mamasegsegang ed sika, na saray dili a laman da; tan nabuwek ira ed saray dili a dala ra a siñga masamit ya alak; tan amin a laman nakabatan da a siak say Katawan so Manañgilaban mo tan Mananundon mo, say Makapanyari a Bugtong nen Jacob."
            },
            "7": {
                "1": "On, tan onia so inkuan na Katawan: Impulisay takayo, odino sikayo so imbantak ko ed ando la ya ando? Lapu ed onia so inkuan na Katawan: Iner so kawalaan na kasulatan ed impañgisian ed si ina yo? Siopa kasi so añgiteran ko ed sikayo, odino siopa ed saray akautañgan ko so añgilakoan ko ed sikayo? On, siopa kasi so añgilakoan ko ed sikayo? Nengneng yo, lapu ed saray kaugesan yo inlako yo so inkasikayo, tan lapu ed saray kasalanan yo nisian si ina yo ed sikayo.",
                "2": "Dia ed ontan, sanen onsabi ak, angapo so too; sanen tinmawag ak, on, angapo so onebat, O kailalakan na Israel, apatikey kasi so limak ya ag ak la makadundon, odino angapo kasi so pakapanyarik a mañgilaban? Nengneng yo, dia ed sanok ko pinamagak so dayat, impanmaliw ko so saray ilog a katakelan tan saray sira nabulok lapu ed saray danum so minmaga, tan inatey ira lapu ed inkapgaan.",
                "3": "Kinubotan ko so saray tawen na kabiluñgetan, tan ginawak so abel a sako a kawes da.",
                "4": "Say Katawan a Dios initer to ed siak so dila na saray makabat, pian nakabatan ko no panon so pañgibagak na salita unong ed panaon ed sika, O kailalakan na Israel. Sano wala ed sika so gulo na kanunotan sikato so ombañgon a kinabuasan. Liiñgen to so layag ko ya ondeñgel a siñga saray makabat.",
                "5": "Say Katawan a Dios nilukasan to so layag ko, tan ag ak sinmungay, ni say binmeneg ak.",
                "6": "Initer ko so beneg ko ed saray managbakbak, tan saray aping ko ed saray managbagot na buek. Ag ko inamot so lupak ed kababaiñgan tan ed panlukda.",
                "7": "Lapu ed say Katawan a Dios tuloñgan to ak, dia ed ontan ag ak manmaliw ya ag-makatalos. Dia ed ontan imparungtal ko so lupak a siñga sakey a pamingki, tan kabat ko ya ag ak ombaing.",
                "8": "Tan say Katawan asinger, tan siak so sinekderan to. Siopa so onsaluñgat ed siak? Mankakasakey itayo ya onalagey. Siopa so kabusol ko? Paulyan yo a sikato so onasinger ed siak, tan sikato so bakbaken ko ed panamegley na biskeg na sañgik.",
                "9": "Lapu ed say Katawan a Dios tuloñgan to ak. Tan amin a mantutol ed siak, nia, sikara ya amin so ontakken a siñga daan a kawes, tan saray gamugamo opoten to ra a kanen.",
                "10": "Siopa ed limog yo so antakot ed Katawan, a matolok ed voces na igagangan to, a mankurang ed kabiluñgetan tan angapo so liwawa?",
                "11": "Nengneng yo amin yo a manselsel na apoy, a niliktob yo so inkasikayo ed saray kidiam, mankurang kayo ed liwawa na apoy yo tan dia ed saray kidiam a sinelselan yo. Saya so naala yo manlapu ed dili a limak—sikayo so ondukol ed ermen."
            },
            "8": {
                "1": "Deñgel kayo ed siak, sikayo a mananumbok ed inkamatunong. Onnengneng kayo ed bato a dampay ya akataksiñgan yo, tan dia ed abot ya añgutkotan ed sikayo.",
                "2": "Onnengneng kayo ed si Abraham, ya ama yo, tan dia ed kinen Sara, a sikato so añgilokon ed sikayo; tan sikato a bukor so tinawag ko, tan binendicionan ko.",
                "3": "Tan say Katawan ligliwaen to so Sion, ligliwaen to so amin a pasen ya andi kakanaan; tan gawaen to so saray katakelan a miolibay ed Eden, tan saray kalawakan to a miolibay ed tanamanan na Katawan. Gayaga tan liket so narumog diman, pisasalamat tan voces na laineng.",
                "4": "Deñgel kayo ed siak, sikayo a totook; tan ontalineng kayo ed siak, O sikayo a bansak; lapu ed sakey a gangan so manlapu ed siak, tan gawaen ko so panañgokom ko ya onteen a liwawa ya onkana ed saray totoo.",
                "5": "Say inkamatunong ko asiñger; say panañgilaban ko sinmipot la, tan say taklay ko so mañgokom ed saray totoo. Saray pulo na dalin so manilalo ed siak, tan dia ed saray taklay ko so panmatalekan da.",
                "6": "Itañgay yo so saray mata yo ed katawenan, tan usdoñgan yo so dalin a wala ed leksab; tan say katawenan so naandi a siñga asewek, tan say dalin nabulok a siñga daan a kawes; tan saraman so manaayam diman so ompatey a siñga onia. Balet say panañgilaban ko so ando la ya ando, tan say inkamatunong ko ag naandi.",
                "7": "Deñgel kayo ed siak, sikayo a makapikabat ed inkamatunong, sikayo a totoo a nisulat ed puso yo so gangan ko, ag kayo ontatakot ed sanok na saray totoo, ni say ontakot kayo ed saray panagpauges da.",
                "8": "Lapu ed saray sisimot kanen to ra a siñga kawes, tan saray bigis kanen to ra a siñga lana. Balet say inkamatunong ko so ando la ya ando, tan say panañgilaban ko so manlapu ed sakey a kailalakan anga ed ontumbok a kailalakan.",
                "9": "Bañgon ka, bañgon ka! Isulong mo so biskeg, O taklay na Katawan; bañgon ka a siñga sanen saray kadaanan ya agew. Aliwa kasi a sika a saman so amisag ed si Rahab, tan anugat ed saman so dragon?",
                "10": "Aliwa kasi a sika a saman so nampamaga ed dayat, saray danum na baleg a kaaraleman; a ginawam so kaaraleman na dayat ya amaga a dalanen na saray adundon pian makabaliw ira?",
                "11": "Dia ed onia, saray dinundon na Katawan ompawil ira, tan onsabi ra a mancancion ed Sion; tan say andi-angaan a gayaga tan inkasanto so wala ed saray ulo ra; tan nagamoran da so liket tan gayaga; say ermen tan pambaliwan so ontaynan ya onarawi.",
                "12": "Siak so saman; on, siak so saman so nanligliwa ed sika. Nia, siopa ka, ya ontakot ed too, a sikato so ompatey, tan ed say anak na too, a ginawa a siñga dika?",
                "13": "Tan mañgilingwan ed Katawan ya amalsa ed sika, ya añgilaknab ed say katawenan, tan nangawa ed letnegan na mundo, tan awalaan na kapagaan ya andi-tonda ed inagew-agew, lapu ed sanok na saray managdusa, a siñga akaparaan a manderal? Tan iner so sanok na saray managdusa?",
                "14": "Say adakep niarawi a maganat, pian sikato so naukbaran, tan ag ompatey ed abot, odino say tinapay to so naandian la ya nikana.",
                "15": "Balet siak so Katawan a Dios mo, a saray daluyon to manuñgol; Katawan na saray Ejercito so ñgaran ko.",
                "16": "Tan impasen ko so saray salitak ed sañgim, tan sinalimbeñgan taka ed anino na dili a limak, pian itanem ko so saray katawenan tan ipasen ko so saray letnegan na dalin, tan ikuan ko ed Sion: Nia, sikayo so totook.",
                "17": "Bañgon ka, bañgon ka, talindeg ka, O Jerusalem, sika ya inminum ed lima na Katawan say kupa na sanok to—sika so abuek ed saray gaer na say kupa na giwgiw a pinespes—",
                "18": "Tan angapo so mañgitunton ed sikato ed limog na amin a lalaki ya anak to a sikara so inanak to; ni say wala so mañgidawat ed sikato ed lima, ed amin a lalaki ya anak a sikara so pinabaleg to.",
                "19": "Saraya a duara a lalaki ya anak mo so ondago ed sika, a sikara so maermen onkana ed sika—say impambokbukor mo tan inkaderal mo, tan say eras tan say espada—tan siopa so manligliwa ed sika?",
                "20": "Saray lalaki ya anak mo naandian ira na liknaan, likud ed saraya a dua; sikara so mandudukol ed gapoan na amin a dalan; a siñga maatap a baka ya abalkot ed iket, sikara so napno na pasnok na Katawan, say sanok na Dios mo.",
                "21": "Dia ed onia deñgel mo so saya natan, sika ya apasegsegang, tan abuek, tan aliwa a makaseñgeg ed alak:",
                "22": "Onia so inkuan na Katawan, say Katawan tan Dios mo ipikasi to so pankaabigan na saray totoo to; nengneng mo, inekal ko ed limam so kupa na pangiwgiw, saray gaer na kupa na pasnok ko; ag ka la oniinom ed saya lamet.",
                "23": "Balet saya so iter ko ed lima na saray mamapairap ed sika; a sikara so nankuan ed kamareruam: Itewek mo so ulom, pian luksoan mi—tan indapam so laman mo a siñga dalin tan siñga dalan ed saraman so binmeltang.",
                "24": "Bañgon ka, bañgon ka, isulong mo so biskeg mo, O Sion; isulong mo so saray marakep a kawes mo, O Jerusalem, masanto a ciudad; tan manlapu ed natan angapo la so onla ed sika ya ag-agalsiman tan say aliwa a malinis.",
                "25": "Iyagyag mo so inkasika a manlapu ed sapok; talindeg ka, yurong ka, O Jerusalem; ukpos mo so inkasika manlapu ed balor a wala ed beklew mo, O adakep a bii ya anak na Sion."
            },
            "9": {
                "1": "Tan natan, inararok a kaagian, binasak so saraya a beñgatla pian nakabatan yo so nipaakar ed saray paknaan na Katawan ya akipaknaan to ed amin ya kailalakan na Israel—",
                "2": "A sikato so akisalita ed saray Judios, ed panamegley na sañgi na saray masanto a profeta to, manlapu la ed gapo a mampaleksab, manlapu ed sakey a kailalakan anga ed sananey a kailalakan, anga ed say panaon so onsabi a sikara so nipawil ed matua a simbaan tan olopan na Dios; sano sikara so natipon ya onsempet ed saray dalin a tawir da, tan sikara so niletneg ed amin a dalin da a sipan.",
                "3": "Nia, inararok a kaagian, salitaen ko so saraya a beñgatla pian mangayaga kayo, tan itangwa yo so saray ulo yo ed ando la ya ando, lapu ed saray bendicion ya iter na Katawan a Dios ed saray anak yo.",
                "4": "Tan kabat ko a baleg so seet yo a nananap, dakel ed sikayo, pian nakabatan yo so saray beñgatla ya onsabi; dia ed ontan kabat ko ya amta yo a say laman tayo so nakaukolan a naderal tan ompatey; manwari ya ontan, dia ed saray laman tayo nanengneng tayo so Dios.",
                "5": "On, kabat ko ya amta yo a dia ed laman ipanengneng to so inkasikato ed saraman so wala ed Jerusalem, a diman so nanlapuan tayo; lapu ed kanepegan so saya ed limog da; lapu ed nakaukolan ed say makapanyari a Manamalsa a sikato so mampaabeba ed inkasikato pian manmaliw ya oleyan na too ed laman, tan ompatey ya onkana ed amin a totoo, pian amin a totoo paoleyan ed sikato.",
                "6": "Tan unong a say patey so ondalan ed amin a totoo, pian nasumpal so mapañgasi a plano na makapanyari a Manamalsa, wala so mapeget a pankaukolan na pakapanyari na kioli ed bilay, tan say kioli ed bilay nakaukolan ya onsabi ed too lapu ed inkigapol; tan say inkigapol sinmabi makaseñgeg ed impankasalanan; tan lapu ed say too so nigapol sikara so ataksing a nisian ed kawalaan na Katawan.",
                "7": "Dia ed ontan, nakaukolan so sakey a malaknab a bagat a pamaandi na kasalanan—likud no wala so malaknab a bagat a pamaandi na kasalanan saya a nabulok a laman ag to nisulong so ag-nabulok a laman. Dia ed ontan, say unaan ya inkaokom a sinmabi ed too nakaukolan a nansiansia ed angapo so sampot a dukey. Tan no onia, saya a laman ondukol a nabulok tan natemek ed ina a dalin, ya ag la ombañgon angan kapigan.",
                "8": "O say kakabatan na Dios, say panañgasi tan gracia to! Tan nengneng yo, sano say laman so ag la ombañgon lamet say espiritu tayo so kaukolan ya oleyan na saman ya angel a nigapol a nanlapu ed kawalaan na Andi-angaan a Dios, tan sikato so nanmaliw a demonyo, ya ag la ombañgon angan kapigan.",
                "9": "Tan saray espiritu tayo manmaliw a siñga sikato, tan manmaliw tayo a demonyo, angeles ed say demonyo, a nakapotan ed kawalaan na Dios tayo, tan mansiansia itayo ed saman so ama na saray tila, ed kasegsegañgan, a siñga sikato; on, ed saman so sakey a pinalsa a nampalikdo ed saray inmuna ya ateng tayo, ya impanmaliw to so inkasikato a siñga angel na liwawa, tan kinewkew to so saray anak na totoo ed maamot a pannununoñgan ed panagpatey tan amin a nengneng na maamot a kimey ed kabiluñgetan.",
                "10": "O agay la so kabaleg na kaabigan na Dios tayo, a sikato so añgiparaan na dalan a mañgibulos ed sikatayo manlapu ed bemben na saya a makapataktakot a monanakap; on, saman a monanakap, say patey tan infierno, a saya so tatawagen ko na ipatey na laman, tan ontan met ed ipatey na espiritu.",
                "11": "Tan lapu ed dalan na panañgilaban na Dios tayo, a say Masanto a Bugtong na Israel, saya ya ipapatey, ya asalitak la, saya so inkalaman, iawat to so saray inaatey to; a saya ya ipapatey so lubok.",
                "12": "Tan saya ya ipapatey ya asalitak, a saya so ipapatey ed espiritu, iawat to so saray inaatey to; a saya ya ipapatey ed espiritu so infierno; dia ed ontan, say patey tan say infierno kaukolan ya iawat da so saray inaatey da, tan say infierno nakaukolan ya iawat to so saray adakep to ya espiritu, tan say lubok nakaukolan ya iawat to so saray laman ya adakep to, tan saray laman tan espiritu na totoo so ompawil ed sakey tan sakey; tan saya dia ed panamegley na pakapanyari na inkioli ed bilay na Masanto a Bugtong na Israel.",
                "13": "O agay la so kabaleg na plano na Dios tayo! Tan dia ed biek to nia, say paraiso na Dios kaukolan ya iawat to so espiritu na saray matunong, tan say lubok iawat to so laman na saray matunong; tan say espiritu tan say laman so ompawil ed gendat ya inkasikato lamet, tan amin a totoo manmaliw la ya ag-naderal, tan ag-ompatey, tan sikara so mabilay a kamarerua, a walaan na nagnap a pikakabat a siñga sikatayo ed laman, likud lambeñgat ed say pikakabat tayo manmaliw a nagnap.",
                "14": "Dia ed ontan, nawalaan tayo na nagnap a pikakabat ed amin a kasalanan tayo, tan karotakan tayo, tan say ag-inkasaniban tayo; tan saray matunong nawalaan ira na nagnap a pikakabat ed saray gayaga ra, tan say inkamatunong da, lapu ed akawesan ira na inkadalisay, on, angan kolibemben na inkamatunong.",
                "15": "Tan nagawa sano say amin a totoo so ondalan la ed unaan a patey ya onarap ed bilay, lapu ed nanmaliw la ra ya ag-ompatey, nakaukolan ya omparungtal ira ed arap na yuroñgan na panañgokoman na Masanto a Bugtong na Israel; tan dia ed saman la so isabi na okom, tan sikara so naokom unong ed masanto a panañgokom na Dios.",
                "16": "Tan andi-saew, unong a say Katawan so mabilay, lapu ed say Katawan a Dios sinalita to so saya, tan saya so andi-angaan a salita to, ya ag-nayari ya ag-nagawa, a saray matunong sikara so siansia ni a matunong, tan saray marutak sikara so siansia ni a marutak; dia ed ontan, saraman so marutak so demonyo tan saray angeles to; tan sikara so onla ed andi-angaan ya apoy, a niparaan onkana ed sikara; tan say paniñgel da siñga sakey a dayat na apoy tan azufre, a say dalang to mampaatagey ed ando la ya ando tan angapo so kasampotan to.",
                "17": "O agay la so kabaleg tan kaptekan na Dios tayo! Lapu ed sumpalen to ya amin so saray salita to, tan saraya so imbesñgaw to a nanlapu ed sañgi to, tan say gangan to nakaukolan a nasumpal.",
                "18": "Balet, nia, saray matunong, saray sasantos na Masanto a Bugtong na Israel, saraman so anisia ed Masanto a Bugtong na Israel, saraman so nantepel ed saray krus na mundo, tan binalaw da so kababaiñgan to nia, sikara so manawir ed panarian na Dios, a saya so niparaan ya onkana ed sikara nanlapu la ed inletneg na mundo, tan say gayaga ra so nagnap ed ando la ya ando.",
                "19": "O say sankabalegan a panañgasi na Dios tayo, say Masanto a Bugtong na Israel! Lapu ed ilaban to so saray sasantos to ed saman so makapataktakot a monanakap salanti say demonyo, tan patey, tan infierno, tan saman so dayat na apoy tan azufre, a saya so andi-angaan a kairapan.",
                "20": "O agay la so kabaleg na inkasanto na Dios tayo! Lapu ed kabat to ya amin so beñgatla, tan angapo so angan dinan a beñgatla ya ag to kabat.",
                "21": "Tan sikato so onsabi dia ed mundo pian ilaban to so amin a too no deñgelen da so voces to; tan nia, liknaen to so sulit na amin a totoo, on, saray sakit na amin a mambibilay a pinalsa, mandapag a lalaki, bibii, tan saray ugogaw, a sikara so miembro na boleg nen Adan.",
                "22": "Tan saya so itepel to pian say kioli ed bilay so nagawa ed amin a totoo, pian amin so ontalindeg ed arap to dia ed makabaliksan tan panañgokom ya agew.",
                "23": "Tan ingangan to ya amin a totoo so nakaukolan a mambabawi, tan nabiniagan ed ñgaran to, a walaan ira na nagnap a pananisia ed Masanto a Bugtong na Israel, odino andi ag ira nilaban ed panarian na Dios.",
                "24": "Tan no ag ira mambabawi tan manisia ed ñgaran to, tan nabiniagan ed ñgaran to, tan mansiansia ya anga ed kasampotan, sikara so naayew; lapu ed say Katawan a Dios, say Masanto a Bugtong na Israel, saraya so sinalita to.",
                "25": "Dia ed ontan, initer to so sakey a gangan; tan no angapo so gangan a niiter angapo so dusa; tan no angapo so dusa angapo so tutol; tan no angapo so tutol say panañgasi na Masanto a Bugtong na Israel wala so pakasakop to ed sikara, makaseñgeg ed bagat a pamaandi na kasalanan; tan sikara so nilaban lapu ed pakapanyari to.",
                "26": "Lapu ed say bagat a pamaandi na kasalanan sumpalen to so pankaukolan na kaptekan to ed amin na saraman so ag niiter so gangan ed sikara, pian sikara so nilaban ed saman so makapataktakot a monanakap, patey tan infierno, tan ed demonyo, tan say dayat na apoy tan azufre, a saya so andi-angaan a paniñgel; tan sikara so nipawil ed saman a Dios ya añgiter ed sikara na linawa, a sikato so Masanto a Bugtong na Israel.",
                "27": "Balet abagey so siopaman a dia ed sikato niiter so gangan, on, a wala ed sikato so amin a gangan na Dios, a siñga sikatayo, tan mankasalanan ed saya, tan daraken to so saray agew na panagsubok ed sikato, lapu ed makapataktakot so kipapasen to.",
                "28": "O saman so masilib a plano na saman so sakey a mauges! O say andi-kakanaan, tan say kakapuyan, tan say inkamakolang-kulang na too! Sano sikara so awalaan na aral say nunot da sikara la so makabat, tan ag la ra ondeñgel ed simbawa na Dios, tan saya so ipulisay da ya ibiig, tan ipasen da a makabat la ra ed inkasikara a dili, dia ed ontan, say kakabatan da so makulang-kulang tan ag mañgiter ed sikara na pinanabang. Tan sikara so nabalang.",
                "29": "Balet say nawalaan na aral maong no sikara so ondeñgel ed saray simbawa na Dios.",
                "30": "Balet abagey so saray mayaman, a sikara so mayaman ed saray beñgatla a nipaakar ed mundo. Tan lapu ed sikara so mayaman balawen da so saray duka, tan pasegsegañgen da so saray maoyamo, tan saray puso ra wala ed saray kayamanan da; dia ed ontan, say kayamanan da sikato so dios da. Tan nia, say kayamanan da so naderal ompatey met kaolop da.",
                "31": "Tan abagey so saray telek ya ag ondeñgel; tan sikara so nabalang.",
                "32": "Abagey so saray bulag ya ag onnengneng, tan sikara met so nabalang.",
                "33": "Abagey so ag agalsiman ed puso, lapu ed say pikakabat ed karelmeñgan da so mamakbak ed sikara ed kasampotan na agew.",
                "34": "Abagey so matila, tan sikato so ipelag ed infierno.",
                "35": "Abagey so managpatey a mangagala a mampatey, tan sikato so ompatey.",
                "36": "Abagey so mangagawa na inkabalangkantis, tan sikara so ipelag ed infierno.",
                "37": "On, abagey so saray mañgigagalang ed saray talintao, tan say demonyo na amin a demonyo manliket ed sikara.",
                "38": "Tan, dia ed antikey a salita, abagey ya amin so ompatey ed saray kasalanan da; lapu ed sikara so ompawil ed Dios, tan nanengneng da so lupa to, tan mansiansia ra ed saray kasalanan da.",
                "39": "O, inararok a kaagian, nunot yo so makapasinagem a kipapasen ed pankasalananan sumpa ed Masanto a Dios, tan say makapataktakot a pañgiabuloy ed saray tanguyor na sakey a masilib. Nunot yo, lapu ed say kanunotan a minomundo so patey, tan say kanunotan a maespiritu so bilay ya andi-angaan.",
                "40": "O, inararok a kaagian, talineng yo so saray salitak. Nunot yo so inkamakapanyari na Masanto a Bugtong na Israel. Ag yo ibabaga a sinalitak so saray mairap a beñgatla ed sikayo; tan no onia so gawaen yo, sikayo so onsuknar sumpa ed katuaan; lapu ed sinalitak ed sikayo so saray salita na Manamalsa yo. Kabat ko a saray salita na katuaan so mairap sumpa ed amin a karotakan; balet saray matunong ag da takotan so saraya, lapu ed inaro ra so katuaan tan sikara so ag nagiing.",
                "41": "O sirin, inararok a kaagian, ondago kayo ed Katawan, say Masanto a Bugtong. Nunot yo a saray dalan to so matunong. Nengneng yo, say dalan na too so makisir, balet saya so akaunat ed maptek a dalan a paarap ed sikato, tan say managasikaso ed puerta say Masanto a Bugtong na Israel; tan ag to mañgikana na igagangan diman; tan angapo so arum a dalan likud ed saya a puerta; kanian sikato so ag nayari a palikdoen, lapu ed say Katawan a Dios so ñgaran to.",
                "42": "Tan siopaman so ontuktok, sikato so mañgilukas; tan say makabat, tan say marunong, tan saraman so mamayaman, a sikara so asibok lapu ed dunong da, tan saray kakabatan da, tan saray kayamanan da—on, sikara so balawen to, tan likud no ibantak da ya ipulisay so saraya a beñgatla, tan ipasen da so inkasikara a makulang-kulang ed arap na Dios, tan onakseb ira ed kaaraleman na panagpaabeba, ag to ra lukasan.",
                "43": "Balet saray beñgatla na saray makabat tan saray maalwar so niamot ed sikara ed ando la ya ando—on, saman so liket a niparaan ya onkana ed saray sasantos.",
                "44": "O, inararok a kaagian, nunot yo so saray salitak. Nia, ekalen ko so saray kawes ko, tan saraya so ipayag ko ed arapan yo; mampikasi ak ed Dios na kilalaban ko pian nengneñgen to ak ed lawas a masukisok a mata to; dia ed ontan, nakabatan yo ed kasampotan ya agew, sano okomen to so amin a too unong ed saray kimey da, a say Dios na Israel naimatonan to ya impayag ko so kaugsan yo a manlapu ed kamareruak, tan manalalagey ak a katekep na inkaliwawa ed arapan to, tan nipaliis la ed siak so saray dala yo.",
                "45": "O, inararok a kaagian, ikaindan yo la so saray kasalanan yo; iyagyag yo so saray gulonggulong na saman so maples a mamalor ed sikayo; ondago kayo ed saman so Dios a sikato so bato a dampay na kilalaban yo.",
                "46": "Iparaan yo so saray kamarerua yo ed saman so magloria ya agew sano say kaptekan so niiter ed saray matunong, anga ed say agew na panañgokom, pian ag kayo kebet-kebet ed makapakebyew a takot; pian ag yo nanunotan so saray makapataktakot a kasalanan yo ed inkayadyari, tan napilitan kayo a mañgibeliaw; Masanto, masanto so panañgokom mo, O Katawan a Dios a Makapanyari ed Amin—balet kabat ko so saray kasalanan ko; sinumlang ko so saray gangan mo, tan say impankasalanan ko so kayarian ko; tan say demonyo adakep to ak, kanian siak so adakep ed makapataktakot a kasegsegañgan to.",
                "47": "Balet nia, kaagian ko, kanepegan kasi a siak so manliing ed sikayo nipaakar ed makapakebyew a katuaan na saraya a beñgatla? Nepeg kasi ni a pairapen ko so saray kamarerua yo no dalisay so saray kanunotan yo? Siak kasi so malinew ed sikayo unong ed inkalinew na katuaan no sikayo so nabulos ed kasalanan?",
                "48": "Nengneng yo, no sikayo so masanto mansalita ak ed sikayo nipaakar ed kasantosan; balet lapu ed ag kayo masanto, tan nenengneñgen yo ak a sakey a managbañgat, dia ed ontan kanepegan a bañgatan takayo nipaakar ed pansumpalan na kasalanan.",
                "49": "Nia, say kamareruak kabusol to so kasalanan, tan say pusok magayaga ed inkamatunong; tan idayew ko so masanto a ñgaran na Dios ko.",
                "50": "Ondago kayo, kaagian ko, balang sakey a napgaan, ondago kayo ed saray danum; tan siopaman ya naandian na kuarta, dago kayo a manaliw tan mañgan; on, dago kayo a manaliw na alak tan gatas ya angapo so kuarta tan angapo so tatak na bili to.",
                "51": "Dia ed ontan, ag yo pangagastosen na kuarta so beñgatla ya andi kakanaan, odino mansagpot kayo ed ag makapenek. Deñgel kayo a siseseet ed siak, tan nunot yo so saray salitak ya imbesñgaw ko; tan ondago kayo ed say Masanto a Bugtong na Israel, tan manliket kayo ed saman so ag naderal, odino taloen na inkauges, tan abuloyan yo so kamarerua yo a manliket ed inkataba.",
                "52": "Nia, inararok a kaagian ko, nunot yo so saray salita na Dios yo; mampikasi kayo ed sikato ya andi-tonda ed agew, tan iter yo so pisasalamat ed masanto a ñgaran to ed labi. Pangayaga yo so saray puso yo.",
                "53": "Tan nengneng yo agay la so kakanaan na saray paknaan na Katawan, tan agay la so panagkawalo to ed saray anak na totoo; tan lapu ed pakapanyari to, tan say gracia tan panañgasi to, insipan to ed sikatayo a saray boleg tayo ag nayadyari a naderal, unong ed laman, balet sikara so pagnayonen to; tan dia ed saray mantumbok a kailalakan sikara so manmaliw a matunong a sañga ya onkana ed kailalakan na Israel.",
                "54": "Tan natan, kaagian ko, mansalita ak ni komon na dakel ed sikayo; balet dia la ed nabuas ituloy ko so nakekeraan ni a salitaen ko. Amen."
            },
            "10": {
                "1": "Tan natan siak, Jacob, mansalita ak lamet ed sikayo, inararok a kaagian, nipaakar ed say matunong a sañga a saya so asalitak la.",
                "2": "Tan nia, saray sipan ya agamoran tayo so nigena a sipan ed sikatayo nipaakar ed inkalaman; dia ed ontan, unong ed nipatnag ed siak dakel ed saray anak tayo so ompatey ed laman lapu ed ag-pananisia, angaman ontan, say Dios mapañgasi ed saray dakel; tan saray anak tayo so nipawil, pian onasinger ira ed saman so mañgiter ed sikara na tua a pikakabat nipaakar ed Mananundon da.",
                "3": "Dia ed ontan, unong ed nikuan ko ed sikayo, nakaukolan a si Cristo—dia ed saman so sampot a labi ya akisalita ed siak so angel saya so ñgaran to—so onsabi ed limog na saray Judio, dia ed limog na saray lalo a makasalanan a kabiañgan na mundo; tan sikato so ipasak da ed krus—tan onia so kaliktan na Dios tayo, tan angapo so arum a bansa ed dalin so mañgipasak ed krus ed Dios da.",
                "4": "Tan sano saray makapakelaw a milagro so niiter ed limog na saray arum a bansa sikara so mambabawi, tan nakabatan da a sikato so Dios da.",
                "5": "Balet lapu ed saray kasiliban na sacerdote tan karelmeñgan, saray wala ed Jerusalem patalkeren da so saray teñger da sumpa ed sikato, kanian sikato so nipasak ed krus.",
                "6": "Dia ed ontan, makaseñgeg ed saray karelmeñgan da, kadederal, eras, salot, tan pamaterter na dala so onsabi ed sikara; tan saraman so nakeraan ya ag naderal sikara so nataytayak ed amin a bansa.",
                "7": "Balet nia, onia so inkuan na Katawan a Dios: Sano onsabi so agew a sikara so manisia ed siak, a siak si Cristo, dia ed ontan siak so akipaknaan ed saray ama ra a sikara so nipawil unong ed laman, dia ed tapew na dalin, ed saray dalin a tawir da.",
                "8": "Tan nagawa a sikara so natipon ed abayag ya inkataytayak da, manlapu ed saray kapuloan na dayat, tan manlapu ed apatira a dapag na dalin; tan saray bansa na saray Gentiles sikara so manmaliw a makapanyari ed saray matak, inkuan na Dios, dia ed pañgawit ed sikara ed saray dalin a tawir da.",
                "9": "On, saray arari na saray Gentiles so managasikaso ya ama ed sikara, tan saray reyna sikara so manmaliw a managasikaso ya ina ra; dia ed ontan, saray sipan na Katawan so makana ed saray Gentiles, lapu ed sikato so nansalita ed saya, tan siopa so nayari ya onsupiat?",
                "10": "Balet nengneng yo, saya a dalin, kuan na Dios, so dalin a tawir yo, tan saray Gentiles so nabendicionan ed saya a dalin.",
                "11": "Tan saya a dalin so dalin na kawayañgan ed saray Gentiles, tan angapo so saray arari ed saya a dalin, ya ontalindeg ed saray Gentiles.",
                "12": "Tan salimbeñgan ko so saya a dalin sumpa ed saray amin a bansa.",
                "13": "Tan siopaman so onlaban sumpa ed Sion, sikato so ompatey, kuan na Dios.",
                "14": "Tan nagawa a siopaman a mañgitalindeg na sakey ya ari sumpa ed siak so ompatey, lapu ed siak, a Katawan, say ari na tawen, so manmaliw ya ari ra, tan siak so manmaliw a liwawa ed sikara ed ando la ya ando, ed saraman so ondeñgel ed saray salitak.",
                "15": "Dia ed ontan, onkana ed saya a pamaakaran, pian saray paknaan ko so nasumpal a saraya so ginawak ed saray anak na totoo, a saya so gawaen ko ed sikara kaleganan a wala ra ed laman, kaukolan a deralen ko so saray maamot a kimey na kabiluñgetan, tan say panagpatey, tan saray karumsisan.",
                "16": "Dia ed ontan, siopaman so onlaban ed Sion, mandapag a Judio tan Gentiles, mandapag ya abalor tan bulos, mandapag a laki tan bii, so ompatey; lapu ed sikara so balangkantis ed amin a dalin; tan saraman so ag miabubon ed siak sikara so sumpa ed siak, kuan na Dios tayo.",
                "17": "Tan nagawa a sumpalen ko so saray sipan ko a ginawak ed saray anak na totoo, a saya so gawaen ko ed sikara kaleganan a wala ra ed laman—",
                "18": "Dia ed ontan, inararok a kaagian, onia so inkuan na Dios tayo: Ipaliknak so segsegang ed saray boleg mo ed panamegley na lima na saray Gentiles; manwari ya ontan, palemeken ko so puso na saray Gentiles, pian manmaliw ira a siñga sakey ya ama ed sikara; dia ed ontan, saray Gentiles so nabendicionan tan naibilang ed limog na kailalakan na Israel.",
                "19": "Dia ed ontan, pasantoen ko so saya a dalin ya onkana ed saray boleg mo, tan saraman met so nibilang ed limog na saray boleg mo, ed ando la ya ando, ya onkana a dalin a tawir da; lapu ed saya so dalin ya apili-pili, inkuan na Dios ed siak, ed amin a dalin, dia ed ontan gawaen ko ya amin a totoo a manaayam ed saya so mañgigalang ed siak, inkuan na Dios.",
                "20": "Tan natan, inararok a kaagian, lapu ed pakanengneng tayo a say mapañgasi a Dios tayo so añgiter na onia la a kabaleg a kakabatan nipaakar ed saraya a beñgatla, sikato so nunoten tayo, tan ipulisay tayo so saray kasalanan tayo, ya ag tayo itetewek so saray ulo tayo, lapu ed ag itayo nibantak ed paway; manwari ya onia, a sikatayo so pinaway ed dalin a tawir tayo; balet sikatayo so nitunton ed magmaong a dalin, lapu ed say Katawan ginawa to so dayat a dalan tayo, tan wala tayo ed sakey a pulo ed dayat.",
                "21": "Balet makana so saray sipan na Katawan ed saraman so wala ed pulo na dayat; lapu ed asalambit so saray pulo, sirin wala ni so arum likud ed saya, tan sikara so panaayaman na saray kaagian tayo.",
                "22": "Tan nengneng yo, say Katawan a Dios so añgitunton ed sikara a paarawi ed panapanaon manlapu ed kailalakan na Israel, unong ed linawa tan kaliktan to. Tan natan nia, say Katawan sinonunot ed sikara ya amin ya asipi, dia ed ontan sikato so sinonunot met ed sikatayo.",
                "23": "Dia ed ontan, paliket yo so saray puso yo, tan nunot yo a sikayo so bulos a mangawa na onkana ed sikayo—a mampili ed dalan na andi-angaan a patey odino say dalan na andi-angaan a bilay.",
                "24": "Dia ed ontan, inararok a kaagian, ipulang yo so inkasikayo unong ed linawa na Dios, tan aliwa ya unong ed linawa na demonyo tan say laman; tan nunoten yo, kayari impipulañgan yo ed Dios, a dia ed saya labat tan panamegley na gracia na Dios kanian sikayo so nilaban.",
                "25": "Dia ed ontan, say Dios ibañgon to kayo a manlapu ed patey lapu ed pakapanyari na kioli ed bilay, tan manlapu met ed angapo so angaan a patey unong ed pakapanyari na bagat a pamaandi na kasalanan, pian naawat kayo ed andi-angaan a panarian na Dios, pian sikayo so mañgidayew ed panamegley na madivino a gracia. Amen."
            },
            "11": {
                "1": "Tan natan, si Jacob sinalita to so saray dakel ni a beñgatla ed saray totook ed saman a panaon; angaman ontan saraya labat a beñgatla so ginawak a nisulat, lapu ed saraya a beñgatla ya insulat ko so masarag la ed siak.",
                "2": "Tan natan siak, Nephi, isulat ko ni so arum ed saray salita nen Isaias, lapu ed say kamareruak manliket ed saray salita to. Tan iyolibay ko so saray salita to ed saray totook, tan saraya so ipasabik ed amin ya anak ko, lapu ed tua ya anengneng to so Mananundon ko, angan siñga say impakanengneng ko ed sikato.",
                "3": "Tan si agik, a Jacob, anengneng to met a siñga say impakanengneng ko ed sikato; dia ed ontan, ipasabik so saray salita ed saray anak ko pian paneknekan ko ed sikara a saray salitak so tua. Dia ed ontan, dia ed panamegley na salita na talora, inkuan na Dios, iletneg ko so salitak. Manwari ya ontan, say Dios mañgibaki na dakel ni a tasi, tan paneknekan to ya amin so salita to.",
                "4": "Nia, say kamareruak maliket ed pañgipaneknek ko ed saray totook nipaakar ed katuaan na isabi nen Cristo; lapu ed, dia ed saya a pamaakaran so inkiiter na gangan ed si Moises; tan amin a beñgatla a niiter a nanlapu ed Dios manlapu ed gapo na mundo, ed too, saraya so mañgipatnag ed sikato.",
                "5": "Tan ontan met say kamareruak manliket ed saray paknaan na Katawan a ginawa to ed saray ama tayo; on, say kamareruak manliket ed gracia to, tan dia ed kaptekan to, tan pakapanyari, tan panañgasi ed baleg tan andi-angaan a plano na kilalaban ed patey.",
                "6": "Tan say kamareruak manliket ed pañgipaneknek ko ed saray totook likud ed si Cristo so onsabi amin a totoo so nabalang.",
                "7": "Tan sano angapo si Cristo angapo so Dios; tan sano angapo so Dios angapo tayo met, lapu ed angapo met so impamalsa. Balet wala so Dios, tan sikato si Cristo, tan sikato so onsabi ed pakagnap na dili a panaon to.",
                "8": "Tan natan isulat ko so pigara a salita nen Isaias, pian siopaman ed saray totook so makanengneng ed saraya a salita manliket so saray puso ra tan mangayaga ra onkana ed amin a totoo. Natan saraya so salita, tan saraya so ipareng yo ed inkasikayo tan ontan met ed amin a too."
            },
            "12": {
                "1": "Say salita ya anengneng nen Isaias, laki ya anak nen Amoz, so nipaakar ed Juda tan Jerusalem:",
                "2": "Tan nagawa ed saray kasampotan ya agew, sano say palandey a panalalageyan na abong na Katawan so ontalindeg ed tuktok na saray kapalandeyan, tan nitanduro ed tagey na saray pukdol, tan amin a bansa so ondagup ed saya.",
                "3": "Tan dakerakel a totoo so onla tan mañgikuan: Onla itayo, tan ontakdang itayo ed palandey na Katawan, dia ed abong na Dios nen Jacob; tan ibañgat to tayo ed saray dalan to, tan sikatayo so mankurang ed saray dalan to; tan manlapu ed Sion ompaway so saray gangan, tan say salita na Katawan so manlapu ed Jerusalem.",
                "4": "Tan sikato so mañgokom ed limog na amin a bansa, tan pampasnokan to so dakel a totoo; tan pandayen da so saray espada da a manmaliw a tarem na lukoy, tan saray gayang da a panagtipas na sañga—say sakey a bansa ag mañgiayag na espada sumpa ed sananey a bansa, ni ag da la naaral so bakal.",
                "5": "O kailalakan nen Jacob, ondago kayo tan mankurang itayo ed liwawa na Katawan; on, ondago kayo, lapu ed sikayo ya amin so sinmian ya abalang, balang sakey ed dalan na karelmeñgan to.",
                "6": "Dia ed ontan, O Katawan, liningwanan mo so saray totoom, say kailalakan nen Jacob, lapu ed sikara so naaroman na saray nanlapu ed bokig, tan dineñgel da so saray pomaparles a siñga saray Filisteo, tan kinaliktan da ed inkasikara so anak na saray sankaili.",
                "7": "Saray dalin da met so napno na saray pilak tan balitok, ni say wala so angaan na saray kayamanan da; saray dalin da so napno met na saray kabayo, ni say wala so angaan na saray karwahe ra.",
                "8": "Saray dalin da napno met na saray talintao; ya igagalang da so ginawa na saray dili a lima da, saman so ginawa na saray dili a gamet da.",
                "9": "Tan say mapasnok a too ag to labay so ontewek, tan say makapanyari a too ag mampaabeba ed inkasikato, dia ed ontan, ag mo ra pipirdonaen.",
                "10": "O sikayo a marelmeng, loob kayo ed say baleg bato, tan amot kayo ed sapok, lapu ed say takot ed Katawan tan say gloria na kaatageyan to so mambakbak ed sika.",
                "11": "Tan nagawa a say mapaatagey a nengneng na too so napaabeba, tan say inkaañgat na too so ontewek, tan say Katawan labat so nadadayew ed saman ya agew.",
                "12": "Lapu ed say agew na Katawan na saray Ejercito so magano la ya onsabi ed amin a bansa, on, dia ed balang sakey; on, dia ed saray mankinon tan mapaatagey, tan balang sakey a nipaatagey, tan sikato so napaabeba.",
                "13": "On, tan say agew na Katawan so onsabi ed amin a kiew a sidro na Libano, lapu ed sikara so atagey tan nipaatagey; tan dia ed amin a kiew a robli na Bashan;",
                "14": "Tan dia ed amin a kapalandeyan, tan dia ed amin a tuktok na saray pukdol, tan dia ed amin a bansa a nipaatagey, tan dia ed amin a totoo;",
                "15": "Tan dia ed balang sakey ya atagey a tori tan dia ed amin ya naalar a padir;",
                "16": "Tan dia ed amin a bapor ed dayat, tan dia ed amin a bapor na Tarsis, tan dia ed amin a mararakep a litrato.",
                "17": "Tan say kaatageyan a nengneng na too so napatewek, tan say inkaañgat na saray totoo so napaabeba; tan say Katawan labat so nadadayew ed saman ya agew.",
                "18": "Tan saray talintao paandien to a sigpot.",
                "19": "Tan sikara so onla ed saray abot na ankakabaleg a bato, tan dia ed saray uñgib na dalin, lapu ed say takot ed Katawan so onsabi ed sikara tan say gloria na kaatageyan to so mambakbak ed sikara, sano sikato so ontalindeg pian yegyegen to na makapataktakot so lapag a dalin.",
                "20": "Dia ed saman ya agew say sakey a too so mañgibantak ed talintao to a pilak, tan saray talintao to a balitok, a ginawa to a dili pian pañgigalañgan to, ed saray otot tan ed saray kolalatnit;",
                "21": "Ya onla ed tambib na ankakabaleg a bato, tan dia ed tuktok na saray abetag-betag a bato, lapu ed say takot ed Katawan so onsabi ed sikara tan say kaatageyan na gloria to so mambakbak ed sikara, no sikato so ontalindeg pian yegyegen to na makapataktakot so lapag na dalin.",
                "22": "Tonda kayo a manlapu ed too, a manlilinawa ed saray eleng to; tan iner kasi so pakarumogan na kakanaan to?"
            },
            "13": {
                "1": "Tan nia, say Katawan, a Katawan na saray Ejercito, ekalen to ed Jerusalem tan Juda, so lubir na panagpagoran tan say tayukor, say amin ya abasto a tinapay, tan say amin a tambak na danum—",
                "2": "Say makapanyari a too, tan say too na bakal, say okom, tan say profeta, tan say maalwar, tan say matakken a too;",
                "3": "Say kapitan na limamplo, tan say mapagalang a too, tan say managsimbawa, tan say masilib a managgawa, tan say maong a mansalita a managtalompati.",
                "4": "Tan iter ko so saray ugogaw ed sikara a manmaliw a prinsipe ra, tan saray ugogaw ya ankekelag so mañgoley ed sikara.",
                "5": "Tan saray totoo so napasegsegang, balang sakey ed sananey, tan balang sakey ed kaabay to; say ogaw mandeen ed sikato a dili a mapanta sumpa ed say matakken a too, tan saray makabos sumpa ed saray magalang;",
                "6": "Sano say sakey a too so bembenan to so agi to a laki ed abong na ama to, tan mankuan: Sika wala so kawes mo, sika so mañgoley ed sikami, tan aleg a saya a kaderal so nagawa ed leksab na limam—",
                "7": "Dia ed saman ya agew sikato so mansamba, a kuan to: Ag ak manmaliw a managtambal; lapu ed dia ed dalem na abong ko angapo so tinapay ni say kawes; ag yo ak gagawaen a manañgoley na saray totoo.",
                "8": "Lapu ed say Jerusalem aderal, tan say Juda so nagba, niseñgeg ed saray dila ra tan saray kagagawa ra so sumpa ed Katawan, a saya so anugsog ed mata na gloria to.",
                "9": "Say kanengneñgan na saray lupa ra so mantasi sumpa ed sikara, tan sikato so mañgiparungtal ed saray kasalanan da a siñga say Sodoma, tan ag da nayari ya iamot so saya. Abagey so saray kamarerua ra, lapu ed tinumañgan da na kaugsan so inkasikara a dili.",
                "10": "Ibagam ed saray matunong a saya so maabig ed sikara; lapu ed sikara so mañgan ed buñga na saray kagagawa ra.",
                "11": "Abagey so saray marelmeng, lapu ed sikara so nabalang, lapu ed say tumang na lima da so ompawil ed sikara!",
                "12": "Tan saray totook, ugogaw so saray managpasegsegang ed sikara, tan saray bibii so mañgoley ed sikara. O totook, saraman so manañgitunton ed sika so gapo na saray liñgom tan deralen da so dalan na saray basbas mo.",
                "13": "Say Katawan manalalagey a mantutol; tan manalalagey a mañgokom ed saray totoo.",
                "14": "Say Katawan onloob ed panañgokoman a kaiba na saray matakken a totoo to tan saray prinsipe ra; lapu ed kinan yo so kaubasan tan saray sinamsam yo ed saray duka a wala ed saray kaaboñgan yo.",
                "15": "Anto so labay yo ya ibaga? Binakbak yo so saray totook a ginuygoy, tan giniling yo so lupa na saray duka, kuan na Katawan a Dios na saray Ejercito.",
                "16": "Kaaruman to nia, say Katawan inkuan to: Lapu ed saray bibii ya anak na Sion so mapanta, tan dia ed panagakar da mataltalker so saray teñger da tan makmakdem so kalilingis da, a say panagakar da maandawes so kakikiwi ra, tan kiling-kiling so saray sali ra—",
                "17": "Dia ed ontan say Katawan dusaen to na kekgang so lomonlomunan na saray bibii ya anak na Sion, tan say Katawan naalmo to so saray maamot a kabiañgan da.",
                "18": "Dia ed saman ya agew say Katawan, ekalen to so biskeg na saray kiling-kiling a palaguygoy da, tan saray iket a takoko ra, tan saray malimpek a dalig a siñga bulan;",
                "19": "Saray kolintas tan saray pulseras, tan saray pandong;",
                "20": "Saray suklob na buek, saray palaguygoy ed bikking, tan berber na ulo, tan saray pabaliñgit, tan saray ikaw;",
                "21": "Saray singsing, tan pakaw na eleng;",
                "22": "Saray mansasalat a kawes, tan saray kolibemben, tan saray pandong, tan saray panagkulet na buek;",
                "23": "Saray salming, tan saray pino a lienso, tan saray talukbong, tan saray pandong.",
                "24": "Tan nagawa, imbes ya ambaliñgit ya añgob onsalat so bañget; tan imbes a balkes, lubir; tan imbes a mauksoy a buek, inkayangyang; tan imbes ya abel a salimbeng na eges, abel a magasal; inkapoolan imbes ya inkagangana.",
                "25": "Saray lalakim napelag ira ed espada tan saray makapanyarim ed bakal.",
                "26": "Tan saray puerta to so maniñgel tan manermen; tan angapo so onkitakitaw, tan sikato so onyurong ed tapew na dalin."
            },
            "14": {
                "1": "Tan dia ed saman ya agew, pitora a bibii so mambemben ed sakey a laki, a kuan da: Mañgan kami na dili a tinapay mi, tan mansulong kami na dili a kawes mi; salambeñgat abuloyan mo a natawag kami ed ñgaran mo pian naekal so kababaiñgan mi.",
                "2": "Dia ed saman ya agew say sañga na Katawan manmaliw a marakep tan magloria; say buñga na dalin so sankaabigan tan makaay ayat ed saraman so tinmaynan ed Israel.",
                "3": "Tan nagawa, saraman so nakdaan ed Sion tan nansiansia ed Jerusalem so natawag a masanto, balang sakey ed saray nisulat ed limog na saray mabilay ed Jerusalem—",
                "4": "Sano say Katawan naorasan to la so dumsis na saray bibii ya anak na Sion, tan apespes to la so dala na Jerusalem manlapu ed pegley da ed panamegley na espiritu na panañgokom tan dia ed panamegley na espiritu na kapoolan.",
                "5": "Tan say Katawan palsaen to ed balang sakey a pasen a panagayaman ed palandey na Sion, tan dia ed saray tipon to, so sakey a lurem tan asewek ed agew tan sinag na mandarlang ya apoy ed labi; tan dia ed amin a gloria na Sion so onkana a salimbeng.",
                "6": "Tan wala so sakey a tabernaculo a manirom no agew manlapu ed petang na panaon, tan onkana a pasen a salimbeñgan, tan sakey a sanib ed bagyo tan uran."
            },
            "15": {
                "1": "Tan dia ed ontan cancionan ko so inararok na sakey a canta na pinablik, nipaakar ed kaubasan to. Say pinabpablik so walaan na sakey a kaubasan ed mabonabona a pukdol.",
                "2": "Tan saya so inalar to, tan tinipon to so saray bato to nia, tan tinaneman to na apili-pili a wakal, tan añgipaalagey na sakey a tori ed pegley to nia, tan nangawa met na panagpespesan na ubas diman; tan initer to so maong ya asikaso pian mamapaway na ubas, tan saya so amapaway na ubas a balang.",
                "3": "Tan natan, O sikayo a manaayam ed Jerusalem, tan lalaki a totoo ed Juda, iter yo so pañgokom, pikasik ed sikayo, ed siak tan say kaubasan ko.",
                "4": "Anto ni so magmaong a nagawaan ed ubasan ko a saya so ag ko ginawa? Lapu ed onia, sanen inasikasok pian mamapaway na ubas saya so amapaway na ubas a balang;",
                "5": "Tan natan onla kayo; ibagak ed sikayo no anto so gawaen ko ed kaubasan ko—Ekalen ko so alar to nia, tan saya so naakan a naupot; tan bagbagen ko so padir to nia, tan saya so nagatin-gatinan;",
                "6": "Tan saya so paulyan ko ya akatoñgilang; ya ag met la napaltuñgan odino nabokalkal; balet onlesa so saray dika tan sabisabit, tan igangan ko met so saray lurem ya ag mañgipelag na uran ed tapew to.",
                "7": "Tan say kaubasan na Katawan na Ejercito so kailalakan na Israel, tan saray lalaki a totoo na Juda so makapaliket a tanaman to; tan inanap to so pañgokoman, tan nia, managpairap; lapu ed say inkamatunong, balet nia, sakey ya akis.",
                "8": "Abagey so manañgisuldong ed abong tan abong, anga ed angapo la so pasen, pian sikara so nipasen a mambokbukor ed pegley na dalin!",
                "9": "Dia ed dili a layag ko, kuan na Katawan na saray Ejercito, dia ed katuaan dakel a kaaboñgan so nataynan, tan ankakabaleg tan mararakep a ciudad ya angapo so manaayam.",
                "10": "On, say samplora ya akre na kaubasan so mañgiter na buñga a sakey a bat, tan say bokel na sakey a homer mañgiter na buñga a sakey ya efa.",
                "11": "Abagey so saray masakbay ya ombañgon ed kabuasan, pian tumboken da so mabiskeg ya iinumen, a mampatuloy ya anga ed labi, tan say alak parlañgan to ra!",
                "12": "Tan say arpa, tan say biola, say bandirita, tan say tolali, tan say alak so wala ed saray pista ra; balet ag da imanoen so kimey na Katawan, ni say omameñgen da so kimey na saray lima to.",
                "13": "Dia ed ontan, saray totook so adakep, lapu ed sikara so ag awalaan na kakabatan; tan saray mapagalang a totoo ra so naeerasan, tan say karaklan ed sikara so amagaan lapu ed inkapgaan.",
                "14": "Dia ed ontan, say infierno papabalegen to so inkasikato, tan nilukasan to so sañgi to ya andi-sukat; tan say gloria ra, tan say karaklan da, tan saray liket da, tan saman so manliliket, dia ed saya sikara so onlasur.",
                "15": "Tan say mapasnok a too so napaabeba, tan say makapanyari a too sikato so manmaliw a mapaabeba, tan saray mata na mapaatagey so napaabeba.",
                "16": "Balet say Katawan na saray Ejercito so napaatagey dia ed kaokom, tan say Dios a masanto so napasanto ed inkamatunong.",
                "17": "Dia ed ontan saray kilaw na karnero so natagano unong ed kaugalian da, tan saray pasen ya andi kana na saray matataba so kanen na saray sankaili.",
                "18": "Abagey so saray mantatanguyor na inkauges ed lubir na inkapanta, tan kasalanan a siñga saya so lubir na kariton;",
                "19": "A kuan da: Abuloyan a sikato so mansiglat, tan paganat so kimey to, pian nanengneng mi so saya; tan paulyan a say simbawa na Masanto a Bugtong na Israel so onasinger tan onsabi, pian nakabatan mi so saya.",
                "20": "Abagey so saray tawagen da so mauges a maong, tan say maong a mauges, ya iletneg da so kabiluñgetan ed liwawa, tan say liwawa ed kabiluñgetan, ipasen da ya ampait so masamit, tan say masamit so ampait!",
                "21": "Abagey so saray makabat ed saray dili a mata ra tan masilib ed dili a pakanengneng da!",
                "22": "Abagey so saray maksil ya oninum na alak, tan saray lalaki a mabiskeg a manlaok na mabayani ya iinumen;",
                "23": "A patunoñgen da so marelmeng ya onkana ed gungona, tan ekalen da so inkamatunong ed say matunong a manlapu ed sikato!",
                "24": "Dia ed ontan, unong a say apoy opoten to so ñgapos, tan say dalang poolan to so taep, saray lamut da so nabulok, tan saray rosas da so manmaliw a siñga sapok; lapu ed inwaklit da so gangan na Katawan na saray Ejercito, tan binalaw da so salita na Masanto a Bugtong na Israel.",
                "25": "Dia ed ontan, say pasnok na Katawan dinmalang sumpa ed saray totoo to, tan iniunat to so saray lima to sumpa ed sikara, tan binakbak to ra; tan saray pukdol minmayegmeg, tan saray bangkay da so apisaypisay ed pegley na saray karsada. Lapu ed saraya ya amin say pasnok to ag ni kinmepa, balet say lima to siansia ni ya akaunat.",
                "26": "Tan ipatalindeg to so pakabirbiran ed saray bansa a wala ed arawi, tan sumpitan to ra manlapu ed sampot na dalin; tan nia, sikara so ondago a masigsiglat; ya angapo ed limog da so nabanalan tan napatakba.",
                "27": "Angapo so makalirep ni say makaugip; ni onlukak so balkes ed saray awak da, ni say napaksot so liston na saray sapatos da;",
                "28": "A saray pana ra so makdem, tan amin a pabekang da so akabalok, tan saray koko na kabayo ra so nabilang a siñga bato a paminki, tan saray dalig da so siñga alimbosabos, say uñgol da so siñga sakey a leon.",
                "29": "Say panuñgol da so siñga saray malangwer a leon; on, sikara so onuñgol, tan tekmelan da so naerel da, tan sikato so itaynan da ya ag-nasakitan, tan angapo so mañgilaban.",
                "30": "Tan dia ed saman ya agew sikara so onuñgol sumpa ed sikara a siñga say panuñgol na dayat; tan no onnengneng ira ed sakbit, nia, wala so kabiluñgetan tan ermen, tan say liwawa binmiluñget ed saray katawenan."
            },
            "16": {
                "1": "Dia ed taon na impatey nen ari Uzias, siak, anengneng ko met so Katawan a manyodyurong ed sakey a trono, ya akaatagey tan nitanduro, tan say saloy na kawes to linaknaban to so templo.",
                "2": "Dia ed tagey to akaalagey so saray serafin; a balang sakey so walaan na anemira a payak; say duara pansakbong to ed lupa to, say duara pansakbong to ed sali to, tan say duara ikana to ed pantekyab to.",
                "3": "Tan say sakey inmakis ed sananey, tan nankuan; Masanto, masanto, masanto so Katawan na saray Ejercito; say lapag a dalin napno na gloria to.",
                "4": "Tan saray lusek na puerta so ongalaw lapu ed voces na saman so inmeyag, tan say abong so napno na asewek.",
                "5": "Dia ed saman inkuan ko: Abagey so inkasiak! lapu ed ag ak ni asumpal; lapu ed sakey ak a too a walaan na saray marutak a bibil; tan manaayam ak ed limog na saray totoo a walaan na marurutak a bibil; tan saray matak anengneng da so Ari, say Katawan na saray Ejercito.",
                "6": "Dia ed saman tinmekyab so sakey ed saray serafin ya amaarap ed siak, a sankaawit to so mandarlang a ñgalab ed lima to, a saya so inala to ed panamegley na sakey a sipit a nanlapu ed altar;",
                "7": "Tan inyan to ed sañgik, tan inkuan to: Nia, saya so dinmiwit ed saray bibil mo; tan say karelmeñgan mo so naekal, tan say kasalanan mo naandi la.",
                "8": "Ontan met nadñgel ko so voces na Katawan, a nankuan: Siopa so ibakik, tan siopa so onla ya onkana ed sikatayo? Dia ed saman inkuan ko: Nia ak; ibaki mo ak.",
                "9": "Tan inkuan to ed siak: Onla ka, tan ibagam ed saya a totoo—Deñgel kayo a peteg, balet ag da atalusan; nengneng yo a peteg, balet ag da atebek.",
                "10": "Gawam so puso na saya a totoo a mataba, tan gawam so saray layag da a mairap a makareñgel, tan kapotan mo so saray mata ra—ompano makanengneng ira ed saray mata ra, tan makadñgel ira ed saray layag da, tan makatalus ira ed saray puso ra, tan sikara so nakuyong tan natambal.",
                "11": "Dia ed saman inkuan ko: Katawan, panon a kinabayag? Tan inkuan to: Anga ed saray ciudad so naandian na kakanaan ya angapo so manayam, tan saray kaaboñgan ya angapo la so totoo, tan say dalin manmaliw a sigpot ya ataynanan;",
                "12": "Tan say Katawan inekal to so saray totoo ed arawi, lapu ed wala so baleg a pamaulyan ed pegley na saya a dalin.",
                "13": "Balet wala ni so kakaplo, tan sikara so ompawil, tan sikara so naakan, a siñga kiew a terebinto, tan siñga sakey a kiew a robli a say kawalaan na pambibilay to wala ed sikara sano ipagpag da so saray bolong da; kanian say masanto a bokel saya so manmaliw a pambilayan to nia."
            },
            "17": {
                "1": "Tan agawa ed saray agew nen Acaz laki ya anak nen Jotam, say laki ya anak nen Uzias, ari na Juda, a si Rezin, ari na Siria, tan Peca say laki ya anak nen Remalias, ari na Israel, so dinmugpa ed Jerusalem a mibakal sumpa ed sikato, balet ag da agamoran so taluna sumpa ed sikato.",
                "2": "Tan saya so asalita ed say kailalakan nen David, a nankuan: Say Siria akinunong ed Efraim. Tan say puso to so ginmiwgiw ed takot, tan say puso na saray totoo to, a siñga saray kakiewan ed takel ya ipapalir na dagem.",
                "3": "Dia ed ontan inkuan na Katawan ed kinen Isaias: Onla ka natan tan abet mo si Acaz, sika tan si Searjasub say laki ya anak mo, diman ed sampot na dalan na danum ed tagey na panagtipunan na danum dia ed malapar a karsada na patar na batanero;",
                "4": "Tan ikuan mo ed sikato: Manlikas ka, tan mankalna ka; ag ka ontatakot, ni say napunaw so pusom niseñgeg ed saraya a duara a sampot na manasesewek a bislak, lapu ed masebeg a sanok nen Rezin ed Siria, tan dia ed say laki ya anak nen Remalias.",
                "5": "Lapu ed say Siria, Efraim tan say laki ya anak nen Remalias, so nannununong ed mauges a simbawa sumpa ed sika, a kuan da:",
                "6": "Ontakdang itayo sumpa ed Juda tan sikato so guloen tayo, tan mangawa itayo na sakey a buang ya onkana ed sikatayo, tan mañgipasen itayo na ari ed pegley to, on, say laki ya anak nen Tabeal.",
                "7": "Dia ed onia kuan na Katawan a Dios: Saya so ag ontalindeg, ni say saya so nagawa.",
                "8": "Makaseñgeg say ulo a baley na Siria say Damasco, tan say manañgipañgulo na Damasco, si Rezin; tan dia ed loob na anemaplo tan lima a taon say Efraim so nabuyak kanian sikara so ag natugyop a sakey a bansa.",
                "9": "Tan say ulo a baley na Efraim say Samaria, tan say manañgipañgulo na Samaria so say laki ya anak nen Remalias. No ag ka manisia peteg ag ka makaletneg.",
                "10": "Kaaruman to nia, say Katawan nansalita lamet ed si Acaz, a nankuan:",
                "11": "Kerew ka na pakapatnagan ed Katawan a Dios mo; kerew mo dia ed kaaraleman, odino dia ed kaatageyan ed tagey.",
                "12": "Balet si Acaz inkuan to: Ag ak onkerew, ni say tuksoen ko so Katawan.",
                "13": "Tan inkuan to: Talineng mo natan, O kailalakan nen David; sakey a melag a beñgatla ed sika ya ekalen mo so anos na saray totoo, balet ekalen mo met so anos na Dios?",
                "14": "Dia ed ontan, say dili a Katawan iter to ed sika so sakey a tanda—Nia, sakey a virgen, so mañgilukon tan mañgianak na sakey a laki, tan tawagen da so ñgaran to ya Immanuel.",
                "15": "Mantikilya tan dilo so kanen to, pian amta to ya iwaklit so mauges tan pilien to so maong.",
                "16": "Tan kasakbayan say ogaw naamtaan to ya iwaklit so mauges tan pilien to so maong, say dalin a kinabusol mo so napaulyan na duara ya arari to.",
                "17": "Say Katawan awiten to ed sika, tan ed saray totoom, tan dia ed kailalakan nen amam, so saray agew ya ag ni sinmabi manlapu ed saman so agew a si Efraim so tinmaynan ed Juda, say ari na Asiria.",
                "18": "Tan nagawa ed saman ya agew a say Katawan sutsotan to so apañgat a wala ed sankaarawian a kabiañgan na Egipto, tan say bayaong a wala ed dalin na Asiria.",
                "19": "Tan sikara so onsabi, tan sikara ya amin so mampainawa ed saray patar ya ag-napanayaman, tan dia ed abot na saray ankakabaleg a bato, tan dia ed tapew na amin a sabit, tan dia ed amin a karikaan;",
                "20": "Dia ed saman lamlamang ya agew say Katawan kiskisan to ed panamegley na sakey a labajas ya inabañgan, so saraman so wala ed basil na ilog, ya ari na Asiria, say ulo, tan bago na saray sali; tan upoten to met pati say balbas.",
                "21": "Tan nagawa ed saman ya agew, say sakey a too asikasoen to so sakey a baka a kilaw tan duara a karnero;",
                "22": "Tan nagawa, lapu ed dakel so gatas ya iter da sikato so mañgan na mantikilya; tan say mantikilya tan dilo so kanen na balang sakey ed saray atilak ed saman a dalin.",
                "23": "Tan nagawa ed saman ya agew, say balang sakey a pasen, a kawalaan na sanlibo a wakal a mambili na sanlibo a pidaso na pilak, a saraya so onkana ed saray dika tan saray sabit.",
                "24": "Sankaawit da so pana tan pabekang sikato so pegdaten na saray lalaki, lapu ed amin a dalin so manmaliw a kadikadika tan kasabisabit.",
                "25": "Tan amin a pukdol ya abokalkal na asarol, angapo so paga a tuboan na saray dika tan saray sabit; balet saya so pasen a pañgibulosan na baka, tan panaakarakaran na ankelag ya ayayep."
            },
            "18": {
                "1": "Likud ed saya, say salita na Katawan inkuan to ed siak: Mañgala ka na baleg a lukot, tan isulat mo ed pluma na too, so nipaakar ed si Maher-shalal-hash-baz.",
                "2": "Tan añgala ak na saray matuor a tasi a mañgisulat, si Urias a sacerdote, tan si Zacarias ya anak a laki nen Jeberekias.",
                "3": "Tan linma ak ed sakey ya asawa na profeta; tan sikato so nanlukon tan nananak na sakey a laki. Dia ed saman inkuan na Katawan ed siak: Tawagen mo so ñgaran to a, Maher-shalal-hash-baz.",
                "4": "Tan nia, say ogaw ag nawalaan na pikakabat ed panakis, Say amak, tan say inak, sakbay a saray kayamanan na Damasco tan saray asamsam ed Samaria so naala a niarawi ed arap na ari na Asiria.",
                "5": "Say Katawan akisalita ed siak lamet, a kuan to:",
                "6": "Lapu ed saya a totoo so inwaklit da so saray danum na Siloe a managos a mapalpalna, tan nangayaga ed si Rezin tan say laki ya anak nen Remalias;",
                "7": "Natan sirin, nia, say Katawan pasapaten to ed sikara so danum na ilog, mabiskeg tan dakel, angan say ari na Asiria tan amin a gloria to; tan sikato so ontakdang ed amin a panaagosan to, tan onlipua ed saray amin a pandel to.",
                "8": "Tan sikato so ondalan ya onagos anga ed Juda; sikato so onlipua tan onagos, tan say kaaralem to nasabi to so anga ed beklew; tan say inkaunat na saray payak to panoen to so kaawang na dalin mo, O Immanuel.",
                "9": "Manmomoyuñgan kayo, O sikayo a totoo, tan sikayo so naboybuyak; tan deñgelen yo sikayo ya amin a wala ed arawi a bansa; eletan yo so inkasikayo, tan sikayo so naboybuyak; eletan so inkasikayo, tan sikayo so naboybuyak.",
                "10": "Mankokonuan kayo a saniiba, tan saya so manmaliw ya andi-kana; bitla yo so salita, tan saya ag ontalindeg; lapu ed say Dios wala ed sikami.",
                "11": "Lapu ed say Katawan nansalita na onia ed siak a tekep so mabiskeg a lima, tan binilin to ak ya ag ko mankurang ed dalan na saya a totoo, a kuan to:",
                "12": "Ag yo ikuan, Say sakey a maamot a pantatalusan, dia ed amin a saraya a totoo so ikuan da, Sakey a maamot a pantatalusan; ni say ontakot kayo ed takot da, odino ontakot kayo.",
                "13": "Pasanto yo so dili a Katawan na Ejercito, tan sikato so takotan yo, tan sikato so kapagaan yo.",
                "14": "Tan sikato so onkana a sakey a pansalimbeñgan; balet onkana a bato a katiloran, tan onkana a sakey a bato a pankasalananan ed mandapag a kailalakan na Israel, tan pasiklong tan kalot ed saray manaayam ed Jerusalem.",
                "15": "Tan dakel ed limog da so natilor tan natumba, tan napiley, tan nakalotan, tan nadakep.",
                "16": "Pasekderan mo so paneknek, paelet mo so gangan ed limog na saray disipulos ko.",
                "17": "Tan alagaren ko so Katawan, a sinaniban to so lupa to ed kailalakan nen Jacob, tan sikato so anapen ko.",
                "18": "Nia, siak tan saray anak ya initer na Katawan ed siak so onkana a tanda tan pakelaw ed Israel a nanlapu ed Katawan na saray Ejercito, a sikato so manaayam ed Palandey na Sion.",
                "19": "Tan sano ikuan da ed sika: Anap mo ed saraman so awalaan na kabkabat la ya espiritu, tan dia ed saray makabat a manuni a siñga manok—ag kasi say sakey a totoo nepeg ya anapen da ed Dios pian saray mabilay so makareñgel manlapu ed saray inaatey?",
                "20": "Dia ed gangan tan dia ed paneknek; tan sano ag ira mansalita unong ed saya a salita, say makaseñgeg angapo ed sikara so liwawa.",
                "21": "Tan sikara so onlabas ed otel to ya ag nagnap so inkipasen tan inkaeras; tan nagawa a sano sikara so narasan, onsanok ira ed inkasikara a dili, tan isamba da so ari tan Dios da, tan onnengneng ira ed tagey.",
                "22": "Tan sikara so onnengneng ed dalin tan nengneng da so gulo, tan kabiluñgetan, say kuyep na pansesga, tan sikara so nasunson ed kabiluñgetan."
            },
            "19": {
                "1": "Angaman ontan, say ikukuyep so aliwa a siñga unong na inkair-irap to, sanen dia ed gapo anlemew so impalikna to ed dalin na Zebulon, tan dalin na Neftali, tan kayari to nia sikato so akapañgiter na mapalalo a segsegang dia ed dalan na Ambalañga a Dayat dia ed labas na Jordan ed Galilea na saray bansa.",
                "2": "Saray totoo a nanakar ed kabiluñgetan anengneng da so baleg a liwawa; saraman so manaayam ed dalin na anino na patey, dia ed sikara sinminag so liwawa.",
                "3": "Pinadakel mo so saray bansa, tan inaruman mo so gayaga—mangayaga ra ed arap mo a siñga gayaga da ed panagani, tan siñga gayaga na saray lalaki sano apagen da so asamsam.",
                "4": "Lapu ed pinuter mo so pako na sasakbaten to, tan say tayukor ed takeb to, say baston na saray managpasegsegang ed sikato.",
                "5": "Lapu ed balang sakey a laban na managbakal so awalaan na nagulo ya iñgal, tan saray kawes ya abalkot na dala; balet saya so katekep na mandarlang tan sunglor ed apoy.",
                "6": "Tan dia ed sikatayo sakey ya ogaw so nianak, dia ed sikatayo sakey ya anak a laki so niiter; tan say oley so wala ed saray takeb to, tan say ñgaran to natawag na Makapakelaw, Managsimbawa, Say Makapanyari a Dios, Say Andi-angaan ya Ama, Say Prinsipe na Kareenan.",
                "7": "Nipaakar ed ibaleg na oley tan say kareenan angapo so angaan, dia ed trono nen David, tan dia ed panarian igangan to, tan iletneg to so saya katekep na panañgokom tan katekep na kaptekan manlapu ed natan, anga ed ando la ya ando. Say seet na Katawan na saray Ejercito gawaen to so saya.",
                "8": "Say Katawan impawit to so salita to ed kinen Jacob tan saya so añgiter na liwawa ed Israel.",
                "9": "Tan say amin a totoo nakabatan da, angan si Efraim tan saray manaayam ed Samaria, a mañgikuan ed kinon tan kabaleg na puso:",
                "10": "Saray laryo so nagba, balet ipaalagey mi ed panamegley na adobi a bato; saray kakiewan a sikomoro so abatang, balet salatan mi na kiew a sidro.",
                "11": "Dia ed ontan say Katawan italindeg to so saray kabusol nen Rezin ya onsumpa ed sikato, tan pikasakeyan to so saray kabusol to;",
                "12": "Saray Sirio so wala ed unaan tan saray Filisteo so manomtumbok; sikara so mañgan ed Israel ed akalokas a sañgi. Angaman onia say amin a pasnok to ag niarawi, balet say lima to siansia ni ya akaunat.",
                "13": "Lapu ed saray totoo ag da liñgawen so saman so mamakbak ed sikara, ni say panseetan da ya anapen so Katawan na saray Ejercito.",
                "14": "Dia ed ontan say Katawan putoten to manlapu ed Israel so ulo tan ikol, sañga tan puknel ed sakey ya agew.",
                "15": "Say kadaanan, sikato so ulo; tan say profeta a managbañgat na tila, sikato so ikol.",
                "16": "Lapu ed saray pañgulo na saya a totoo so panseñgegan na kaliñgo ra; tan saray añgiwanwan ed sikara so naderal.",
                "17": "Dia ed ontan say Katawan angapo so gayaga ed saray lalaki a malangwer, ni say wala so panañgasi to ed saray ulila ed ama tan bibii a balo; lapu ed say balang sakey ed sikara a managkonkonwari tan managgawa na mauges, tan say balang sañgi a managsalita na tila. Lapu ed saraya ya amin say pasnok to ag onarawi, balet say lima to siansia ni ya akaunat.",
                "18": "Lapu ed say karelmeñgan mandarlang a siñga apoy, ya upoten to so saray dika tan sabit, tan padayabdaben to so saray kakdelan na saray katakelan, tan sikara so mamaatagey a siñga itotuldo ed tagey na asewek.",
                "19": "Lapu ed sanok na Katawan na saray Ejercito say dalin so ombiluñget, tan saray totoo manmaliw a siñga isosunglor ed apoy; ya angapo so sakey a too ya iligyas to so agi to.",
                "20": "Tan sikato so manlegkem ed kawanan a lima to tan sikato so naerasan; tan sikato so mañgan ed kawigi a lima to tan sikara so ag napera; balang sakey a too kanen to so laman na dili a taklay to—",
                "21": "Si Manases, Efraim; tan si Efraim, Manases; sikara a dua so manolop ya onsumpa ed Juda. Lapu ed saraya ya amin say pasnok to ag onarawi, balet say lima to siansia ni ya akaunat."
            },
            "20": {
                "1": "Abagey so saray manañgipaakseb na saray aliwa a matunong a gangan, tan saray managsulat na makapaermen ya impaakseb da;",
                "2": "Ya ag da derleñgen so saray mankaukolan na kaokom, tan ekalen da so pankatunoñgan na saray duka ed saray totook, pian saray bibii a balo so degkeman da, tan sikara so mantakew ed saray ulila ed ama!",
                "3": "Tan anto so gawaen yo ed agew na kadodusa, tan kabokbukoran ya onsabi a manlapu ed arawi? siopa so laen yo a batikan a kerewan na tulong? tan iner so pañgitilakan yo ed saray gloria yo?",
                "4": "No angapo ak sikara so ontewek ed saray nipañgaw, tan sikara so napelag ed saray pinapatey. Lapu ed saraya ya amin say pasnok to ag onarawi, balet say lima to siansia ni ya akaunat.",
                "5": "O sikayo ya Asirio, say baston na pasnok ko tan say tayukor a wala ed lima da so gapo na sanok da.",
                "6": "Sikato so ibakik ya onsumpa ed sakey a mapakunwari a bansa, tan sumpa ed saray totoo a kawalaan na sanok ko pian iter ko ed sikato so susumpalen ya alaen to so saray asamsam, tan alaen to so saray adakep tan gatin-gatinan to ra a siñga pitek ed saray karsada.",
                "7": "Akin ya aliwa ya onia so talus to, ni say puso to onia so kanunotan to; balet dia ed otel na puso to labay to a deralen tan taksiñgen so bansa ya aliwa a pigpigara.",
                "8": "Tan inkuan to: Ag kasi saray prinsipe k sikara met lamlamang so arari?",
                "9": "Aliwa kasi a say Calno so Carkemis? Aliwa kasi a say Hamat so Arpad? Aliwa kasi a say Samaria so Damasco?",
                "10": "Unong a say limak impatalindeg to so saray panarian na saray talintao, tan saray pinanday a talintao sikara so tinmaluna ed Jerusalem tan Samaria;",
                "11": "Ag ko kasi gawaen, so unong ed ginawak ed Samaria tan saray talintao to, ya ontan met so gawaen ko ed Jerusalem tan saray talintao to?",
                "12": "Dia ed onia nagawa sano say Katawan so asumpal to la ya amin so kimey to ed Palandey na Sion tan Jerusalem, dusaen ko so buñga na mataba a puso na ari na Asiria, tan say gloria ed indeñgan to.",
                "13": "Tan inkuan to: Dia ed panamegley na biskeg na limak tan say kakabatan ko ginawak so saraya a beñgatla; lapu ed maalwar ak, tan inekal ko so pankeketegan na saray totoo, tan tinakew ko so saray kayamanan da, tan pinaabebak so saray manaayam a siñga mabayani a too;",
                "14": "Tan say limak arumog to siñga ubong so say kayamanan na saray totoo, tan unong a say sakey tiponen to so iknol ya atilak tinipon ko ya amin so dalin; tan angapo so siopaman a makagalaw na payak, odino mañgilukas na sañgi, odino makauni.",
                "15": "Mampasirayew kasi so sakey a wasay ed inkasikato a dili sumpa ed managwasay? Mambalegbalegan kasi so lagari ed inkasikato sumpa ed mañgigagalaw ed sikato? Siñga say sakey a baston so igalaw to so inkasikato sumpa ed mañgitatagey ed sikato, odino say sakey a tayukor itagey to so inkasikato a dili a siñga aliwa a kiew!",
                "16": "Dia ed ontan say Katawan, say Katawan na saray Ejercito, ibaki to ed limog na saray matataba, so inkaebeng; tan dia ed leksab na gloria to selselan to so sakey a dalang a siñga dalang na sakey ya apoy.",
                "17": "Tan say silew na Israel so onkana a sakey ya apoy, tan say Masanto a Bugtong to onkana a sakey a dalang, tan ompool tan upoten to so saray sabit to tan saray dika ed loob na sanagew;",
                "18": "Tan upoten to so gloria na kakiewan to, tan say mabuñga a kaalugan to, mandapag a kamarerua tan laman; tan nagawa a siñga sanen say managawit na laylay so naandian na liknaan.",
                "19": "Tan say nakeraan ed saray kakiewan na takel to so pigpigara, a say sakey ya ogaw isulat to so saraya.",
                "20": "Tan nagawa ed saman ya agew, a saray nakdaan ed Israel, tan saray akabatik a nanlapu ed kailalakan nen Jacob, ag la ra lamet ontolok ed saman so amakbak ed sikara, balet ontolok ira ed Katawan, say Masanto a Bugtong na Israel, dia ed katuaan.",
                "21": "Saray nakdaan so ompawil, on, angan saray nakdaan nen Jacob, anga ed makapanyari a Dios.",
                "22": "Tan angaman saray totoom Israel so siñga buer ed dayat, iñgen say kera ed sikara so ompawil; say kaupot a nigangan so onlipua katekep na inkamatunong.",
                "23": "Tan say Katawan a Dios na saray Ejercito so nannunot na kaderal, na angan amin a dalin.",
                "24": "Dia ed ontan, onia so inkuan na Katawan a Dios na saray Ejercito: O sikayo a totook a manaayam ed Sion, ag kayo ontatakot ed saray Asirio; sikato so mamakbak ed sikayo ed panamegley na baston, tan itagey to so tayukor sumpa ed sikayo a siñga miolibay ed Egipto.",
                "25": "Tan iñgen dia ed magano a bekta, tan say sanok ko so ontonda, tan say pasnok ko ed kaderal da.",
                "26": "Tan say Katawan na saray Ejercito kewkewen to a pagalawen so sakey a panamairap onkana ed sikato unong ed impampatey ed Midian diman ed bato na Oreb, tan unong a say baston to so wala ed dayat ontan met itagey to a siñga miolibay ed Egipto.",
                "27": "Tan nagawa ed saman ya agew a say belat na sasakbaten naekal a manlapu ed takeb mo, tan say pako naekal ed teñger mo, tan say pako so naderal lapu ed sika so alanaan.",
                "28": "Sikato so sinmabi ed Ayat, sikato so nipalima ed Migron; dia ed Micmas tinipon to so saray karwahe to.",
                "29": "Sikara so akabaliksat la ed dalan; tan diman la ra inmugip ed Geba, si Rama antakot; si Geba na Saul, so tinmaynan.",
                "30": "Ikelyaw mo so voces, O bii ya anak na Gallim; paulyan mo a nareñgel ed Lais, O duka ya Anathoth.",
                "31": "Si Madmena so apaalis, saray manaayam ed Gebim tinipon da so inkasikara ya ontaynan.",
                "32": "Iñgen sikato ni so mansiansia ed Nob ed saman ya agew; yegyegen to so lima to sumpa ed palandey na sakey a bii ya anak na Sion, say pukdol na Jerusalem.",
                "33": "Nengneng yo, say Katawan, say Katawan na saray Ejercito lakanaten to so sañga ed makapataktakot; tan saray atatagey ed kanengneñgan so nabatang; tan saray mapaatagey so napaabeba.",
                "34": "Tan palaspasen to so saray kakdelan ed saray katakelan ed panamegley na balatyang, tan say Libano napelag lapu ed sakey a makapanyari."
            },
            "21": {
                "1": "Tan wala so ompaway a baston a manlapu ed pugnel nen Jesse, tan sakey a sañga ya ontubo a manlapu ed saray lamut to.",
                "2": "Tan say Espiritu na Katawan manayam ed sikato, say espiritu na karonuñgan tan pakatalus, say espiritu na panagsimbawa tan pakayari, say espiritu na kakabatan tan takot ed Katawan;",
                "3": "Tan gawaen to a masiglat ed pakatalus nipaakar ed takot ed Katawan; tan ag to mañgokom lapu ed pakanengneng na saray mata to, ni say mampasnok lapu ed pakadñgel na saray layag to.",
                "4": "Balet dia ed panamegley na inkamatunong okomen to so saray duka; tan mampasnok a sinimbang ed saray maoyamo na dalin; tan bakbaken to so dalin na baston na sañgi to, tan dia ed panamegley na sibok na saray bibil to pateyen to so saray marelmeng.",
                "5": "Tan say inkamatunong so balkes na saray banel to, tan say katuoran so balkes na saray awak to.",
                "6": "Say lubo so miayam ed saray kilaw a karnero, tan say leopardo so midukol ed kilaw a kanding, tan say kilaw a baka tan say malangwer a leon man-iba ed kabkaban; tan say melag ya ogaw so mampastol ed sikara.",
                "7": "Tan say baka tan say oso man-iba ra a mankabkab; saray kilaw da so maniiba ya ondukol; tan say leon, dayami so kanen to a siñga baka.",
                "8": "Tan say mansuso ya ogaw mangalaw ed abot na saray kamuntok, tan say apakso ya ogaw iyan to so lima to ed balaong na tadioco.",
                "9": "Ag ira mankabil odino manderal ed amin na saray masanto a palandey ko, lapu ed say dalin so napano na pikakabat ed Katawan, a siñga say danum a laknaban to so dayat.",
                "10": "Tan dia ed saman ya agew wala so sakey a lamut nen Jesse, a saya so onalagey a sakey a pakabirbiran na saray totoo; a dia ed saya so anapen na saray Gentiles, tan say painawa to so magloria.",
                "11": "Tan nagawa ed saman ya agew say Katawan ipasen to lamet so lima to ed komadua a panaon pian bawien to so nakdaan ed saray totoo to a sikara so natilak, a manlapu ed Asiria, tan manlapu ed Egipto, tan manlapu ed Patros, tan manlapu ed Kush, tan manlapu ed Elam, tan manlapu ed Sinar, tan manlapu ed Hamat, tan manlapu ed saray pulo na dayat.",
                "12": "Tan mañgipatalindeg na sakey a pakabirbiran ya onkana ed saray bansa, tan tiponen to so saray impulisay na Israel, tan tiponen to so saray imbuboyak na Juda a manlapu ed saray apatira a sukong na dalin.",
                "13": "Say ibeg nen Efraim met so ontaynan, tan saray kabusol na Juda so nataksing; si Efraim ag la onibeg ed Juda, tan say Juda ag to la guloen so Efraim.",
                "14": "Balet sikara so ondugpa a manlapu ed palandey a kawalaan na saray Filisteo a mampaarap ed sagur; tulisanen da so saray wala ed bokig a mantitipon; iyan da so lima da ed tapew na Edom tan Moab; tan saray anak nen Ammon so ontoluk.",
                "15": "Tan say Katawan sigpot a deralen to so dila na dayat na Egipto; tan dia ed panamegley na mabiskeg a dagem to pagalawen to so lima to ed tapew na ilog, tan saya so bakbaken to ed pitora a kolos, tan gawaen to a saray totoo so manakar ed ekat.",
                "16": "Tan wala so maawang a karsada ya onkana ed saray nakdaan a totoo to a natilak, manlapu ed Asiria, a siñga nen saman ed Israel dia ed agew sanen sikato so pinmaway ed dalin na Egipto."
            },
            "22": {
                "1": "Tan dia ed saman ya agew ikuan mo: O Katawan, sika so idayew ko; angaman nampasnok ka ed siak nen saman say pasnok mo naandi, tan aligliwa mo ak.",
                "2": "Nia, say Dios so manañgilaban ko; manmatalek ak, tan ag ak ontakot; lapu ed say Katawan a Jehova so biskeg tan cancion ko; sikato met so nanmaliw a kilalaban ko.",
                "3": "Dia ed ontan, katekep na gayaga onasol ka na danum ed saray bubon na kilalaban.",
                "4": "Tan dia ed saman ya agew ikuan yo: Idayew so Katawan, ontawag ed ñgaran to, ibawag yo so saray gawa to ed limog na totoo, saglawi yo pian say ñgaran to so nitanduro.",
                "5": "Mancancion ed Katawan: lapu ed sikato so nangawa na saray sankamaoñgan a beñgatla, saya so kabat na lapag na dalin.",
                "6": "Ibelyaw tan ieyag mo, sika a manaayam ed Sion; lapu ed makapanyari so Masanto a Bugtong na Israel a wala ed pegley mo."
            },
            "23": {
                "1": "Saray sasakbaten na Babilonia, a si Isaias say laki ya anak nen Amoz anengneng to.",
                "2": "Itagey yo so laylay diman ed tagey na palandey, ieyag yo so voces yo ed sikara, ipayapay yo so lima yo, pian makaloob kayo ed puerta na saray mapagalang.",
                "3": "Ingangan ko so saray apasanto, tinawag ko met so saray makapanyari, lapu ed say pasnok ko angapo ed saraman so nangayaga ed kaatageyan ko.",
                "4": "Say iñgal na saray karaklan a wala ed saray kapalandeyan so siñga dakerakel a totoo, sakey a magulo ya uñgol ed panarian na saray bansa ya atiptipon, say Katawan na saray Ejercito pandaragupen to so saray ejercito ya onkana ed laban.",
                "5": "Sikara so manlapu ed arawi a dalin, ed sampot na tawen, on, say Katawan, tan saray ayura na sanok to, pian deralen da so lapag na dalin.",
                "6": "Onaglem kayo, lapu ed say agew na Katawan so asinger la; saya so onsabi a siñga kadederal manlapu ed Makapanyari ed Amin.",
                "7": "Dia ed onia onkapoy so amin a lima, say puso na balang sakey a too so natunaw;",
                "8": "Tan sikara so ontakot; sakit tan ermen so mambemben ed sikara; sikara so nikelawan ed balang sakey tan sakey; saray lupa ra so siñga apoy.",
                "9": "Nengneng yo, say agew na Katawan so onsabi, a mandusa mandapag ed sanok tan masebeg a pasnok, pian panmaliwen to ya ag-napanayaman so dalin; tan deralen to so saray makasalanan a wala diman.",
                "10": "Tan saray bitewen ed tawen tan saray pulok na bitewen ag mañgiter na liwawa ra; say banwa so ombiluñget legan a mankurang, tan say bulan ag to pasinagen so liwawa to.",
                "11": "Tan dusaen ko so mundo niseñgeg ed inkauges, tan saray marelmeng ed karelmeñgan da; pañgangaen ko so inkatañgas na saray mapasirayew, tan iparukol so panagpasirayew na saray makapataktakot.",
                "12": "Gawaen ko a say sakey a too so lalo a pinabli nen say atagey ya uri na balitok; angan say sakey a too mabli nen say binmalitok a pasñgat na Ofir.",
                "13": "Dia ed onia, pamayegmegen ko so saray katawenan, tan say dalin onalis ed pasen to, ed sanok na Katawan na saray Ejercito, tan dia ed agew na masebeg a pasnok to.",
                "14": "Tan saya so siñga sakey ya inanop ya ulsa, tan siñga sakey a karnero ya angapo so too a manasikaso; tan sikara say balang sakey a too liñgawen to so saray dili a totoo to, tan balang sakey so ombatik ed loob na dili a dalin to.",
                "15": "Balang sakey a mapasirayew so nasaksak; on, tan balang sakey ya akiolop ed saray marelmeng sikara so niparukol ed panamegley na espada.",
                "16": "Saray anak da met so nibasig a naboybuyak ed arap na saray mata ra; say kaaboñgan da so naderal tan saray bibii ya asawa ra so napasuot.",
                "17": "Nia, pagalawen ko so Medes sumpa ed sikara, ya ag to derleñgen so pilak tan balitok, ni say panliketan da so saraya.",
                "18": "Saray pabekang da so mañgibasig ed saray lalaki a malangwer kanian sikara so naboybuyak; tan angapo so panañgasi ra ed say buñga na eges; saray mata ra angapo so iligyas to angan ugogaw.",
                "19": "Tan say Babilonia, say gloria na saray panarian, say dakep na kagalgalang na saray Caldeo, saya so siñga sanen dineral na Dios so Sodoma tan Gomorra.",
                "20": "Saya so ag la kapiganman natooan, ni napanayaman manlapu ed sakey a kailalakan ya anga ed sananey a kailalakan; ni saray Arabo pampaalageyan da na abong-abong ya abel diman; ni saray managpastol na karnero ikoral da so saray papastolan da diman.",
                "21": "Balet saray monanakap na deserto so manayam diman; tan saray kaaboñgan da napano na saray pañgaskasian a pinalsa; tan saray kolayut so manayam diman, tan atap a kanding so mansayaw-sayaw diman.",
                "22": "Tan saray monanakap ed saray pulo so managlem diman ed saray ag-napanayaman a kaaboñgan da, tan saray dragon ed saray makapaliket a palacio ra; tan say panaon to asinger la ya onsabi, tan say agew to ag la naparukey. Lapu ed sikato so masiglat a deralen ko; on, lapu ed mapañgasi ak ed saray totook, balet saray marelmeng sikara so nabalang."
            },
            "24": {
                "1": "Tan say Katawan wala so panañgasi to ed si Jacob, tan siansia ni a pilien to so Israel, tan sikara so ipasen to ed saray dili a dalin da; tan saray sankaili so mitipon ed sikara, tan sikara so ompeket ed kailalakan nen Jacob.",
                "2": "Tan saray totoo alaen to ra tan awiten to ra ed saray pasen da; on, manlapu ed arawi ya anga ed saray sampot na dalin; tan sikara so ompawil ed saray dalin da a sipan. Tan say kailalakan na Israel so mankayarian ed sikara, tan say dalin na Katawan so onkana ed saray igagangan a lalaki tan bibii; tan alaen to ra ya adakep manlapu ed saray nandakep; tan sikara so mañgoley ed saray managpasegsegang ed sikara.",
                "3": "Tan nagawa ed saman ya agew a say Katawan iter to ed sika so painawa, a manlapu ed saray ermen mo, tan manlapu ed saray takot mo, tan manlapu ed malet ya inkaaripen a dia ed saya sika so ginawa a manlingkor.",
                "4": "Tan nagawa ed saman ya agew, ya alaen mo so saya a salita sumpa ed ari na Babilonia, tan ikuan mo: Panon so intonda na saray managpasegsegang, say binmalitok a ciudad so tinmonda!",
                "5": "Say Katawan pinuter to so tayukor na saray marelmeng, say tayukor na saray manañgoley.",
                "6": "Na saman so amakbak ed saray totoo a sisasanok ed ag-manonda a basig, saman so añgoley ed saray bansa dia ed pasnok, sikato so napasegsegang, tan angapo so mañgisebel.",
                "7": "Say lapag na dalin so wala ed painawa, tan mareen; sikara so bigla a nancancion.",
                "8": "On, saray kiew a saleng mangayaga ra ed sika tan ontan met ed saray kiew a sidro na Libano, a kuan da: Nanlapu nen sika so niparukol angapo la so managbatang a linma dia sumpa ed sikami.",
                "9": "Say infierno a manlapu ed leksab so ginmalaw lapu ed sika pian abeten to ka ed isabim; pagalawen to so saray inaatey ya onkana ed sika, angan amin na saray pañgulo na dalin; pinatalindeg to manlapu ed saray trono to so amin ya ari na saray bansa.",
                "10": "Sikara ya amin so mansalita tan inkuan da: Nanmaliw ka met la kasi a makapoy a siñga sikami? Nanmaliw ka met la kasi a siñga sikami?",
                "11": "Saray liket mo so naguyor ed lubok; say tanol na saray biolam ag la nareñgel; saray bigis ataytayak la ed silong mo, tan saray bigis sinakbuñgan da ka la.",
                "12": "Panon so inkaplag mo a nanlapu ed tawen, O Lucifer, anak na kabuasan! Sika kasi so abatang a linma ed dalin, a gapo na inkapoy na saray bansa!",
                "13": "Tan inkuan mo ed dalem na pusom: Ontakdang ak ed tawen, itandurok so tronok ed tagey na saray bitewen na Dios; Onyurong ak met ed palandey na saray tipon, dia ed diking ed baybay;",
                "14": "Ontakdang ak ed tagey na saray lurem; manmaliw ak a siñga say Sankaatageyan.",
                "15": "Iñgen sika so naawit ya ipelag ed infierno, ed gilig na aralem ya abot.",
                "16": "Saray makanengneng ed sika koliremdem so nengneng da ed sika, tan sika so nodnunoten da, tan ikuan da: Sikato kasi so too a nangawa na ingiwgiw na dalin, ya amapayegpeg ed saray panarian?",
                "17": "Tan ginawa to so mundo a siñga katakelan, tan dineral to so saray ciudad diman, tan ag to nilukasan so abong na saray impañgaw to?",
                "18": "Amin ya ari na saray bansa, on, amin da, a mandukdukol ed gloria, balang sakey dia ed dili a lubok to.",
                "19": "Balet sika so nibantak nanlapu ed lubok mo a siñga sakey a marumsis a sañga, tan say nakdaan ed saray inaatey, a sikara so atalos na espada, a mampapaleksab ed saray bato na abot; a siñga inatey a laman a gatin-gatinan na saray sali.",
                "20": "Sika so ag ilaok ed sikara dia ed pañgipumpon, lapu ed dineral mo so dalin mo tan pinatey mo so saray totoom; say boleg na saray marelmeng kapiganman ag nibantog.",
                "21": "Iparaan yo so pampatey ed saray anak to niseseñgeg ed karelmeñgan na saray ama ra, pian ag ira ontalindeg, ni say kayarianen da so dalin, ni say panoen da so tapew na mundo na saray ciudad.",
                "22": "Tan siak so ontalindeg sumpa ed sikara, inkuan na Katawan na saray Ejercito, tan taksiñgen ko ya isian ed Babilonia so ñgaran, tan saray nakdaan, tan saray lalaki ya anak, tan kaanakan a lalaki, inkuan na Katawan.",
                "23": "Sikato met so panmaliwen ko a mankayarian ed saray dolakak, tan saray kotlaong a panayaman na danum; tan panisan ko ed panis na kadederal, inkuan na Katawan na saray Ejercito.",
                "24": "Say Katawan na saray Ejercito so nansamba, a nankuan: Petepeteg a siñga ed ninunot ko, ontan so nagawa; tan unong ed getmak, saya so mansiansia—",
                "25": "Ya awiten ko so saray Asirio ed dalin ko, tan dia ed tapew na saray palandey ko sikato so gatinan ko; dia ed saman naekal a manlapu ed sikara so pako, tan say sinakbat to so naandi manlapu ed saray takeb to.",
                "26": "Saya so gagala ya ingagala ed lapag na dalin; tan saya so lima ya akaunat ed amin a bansa.",
                "27": "Tan say Katawan na saray Ejercito saya so ingagala to, tan siopa so mamaandi na kabaliksan to? Tan say lima to so akaunat, tan siopa so mañgitulak a papawil?",
                "28": "Dia ed taon ya impatey nen ari Acaz saya so sasakbaten.",
                "29": "Ag ka mangagayaga lapag a Palistina, lapu ed say baston na amakbak ed sika so apoter; tan manlapu ed lamut na oleg ompaway so tadioco, tan say buñga to saya so masibeg a mantekyab ya oleg.",
                "30": "Tan saray unaan a nianak na saray duka so natagano, tan saray wala ed pankaukolan so ondukol ya angapo so kaatapan; tan pateyen ko so lamut mo ed panamegley na eras, tan pateyen to so saray nakdaan ed sika.",
                "31": "Onaglem ka, O puerta; Akis ka, O ciudad; sika, a lapag na Palistina, ya atunaw; tan onsabi a manlapu ed baybay so sakey ya asewek, tan angapo so angan sakey a mambokbukor ed nigetar a panaon to.",
                "32": "Anto sirin so iebat ed saray igagangan na saray bansa? A say Katawan impaalagey to so Sion, tan saray duka ed saray totoo to so manmatalek ed saya."
            },
            "25": {
                "1": "Natan siak, Nephi, mansalita ak nipaakar ed saray salita ya insulat ko, a saraya so asalita ed panamegley na sañgi nen Isaias. Tan nia, si Isaias so nansalita na dakel a beñgatla a mairap a talusan na dakel ed saray totook; lapu ed ag da kabat so kanengneñgan na panagprofesiya ed limog na saray Judio.",
                "2": "Lapu ed siak, Nephi, ag ko imbañgat ed sikara so saray dakel a beñgatla a nipaakar ed ugali na saray Judios; saray kimey da so kimey na kabiluñgetan, tan saray kagagawa ra so kagagawa na karumsisan.",
                "3": "Dia ed onia, mansulat ak ed saray totook, tan dia ed amin na saraman so mañgawat ed saraya a beñgatla ya isulat ko, pian nakabatan da so saray panañgokom na Dios, a saya so onsabi ed amin a bansa, unong ed saray salita ya imbalikas to.",
                "4": "Dia ed ontan, talineng yo, O sikayo a totook, a wala ed kailalakan na Israel, tan deñgel kayo ed saray salitak; lapu ed saray sinalita nen Isaias aliwa a malinew ed sikayo, angaman ontan saraya so malinew ed saray napno na espiritu na profesiya. Balet iter ko ed sikayo so sakey a profesiya, unong ed espiritu a wala ed siak; dia ed ontan mamprofesiya ak unong ed kalinewan a wala ed siak a nanlapu ed saman so panaon ya intaynan ko manlapu ed Jerusalem a kaibak si amak; tan nengneng yo, say kamareruak manliket ed saray kalinewan nipaakar ed saray totook, pian makaaral ira.",
                "5": "On, tan say kamareruak manliket ed saray salita nen Isaias, lapu ed siak so pinmaway a nanlapu ed Jerusalem, tan saray dili a matak anengneng da so saray beñgatla a nipaakar ed saray Judio, tan kabat ko a saray Judio atalusan da so saray beñgatla nipaakar ed saray profeta, tan angapo so arum a totoo a makatalus ed saray beñgatla a nisalita ed saray Judio a siñga sikara, likud no sikara so nibañgat nipaakar ed saray beñgatla ya unong met ed saray Judio.",
                "6": "Balet nia, siak, Nephi, ag ko imbañgat ed saray anak ko so siñga inkibañgat na saray Judio; balet nengneng yo, siak, ed inkasiak a dili, nanayam ak ed Jerusalem, kanian amtak so saray pasen ed kaliber-liber; tan sinaglawik ed saray anak ko so nipaakar ed saray panañgokom na Dios, a saya so agawa ed limog na saray Judio, ed saray anak ko, unong ed amin a sinalita nen Isaias, tan saraya so ag ko la insulat.",
                "7": "Balet nia, ipatuloy ko so saray dili a profesiyak, unong ed dili a kalinewan ko, a dia ed saya kabat ko ya angapo so too a naliñgo; angaman ontan, dia ed saray agew a nasumpal so saray profesiya nen Isaias saray totoo peteg a nakabatan da, dia ed saray panaon sano saraya so nagawa.",
                "8": "Dia ed onia, saraya so walaan na kakanaan ed saray anak na totoo, tan siopaman a mañgipasen a saraya so aliwa ya onia, dia ed sikara so pisalitaan ko, tan saray salita ipasakey ko ed saray dili a totook; lapu ed kabat ko a saya walaan na baleg a kakanaan ed sikara ed saray kaunoran ya agew, tan dia ed saman ya agew natalusan da so saraya; dia ed onia, onkana ed pankaabigan da saraya so insulat ko.",
                "9": "Tan unong a say sakey a kailalakan so aderal ed limog na saray Judio lapu ed karelmeñgan, angan ontan met sikara so aderal manlapu ed sakey a kailalakan ya anga ed sananey a kailalakan unong ed saray karelmeñgan da; tan angapo so angan siopaman ed sikara ya aderal likud no saya so impasakbay na profeta na Katawan.",
                "10": "Dia ed ontan, saya so nibaga la ed sikara nipaakar ed kaderal a saya so onsabi ed sikara a tampol kayari intaynan nen amak ed Jerusalem; angaman ontan, pinaawet da so saray puso ra; tan unong ed profesiyak sikara so aderal, likud ed saray inawit da ya adakep ed Babilonia.",
                "11": "Tan saya natan so salitaen ko lapu ed espiritu a wala ed siak. Tan manwari ya ontan a sikara so inawit ya impaway sikara so ompawil lamet, tan kayarianen da so dalin na Jerusalem; dia ed ontan, sikara so nipawil lamet ed dalin a tawir da.",
                "12": "Balet, nengneng yo, nawalaan ira na bakal, tan dalamurom na saray bakal; tan no saman ya agew so onsabi a say Bugbugtong ya Anak na Ama, on, say Ama na tawen tan dalin, so omparungtal ed sikara ed laman, nia, sikato so ag da awaten, lapu ed saray karelmeñgan da, tan awet na saray puso ra, tan talker na saray teñger da.",
                "13": "Nengneng yo, sikato so ipasak da ed krus, tan dia ed kayari pañgiloob da ed sikato ed sakey a lubok dia ed loob na talora ya agew sikato so onoli ed bilay manlapu ed saray inaatey, katekep na panagpaabig a wala ed saray payak to; tan amin a manisia ed ñgaran to so nilaban ed panarian na Dios. Dia ed ontan, say kamareruak mangayaga a mañgiprofesiya nipaakar ed sikato, lapu ed anengneng ko la so agew to, tan say pusok pinabaleg to so masanto a ñgaran to.",
                "14": "Tan nia nagawa a kayari a say Mesias so onoli a manlapu ed saray inaatey, tan imparungtal to so inkasikato ed saray totoo, tan dia ed unong na karakel a manisia ed ñgaran to, nia, say Jerusalem so naderal lamet; tan abagey so saray onlaban sumpa ed Dios tan saray totoo na simbaan to.",
                "15": "Dia ed ontan, saray Judio so nitaytayak ed amin a bansa; on, tan angan say Babilonia so naderal met; dia ed ontan, saray Judio so nataytayak ed saray arum a bansa.",
                "16": "Tan kayari kataytayak da, tan say Katawan a Dios sikara so binakbak to ed panamegley na arum a bansa ed loob na dakel a kailalakan, on, angan manlapu ed sakey a kailalakan anga ed sananey a kailalakan anga ed sikara so nakuyong a manisia ed si Cristo, ya anak na Dios, tan say bagat a pamaandi na kasalanan a saya so malaknab ya onkana ed amin a katooan—tan sano onsabi so saman ya agew a sikara so manisia ed si Cristo, tan mañgigalang ira ed Ama ed ñgaran to, a katekep so dalisay a puso tan saray malinis a lima, tan ag la ra mantatalaran ed sananey ni a Mesias, iñgen, dia ed saman a panaon, say agew onsabi a nakaukolan a sikara so manisia ed saraya a beñgatla.",
                "17": "Tan say Katawan iteen to so lima to lamet ed komadua a panaon pian ipawil to so totoo to manlapu ed inkabalang tan inkapelag a kipapasen. Dia ed ontan, ituloy to so mangawa na makapakelaw a kimey tan sakey a pakelaw ed limog na saray anak na totoo.",
                "18": "Dia ed ontan, awiten to so saray salita to ed sikara, a saraya a salita so mañgokom ed sikara ed kaunoran na agew, tan saraya so niiter ed sikara ed gagala pian sikara so nakuyong ed tua a Mesias, a sikato so ag da inawat; tan dia ed pañgoyong ed sikara ya ag la ra mantatalaran ed sananey ni a Mesias ya onsabi, lapu ed angapo la so antokaman ya onsabi, likud no saya so aliwa a tua a Mesias a mañgibalang ed saray totoo; lapu ed wala so saksakey ya alenleneg a Mesias a sinalita na saray profeta, tan saya a Mesias sikato so ag-inawat na saray Judio.",
                "19": "Lapu ed unong ed salita na saray profeta, say Mesias onsabi ed anem a lasus taon manlapu ed taon ya intaynan nen amak ed Jerusalem; tan unong ed salita na saray profeta, tan ontan met ed salita na angel na Dios, say ñgaran to so Jesu Cristo, say Anak na Dios.",
                "20": "Tan natan, kaagian ko, siak so nansalita ed malinew pian ag kayo naliñgo. Tan unong a say Katawan a Dios so mabilay a sikato so añgipaway ed Israel a nanlapu ed dalin na Egipto, tan initer to ed kinen Moises so pakapanyari pian tambalen to so saray bansa kayari a sikara so kinetket na madita ya oleg, no itañgay da so mata ra ed oleg ya impaatagey to ed arapan da, tan ontan met initer to so pakapanyari ed sikato a bakbaken to so bato tan say danum so ompaway; on, nia ikuan ed sikayo, ya unong a saraya a beñgatla so tua, tan unong a say Katawan a Dios so mabilay, angapo so arum a ñgaran a niiter ed leksab na tawen likud lambeñgat ed saya a Jesu Cristo, a sikato so sinalitak, no iner say too nilaban.",
                "21": "Dia ed ontan, makaseñgeg ed saya a pamaakaran say Katawan a Dios insipan to ed siak a saraya a beñgatla ya isulat ko so nisinop tan niagel ed kadederal, tan nipalima ed saray boleg ko, manlapu ed sakey a kailalakan anga ed sananey a kailalakan, pian say sipan so nasumpal ed si Jose, a say boleg to ag kapiganman napaksot legan a saya a dalin so akatalindeg.",
                "22": "Dia ed ontan, saraya a beñgatla so onla manlapu ed sakey a kailalakan anga ed sananey a kailalakan legan ya akatalindeg so dalin; tan saraya so ondalan unong ed linawa tan kaliktan na Dios; tan saray bansa a mankakayarian na saraya so naokom unong ed saray salita a nisulat.",
                "23": "Lapu ed mansasagpot kami a siseseet a mansulat, pian nakuyong mi so saray anak mi, tan ontan met ed saray kaagian mi, a manisia ed si Cristo, tan pian makapipulañgan ira ed Dios; lapu ed kabat mi a saya so lapu ed gracia kanian sikatayo so nilaban kayari na amin a nayarian tayo a gawaen.",
                "24": "Tan, manwari ya ontan manisia kami ed si Cristo, susumpalen mi so gangan nen Moises, tan sikami so ag-nagiing ya mantatalaran ed si Cristo, anga ed say gangan so nasumpal.",
                "25": "Tan, lapu ed saya a pamaakaran say gangan so niiter; dia ed ontan say gangan nanmaliw ya inatey ed sikatayo, tan binmilay itayo ed si Cristo lapu ed pananisia tayo; iñgen susumpalen tayo so ley makaseñgeg ed saray gangan.",
                "26": "Tan sikami so mansasalita nipaakar ed si Cristo, mangagayaga kami ed si Cristo, ipopulong mi si Cristo; mamproprofesiya kami nipaakar ed si Cristo, tan mansusulat kami unong ed saray profesiya mi, pian saray anak mi nakabatan da no iner so señgeg a panlapuan na kapirdona na saray kasalanan da.",
                "27": "Dia ed ontan mansasalita kami nipaakar ed gangan pian saray anak mi nakabatan da so say inkaandi-kakanaan na gangan; tan sikara, dia ed pikabat da ed inkaandi-kakanaan na gangan, mantalaran ed saman so bilay a wala ed kinen Cristo, tan nakabatan da so makaseñgeg ed inkiiter na gangan. Tan kayari a say gangan so asumpal ed kinen Cristo, pian ag da la paaweten so saray puso ra sumpa ed sikato sano say gangan so nepeg la ya ipulisay.",
                "28": "Tan natan nia, sikayo a totook, sikayo so totoo ya awalaan na matalker a teñger; dia ed ontan, nansalita ak ed sikayo ed malinew, pian ag nayari ya ag yo natalusan. Tan saray salita ya imbalikas ko so onalagey a pamaneknek sumpa ed sikayo; lapu ed saraya so malaem la a mañgibañgat ed siopaman a too ed matua a dalan; lapu ed say matua a dalan so say panisia ed kinen Cristo tan sikato so ag yo iboburi; lapu ed pañgiburi yo ed sikato iburi yo met so saray profeta tan say gangan.",
                "29": "Tan natan nia, ikuan ed sikayo a say tua a dalan so say panisia ed kinen Cristo, tan sikato so ag yo iboburi; tan si Cristo so Masanto a Bugtong na Israel; dia ed ontan nakaukolan ya ontewek kayo ed arap to, tan sikara so igalang yo ed amin a pakayari yo, nunot, tan biskeg, tan amin a kamarerua yo, tan sano saya so gawaen yo kapiganman ag kayo nibantak ed paway.",
                "30": "Tan, unong a saya so kanepegan, nakaukolan a sumpalen yo so saray gagawaen tan tutuntonen na Dios anga ed kasumpal na gangan a saraya so niiter ed kinen Moises."
            },
            "26": {
                "1": "Tan kayari a si Cristo so inmoli la ed bilay a manlapu ed saray inaatey ipanengneng to so inkasikato ed sikayo, anak ko, tan inararok a kaagian; tan saray salita ya ibalikas to ed sikayo saya so gangan a sumpalen yo.",
                "2": "Tan nia, ikuan ko ed sikayo, anengneng ko a dakel a kailalakan so ompatey, tan wala so makapataktakot a bakal, tan baliñgaan ed limog na saray totook.",
                "3": "Tan dia ed kasumpal na isabi na Mesias wala so tanda a niiter ed saray totook nipaakar ed kianak to, tan ontan met ed ipatey to tan say kioli to ed bilay; tan makana tan makapataktakot so saman ya agew ed saray marelmeng, lapu ed sikara so ompatey; tan ompatey ira lapu ed pinapaway da so saray profeta, tan saray sasantos, tan tinutopak da ra na bato, tan pinatey da ra; kanian say nañgis na dala na saray sasantos so onsegep ed Dios a manlapu ed dalin sumpa ed sikara.",
                "4": "Dia ed ontan, amin na saray mapasirayew, tan saray managgawa na karelmeñgan, say agew ya onsabi so mamool ed sikara, inkuan na Katawan na saray Ejercito, tan manmaliw ira a siñga ñgapos.",
                "5": "Tan saraman so mamatey ed saray profeta, tan saray sasantos, say kaaraleman na dalin mañgakmon ed sikara, inkuan na Katawan na saray Ejercito; tan saray kapalandeyan tabonan to ra, tan saray alimbosabos libiten to ra ed arawi, tan saray paalagey so ongeba ed sikara tan mekmeken to ra ya ankekelag tan giliñgen to ra a pulbos.",
                "6": "Tan sikara so dalawen na saray karul, tan saray kirmat, tan saray yegyeg, tan amin a kanengneñgan na kadederal, lapu ed say apoy na sanok na Katawan so ondayabdab sumpa ed sikara, tan sikara so manmaliw a siñga ñgapos, tan say agew ya onsabi so mañgupot ed sikara, inkuan na Katawan na saray Ejercito.",
                "7": "O say sakit, tan dageyem na kamareruak lapu ed kabalang na inaatey ed saray totook! Tan siak, Nephi, anengneng ko, tan ñgalñgali tunawen to ak ed arapan na Katawan; balet iyakis ko ed Dios ko: Saray kagagawam so maptek.",
                "8": "Balet nengneng yo, saray matunong a dinmeñgel ed salita na saray profeta, tan sikara so ag aderal, balet sikara so ag-nagiing ya mantalaran ed si Cristo nipaakar ed saray tanda a niiter, ya ag da iimanoen so amin a panagpasegsegang—nia, sikara so ag ompatey.",
                "9": "Balet say Anak na inkamatunong so ompatnag ed sikara; tan sikara so tambalen to, tan sikara so nawalaan na kareenan a kaiba to, anga ed ilabas na talora a kailalakan, tan dakel ed saray komapat a kailalakan so onlabas ed inkamatunong.",
                "10": "Tan sano saraya a beñgatla so linmabas sakey a masiglat a kadederal so onsabi ed saray totook; tan, manwari ya ontan so saray sakit na kamareruak, saya so anengneng ko; dia ed ontan, kabat ko a saya so onsabi a nagawa; tan ilako da so inkasikara ed andi-kakanaan; tan, onkana ed gungona na saray inkakinon da tan saray kalokuan da anien da so kaderal; lapu ed inmabuloy ira ed demonyo tan pinili da so saray kimey na kabiluñgetan nen say liwawa, dia ed ontan napelag ira ed dalem na infierno.",
                "11": "Tan say Espiritu na Katawan ag lawas mansiansia ed too. Tan sano say Espiritu so tinmonda la a miayam ed too saman la so isabi na masiglat a kadederal, tan saya so amaermen ed kamareruak.",
                "12": "Tan siñga unong ed saman so asalitak nipaakar ed pañgoyong ed saray Judio, a si Jesus so Cristo a petepeteg, nakaukolan a saray Gentiles so nakuyong met a si Jesus so Cristo, say Andi-angaan a Dios;",
                "13": "Tan ipanengneng to so inkasikato ed saray manisia ed sikato, ed panamegley na pakapanyari na Espiritu Santo, on, dia ed balang sakey a bansa, sankakanayon, salita, tan totoo, a mankimey na ankakabaleg a milagro, tanda, tan pakelaw, ed limog na saray anak na totoo unong ed pananisia ra.",
                "14": "Balet nengneng yo, iprofesiyak ed sikayo so nipaakar ed saray kaunoran ya agew; nipaakar ed saray agew sano say Dios a Katawan gawaen to so saraya a beñgatla onkana ed saray anak na totoo.",
                "15": "Kayari a saray boleg ko tan saray boleg na agagik so linmasay ed ag-pananisia, tan sikara so abakbak na saray Gentiles; on, kayari a say Katawan a Dios so niliber to ra a tinalimpukok, tan bañgenan to ra ed panamegley na atagey a pukdol, tan añgipaalagey na salimbeng sumpa ed sikara; tan kayari a sikara so naawit a mampaabeba ed sapok, angan sikara so andi ni, iñgen saray salita na saman so matunong so nisulat, tan saray pikakasi na saray matuor so nareñgel, tan saraman so amin a linmasay ed ag-pananisia so ag nalingwanan.",
                "16": "Tan saraman so naderal sikara so mansalita manlapu ed dalem na dalin, tan say abeba a voces da so manlapu ed sapok, tan say voces da so siñga voces na sakey ya awalaan a kabkabat ya espiritu; tan say Katawan a Dios iter to ed sikato so pakapanyari, pian iyesaes to so nipaakar ed sikara, angano siñga saya so nanlapu ed dalem na dalin; tan say salita ra ya esaes a manlapu ed sapok.",
                "17": "Tan onia so inkuan na Katawan a Dios: Isulat da so saray beñgatla a nagawa ed limog da, tan saraya so nisulat tan nakapotan ed sakey a libro, tan saraman so linmasay ed ag pananisia ag da naala so saraya, lapu ed say anapen da say panderal da ed saray beñgatla a kayarian na Dios.",
                "18": "Dia ed ontan, lapu ed saraman so aderal la masiglat so inkaderal da; tan karaklan ed saray makapataktakot ed sikara so siñga taep ya onlabas ya onarawi—on, saya so inkuan na Katawan a Dios: Saya so nagawa ed sakey a bekta, a bigla—",
                "19": "Tan nagawa, a saray linmasay ed ag-pananisia so nabakbak ed panamegley na lima na saray Gentiles.",
                "20": "Tan saray Gentiles so nipaatagey ed kinon na saray mata ra, tan sikara so napatakba, makaseñgeg ed kinabaleg na atiloran da, kanian sikara so nampaalagey na dakel a simbaan; manwari ya ontan, inleksab da so pakapanyari tan milagro na Dios, tan impulong da ed inkasikara a dili so kakabatan da tan saray dili ya aral da, pian makaala ra na gungona, tan sikara so mangiling ed lupa na saray duka.",
                "21": "Tan dakel so simbaan ya impaalagey da a saraya so panlalapuan na ibegan, tan kolkulan, tan palikdoan.",
                "22": "Tan wala met so maamot a pannununoñgan, angan siñga nen kadaanan a panaon, unong ed pannununoñgan na demonyo, lapu ed sikato so añgiletneg na amin na saraya a beñgatla; on, say añgiletneg na panagpatey, tan saray kimey na kabiluñgetan; on, tan gugoyoren to ra ed beklew ed panamegley na matalker a lubir, anga ed sikara so abalor to na mabiskeg a lubir ed ando la ya ando.",
                "23": "Tan nia, inararok ya agagi, ikuan ko ed sikayo a say Katawan a Dios ag mankikimey ed kabiluñgetan.",
                "24": "Ag to gawaen so sakey a beñgatla likud no saya so onkana ed pankaabigan na mundo; lapu ed inararo to so mundo, angan imbagat to so dili a bilay to pian kupkopen to so amin a too ed sikato. Dia ed ontan, angapo so ingangan to ya ag mibiang ed kilalaban to.",
                "25": "Nengneng yo, sikato kasi so añgibaga ed siopaman, a nankuan: Arawi kayo ed siak? Nia, ikuan to ed sikayo, Andi; balet inkuan to: Dago kayo ed siak sikayo a wala ed saray kasampotan na dalin, manaliw kayo na gatas tan dilo ya angapo so kuarta tan angapo so bili to.",
                "26": "Nengneng yo, Wala kasi so angan sakey a ginangan to ya ompaway ed saray sinagogas, odino ompaway ed saray abong na panagpikasian? Nia, ikuan ko ed sikayo, Angapo.",
                "27": "Wala kasi so angan sakey a ginangan to ya ag mibiang ed panañgilaban to? Nia, ikuan ko ed sikayo, Angapo: Balet saya so initer to ya angapo so bayar ed amin a too; tan ingangan to so totoo to a kuyoñgen da ya amin so totoo a mambabawi.",
                "28": "Nia, say Katawan wala kasi so angan sakey a ginangan to ya ag mibiang ed kaabigan to? Nia, ikuan ko ed sikayo, Angapo; balet initer to ed amin a too so sakey a pankanawnawa a siñga met ed say sananey, tan angapo so asebelan.",
                "29": "Ingangan to ya angapo so saray kasiliban na sacerdote; tan, nia, say kasiliban na saray sacerdote, so totoo a managpulong tan impasen da so inkasikara so liwawa na mundo, pian sikara so makagamor na gungona tan dayew na mundo; balet ag da anapen so panakaabigan na Sion.",
                "30": "Nengneng yo, say Katawan insebel to so saya a beñgatla; lapu ed onia, say Katawan a Dios initer to so sakey a gangan ya amin a too agamilen da so panañgasi, a saya a panañgasi so panañgaro. Tan likud no sikara so nawalaan na panañgasi sikara so andi-kana. Dia ed onia, no wala ed sikara so panañgasi ag da nitepel so managkimey ed Sion ya ompatey.",
                "31": "Balet say managkimey ed Sion so mansagpot onkana ed Sion; tan no mansagpot lapu ed kuarta sikara so nabalang.",
                "32": "Tan lamet, say Katawan a Dios ingangan to a saray totoo ag ira mamatey; a sikara so ag mantila; a sikara so ag mantakew; ya ag da ikana so ñgaran na Katawan a Dios da ed andi-kakanaan; tan ag ira onibeg; a sikara so ag mangawa na palikdo; a sikara so ag mambabaliñgaan ed sakey tan sakey; ya ag ira mangawa na inkabalangkantis; tan ag ira mangawa ed dinan man ed saraya a beñgatla; lapu ed siopaman a mangawa ed saraya so nabalang.",
                "33": "Tan angapo so onia a karelmeñgan a manlapu ed Katawan; lapu ed gawaen to labat so maong ed pankaabigan na saray anak na totoo; tan angapo so beñgatla a gawaen to likud no saya so malinew ed saray anak na totoo; tan babagaan to ra ya amin ya ondago ed sikato tan minabang ed kaabigan to; tan angapo so ag to awaten ed saray ondago ed sikato, andeket tan amputi, aripen tan saray bulos, laki tan bii, tan nodnunoten to so saray pagano; tan amin so nampapara ed Dios, mandapag a Judio tan Gentiles."
            },
            "27": {
                "1": "Balet, nengneng yo, dia ed saray kaunoran ya agew, odino dia ed agew na saray Gentiles—on, nia amin a bansa na saray Gentiles tan ontan met ed saray Judios, mandapag a saraman so onsabi ed saya a dalin tan saraman so wala ed arum a pasen na saya a dalin, on, dia ed amin a dalin na mundo, nia, sikara so nabuek ed inkarelmeng tan amin a nengneng na karumsisan—",
                "2": "Tan sano saman ya agew so onsabi sikara so dalawen na Katawan na saray Ejercito, ed panamegley na karul tan yegyeg, tan ed sakey a baleg ya iñgal, tan bagyo, tan mabiskeg a bagyo, tan dalang na mañgupot ya apoy.",
                "3": "Tan amin a bansa ya onlaban sumpa ed Sion, tan siopaman a mangulo ed sikato, so siñga sakey a kugip ed labi na payawar; on, saya so nagawa ed sikara, angan siñga narasan a too a mankukugip, tan nia sikato so mañgan balet sikato so ombañgon tan say kamarerua to angapo so iyan to; odino siñga sakey a too a napgaan a mankukugip, tan nia sikato so oninum balet sikato so ombañgon tan nia sikato so naandian na liknaan, tan say kamarerua to so nawalaan na panlabay a mañgan; on, angan ontan met na saray karaklan ed amin na bansa a milaban sumpa ed Palandey na Sion.",
                "4": "Tan nia, amin yo a mangagawa na karelmeñgan, tonda kayo ed inkasikayo tan onkelaw, lapu ed mankelyaw kayo, tan onakis; on, sikayo so nabuek balet aliwa a lapu ed alak, sikayo so mantugingging balet aliwa a lapu ed mabiskeg ya iinumen.",
                "5": "Tan nengneng yo, say Katawan inkalbo to ed sikayo so espiritu na malet ya ugip. Tan nia, inlikdem yo so saray mata yo, tan ag yo inawat so saray profeta; tan saray manañgoley yo, tan saray makanengneng ed linawa na Dios sinakbuñgan to lapu ed saray karelmeñgan yo.",
                "6": "Tan nagawa a say Katawan a Dios awiten to ed sikayo so saray salita na sakey a libro, tan saraya so salita na saraman so naugip la.",
                "7": "Tan nengneng yo, say libro so nakapotan; tan dia ed dalem na libro wala diman so puyan a nanlapu ed Dios, manlapu ed gapo na mundo ya anga ed sampot to nia.",
                "8": "Dia ed ontan, lapu ed saray beñgatla ya akakapot, saray beñgatla ya akakapot ag niawat ed saray agew na karelmeñgan tan karumsisan na saray totoo. Dia ed ontan say libro so niamot ed sikara.",
                "9": "Balet say libro so niiter ed sakey a too, tan iter to so salita na libro, a saraya so salita na saray wala la ed sapok a naugip, tan iawat to so saraya a salita ed sananey;",
                "10": "Balet saray salita ya akakapot ag to iawat, ni say iawat to so libro. Lapu ed say libro so nakapotan ed panamegley na pakapanyari na Dios, tan say puyan ya akapotan ed libro so nisinop anga ed nagnap a panaon na Katawan, a saraya so ompaway; tan nia, iparungtal to so amin a beñgatla nanlapu ed inletneg na mundo anga ed kasampotan to.",
                "11": "Tan onsabi so agew a saray salita na libro a saraya so akapotan so nabasa ed tuktok na saray kaaboñgan; tan saraya so nabasa lapu ed pakapanyari nen Cristo; tan amin a beñgatla so niparungtal ed saray anak na totoo ed siopaman a wala ed limog na saray anak na totoo, tan sano siopaman so miandoan anga ed sampot na dalin.",
                "12": "Dia ed ontan, dia ed saman ya agew sano say libro so niawat ed sakey a too ya asalitak la, say libro so niamot ed mata na mundo, tan angapo so mata a makanengneng likud ed saray talora a tasi so makanengneng ed saya, lapu ed pakapanyari na Dios, likud ed saman so too ya añgiawatan na libro; tan sikara so mamaneknek ed katuaan na libro tan saray beñgatla a wala diman.",
                "13": "Tan angapo so siopaman a makanengneng ed saya, likud ed pigara ya unong ed linawa na Dios, a mañgiter na pamaneknek ed salita to ed saray anak na totoo; lapu ed say Katawan a Dios inkuan to a say salita na saray matuor so mansalita a siñga nanlapu ed saray inaatey.",
                "14": "Dia ed ontan, say Katawan a Dios ituloy to so pañgipaway to ed saray salita na libro; tan manlapu ed sañgi na ontan la a karakel na mantasi a sikara so kaliktan to so pañgiletnegan to na saray salita to; tan abagey so siopaman ya ag mañgawat ed salita na Dios!",
                "15": "Balet nengneng yo, nagawa a say Katawan a Dios ikuan to ed saman so pañgiteran to na libro: Alam so saraya a salita ya ag akapotan tan itolor mo ed sananey, pian ipanengneng to ed sakey a walaan na aral, a kuan to: Basam so saraya, pikasik ed sika. Tan say walaan na aral so mankuan: Awit mo dia so libro, tan basaen ko.",
                "16": "Tan natan, lapu ed gloria na mundo tan pian naala to so gungona onia so ikuan to, tan aliwa ya onkana ed gloria na Dios.",
                "17": "Tan say too ikuan to: Ag ko dia naawit so libro, lapu ed saya so akapotan.",
                "18": "Dia ed saman ikuan na walaan na aral: Ag ko nabasa so saya.",
                "19": "Dia ed ontan nagawa, a say Katawan a Dios iawat to lamet so libro tan saray salita a lugan to ed saman so angapo so aral; tan saman so too ya angapo so aral ikuan to: Aliwa ak a di-aral.",
                "20": "Dia ed ontan say Katawan a Dios ikuan to ed sikato: Saray di-aral ag da basaen so saya, lapu ed saraya so impulisay da, tan nagawak so saray dili a kimey ko; dia ed ontan basam so saray salita ya iter ko ed sika.",
                "21": "Ag mo didiwiten so saray beñgatla ya akapotan, tan saya so ipaway ko ed nagnap a panaon ko; pian ipanengneng ko ed saray anak na totoo a nayarian ko a gawaen so saray dili a kimey ko.",
                "22": "Dia ed ontan, sano abasam la so saray salita ya ingangan ko ed sika, tan naalam la so saray tasi ya insipan ko ed sika, dia ed ontan kapotan mo so libro lamet, tan saya so iamot mo ed siak, pian niagel ko ed kaderal so saray salita ya ag mo ni abasa, anga ed nanengneng ko a manepeg ed kakabatan ko a dili so pañgipakabat ko ed amin a beñgatla ed saray anak na totoo.",
                "23": "Tan nia, siak so Dios; tan siak so sakey a Dios na saray milagro; tan ipanengneng ko ed mundo a siak angapo so pidumaan ko karoman, natan, tan ando la ya ando; tan ag ak mankimey ed limog na saray anak na totoo likud no unong ed pananisia ra.",
                "24": "Tan lamet nagawa a say Katawan ikuan to ed saman so mambasa ed saray salita a niiter ed sikato:",
                "25": "Tan unong a saya a totoo so onasinger ed siak ed panamegley na sañgi ra, tan dia ed bibil da siak so igalang da, balet iniarawi ra so puso ra ed siak, tan say takot da ed siak so imbañgat na saray tutuntonen na totoo—",
                "26": "Dia ed ontan, ituloy ko so pangawak na makapakelaw a kimey ed limog na saya a totoo, on, sakey a makapakelaw a kimey tan sakey a pakelaw, tan say kakabatan na saray makabat tan saray di-aral so naandi, tan say pakatalus na saray maalwar saya so niamot.",
                "27": "Tan abagey so saraman so mananap pian niamot da so saray simbawa ra manlapu ed Katawan! Tan saray kimey da so wala ed biluñget; tan ikuan da: Siopa so makanengneng ed sikami, tan siopa so makapikabat ed sikami? Tan ikuan da met: Petepeteg, say impañgipigar yo ed beñgatla so pablien a siñga pitek na managdamili. Balet nia, ipanengneng ko ed sikara, kuan na Katawan na saray Ejercito, a kabat ko ya amin so saray kimey da. Kasi say kimey ibaga to ed nangawa ed sikato, ag to ak ginawa? Odino say sakey a beñgatla a tinibukel a plano so mañgibaga ed saman so nangawa, angapo so pakatalus to?",
                "28": "Balet nengneng yo, kuan na Katawan na saray Ejercito: Ipanengneng ko ed saray anak na totoo ya agangano ni a bekta tan say Libano so nanmaliw a mabuñga a kaalugan; tan say mabuñga so pablien da a siñga takel.",
                "29": "Tan dia ed saman ya agew, saman so telek nareñgel to so saray salita na libro, tan saray mata na saman so bulag nanengneng da manlapu ed ag pakabirbir tan manlapu ed kabiluñgetan.",
                "30": "Tan saray maoyamo met so ondakel, tan say gayaga ra wala ed Katawan, tan saray duka ed limog na saray totoo mangayaga ra ed Masanto a Bugtong na Israel.",
                "31": "Lapu ed angapo so duarua ya unong a say Katawan so mabilay nanengneng da a say sakey a makapataktakot so manmaliw ya andi-kana, tan say mapasnok so naupot, tan amin a mambabantay ed karelmeñgan so nataksing;",
                "32": "Tan saraman so mangawa ed sakey a too na kagapolan lapu ed salita, tan mañgigaton na sakey a kalot ed puerta ya onkana ed saman so mansimbawa, tan ipaliis to so matunong a maptek ed beñgatla ed andi-kakanaan.",
                "33": "Dia ed ontan, onia so inkuan na Katawan, ya anundon ed kinen Abraham, nipaakar ed kailalakan nen Jacob: Si Jacob ag la natan ombaing ni say lupa to so ag la omposisaw.",
                "34": "Balet sano nanengneng to so saray anak to, say kimey na saray limak, ed pegley to, pasantosen da so ñgaran ko, tan pasantosen da so Masanto a Bugtong nen Jacob, tan takotan da so Dios na Israel.",
                "35": "Saraman met so aliñgo ed espiritu so nawalaan na pakatalus, tan saray ñguroñguro makaaral ira na doctrina."
            },
            "28": {
                "1": "Tan natan, nia, kaagian ko, akisalita ak ed sikayo, unong ed say tanguyor na Espiritu ed siak; dia ed ontan, amtak a saraya so petepeteg ya onsabi a nagawa.",
                "2": "Tan saray beñgatla a nisulat ed libro baleg so kakanaan to ed saray anak na totoo, tan lalo la ed saray boleg tayo, a sikara so nakdaan ed kailalakan na Israel.",
                "3": "Tan nagawa ed saman ya agew a saray simbaan a nipaalagey, ya ag onkana ed Katawan, sano say sakey ikuan to ed sananey: Nia, Siak, Siak so kayarian na Katawan; tan saray arum ikuan da: Siak, Siak so kayarian na Katawan; tan onia so ikuan na balang sakey ya añgipaalagey na saray simbaan, tan aliwa a dia ed Katawan—",
                "4": "Tan sikara so mambabaliñgaan ed balang sakey tan sakey; tan saray sacerdote ra so mibaliñgaan ira ed sakey tan sakey, tan mambañgat ira unong ed dili a kakabatan da, tan iburi ra so Espiritu Santo, a sikato so mañgiiter na pansalita.",
                "5": "Tan iburi ra so pakapanyari na Dios, say Masanto a Bugtong na Israel; tan ikuan da ed saray totoo; Deñgel kayo ed sikami, tan deñgel yo so saray bañgat mi; tan nia angapo so Dios ed saya ya agew, lapu ed say Katawan tan say Mananundon ginawa to la so kimey to, tan initer to so pakapanyari to ed saray totoo.",
                "6": "Nia, deñgel yo so saray bañgat ko; sano ikuan da ed sikayo a wala so milagro a ginawa na lima na Katawan, ag yo sisisiaen; tan dia ed saya ya agew sikato so aliwa a Dios na saray milagro; agawaan to la so kimey to.",
                "7": "On, tan wala so dakel a mankuan: Mañgan kayo, inom kayo, tan manliket kayo, tan nabuas sikatayo so ompatey; tan saya so maong ed sikatayo.",
                "8": "Tan dakel met so mankuan: Mañgan kayo, inom kayo, tan manliket kayo; angaman ontan, takot kayo ed Dios—sikato la so mañgiter na pamaandi ed pakagawa na sakey a melag a kasalanan; on, mantila kayo na daiset, alaen yo so pankanawnawa ed sakey makaseñgeg ed saray salita to, mankutkot kayo na sakey ya abot ya onkana ed kaabay yo; angapo so kaugsan to nia; tan gawaen yo ya amin so saraya a beñgatla, tan nabuas ompatey itayo; tan no bilang sikatayo so makasalanan, say Dios leweten to tayo na pigara a bakbak, tan dia ed kaunoran sikatayo so nilaban ed panarian na Dios.",
                "9": "On, tan wala so dakel a mambañgat unong ed saraya a kanengneñgan na aliwa a matua tan andi-kana tan makulang-kulang a doctrina, tan sikara so onsibuk ed saray puso ra, tan anapen da so pañgisaniban da ed saray simbawa ra manlapu ed Katawan; tan saray kimey da so wala ed biluñget.",
                "10": "Tan say dala na saray sasantos ibelyaw a manlapu ed dalin sumpa ed sikara.",
                "11": "On, sikara la ra ya amin akasian a pinmaway ed dalan; sikara so nanmaliw la ya aderal.",
                "12": "Lapu ed kinon, tan lapu ed saray aliwa a matua a managbañgat, tan aliwa a matua a doctrina, saray simbaan da so nanmaliw ya aderal, tan saray simbaan da so nipaatagey; lapu ed kinon sikara so sinmibok.",
                "13": "Tinakewan da so saray duka makaseñgeg ed saray mararakep a pasen a panagpikasian da; tinakewan da so saray duka makaseñgeg ed saray mararakep a kawes da; tan pinasegsegang da so maolimek tan saray duka ed puso, makaseñgeg ed kinon a sikara so asibok.",
                "14": "Sikara so nansulong na matalker a teñger tan akatañgay so saray ulo ra; on, tan makaseñgeg ed kinon, tan karelmeñgan, tan karumsisan, tan inkabalangkantis, sikara ya amin so abalang la ya akasian likud lambeñgat ed pigara, a sikara so mapaabeba a mananumbok nen Cristo; angaman ontan, sikara so niwanwan, a dia ed dakel a pamaakaran sikara so aliñgo lapu ed nibañgat ira unong ed bañgat na too.",
                "15": "O saraman so marunong, tan saray di-aral, tan saraman so mayaman, a sinmibok ed kinon na saray puso ra, tan amin na managpulong na aliwa a matua a doctrina, tan amin da so managgawa na inkabalangkantis, tan managpikewet ed maptek a dalan na Katawan, abagey, abagey, abagey ira, kuan na Katawan a Dios a Makapanyari ed amin, lapu ed sikara so ibantak ed kaaraleman na infierno!",
                "16": "Abagey la so saraman so mañgipulisay ed saray matunong lapu ed beñgatla ya andi-kakanaan tan mambusol sumpa ed saman so maong, tan mañgikuan a saya so angapo so kana to! Lapu ed onsabi so agew a say Katawan a Dios masiglat ya ondalaw ed saray manaayam ed dalin; tan dia ed saman ya agew a sikara la so nagnap ed inkauges sikara so nabalang nagnap ed inkauges.",
                "17": "Balet nengneng yo, no saray manaayam ed dalin so mambabawi ed saray karelmeñgan da tan karumsisan da sikara so ag naderal, kuan na Katawan na saray Ejercito.",
                "18": "Balet nia, saman so baleg tan marumsis a simbaan, a sikato so balangkantis na amin a dalin, so kaukolan a natumba ed dalin, tan agay la so kasil na kapelag to.",
                "19": "Tan say panarian na demonyo so nakaukolan a nayegyeg, tan saray kabiañgan to nakaukolan a sikara so kewkewen onkana ed pambabawi, odino andi say demonyo tekmelan to ra ed andi-angaan a gulonggulong to, tan sikara so kewkewen to a mampasnok, tan sikara so nabalang;",
                "20": "Tan nia, dia ed saman ya agew sikato so mampilalek ed kapusoan na saray anak na totoo, tan kewkewen to ra a mampasnok sumpa ed saman so maong.",
                "21": "Tan saray arum so padeenen to, tan tambayoen to ra ed minomundo a salimbeng, pian ikuan da: Amin so maong ed Sion; on, say Sion maaliguas, amin so maong—tan dia ed onia say demonyo saolen to so saray kamarerua ra, tan sikara so itunton to ya iarawi a maalwar ed kaaraleman na infierno.",
                "22": "Tan nia, saray arum sikara so idayew to a maong, tan ikuan to ed sikara ya angapo so infierno; tan ikuan to ed sikara: Aliwa ak a demonyo, tan angapo so onia—tan dia ed onia, iyesaes to ed saray layag da, ya anga ed sikara so nabalor to ed makapataktakot a gulonggulong to, a diman angapo la so kilalaban.",
                "23": "On, sikara so alakap na patey, tan infierno; tan say patey, tan say infierno, tan say demonyo, tan amin ya atekmelan to a wala diman so nakaukolan ya ontalindeg ed arap na trono na Dios, tan sikara so natutolan unong ed saray kimey da, no iner so kaukolan a laen da a pasen a niparaan ed sikara, iñgen angan sakey a lipnok na apoy tan azufre, a saya so andi-angaan a paniñgel.",
                "24": "Dia ed ontan, abagey so saman so maligen ed Sion!",
                "25": "Abagey so saman so mañgibelyaw: Amin so maong!",
                "26": "On, abagey so saman so ondeñgel ed bañgat na saray totoo, tan iburi to so pakapanyari na Dios, tan say palabo na Espiritu Santo!",
                "27": "On, abagey so saman so mankuan: Akaawat kami la, tan angapo la so nakaukolan mi!",
                "28": "Tan dia ed magano a salita, abagey so saraman so ongiwgiw, tan mampasnok lapu ed katuaan na Dios! Tan nia, saman so niletneg ed bato a dampay awaten to so saya a sililiket; tan saman so niletneg ed leletnegan a buer so ongiwgiw ag la piga sikato so nageba.",
                "29": "Abagey so saman so mankuan: Inawat mi la so salita na Dios, tan ag mi la nakaukolan so arum a salita na Dios, lapu ed wala la ed sikami so magenap!",
                "30": "Tan nia, onia so kuan na Katawan a Dios: Iter ko ed saray anak na totoo so sakey a linya ed linya, sakey a bilin ed bilin, dia daiset tan diman daiset; tan mapalar so saraman so ondeñgel ed saray bañgat ko, tan italineng da so layag da ed saray simbawak, lapu ed sikara so makaaral na kakabatan; tan dia ed saman so mañgawat iter ko so malaglaem; tan saraman so mañgikuan, Sikami so awalaan na magenap, manlapu ed sikara naekal so angan saman so wala la ed sikara.",
                "31": "Naayew so saman so iter to so talek to ed too, odino gawaen to so laman a pinagkataklay to, odino deñgelen to so saray bañgat na saray totoo, likud no saray bañgat da so niiter dia ed pakapanyari na Espiritu Santo.",
                "32": "Abagey so saray Gentiles, kuan na Katawan a Dios na saray Ejercito! Tan manwari ya idukey ko so taklay ko ed sikara ed inagew-agew, siak so iburi da; angaman ontan, mapañgasi ak ed sikara, kuan na Katawan a Dios, no sikara so mambabawi tan ondago ed siak, lapu ed saray taklay ko so akaunat a sanagew, kuan na Katawan a Dios na saray Ejercito."
            },
            "29": {
                "1": "Balet nia, wala so dakel—dia ed saman ya agew sano ituloy ko so mangawa na sakey a makapakelaw a kimey ed limog da, pian nunoten ko so saray paknaan a ginawak ed saray anak na totoo, pian iteen ko lamet so limak ed komadua a panaon pian bawien ko so saray totook, a sikara so wala ed kailalakan na Israel;",
                "2": "Tan ontan met, pian nanunotan ko so saray sipan a ginawak ed sika, Nephi, tan ontan met ed kinen amam, pian nanunotan ko so saray boleg mo; tan saray salita na saray boleg mo so ompaway manlapu ed sañgik ya onla ed saray boleg mo; tan saray salitak so ombanesbes ya anga ed sampot na dalin, onkana a pañgaligan na saray totook, a sikara so wala ed kailalakan na Israel;",
                "3": "Tan lapu ed saray salitak sikara so ombanesbes—dakel ed saray Gentiles so mankuan: Sakey a Biblia! Sakey a Biblia! Akala kami la na Biblia, tan angapo la so arum ni a Biblia.",
                "4": "Balet onia so inkuan na Katawan a Dios: O makulang-kulang, sikara so awalaan na Biblia; tan saya so manlapu ed saray Judio, saray kadaanan a paknaan a totook. Tan anto so pisalamatan da ed saray Judio ya añgawatan da na Biblia? On, anto so labay ya ibaga na saray Gentiles? Nanunotan da kasi so saray panagsubok, tan saray sagpot, tan saray irap na saray Judio, tan say seet da niseñgeg ed siak, ed impañgawit na kilalaban ed saray Gentiles?",
                "5": "O sikayo a Gentiles, anunotan yo kasi so saray Judio, saray kadaanan a paknaan a totook? Andi; balet sikara so inayew yo, tan sikara so binusol yo, tan ag yo inanap so pambawi ed sikara. Balet nengneng yo, ipawil ko so saraya a beñgatla ed dili ya ulo yo; lapu ed siak a Katawan ag ko alingwanan so saray totook.",
                "6": "Sika a makulang-kulang, a mankuan: Sakey a Biblia, awalaan kami na sakey a Biblia, tan ag mi la kaukolan so Biblia. Awalaan kayo kasi na Biblia likud no saya so nanlapu ed saray Judio?",
                "7": "Ag yo kasi kabat a wala ni so arum a bansa nen say sakey? Ag yo kasi kabat a siak, a Katawan say Dios yo, so amalsa ed amin a totoo, tan nunoten ko so saray wala ed pulo na dayat; tan siak so manuoley ed saray katawenan ed tagey tan dalin a wala ed leksab; tan awiten ko ya ipaway so saray salitak ed anak na totoo, on, angan dia ed amin a bansa na dalin?",
                "8": "Dia ed ontan manñguroñguro kayo, lapu ed makaawat kayo na dakel ed saray salitak? Ag yo kasi kabat a say pamaneknek na duara a bansa so tasi ed sikayo a siak so Dios, a nunoten ko so sakey a bansa a siñga sananey? Dia ed ontan, siak so mansalita ed saman lamlamang a salita ed sakey a bansa a siñga dia ed sananey. Tan sano saraman so duara a bansa so onkurang a mankasakey dia ed pamaneknek na duara a bansa saya so onkurang a mankasakey met.",
                "9": "Tan saya so gawaen ko pian paneknekan ko ed dakel a siak so ag mañgoman sanen karoman, natan, tan dia ed ando la ya ando; tan mansalita ak na saray salita unong ed dili a kaliktan ko. Tan lapu ed nansalita ak na sakey a salita ag yo ipapasen ya ag ak la makapambalikas na sananey; lapu ed say kimey ko ag ni asumpal; ni say saya so nasumpal anga ed kasampotan na too, ni say manlapu ed saman a panaon tan dia ed ando la ya ando.",
                "10": "Dia ed ontan, lapu ed awalaan kayo na sakey a Biblia ag yo ipapasen a lugan to so amin a salitak; ni say ipasen ya ag ko nigangan a dakel ni so nisulat.",
                "11": "Tan igangan ko so amin a too, mandapag dia ed bokig tan dia ed sagur, tan dia ed baybay, tan dia ed abalaten, tan dia ed saray pulo na dayat, ya isulat da so saray salita a sinalitak ed sikara; tan manlapu ed lugan na saray libro a nisulat okomen ko so mundo, balang sakey a too unong ed saray kimey to, unong ed saman so nisulat.",
                "12": "Tan nengneng yo, mansalita ak ed saray Judio tan sikara so mañgisulat ed saya; tan mansalita ak met ed saray Nephite tan sikara met so mañgisulat ed saya; tan mansalita ak met ed saray arum a tribo ed kailalakan na Israel, a sikara so intunton ko ed arawi, tan sikara so mañgisulat ed saya; tan mansalita ak met ed amin a bansa na dalin tan sikara so mañgisulat ed saya.",
                "13": "Tan nagawa a saray Judio so nawalaan na saray salita na saray Nephite, tan saray Nephite so nawalaan na saray salita na saray Judio; tan saray Nephite tan saray Judio so nawalaan na saray salita na saray abalang a tribo na Israel; tan saray abalang a tribo na Israel so nawalaan na saray salita na saray Nephite tan saray Judio.",
                "14": "Tan nagawa a saray totook, a wala ed kailalakan na Israel, so natipon ed panagayaman ed saray dalin a kayarian da; tan saray salitak met so natipon a mankasakey. Tan ipanengneng ko ed saraman so onlaban sumpa ed saray salitak tan sumpa ed saray totook, a sikara so wala ed kailalakan na Israel, a siak so Dios, tan siak so akipaknaan ed si Abraham a nunoten ko so saray boleg to ed ando la ya ando."
            },
            "30": {
                "1": "Tan natan nia, inararok a kaagian, mansalita ak ed sikayo; lapu ed siak, Nephi, ag ko nitepel ya ipasen yo a sikayo so mas matunong nen saray Gentiles. Tan nengneng yo, likud no sumpalen yo so saray gangan na Dios sikayo ya amin met so nabalang; tan makaseñgeg ed saray salita a nibalikas la ag yo nepeg ya ipasen a saray Gentiles so sigpot la ya aderal.",
                "2": "Tan nia, ikuan ko ed sikayo a no kaonoñgan so karakel na saray Gentiles a mambabawi sikara so manmaliw a paknaan a totoo na Katawan; tan no kaonoñgan ed saray Judio so ag mambabawi sikara so nipulisay; lapu ed say Katawan angapo so siopaman ya akipaknaan to likud ed saray mambabawi tan manisia ed Anak to, a sikato so Masanto a Bugtong na Israel.",
                "3": "Tan natan, mamprofesiya ak na siñga arum ni a nipaakar ed saray Judio tan saray Gentiles. Tan kayari ipaway na libro a saya so asalitak tan saya so nisulat ya onkana ed saray Gentiles, tan saya so nakapotan lamet ed Katawan, wala so dakel a manisia ed saray salita a nisulat; tan saya so awiten da ed saray nakdaan ed saray boleg tayo.",
                "4": "Tan dia ed saman saray nakdaan ed boleg tayo nakabatan da so nipaakar ed sikatayo, no panon so impaway tayo ed Jerusalem, tan sikara so kapolian na saray Judio.",
                "5": "Tan say evangelio nen Jesu Cristo so nibawag ed limog da; lapu ed ontan, sikara so nipawil ed pikakabat nipaakar ed saray ama ra, tan ontan met ed pikakabat ed si Jesu Cristo, a saya so wala la ed limog na saray ama ra.",
                "6": "Tan dia ed saman sikara so mangayaga; lapu ed nakabatan da a saya so sakey a bendicion ed sikara a nanlapu ed lima na Dios; tan saray siksik na biluñget ed sikara so ongapo a napaktak ed kamataan da; tan dakel a kailalakan so ag onlabas ed limog da, likud no sikara so sakey a dalisay tan makapalikliket a totoo.",
                "7": "Tan nagawa a saray Judio ya ataytayak ongapo met ira a manisia ed si Cristo; tan sikara so ongapo a mantitipon ed tapew na dalin; tan no kaonoñgan so kinarakel na saray manisia ed si Cristo sikara met so manmaliw a makapalikliket a totoo.",
                "8": "Tan nagawa a say Katawan a Dios gapoan to so kimey to ed limog na saray bansa, sankakanayon, salita, tan totoo, pian nagawa so kipawil na saray totoo to ed tapew na dalin.",
                "9": "Tan dia ed inkamatunong say Katawan a Dios okomen to so saray duka, tan mambilin katekep na pampapara onkana ed saray maoyamo ed dalin. Tan bakbaken to so dalin ed panamegley na baston na sañgi to; tan dia ed sibok na saray bibil to pateyen to so saray mauges.",
                "10": "Tan say panaon masiglat ya onsabi a say Katawan a Dios gawaen to so baleg ya inkaapag-apag ed limog na saray totoo, tan saray makasalanan so deralen to; tan ag to ilanor so saray totoo to, on, angan no bilang nakaukolan a deralen to so saray marelmeng ed panamegley na apoy.",
                "11": "Tan say inkamatunong so balkes na banel to, tan say inkamatuor so balkes na awak to.",
                "12": "Tan dia ed saman say lubo miayam ed saray kilaw a karnero; tan say leopardo so midukol ed kilaw a kanding, tan kilaw a baka, tan say malangwer a leon, tan say pinataba ya ayep, so manoolop; tan say melag ya ogaw so mampastol ed sikara.",
                "13": "Tan say baka tan say oso so man-iba a mankabkab; saray kilaw da so man-iba ya ondukol a manoolop; tan say leon dayami so kanen to a siñga say baka.",
                "14": "Tan say mansuso ya ogaw so mangalaw ed abot na kamuntok, tan say apakso ya ogaw iyan to so lima to ed balaong na tadioco.",
                "15": "Sikara so ag mankabil odino manderal ed amin a masanto a palandey ko; tan say dalin napano na pikakabat nipaakar ed Katawan a siñga say danum so sinakbuñgan to so dayat.",
                "16": "Dia ed ontan, saray beñgatla ed amin a bansa so nakabatan; on, amin a beñgatla so nakabatan na saray anak na totoo.",
                "17": "Angapo so beñgatla a maamot likud no saya so niparungtal; angapo so kimey na kabiluñgetan likud no saya so nipanengneng ed liwawa; tan angapo so beñgatla ya akapotan ed tapew na dalin likud no saya so nalukasan.",
                "18": "Dia ed ontan, amin a beñgatla a niparungtal ed saray anak na totoo dia ed saman ya agew so niparungtal; tan say pakapanyari nen Satanas a mañgoley ed puso na saray anak na totoo so angapo la, ed andukey a panaon. Tan natan, inararok a kaagian, sampotan ko la so saray salitak."
            },
            "31": {
                "1": "Tan natan siak, Nephi, sampotan ko la so pamprofesiyak ed sikayo, inararok a kaagian. Tan ag ak la mansulat likud ed pigara a beñgatla, a saraya so kabat ko ya andi-saew ya onsabi a nagawa; ni say mansulat ak ni likud ed saray pigara a salita nen agik a laki a si Jacob.",
                "2": "Dia ed ontan, saray beñgatla ya insulat ko so magenap la ed siak, likud lambeñgat ed pigara a salita a saraya so nakaukolan ya isalitak nipaakar ed saray doctrina nen Cristo; dia ed ontan, mansalita ak ed sikayo a malinlinew, unong ed saray kalinewan na saray profesiyak.",
                "3": "Lapu ed say kamareruak manliket ed inkalinew; tan dia ed onia a kanengneñgan say Katawan a Dios mankimey ed saray anak na totoo. Lapu ed say Katawan a Dios so mañgiter na liwawa ed pakatalus; tan sikato so nansalita ed saray totoo unong ed saray salita ra, ya onkana ed pakatalus da.",
                "4": "Dia ed ontan, pilalek ko a nunoten yo a nansalita ak ed sikayo nipaakar ed saman so profeta ya impanengneng na Katawan ed siak, a sikato so maminiag ed Cordero na Dios, a sikato so makaekal ed saray kasalanan na mundo.",
                "5": "Tan natan, no say Cordero na Dios, sikato bilang masanto, wala so pankaukolan to a nabiniagan ed danum, pian nasumpal to so amin ya inkamatunong, O sirin, kaonoñgan so pankaukolan tayo a nagkalalo, ya aliwa itayo a masanto, a nabiniagan, on, angan ed danum!",
                "6": "Tan natan, labay ko a tepeten ed sikayo, inararok a kaagian, no iner a say Cordero na Dios so asumpal to so amin ya inkamatunong ed panamegley na inkabiniagan to ed danum?",
                "7": "Ag yo kasi kabat a sikato so masanto? Balet angaman ontan a sikato so masanto, impanengneng to ed saray anak na totoo ya, unong ed laman pinaabeba to so inkasikato ed arapan na Ama, tan tinasian to ed Ama a sikato so ontulok ed sikato ed panumpal to ed saray gangan to.",
                "8": "Dia ed ontan, sanen kayari inkabiniagan to ed danum say Espiritu Santo so linmeksab ed sikato ed kanengneñgan na sakey a malapati.",
                "9": "Tan lamet, saya so pañgipanengneng to ed saray anak na totoo so kaptekan na dalan, tan say inkamakisir na puerta, a saya so looban da, tan sikato so nangawa na pañgaligan ed sikara.",
                "10": "Tan inkuan to ed saray anak na totoo: Tumbok yo ak. Dia ed ontan, inararok a kaagian, natumbok tayo kasi si Jesus likud no sikatayo so matulok a manumpal ed saray gangan na Ama?",
                "11": "Tan say Ama, inkuan to: Mambabawi kayo, mambabawi kayo, tan mampabiniag kayo ed ñgaran na Inararok ya Anak.",
                "12": "Tan ontan met, say voces na Anak so sinmabi ed siak, a nankuan: Siopaman ya abiniagan ed ñgaran ko, dia ed sikato iter na Ama so Espiritu Santo, a siñga ed siak; Dia ed ontan, ontumbok kayo ed siak, tan gawaen yo so saray beñgatla ya anengneng yo a ginawak.",
                "13": "Dia ed ontan, inararok a kaagian, kabat ko a no ontumbok kayo ed Anak, ed sigpot a gagala na puso, ya angapo so pankunkunwari tan angapo so pampalikdo ed arapan na Dios, balet katekep na matua a gagala, a mambabawi kayo ed saray kasalanan yo, a tasian yo ed Ama a siaabubon kayo a mañgako ed inkasikayo so ñgaran nen Cristo, ed panamegley na biniag—on, dia ed panumbok yo ed Katawan tan Manañgilaban yo ya anga ed dalem na danum, unong ed salita to, nia, dia ed ontan awaten yo so Espiritu Santo; on, tan dia ed saya onsabi so biniag na apoy tan Espiritu Santo; tan makapansalita kayo unong ed dila na saray angeles, tan ibelyaw yo so pandayew ed Masanto a Bugtong na Israel.",
                "14": "Balet, nengneng yo, inararok a kaagian, onia so insabi na voces na Anak ed siak, a nankuan: Kayari impambabawi yo ed saray kasalanan yo, tan tinasian yo ed Ama a maabuloy kayo a manumpal ed saray gangan ko, ed panamegley na biniag ed danum, tan inawat yo la so biniag ed apoy tan Espiritu Santo, tan makapansalita kayo ed balo a salita, on, angan ed salita na saray angeles, tan kayari to nia siak so iburi yo, magmaong ni a sikayo so ag la akapikabat ed siak.",
                "15": "Tan areñgel ko so voces a nanlapu ed Ama, a nankuan: On, saray salita na Inararok so tua, tan matuor. Siopaman a mansiansia ya anga ed sampot, sikato met lamlamang so nilaban.",
                "16": "Tan natan, inararok a kaagian, kabat ko a lapu ed saya likud no say sakey a too so mansiansia a mananos ya anga ed sampot, ed itumbok to ed saray pañgaligan ya initer na Anak na mabilay a Dios, sikato so ag nilaban.",
                "17": "Dia ed ontan, gawa yo so saray beñgatla ya imbagak ed sikayo ya anengneng ko a say Katawan yo tan Mananundon yo saraya so gawaen to; tan, lapu ed saya a pamaakaran saraya so nipanengneng ed siak, pian nakabatan yo so dalan a looban yo. Tan say dalan a saya so looban yo so pambabawi tan biniag ed danum; tan dia ed ontan onsabi so pamaandi na saray kasalanan yo ed panamegley na apoy tan Espiritu Santo.",
                "18": "Tan dia ed ontan sikayo so wala la ed maptek tan makisir a dalan ya ompugta ed bilay ya andi-angaan; on, sikayo so akaloob la ed dalan; agawaan yo la so unong ed gangan na Ama tan say Anak; tan inawat yo so Espiritu Santo, a sikato so mantasi ed Ama tan say Anak, dia ed panumpal na sipan a ginawa to, a no onloob kayo ed dalan sikayo so naawat.",
                "19": "Tan natan, inararok a kaagian, kayari a sikayo so wala la ed saya a maptek tan makisir a dalan, ontepet ak no kasi asumpal la ya amin? Nia, ikuan ko ed sikayo, Andi; lapu ed sikayo so ag ni akasabi a sigpot likud ed panamegley na salita nen Cristo ed ag-nagiing a pananisia ed sikato, ya awalaan na nagnap a talek ed saray kaabigan to a sikato so makapanyari a mañgilaban.",
                "20": "Dia ed ontan, sikayo so ondesdes ya ondago a katekep so ag-nagiing a pananisia ed si Cristo, ya awalaan na nagnap a mandarlang ya ilalo, tan sakey ya aro ed Dios tan amin a totoo. Dia ed ontan, no sikayo so ondesdes ya ondago, a manliket ed saray salita nen Cristo, tan mansiansia kayo ya anga ed kasampotan, nia, onia so inkuan na Ama: Sikayo so nawalaan na andi-angaan a bilay.",
                "21": "Tan natan, nengneng yo, inararok a kaagian, saya so dalan; tan angapo la so sananey ni a dalan odino ñgaran a niiter ed leksab na tawen a kilabanan na too ed panarian na Dios. Tan natan, nia, saya so doctrina nen Cristo, say alenleneg tan tua a doctrina na Ama, tan say Anak, tan say Espiritu Santo, a saksakey a Dios ya andi-angaan. Amen."
            },
            "32": {
                "1": "Tan natan, nengneng yo, inararok a kaagian, ipasen ko a saya so siñga momotekteken yo ed saray puso yo no anto so gawaen yo kayari na inloob yo ed dalan. Balet, nia, akin momotekteken yo so saraya a beñgatla ed saray puso yo?",
                "2": "Ag yo kasi nanunotan so inkuan ko ed sikayo a kayari yo ya inawat so Espiritu Santo sikayo so makapansalita ed salita na saray angeles? Tan natan, panon a sikayo so makapansalita ed salita na saray angeles likud no sikayo so wala ed panamegley na Espiritu Santo?",
                "3": "Saray angeles so mansasalita ed leksab na pakapanyari na Espiritu Santo; dia ed ontan, mansasalita ra na salita nen Cristo. Dia ed ontan, inkuan ko ed sikayo, mampenek kayo ed saray salita nen Cristo; tan nengneng yo, saray salita nen Cristo so mañgibaga ed sikayo na amin a beñgatla a nepeg a gawaen yo.",
                "4": "Dia ed ontan, natan kayarik a sinalita so saraya a salita, no saraya so ag yo natalusan say makaseñgeg ed ag yo nitepet, ni say sikayo so tinmuktok; dia ed ontan, sikayo so ag niakar ed liwawa, kanian nabalang kayo ed biluñget.",
                "5": "Tan nengneng yo, ikuan ko lamet ed sikayo, sano onloob kayo ed dalan, tan awaten yo so Espiritu Santo, ipanengneng to ed sikayo so amin a beñgatla a gawaen yo.",
                "6": "Nengneng yo, saya so doctrina nen Cristo, tan angapo la so sananey ni a doctrina a niiter anga ed kayari to ya omparungtal ed laman ed sikayo. Tan sano iparungtal to so inkasikato ed sikayo ed laman, saray beñgatla ya ibaga to ed sikayo saraya so imanoen yo a gawaen.",
                "7": "Tan natan siak, Nephi, angapo la so arum ni a nibagak; say Espiritu pinatonda to so pambesñgaw ko, tan atilak ak a manermen lapu ed say ag-pananisia, tan say karelmeñgan, tan say ag-pikakabat, tan say inkatalker na teñger na saray totoo; lapu ed ag da sukaiten so kakabatan, odino talusan so baleg a kakabatan, sano saya so niiter ed sikara a malinlinew a siñga unong ed linew na salita.",
                "8": "Tan natan, inararok a kaagian, naimanok a manmomotektek kayo ni ed saray puso yo; tan apaermen ak lapu ed nakaukolan a salitaen ko so saraya a beñgatla. Tan no ondeñgel kayo ed Espiritu a mambabañgat ed too a mampikasi, nakabatan yo a nakaukolan yo so mampikasi; lapu ed say mauges ya espiritu ag to ibañgat so too a mampikasi, no ag iñgen ibañgat to ya ag mampikasi.",
                "9": "Balet nia, ikuan ko ed sikayo nakaukolan a mampikasi kayo a naynay, tan ag kayo onkakapoy; ya ag yo gagawaen so beñgatla ed Katawan likud no dia ed unona a kipapasen mampikasi kayo ed Ama ed ñgaran nen Cristo, pian pasantoen to so saray ginagawa yo ya onkana ed sikayo, pian saray ginagawa yo so onkana ed pankaabigan na kamarerua yo."
            },
            "33": {
                "1": "Tan natan siak, Nephi, ag ko nayari ya isulat so amin a beñgatla a nibañgat ed limog na saray totook; ni say siak so makapanyari ed panagsulat, a siñga ed panagsalita; tan no say sakey a too a mansalita ed tanguyor na pakapanyari na Espiritu Santo, say pakapanyari na Espiritu Santo saya so awiten to ed puso na saray anak na totoo.",
                "2": "Balet nia, wala so dakel a paaweten da so saray puso ra sumpa ed Masanto ya Espiritu, kanian saya so angapo so pasen to ed sikara; dia ed ontan, ipulisay da ya ibantak so dakel a beñgatla a nisulat tan ipasen da so saraya a siñga beñgatla ya andi-kakanaan.",
                "3": "Balet siak, Nephi, nisulat ko la so saray insulat, tan impasen ko a saya so baleg so kakanaan to tan nagkalalo ni ed saray totook. Lapu ed mampipikasi ak ya andi-tonda ya onkana ed sikara dia ed agew, tan saray matak puyoten to so dañganan ko ed labi niseñgeg ed sikara; tan siak so manakis ed Dios ko ed pananisia, tan amtak a deñgelen to so akis ko.",
                "4": "Tan kabat ko a say Katawan a Dios pasantoen to so saray pikakasik onkana ed pakagungona na saray totook. Tan saray salita ya insulat ko ed kakapuyan ko so nagawa a mabiskeg ed sikara; lapu ed kuyoñgen to ra a mangawa na maong; ipakabat to ed sikara so nipaakar ed kaamaan da; tan salitaen to ed sikara si Jesus, tan kuyoñgen to ra a manisia ed sikato, tan mansiansia ya anga ed sampot, a saya so bilay ya andi-angaan.",
                "5": "Tan saya so mansalita na ambelat sumpa ed kasalanan, unong ed inkalinew na katuaan; dia ed ontan, angapo so too a mampasnok ed saray salita ya insulat ko likud no sikato so kabiañgan na espiritu na demonyo.",
                "6": "Siak so mangloria ed inkalinew; mangloria ak ed katuaan; mangloria ak ed Jesus ko, lapu ed dinundon to so kamareruak ed infierno.",
                "7": "Siak so awalaan na panañgasi ed saray totook, tan baleg a pananisiak ed kinen Cristo ya abeten ko so dakel a kamarerua ya angapo so mansa ed yuroñgan na panañgokoman to.",
                "8": "Wala so panañgasik ed saray Judio—inkuan ko saray Judio, makaseñgeg say labay ko ya ibaga saraman so nanlapuan ko.",
                "9": "Wala met so panañgasik ed saray Gentiles. Balet nengneng yo, lapu ed angapo so panilalok ed sikara likud no mipulañgan ira ed si Cristo, tan onloob ira ed makisir a puerta tan mankurang ira ed maptek a dalan ya onarap ed bilay, tan mansiansia ra ed dalan ya anga ed kasampotan na saray agew na panagsubok.",
                "10": "Tan natan, inararok a kaagian, tan ontan met ed saray Judio, tan sikayo a wala ed sampot na dalin, deñgel yo so saraya a salita tan manisia kayo ed si Cristo; tan no ag kayo manisia ed saraya a salita manisia kayo ed si Cristo. Tan no manisia kayo ed si Cristo, manisia kayo ed saraya a salita, lapu ed saraya so salita nen Cristo, tan saraya so initer to ed siak; tan ibañgat to so amin a too a mangawa na maong.",
                "11": "Tan no saraya so aliwa a salita nen Cristo, okom yo—si Cristo ipanengneng to ed sikayo, ed pakapanyari tan baleg a gloria, a saraya so salita to, dia ed kaunoran ya agew; tan sikayo tan siak so onalagey a miarapan ed panañgokoman to; tan nakabatan yo a siak so ingangan to a mañgisulat ed saraya a beñgatla, manwari ed kakapuyan ko.",
                "12": "Tan mikasi ak ed Ama ed panamegley na ñgaran nen Cristo a dakel ed sikatayo, no ag iñgen amin, so nilaban ed panarian to ed saman so makabaliksan tan kaunoran ya agew.",
                "13": "Tan natan, inararok a kaagian, amin a wala ed kailalakan na Israel, tan amin yo a wala ed sampot na dalin, mansalita ak ed sikayo ed voces na sakey a manakis a manlapu ed sapok: Mampatanir ak la ya anga ed saman so makabaliksan ya agew so onsabi.",
                "14": "Tan sikayo ya ag mibiang ed kamaoñgan na Dios, tan igalang yo so salita na saray Judio, tan ontan met ed saray salitak, tan saray salita a manlapu ed sañgi na Cordero na Dios, nia, iter ko ed sikayo so patanir ya andi-angaan, lapu ed saraya a salita tutolan to kayo ed kaunoran ya agew.",
                "15": "Tan antokaman a kinapotan ko ed dalin, so iparungtal ya onsumpa ed sikayo ed panañgokoman, tan onia so ingangan na Katawan ed siak, tan nakaukolan ya ononor ak. Amen."
            }
        }
    },
    "jacob": {
        "meta": {
            "slug": "jacob",
            "name": "Say Libro nen Jacob",
            "chapterWord": "Tekap"
        },
        "chapters": {
            "1": {
                "intro": "Saray salita ed impampulong to ed saray kaagian to. Kinewkew to so too a nansali a deralen so doctrina nen Cristo. Saray pigara a salita nipaakar ed awaran na saray totoo nen Nephi.",
                "1": "Tan nia, agawa a limamplo tan lima a taon so linmabas la nanlapu ed panaon a si Lehi so tinmaynan ed Jerusalem; dia ed onia, si Nephi initer to ed siak, Jacob, so sakey a gangan nipaakar ed saray ankelag a piligo, a dia ed saya saraya a beñgatla so nitatak.",
                "2": "Tan initer to ed siak, Jacob, so sakey a gangan ya isulat ko ed saraya a piligo so pigara ed saray beñgatla ya isisipen ko a makana; ya ag ak mansulat, likud no daiset labat, nipaakar ed awaran na saraya a totoo a sikara so atawag a totoo nen Nephi.",
                "3": "Lapu ed inkuan to a say awaran na saray totoo to so nepeg ya itatak ed sananey a piligo to, tan iagel ko so saraya a piligo tan saraya so iawat ed saray boleg ko, manlapu ed sakey a kailalakan ya anga ed ontumbok a kailalakan.",
                "4": "Tan sano bilang wala so saray pulong a sagrado, odino puyan a makana, odino profesiya, ya itatak ko so paulo na saraya a piligo, tan saraya so salitaen ko ed angaan a nayari, makaseñgeg ed kinen Cristo, tan onkana ed saray totook.",
                "5": "Lapu ed pananisia tan baleg a pampilalek, saya so peteg a nipatnag ed sikami so nipaakar ed saray totook, no anto so saray beñgatla a nagawgawa ed sikara.",
                "6": "Tan awalaan kami met na dakel a puyan, tan say espiritu na dakel a panagprofesiya; dia ed onia, kabat mi si Cristo tan say panarian to, a saya so onsabi.",
                "7": "Dia ed onia nankimey kami a siseseet ed limog na saray totoo mi, pian no nayari nakuyong mi ra ya ondago ed Cristo, tan minabang ira ed kaabigan na Dios, pian sikara so makaloob ed painawaan to, ag la piga no dia ed antokaman a pamaakaran isamba to ed sanok to ya ag ira makaloob, a siñga dia ed sugsog ed saray agew na pananukso sanen saray anak na Israel so wala ed kalawakan.",
                "8": "Dia ed ontan, pilalek mi ed Dios a nakuyong mi so amin a totoo ya ag onalsa sumpa ed Dios, ag la piga sikato so ag napilitan a mampasnok, balet pian amin a totoo so manisia ed kinen Cristo, tan muriaen da so impatey to, tan sakbaten da so krus to tan akoen da so kababaiñgan na mundo; dia ed ontan, siak, Jacob, inalak ed siak a dili so panumpal ko ed gangan nen agik a laki a si Nephi.",
                "9": "Natan si Nephi ginmapo la ya ontakken, tan anengneng to ya ag mabayag sikato la so ompatey; dia ed ontan, nilanaan to so sakey a too a manmaliw ya ari tan sakey a manañgoley ed saray totoo to natan, unong ed panañgoley na saray arari.",
                "10": "Saray totoo lapu ed alablabas a panañgaro ra ed si Nephi, lapu ed sikato so baleg a manañgiagel ed sikara, ya inkana to so espada nen Laban ed impañgiagel to ed sikara, tan lapu ed sikato so nankimey ed amin ya agew to ya onkana ed saray kaabigan da—",
                "11": "Dia ed ontan, saray totoo nampilalekan da a natilak a pakanodnunotan so ñgaran to. Tan no siopa so manoley ya ontumbok ed pasen to sikato so tawagen na saray totoo, a komadua a Nephi, komatlo a Nephi, tan amin a mansasaguinunor unong ed panañgoley na saray arari; tan dia ed onia sikara so tawagen na saray totoo, ya angan anto ni so sananey a ñgaran to a peteg.",
                "12": "Tan agawa a si Nephi so inatey.",
                "13": "Natan saray totoo ya aliwa a Lamanite so Nephite; manwari ya ontan, sikara so atawag a saray Nephite, Jacobite, Josephite, Zoramite, Lamanite, Lemuelite, tan Ishmaelite.",
                "14": "Balet siak, Jacob, dia ed kayari to nia ag ko la ra pambibiigan ed saraya a ñgaran, no ag tawagen ko ra a saray Lamanite so saraman so labay da a deralen so saray totoo nen Nephi, tan saray mikaaro ed si Nephi sikara so tawagen ko a saray Nephite, odino saray totoo nen Nephi, unong ed saray oley na arari.",
                "15": "Tan natan agawa a saray totoo nen Nephi, a wala ed pakaoley na komadua ya ari, ginapoan da a paaweten so saray puso ra, tan pinenek da so inkasikara ed siñga saray marelmeng a kagagawa, a siñga si David ed kadaanan a nampilalek a nawalaan na dakel ya asawa tan kamalala, tan ontan met ed si Solomon, ya anak to.",
                "16": "On, tan ginapoan da met so mananap na dakel a balitok tan pilak, tan ginapoan da so mampaatagey na linawa a siñga dia ed kinon.",
                "17": "Dia ed ontan siak, Jacob, initer ko ed sikara so saray salita dia ed impambañgat ko ed sikara ed templo, kayari ya agamoran ko ya inmuna so saya a pañgibaki na Katawan.",
                "18": "Tan siak, Jacob, tan si agik a laki a si Joseph so apasanto kami a sacerdote tan managbañgat ed saya a totoo ed panamegley na lima nen Nephi.",
                "19": "Tan sineetan mi so kimey mi ed Katawan, ya inako mi so saray susumpalen, ya eebatan mi so kasalanan na saray totoo ed tapew na dili ya olo mi no ag mi ibañgat ed sikara so saray salita na Dios ed naspot a seet; dia ed ontan, dia ed pankimey mi a siseseet saray dala ra so ag onla ed saray kawes mi; no andi say dala ra so onla ed saray kawes mi, tan ag kami narumog ya angapo so mansa ed kaunoran ya agew."
            },
            "2": {
                "1": "Saray salita ya imbesñgaw nen Jacob, say laki ya agi nen Nephi, ed saray totoo nen Nephi, kayari impatey nen Nephi:",
                "2": "Natan, inararok a kaagian, siak, Jacob, unong ed saray susumpalen ya eebatan ko ed Dios, pian naseetan ko so kimey ko a sikakalakal, tan pian ekalen ko ed saray kawes ko so kasalanan yo, onla ak ed templo ed saya ya agew pian nibawag ko ed sikayo so salita na Dios.",
                "3": "Tan dia ed sikayo a dili nakabatan a nanseet ak ed akatawagan ko a kimey; balet siak dia ed saya ya agew abelatan ak ed saray dakerakel ni a pilalek tan kapagaan onkana ed pankaabigan na saray kamarerua yo a lalo ni nen saray apalabas la.",
                "4": "Tan nengneng yo, natan, sikayo ni so matolok ed salita na Katawan, a saraya so initer ko ed sikayo.",
                "5": "Balet nia, deñgel kayo ed siak, tan kabaten yo a lapu ed tulong na Makapanyari ed amin a Manamalsa na tawen tan dalin nibagak ed sikayo so saray wala ed kanunotan yo, no panon a sikayo so ongagapo a mankimey ed kasalanan, a saman a kasalanan dia ed pakanengneng ko mapalalo a marumsis, on, tan marumsis ed Dios.",
                "6": "On, apaermen so kamareruak tan saya so makaseñgeg a minmelag ak ed kababaiñgan ed arapan na Amalsa ed siak, kanian kaukolan a paneknekan ko ed sikayo so nipaakar ed karelmeñgan na saray puso yo.",
                "7": "Tan ontan met apaermen ak lapu ed impanagamil ko na sebeg ed pananalita ed sikayo, dia ed imaton na saray kaasawaan yo tan saray anak yo, a dakel ed sikara say liknaan da so mapalalo ya anlemek tan malinis tan mayumis ed arapan na Dios, a saya a beñgatla so makaruyo ed Dios;",
                "8": "Tan impasen ko a sikara so dinmago dia ya ondeñgel ed makaruyo a salita na Dios, on, say salita so makatambal ed asugat a kamarerua.",
                "9": "Dia ed ontan, abelatan so kamareruak kanian apasuot ak lapu ed malet a gangan a saya so inawat ko ed Dios, pian sikayo so bilinen ko makaseñgeg ed saray mauges a kagagawa yo, a labay yo a pabalegen ni so sugat na saray asugatan la, imbes a ligliwaen tan tambalen yo so saray sugat da; tan saraman so ag asugatan, imbes a manliket kayo ed makaruyo a salita na Dios intoruk yo so utok na patarem ed saray kamarerua ra pian sugatan yo so saray mayumis a kanunotan da.",
                "10": "Balet, angaman ontan la so kinabaleg na saya a kimey, saya so sumpalen ko unong ed malet a gangan na Dios, tan ibagak ed sikayo so nipaakar ed saray karelmeñgan yo tan karumsisan yo, ed arapan na saray dalisay ed puso, tan say maermen a puso, tan dia ed leksab na limgis na makatoruk a mata na Makapanyari a Dios.",
                "11": "Dia ed ontan, nakaukolan ya ibagak ed sikayo so katuaan unong ed inkalinew na salita na Dios. Tan nengneng yo, legan ya ontetepet ak ed Katawan, onia so sinmabi a salita ed siak, a nankuan: Jacob, onla ka ed templo ed kaimbuasan, tan ibawag mo so salita ya iter ko ed sika ya onkana ed saraya a totoo.",
                "12": "Tan natan nia, kaagian ko, saya so salita ya ibawag ko ed sikayo, a dakel ed sikayo so ginmapo a mansukait na balitok, tan pilak, tan amin a nengneng na ankabli a bato, dia ed saya a dalin, a saya so dalin a sipan ed sikayo tan saray boleg yo, a saraya so amayamay tan daakan.",
                "13": "Tan say lima na managtalima sikayo so inimisan to na makaruyo, kanian sikayo so akagamor na dakel a kayamanan; tan lapu ed say arum ed sikayo so akagamor na dakerakel nen saray kaagian yo sikayo so nipaatagey ed kinon na saray puso yo, tan sikayo so añgipanengneng na teñger a matalker tan atagey ya ulo yo lapu ed kablian na saray sulong yo, tan pinasegsegang yo so saray kaagian yo lapu ed ipapasen yo a magmaong kayo nen say sikara.",
                "14": "Tan natan, kaagian ko, ipasen yo kasi a say Dios so paandien to so kasalanan yo ed saya a beñgatla? Nia, ikuan ko ed sikayo, Andi. Balet ayewen to kayo, tan no sikayo so mansiansia ed saraya a beñgatla say panañgokom to nakaukolan a masiglat ya onsabi ed sikayo.",
                "15": "O no nayari ya ipanengneng to ed sikayo a nayarian to kayo a natabek, tan dia ed sakey a limgis na mata to so nayarian to kayo a temeken anga ed siñga sapok!",
                "16": "O no nayari ekalen to ed sikayo so saya a karelmeñgan tan karumsisan. Tan, O sikayo so ontalineng ed salita na saray gangan to, tan ag yo abuloyan a saya a kinon na saray puso yo so manderal ed saray kamarerua yo!",
                "17": "Nunot yo so saray kaagian yo a siñga unong ed inkasikayo, tan maasinger kayo ed sikara ya amin tan mabunlok kayo ed saray tagano yo, pian sikara met so onyaman a siñga sikayo.",
                "18": "Balet sakbay ya anapen yo so kayamanan, anap yo ni so panarian na Dios.",
                "19": "Tan kayari a sikayo so akagamor na ilalo ed Cristo sikayo so makagamor na kayamanan, no saraya so anapen yo; tan anapen yo ed gagala a mangawa na maong—say pañgawes ed saray alakseban, tan pamakan ed saray narasan, tan pañgibulos ed saray adakep, tan pañgiter na tulong ed saray mansasakit tan saray asakitan.",
                "20": "Tan natan, kaagian ko, nansalita ak ed sikayo nipaakar ed kinon; tan sikayo ya amasakit ed saray kaabay yo, tan sikayo so amasegsegang ed sikato lapu ed saray mapasirayew a puso yo, dia ed saray beñgatla ya initer na Dios ed sikayo, anto so nibaga yo ed saya?",
                "21": "Ag yo kasi ipasen a saraya a beñgatla so karumsisan ed sikato ya amalsa ed amin a laman? Tan say sakey a pinalsa so pinabpabli ed pakanengneng to a siñga saray arum. Tan amin a laman so nanlapu ed sapok; tan dia ed saya lamlamang a pamaakaran pinalsa to ra, pian sumpalen da so saray gangan to tan sikato so paglorian da ya ando la ya ando.",
                "22": "Tan natan, sampotan ko la so pansalitak ed sikayo nipaakar ed saya a kinon. Tan no ag nakaukolan a mansalita ak ed sikayo nipaakar ed saray ambebelat a kasalanan, say pusok lalo a mangayaga lapu ed sikayo.",
                "23": "Balet say salita na Dios bebelatan to ak lapu ed saray ambelbelat a kasalanan yo. Tan nengneng yo, onia so inkuan na Katawan: Saraya a totoo ginapoan da la so onkigtel ed karelmeñgan; ag da natatalusan so saray masanto a kasulatan, lapu ed pampipilalekan da ya ibaraan ed inkasikara so pangagawa da na inkabalangkantis, lapu ed saray beñgatla a nisulat nipaakar ed si David, tan si Solomon ya anak to.",
                "24": "Nengneng yo, si David tan si Solomon peteg ya awalaan ira na dakel ya asawa tan kamalala, a saya a beñgatla so karumsisan ed arapan ko, kuan na Katawan.",
                "25": "Dia ed ontan, onia so inkuan na Katawan, indawat ko so saraya a totoo a pinmaway ed dalin na Jerusalem, ed pakapanyari na dili a taklay ko, pian mañgitalindeg ak na matunong a sañga ya onkana ed siak a manlapu ed buñga na banel nen Jose.",
                "26": "Dia ed ontan, siak a Katawan a Dios ag ko nitepel a saya a totoo so gawaen da so siñga saray kadaanan.",
                "27": "Dia ed ontan, kaagian ko, deñgel yo ak, tan talineng yo so salita na Katawan: Lapu ed angapo so sakey a too ed limog yo so nawalaan likud labat ed sakey ya asawa; tan angapo so saray kamalala to;",
                "28": "Lapu ed siak, say Katawan a Dios, manliket ed kalinisan na saray bibii. Tan saray inkabalangkantis so karumsisan ed siak; onia so kuan na Katawan na saray Ejercito.",
                "29": "Dia ed ontan, saya a totoo sumpalen da so saray gangan ko, kuan na Katawan na saray Ejercito, odino naayew so dalin lapu ed sikara.",
                "30": "Tan sano gawaen ko, kuan na Katawan na saray Ejercito, ya ipatalindeg so sakey a boleg ya onkana ed siak, igangan ko so saray totook; odino andi, sikara so ondeñgel ed saraya a beñgatla.",
                "31": "Tan nengneng yo, siak, a Katawan, anengneng ko so ermen, tan nadñgel ko so dageyem na saray bibii ya anak na totook ed dalin na Jerusalem, on, tan ed amin a dalin na saray totook, niseñgeg ed karelmeñgan tan karumsisan na saray asawa ra a lalaki.",
                "32": "Tan ag ko nitepel, kuan na Katawan na saray Ejercito, a say nañgis na saray malimgas a bibii ya anak na saya a totoo, a sikara so indawat ko ya impaway ed dalin na Jerusalem so onsabi ed siak sumpa ed saray lalaki a totook, kuan na Katawan na saray Ejercito.",
                "33": "Lapu ed ag da nayari ya iwanwan ya iarawi ed pasen na adakep so saray bibii ya anak na totook lapu ed inkaoyamo da, likud no dalawen ko ra na ansakit ya ayew, ya angan dia ed kadederal; ya ag ira mangawa na inkabalangkantis, a siñga gawa na saray kadaanan, kuan na Katawan na saray Ejercito.",
                "34": "Tan natan nia, kaagian ko, kabat yo a saraya a gangan so niiter nen saman ed ama tayo a si Lehi; dia ed ontan, akabatan yo la so saraya nen saman; tan wala ed sikayo so baleg a kaokom; lapu ed ginawa yo so saray beñgatla ya ag manepeg a gawaen yo.",
                "35": "Nengneng yo, nangawa kayo na babaleg a kaugsan nen saray Lamanite, a kaagian tayo. Pinasakitan yo so puso na saray maolimek a kaasawaan yo, tan abalang yo so talek na saray anak yo, makaseñgeg ed saray mauges a pañgaligan ed sikayo ed arap da; tan say pansibek na saray puso ra so nampaatagey ed Dios sumpa ed sikayo. Tan lapu ed kapegetan na salita na Dios, ya ondapo sumpa ed sikayo, dakel so saray puso ya inatey, ya atanek na aralem a sugat."
            },
            "3": {
                "1": "Balet nia, siak, Jacob, mansalita ak ed sikayo a walaan na malinis a puso. Onnengneng kayo ed Dios ed ag nagiing a nunot, tan mampikasi kayo ed sikato ed mapalalo a pananisia, tan sikayo so ligliwaen to ed saray kasegsegañgan yo, tan ipikasi to a nagamoran yo so saray gegetmaen yo, tan ipaakseb to ya ondapo so kaptekan ed saraman so anapen da so kaderal yo.",
                "2": "O amin yo ya awalaan na malinis a puso, itañgay yo so ulo yo tan awat yo so makaruyo a salita na Dios, tan mampenek kayo ed aro to, lapu ed nayarian yo, no saray kanunotan yo so ag-nagiing, ed ando la ya ando.",
                "3": "Balet, abagey, abagey, sikayo ya aliwa a malinis ed puso, no sikayo so marutak ed saya ya agew ed arap na Dios; tan likud no sikayo so mambabawi say dalin so naayew niseñgeg ed sikayo; tan saray Lamanite ya aliwa a marutak a siñga sikayo, angaman ontan a sikara so naayew na ansakit ya ayew, sikara so mandusa ed sikayo anga ed kaderal yo.",
                "4": "Tan say panaon masiglat ya onsabi, likud no sikayo so mambabawi sikara so mankayarian ed dalin a tawir yo, tan say Katawan a Dios isian to ya iarawi so saray matunong ed limog yo.",
                "5": "Nengneng yo, saray Lamanite a kaagian yo, a sikara so binusol yo lapu ed saray karotakan da tan say ayew ya agawa ed saray baog da, lalo a sikara so matunong nen say sikayo; lapu ed ag da alingwanan so gangan na Katawan a saya so niiter ed kaamaan tayo—a wala lambeñgat ed sikara so sakey ya asawa, tan say kamalala angapo ed sikara, tan angapo so nagagawa ya inkabalangkantis ed limog da.",
                "6": "Tan natan, saya a gangan so sinumpal da; dia ed ontan, lapu ed asikaso ed pananumpal ed saya a gangan, say Katawan a Dios ag to ra deralen, balet mapañgasi ed sikara; tan dia ed sakey ya agew, manmaliw ira a binendicionan a totoo.",
                "7": "Nengneng yo, saray lalaki ya asawa inaro ra so saray asawa ra a bibii, tan saray asawa da a bibii inaro ra so saray asawa ra a lalaki; tan saray asawa a lalaki tan saray asawa a bibii inaro ra so saray anak da; tan say ag da pananisia tan say kabusol da ed sikayo so niseñgeg ed inkauges na kaamaan da; dia ed ontan, kaonoñgan so kaabigan yo nen say sikara, ed pakanengneng na makapanyari a Manamalsa yo?",
                "8": "O kaagian ko, mapaga ak a likud no mambabawi kayo ed saray kasalanan yo say baog da so omputi nen say sikayo, sano sikayo tan sikara so ipatnag ed arapan na trono na Dios.",
                "9": "Dia ed ontan, sakey a gangan so iter ko ed sikayo, a saya so salita na Dios, ya ag yo la ra busolen ed angan kapigan lapu ed deket na saray baog da; ni say sikara so busolen yo a sumpaen lapu ed inkamarutak da, balet nepeg yo a nunoten so dili ya inkamarutak yo, tan nunoten yo say inkarutak da so sinmabi lapu ed kaamaan da.",
                "10": "Dia ed ontan, nunoten yo so saray anak yo, no panon yo ya apaermen so saray puso ra lapu ed saray pañgaligan ya impamuria yo ed arap da; tan ontan met, nunoten yo a nayari, a lapu ed karutakan yo, naawit yo so saray anak yo ed kadederal, tan saray kasalanan da so nibunton ed ulo yo dia ed kaunoran na agew.",
                "11": "O kaagian ko, talineng kayo ed saray salitak; Liing yo so biskeg na pakayari ed saray kamarerua yo; igalaw yo so inkasikayo pian nabañgon kayo ed lirep na ipapatey; tan ikban kayo ed sakit na infierno pian ag kayo manmaliw ya angeles na demonyo, a nibantak ed saman a dayat na apoy tan azufre a saya so komadua a patey.",
                "12": "Tan natan siak, Jacob, nansalita ak ni na dakel a beñgatla ed saray totoo nen Nephi, a papasakbayan ko ra sumpa ed pikakaloguran tan dia ed alak na laman, tan amin a nengneng na kasalanan, ya ibabagak ed sikara so makapataktakot a pansumpalan da.",
                "13": "Tan sakey a kakalasus na saray agawgawa ed saya a totoo, a natan ginmapo la ya ondakel, so ag la nayari ya isulat ed saraya a piligo; balet dakel ed saray agawgawa so nisulat ed saman so babaleg a piligo, tan saray bakal da, tan saray baliñgaan da, tan say oley na saray arari da.",
                "14": "Saraya a piligo so atawag na piligo nen Jacob, tan saraya so agawa ed panamegley na lima nen Nephi. Tan sampotan ko la so mambalikas ed saraya a salita."
            },
            "4": {
                "1": "Natan nengneng yo, agawa a siak, Jacob, kanian, dakel so impampulong ko ed saray totook ed salita, (kanian daiset labat so nayarian ko ya isulat a salita, makaseñgeg ed kairapan na pañgitatak na saray salita mi ed saray piligo) tan kabat mi a saraya a beñgatla a nisulat ed saray piligo so nakaukolan a natilak;",
                "2": "Balet saray antokaman a beñgatla ya isulat mi ed antokaman a beñgatla likud ed saray wala ed piligo so naandi tan nabalang; balet nayarian mi so mañgisulat na pigara ed saray piligo, a saya so mañgiter ed saray anak mi tan ontan met ed saray inararo mi a kaagian, na melag a pikakabat nipaakar ed sikami, odino nipaakar ed kaamaan da—",
                "3": "Natan dia ed saya a beñgatla sikami so mangayaga; tan sikami so nankimey a siseseet ya añgitatak ed saraya a salita ed saray piligo, ed ilalo a saray inararo a kaagian mi tan saray anak mi naawat da so saraya ed misasalamat a puso, tan nengneñgen da so saraya pian napanaralan da so saya a sigagayaga tan aliwa a dia ed ermen, ni say ag-pañgitaltalek, ed saray inmuna ya atateng da.",
                "4": "Balet, makaseñgeg ed saya a gagala insulat mi so saraya a beñgatla, pian nakabatan da ya akabat mi si Cristo, tan awalaan kami na ilalo ed gloria to ed pigara a lasus a taon sakbay na isabi to; tan aliwa a sikami labat so awalaan na ilalo ed gloria to, no ag amin a masanto a profeta ed kasakbayan mi.",
                "5": "Nengneng yo, sikara so anisia ed si Cristo tan ingalang da so Ama ed ñgaran to, tan igagalang mi so Ama ed ñgaran to. Tan makaseñgeg ed saya a gagala susumpalen mi so saray gangan nen Moises, lapu ed saya so mañgitoturo na kamarerua mi ed sikato; tan makaseñgeg ed saya a pamaakaran sikato so apasanto ed sikami ya onkana ed inkamatunong, angan saya met so kinaukolan ed si Abraham ed kalawakan ya itulok to ed saray gangan na Dios ed panamegley na pañgibagat to ed laki ya anak to a si Isaac, a saya so kanengneñgan na Dios tan say Bugbugtong ya Anak to.",
                "6": "Dia ed ontan, anapen mi so saray profeta, tan awalaan kami na dakel a puyan tan espiritu na profesiya; tan lapu ed wala ed sikami so amin da a pantasi agamoran mi so ilalo, tan say pananisia mi so nanmaliw ya ag-nagiing, a lapu ed saya nayarian mi so mangangan ed ñgaran nen Jesus tan angan saray kakiewan ononor ed sikami, odino saray kapalandeyan, odino saray daluyon na dayat.",
                "7": "Angaman ontan, say Katawan a Dios impanengneng to ed sikami so saray kakapuyan mi pian nakabatan mi a dia ed panamegley na gracia to, tan dia ed saray andi-angaan a panagkawalo to ed saray anak na totoo, kanian awalaan kami na pakayari a mangawa ed saraya a beñgatla.",
                "8": "Nengneng yo, makana tan makapakelaw so saray kimey na Katawan. Agay la ya ag narumog so kaaraleman na saray misterio to; tan ag nayarian na too a dumogen so amin a kagagawa to. Tan angapo so siopaman a too so makapikabat ed saray kagagawa to likud no saya so nipuyan ed sikato; dia ed ontan, kaagian, ag yo leglemewen so saray puyan na Dios.",
                "9": "Tan nengneng yo, lapu ed pakapanyari na salita to say too so apalsa ed tapew na saya a dalin, a saya a dalin so apalsa ed pakapanyari na salita to. Dia ed ontan, sano say Dios so ayarian to so nansalita tan apalsa to so mundo nen saman, tan lapu ed impansalita to apalsa so too, O sirin, akin ya ag to nayarian a ganganen so dalin, odino saray kimey na lima to a wala ed tapew to nia, unong ed linawa tan kaliktan to?",
                "10": "Dia ed ontan, kaagian, ag yo aanapen a sikayo so mamilin ed Katawan balet sikayo so mañgawat na bilin a manlapu ed lima to. Tan nia, kabat yo ed inkasikayo a dili a sikato so mambibilin ed kakabatan, tan dia ed kaptekan, tan ed baleg a panañgasi, ed tapew na amin a kimey to.",
                "11": "Dia ed ontan, inararok a kaagian, mipulañgan kayo ed sikato ed panamegley na bagat nen Cristo a pamaandi na kasalanan, say Bugbugtong ya Anak to, tan nayari a nagamoran yo so kioli ed bilay, unong ed pakapanyari na kioli ed bilay a wala ed si Cristo, tan sikayo so niparungtal ya unaan a buñga nen Cristo ed Dios, ya awalaan na pananisia, tan akagamor na maong ya ilalo ed gloria, sakbay na pañgipanengneng to ed inkasikato ed laman.",
                "12": "Tan natan, inararok, ag kayo mankelaw no ibagak ed sikayo so saraya a beñgatla; akin ag ak mansalita nipaakar ed bagat nen Cristo a pamaandi na kasalanan, tan nagamoran so nagnap a pikakabat ed sikato, pian nagamoran so kakabatan ed sakey a kioli ed bilay tan say mundo ya onsabi?",
                "13": "Nia, kaagian ko, siopaman a mamprofesiya, paulyan yo a mamprofesiya onkana ed pantalus na saray totoo; lapu ed say Espiritu mansalita na katuaan tan ag mantila. Dia ed ontan, saya so mansalita nipaakar ed saray beñgatla unong ed peteg a kipapasen da natan, tan saray beñgatla unong ed peteg a kipapasen da ed arapen; dia ed ontan, saraya a beñgatla so nipatnag a malinlinew ed sikatayo, onkana ed kilalaban na saray kamarerua tayo. Balet nengneng yo, aliwa a sikatayo labat so tasi ed saraya a beñgatla; tan say Dios sinalita to met ed saray profeta ed kadaanan a panaon.",
                "14": "Balet nengneng yo, saray Judio matalker so teñger da a totoo; tan linenlemew da so saray salita a malinew, tan pinatey da so saray profeta, tan inanap da so saray beñgatla ya ag da natalusan. Dia ed ontan, lapu ed inkabulag da, a saya ya inkabulag sinmabi lapu ed innengneng da ed labas na tanda, sikara so nakaukolan a napelag; lapu ed say Dios inekal to so inkalinew to ed sikara, tan initer to ed sikara so dakerakel a beñgatla ya ag da natalusan, lapu ed saya so pilalek da. Tan lapu ed saya so pampilalek da say Dios ginawa to, pian sikara so naigapol.",
                "15": "Tan natan siak, Jacob, intunton ak na Espiritu ed pamprofesiyak; tan aliknak lapu ed saray kimey na Espiritu a wala ed siak, tan dia ed kigapol na saray Judio ag da awaten so bato a dampay a dia ed tapew to nia saya so pamaalageyan da tan nawalaan ira na maligen a leletnegan.",
                "16": "Balet nengneng yo, unong ed saray masanto a kasulatan, saya a bato a dampay so manmaliw a makabaliksan, tan sikato so kaunoran, tan saman labat so peteg a leletnegan, a dia ed tapew to nia so pañgipatalindegan na saray Judio.",
                "17": "Tan natan, inararok, panon a nagawa so saraya, kayari impañgipulisay da ed petepeteg a leletnegan, nayarian da kasi so mañgipatalindeg ed tapew to ed kapiganman, pian sikato so manmaliw ya ulo na saray suyok da?",
                "18": "Nia, inararok a kaagian, lukasan ko so saya a misterio ed sikayo; no ag ko gawaen, dia ed antokaman a pamaakaran, nayegyeg kayo manlapu ed elet ed Espiritu, tan sikayo so nigapol lapu ed mapalalo a kapagaan ko makaseñgeg ed sikayo."
            },
            "5": {
                "1": "Nengneng yo, kaagian ko, ag yo kasi nanunotan so abasa yo ed saray salita nen profeta Zenos, a sinalita to ed kailalakan na Israel, a nankuan:",
                "2": "Talineng yo, O sikayo ed kailalakan na Israel, tan deñgel yo so saray salitak, a sakey a profeta na Katawan.",
                "3": "Tan nia, onia so inkuan na Katawan, iyaliling taka, O kailalakan na Israel, ed sakey a maamo a kiew ya oliva, ya inala na sakey a too tan binayuboan to ed dalem na kaolivaan to; tan saya so tinmubo, tan saya so tinmakken, tan ginmapo a nabulok.",
                "4": "Tan agawa a say katawan na kaolivaan so linma, tan anengneng to a say kiew na oliva to so ginmapo la a nabulok; tan inkuan to: saya so paltuñgan ko, tan kutkotan ko ed kaliber-liber to, tan bayuboan ko, ag la piga mansimit na saray malangwer tan anlemek a sañga, tan ag ompatey.",
                "5": "Tan agawa a saya so pinaltuñgan to, tan saya so kinutkotan to ed kaliber-liber, tan binayuboan to unong ed salita to.",
                "6": "Tan agawa a dia ed kayari inlabas na dakel ya agew ginmapo a tinmotubo na siñga ankelag, malangwer tan anlemek ira a sañga; balet nengneng yo, say kabalegan ed tuktok to nia ginmapo ya ompatey.",
                "7": "Tan agawa a say katawan na kaolivaan anengneng to so saya, tan inkuan to ed igagangan: Maermen ak a nabalang ko so saya a kiew; dia ed ontan, onla ka tan mangetel ka na saray sañga a manlapu ed balang a kiew na oliva, tan saraya so awit mo dia ed siak; tan palaspasen ta so saray babaleg a sañga ya ongagapo la ya onlenes, tan saraya so ibantak ta ed apoy pian napoolan.",
                "8": "Tan nengneng yo, inkuan na Katawan na kaolivaan, alaen ko so dakel ed saraya a malangwer tan anlemek a sañga, tan saraya so isuldong ko ed inerman a kaliktanen ko; tan andi bali la ed siak no bilang say lamut na saya a kiew so ompatey, iñgen pagnayon ko so saray buñga to ya onkana ed siak; dia ed ontan, alaen ko so saraya so malangwer tan anlemek a sañga, tan saraya so isuldong ko no iner so kaliktan ko.",
                "9": "Alaen mo so saray sañga na balang a kiew na oliva, tan saraya so iuteng mo, a kasalat na saraya; tan saraya so ginetel ko so ibantak ko ed apoy tan saraya so poolan ko, pian ag ira makadikadika ed dalin na kaolivaan ko.",
                "10": "Tan agawa a say igagangan na Katawan na kaolivaan ginawa to so unong ed salita na Katawan na kaolivaan, tan insuldong to so saray sañga na balang a kiew na oliva.",
                "11": "Tan say Katawan na kaolivaan ingangan to a saya so kutkotan ed kaliber-liber na señgeg, tan paltuñgan to, tan pabayuboan to, ya inkuan to ed igagangan: Maermen ak a nabalang ko so saya a kiew; dia ed ontan, pian pagnayon ko so lamut to nia pian ag ompatey, pian saya so nayari a pagnayon ko ya onkana ed siak, ginawak so saya a beñgatla.",
                "12": "Dia ed ontan, onla ka; bantayan mo so kiew, tan bayuboan mo, unong ed saray salitak.",
                "13": "Tan saraya so ipasen ko ed sankautelan na kaolivaan ko, no inerman so kaliktan ko, saya so aliwa a makana ed sika; tan saya so gawaen ko pian pagnayonen ko ya onkana ed siak so peteg a sañga na saya a kiew; tan ontan met, pian naisinop ko so buñga to ed ag-nipanaon, ya onkana ed siak; lapu ed maermen ak a nabalang ko so saya a kiew tan saray buñga to.",
                "14": "Tan agawa a say Katawan na kaolivaan so linma, tan iniamot to so saray peteg a sañga na maamo a kiew na oliva ed sankautelan a pasen na kaolivaan, saray arum dia ed sakey a pasen tan saray arum dia ed sananey, unong ed linawa tan kaliktan to.",
                "15": "Tan agawa ya andukey a panaon so dinmalan, tan say Katawan na kaolivaan inkuan to ed igagangan to: Gala, onlasur ta ed kaolivaan, pian mankimey ta ed kaolivaan.",
                "16": "Tan agawa a say Katawan na kaolivaan, tan ontan met ed say igagangan, so linma ed kaolivaan a mankimey. Tan agawa a say igagangan inkuan to ed katawan to: Nia, nengneng ka dia; nengneng mo so kiew.",
                "17": "Tan agawa a say Katawan na kaolivaan so ninmengneng tan amuria to so kiew ya añgiuteñgan na saray sañga na balang a kiew na oliva; tan saya so nansimit tan ongagapo la a mambuñga. Tan anengneng to a saya so maong; tan say buñga to siñga met buñga na saman so peteg a buñga.",
                "18": "Tan inkuan to ed igagangan: Nengneng yo, say sañga na balang a kiew asupsop to so basa na lamut to nia, tan say lamut to nia so añgiter na baleg a biskeg; tan lapu ed baleg a biskeg na lamut to nia saray balang a sañga so añgiter na buñga a maamo. Natan, no ag ta insuldong so saraya a sañga, say kiew inatey la komon. Tan natan nia, mañgisinop ak na dakel a buñga, ya initer na saya a kiew; tan saraya a buñga so isinop ko ya ikana ed ag-nipanaon, ed siak a dili.",
                "19": "Tan agawa a say Katawan na kaolivaan inkuan to ed igagangan: Gala, onla ta ed sankautelan a pasen na kaolivaan, tan nengneñgen ta no kasi saray sañga na peteg a kiew so ag añgiter na dakel a buñga met, pian isinop ko so saray buñga ya ikana ed ag-nipanaon, ed siak a dili.",
                "20": "Tan agawa a sikara so linma ed pasen ya añgiamotan na katawan ed saraman a peteg a sañga na kiew, tan inkuan to ed igagangan: Nengneng mo so saraya; tan anengneng to so unaan a kiew ya añgiter na dakerakel; tan anengneng to met a saya so maong. Tan inkuan to ed igagangan: Burbor mo so saray buñga to nia, tan isinop mo ya ikana ed ag-nipanaon, pian saraya so isinop ko a pagnayonen ed siak a dili, tan nia, inkuan to, dia ed saya a bayag na panaon saya so binayuboan ko, tan saya so añgiter na dakel a buñga.",
                "21": "Tan agawa a say igagangan nankuan ed katawan to: Panon so iniakar mo dia ya añgitanem ed saya a kiew, odino saya a sañga na kiew? Tan nengneng mo, saya a pasen so sankakapuyan ed amin a dalin na kaolivaan.",
                "22": "Tan say Katawan na kaolivaan inkuan to ed sikato: Ag mo ak babañgatan; kabat ko a saya so makapoy a pasen na dalin; kanian, inkuan ko ed sika, saya so binayuboan ko ed saya a dukey na panaon, tan anengneng mo a saya so añgiter na dakel a buñga.",
                "23": "Tan agawa a say Katawan na kaolivaan inkuan to ed igagangan to: Nengneng ka dia; nia añgitanem ak met na sananey a sañga na kiew; tan kabat mo a saya a pasen na dalin so lalo a makapoy nen say inmuna. Balet, nengneng mo so kiew. Saya so binayuboan ko ed saya ya andukey a panaon, tan saya so añgiter na dakel a buñga; dia ed ontan, burbor mo, tan isinop mo ya ikana ed ag-nipanaon, pian saya so ikanak ed siak a dili.",
                "24": "Tan agawa a say Katawan na kaolivaan inkuan to lamet ed igagangan to: Nengneng ka dia, tan nengneng mo met so sananey a sañga, ya intanem ko; nia saya so binayuboan ko met, tan añgiter na buñga.",
                "25": "Tan inkuan to ed say igagangan: Nengneng ka dia tan nengneng mo so sankaunoran. Nia, saya so intanem ko ed maong a pasen na dalin; tan saya so binayuboan ko met ed onia la a dukey na panaon, tan melag a kabiañgan na kiew so añgiter na maamo a buñga, tan say arum a kabiañgan na kiew añgiter na balang a buñga; nia, saya a kiew so binayuboan ko a siñga met saraman so arum.",
                "26": "Tan agawa a say Katawan na kaolivaan inkuan to ed igagangan: Palaspas mo so saray sañga ya ag añgiter na maong a buñga, tan ibantak mo ed apoy.",
                "27": "Balet nia, say igagangan inkuan to ed sikato: Paltuñgan tayo so saya, tan kutkotan tayo ed kaliber-liber to, tan bayuboan tayo ni ed andokdukey a panaon, ag la piga mañgiter na maong a buñga ya onkana ed sikayo, pian saya so isinop yo ya ikana ed ag-nipanaon.",
                "28": "Tan agawa a say Katawan na kaolivaan tan say igagangan na Katawan na kaolivaan binayuboan da so amin a buñga na kaolivaan.",
                "29": "Tan agawa a linmabas so andukey a panaon, tan say Katawan na kaolivaan inkuan to ed igagangan: Gala, onlasur ta ed kaolivaan, pian mankimey ta lamet ed kaolivaan. Tan nengneng mo, say panaon manasinger la, tan say kasampotan magano la ya onsabi; dia ed ontan, nakaukolan ko ya isinop so saray buñga ya ikana ed ag-nipanaon, ed siak a dili.",
                "30": "Tan agawa a say Katawan na kaolivaan tan say igagangan so linma ed kaolivaan; tan akasabi ra ed kiew a saray peteg a sañga to so asipi, tan dia ed saraya niuteñg so saray balang a sañga; tan nia amin a nengneng na buñga so nanderal ed kiew.",
                "31": "Tan agawa a say Katawan na kaolivaan tinawayan to so buñga, manlapu ed balang sakey a nengneng unong ed kinarakel to. Tan say Katawan na kaolivaan inkuan to: Nengneng mo, dia ed saya a dukey na panaon binayuboan ta so saya a kiew, tan insinop ko ya onkana ed siak so dakerakel a buñga.",
                "32": "Balet nengneng mo, dia ed saya a panaon añgiter na dakel a buñga, tan angapo so angan sakey ed saraya so maong. Tan nia, wala ya amin so nengneng na makapoy a buñga; tan angapo so gungonak, manwari na amin a kimey ta; tan natan maermen ak a nabalang ko so saya a kiew.",
                "33": "Tan say Katawan na kaolivaan inkuan to ed igagangan: Anto so gawaen ta ed saya a kiew, pian makapañgisinop ak lamet na maong a buñga to nia ya onkana ed siak a dili?",
                "34": "Tan say igagangan inkuan to ed katawan to: Nia, lapu ed inuteng yo so saray sañga na balang a kiew na oliva saraya so amabiskeg ed lamut, kanian saraya natan so mabilay tan ag inatey; dia ed onia anengneng yo a saraya so maong ni a siansia.",
                "35": "Tan agawa a say Katawan na kaolivaan inkuan to ed igagangan: Say kiew ag añgiter ed siak na gungona, tan saray lamut to angapo met so agungonaan ko no saya so mañgiter na mauges a buñga.",
                "36": "Angaman ontan, kabat ko a maong so saray lamut, tan makaseñgeg ed dili a gagalak saraya so impagnayon ko; tan lapu ed baleg a biskeg da sikara so añgiter, manlapu ed balang a sañga, na maong a buñga.",
                "37": "Balet nia, saray balang a sañga so tinmubo tan tinalo to so saray lamut to nia; tan makaseñgeg saray balang a sañga tinalo to so saray lamut kanian añgiter na dakel a mauges a buñga; tan lapu ed añgiter na dakel a mauges a buñga kanian nanengneng mo ya ongagapo la ya ompatey: tan magano la a nagenap, ya nibantak ed apoy, likud no sikata so mangawa na polaing ed saya pian magnayon.",
                "38": "Tan agawa a say Katawan na kaolivaan inkuan to ed igagangan to: Onlasur ta ed sankautelan a pasen na kaolivaan, tan nengneñgen ta no saray peteg a sañga so añgiter met kasi na mauges a buñga.",
                "39": "Tan agawa a sikara so linma ed sankautelan a pasen na kaolivaan. Tan agawa ya anengneng da a saray buñga na saray peteg a sañga so nanmaliw met la a mauges; on, say unaan tan say komadua tan ontan met ed say sampot; tan amin da so nanmaliw a mauges.",
                "40": "Tan say balang a buñga na saman so sankasampotan tinalo to so kabiañgan na kiew ya añgiter na maong a buñga, angan saman so sañga so linmenes tan inatey.",
                "41": "Tan agawa a say Katawan na kaolivaan so mannañgis, tan inkuan to ed igagangan: Anto ni so magmaong a gawaen ko ed kaolivaan?",
                "42": "Nia, kabat ko ya amin a buñga na kaolivaan, likud lambeñgat ed saraya, so nanmaliw la a mauges. Tan natan saraya so añgiter na maong a buñga nen saman so nanmaliw met la a mauges; tan natan amin a kakiewan ed kaolivaan ko angapo la so kakanaan da likud no saraya so batañgen tan ibantak ed apoy.",
                "43": "Tan nengneng mo saya so onor, ya saray sañga to so linmenes, so intanem ko ed maong a pasen na dalin; on, angan dia ed apili-pili ed siak nen saray arum a pasen na dalin ed kaolivaan ko.",
                "44": "Tan anengneng mo a binatang ko met so saman so nanderal ed saya a pasen na dalin, pian itanem ko so saya a kiew ed pasen to.",
                "45": "Tan anengneng mo a say sakey a kabiañgan to so añgiter na maong a buñga, tan say sakey a kabiañgan to añgiter na balang a buñga; tan makaseñgeg ag ko pinalaspas so saray sañga to nia tan imbantak ed apoy, nengneng mo, tinalo to so maong a sañga kanian linmenes tan inatey.",
                "46": "Tan natan, nia, manwari ed amin a panagasikaso a ginawa ta ed kaolivaan ko, saray kakiewan to nia so nanmaliw a mauges, kanian ag ira añgiter na maong a buñga; tan saraya so inilalok a pagnayon ko, pian nisinop ko so saray buñga ya ikana ed ag-nipanaon, ed siak a dili. Balet, nengneng mo, saraya so nanmaliw a siñga balang a kiew na oliva, tan angapo la so kakanaan da no ag saraya so batañgen tan ibantak ed apoy; tan maermen ak a saraya so nabalang ko.",
                "47": "Balet anto ni so magmaong a gawaen to ed kaolivaan ko? Impanmeneng ko kasi so limak, ya ag ko binayuboan? Andi, siak so nambayubo ed saya, tan kinutkotan ko so kaliber-liber to, tan pinaltuñgan ko, tan saya so inabunoan ko; tan nankimey ak ed dili a limak ed ñgalñgali sanagew, tan say angaan asinger la. Tan maermen ak no batañgen ko ya amin so kiew ed loob na kaolivaan ko, tan saraya so ibantak ko ed apoy pian napoolan. Siopa kasi so nangawa na kaugsan ed kaolivaan ko?",
                "48": "Tan agawa a say igagangan inkuan to ed katawan to: Ag kasi say inkalayug na kaolivaan yo—ag kasi saray sañga to nia tinalo to so saray lamut a maong? Tan makaseñgeg saray sañga tinalo to so saray lamut to, nengneng mo saraya so tinmubo a masiglat nen say biskeg na lamut, kanian saraya so binmiskeg ed inkasikara. Nia, ibagak, ag kasi saya so makaseñgeg kanian saray kiew ed kaolivaan yo so nanmaliw a mauges?",
                "49": "Tan agawa a say Katawan na kaolivaan inkuan to ed igagangan to: Onla ta tan batañgen ta so saray kiew na kaolivaan tan ibantak ta ed apoy, pian ag ira makadikadika ed dalin na kaolivaan ko, lapu ed amin la a polaing so ginawak. Anto ni so magmaong a gawaen ko ed kaolivaan ko?",
                "50": "Balet, nia, say igagangan inkuan to ed Katawan na kaolivaan: Sikatayo so mañgiter ni na andokdukey a panaon.",
                "51": "Tan say Katawan inkuan to: On, mañgiter ak ni na andokdukey a panaon, lapu ed maermen ak a nabalang ko so saray kiew na kaolivaan ko.",
                "52": "Dia ed ontan, ekalen ta so saray sañga na saraman so intanem ko ed sankautelan a kabiañgan na kaolivaan ko, tan saraya so iuteng ta ed saray kiew a nanlapuan da; tan palaspasen ta manlapu ed kiew so saraman so sañga a say buñga da so sankapaitan, tan iuteng ta so peteg a sañga na kiew ed pasen da.",
                "53": "Tan saya so gawaen ko pian say kiew so ag ompatey, tan, ag la piga, napagnayon ko ya onkana ed siak so saray lamut to nia unong ed gagalak a dili.",
                "54": "Tan, nengneng mo, saray lamut na peteg a sañga na kiew ya intanem ko iner man a kaliktan ko so mambibilay ni; dia ed ontan, pian saraya so pagnayon ko ya onkana ed gagalak a dili, pian mañgala ak ed saray sañga na saya a kiew, tan saraya so iuteng ko ed sikara. On, iuteng ko ed saraya so saray sañga na kiew ya ina da, pian pagnayon ko met so saray lamut ya onkana ed siak a dili, pian sano magenap la so biskeg da ag la piga mañgiter ira na maong a buñga ya onkana ed siak, tan nawalaan ak ni na gayaga ed buñga na kaolivaan ko.",
                "55": "Tan agawa ya añgala ra manlapu ed peteg a kiew a nanmaliw a balang, tan inoteng ed peteg a kiew, a saya nanmaliw met a balang.",
                "56": "Tan añgala met ira manlapu ed saray peteg a kiew a nanmaliw a balang, tan saraya so inuteng da ed ina a kiew.",
                "57": "Tan say Katawan na kaolivaan inkuan to ed igagangan: Ag mo papalaspasen so saray balang a sañga a manlapu ed saray kiew, likud ed saraman so sankapaitan; tan dia ed saraman iuteng mo so unong ed asalitak la ed sika.",
                "58": "Tan bayuboan ta lamet so saray kiew ed kaolivaan, tan putotan ta so saray sañga ra; tan palaspasen ta manlapu ed saray kiew saraman so sañga a tinmakken, a kaukolan la ya ompatey, tan ibantak ed apoy.",
                "59": "Tan saya so gawaen ko pian, ag la piga, saray lamut so, nawalaan na biskeg lapu ed kamaoñgan da; tan lapu ed inkasalatan na saray sañga, pian say maong taloen to so mauges.",
                "60": "Tan makaseñgeg ed impagnayon ko so saray peteg a sañga tan saray lamut da, tan insuldong ko so saray peteg a sañga lamet ed kiew ya ina, tan impagnayon ko so saray lamut na kiew ya ina, ta, ag la piga, saray kiew ed kaolivaan ko so mañgiter lamet na maong a buñga; pian nawalaan ak lamet na gayaga ed buñga na kaolivaan ko, tan, komon, siak so mangayaga na mapalalo lapu ed apagnayon ko so saray lamut tan saray sañga na inmuna a buñga—",
                "61": "Dia ed ontan, onla ka, tan tawag mo so saray igagangan, pian mankimey itayo a siseseet ed angaan na nayarian tayo dia ed kaolivaan, pian niparaan tayo so dalan, tan mañgipaway ak lamet na peteg a buñga, a saya so peteg a buñga so maong tan sankablian nen say amin a buñga.",
                "62": "Dia ed ontan, onla tayo tan mankimey tayo ed saya a sampot a panaon, tan nia say kasampotan manasinger la, tan saya la so sankaunoran a pamaltong ko ed kaolivaan ko.",
                "63": "Isuldong yo so saray sañga; gapoan yo ed sankasampotan pian saraya so unaan, pian say unaan so naunor, tan kutkotan yo so kaliber-liber na saray kiew, mandapag a matakken tan malangwer, say unaan tan say sankasampotan; tan say sankasampotan tan say unaan, pian amin nabayuboan lamet a maminsan ni dia ed sankaunoran la a panaon.",
                "64": "Dia ed ontan, kutkotan yo ed kaliber-liber da, tan paltuñgan yo ra, tan abunoan yo ra a maminsan ni, dia ed sankaunoran la a panaon, lapu ed say kasampotan manasinger la. Tan no bilang nagawa a saraya a sampot ya inuteng so ontubo, tan mañgiter na peteg a buñga, dia ed ontan mañgiparaan kayo na dalan ya onkana ed sikara, pian sikara so ontubo.",
                "65": "Tan no gagapoan da la so ontubo palinan yo so saray sañga a mañgiter na ampait a buñga, unong ed biskeg na saray maong tan kabaleg na saraya; tan ag yo papalinan a mamimpinsan so saray mauges, ag la piga a saray lamut so mabiskeg a tuloy nen say insuldong, tan say insuldong so ompatey, tan nabalang ko so saray kiew ed ubasan ko.",
                "66": "Tan maermen ak a nabalang ko so saray kiew ed kaolivaan ko; dia ed ontan linisan yo ya ibantak so saray mauges unong ed say itotubo na saray maong, pian saray lamut tan saray ñguro so mampara ed biskeg, anga ed saray maong taloen to so mauges, tan saray mauges so nabatang tan ibantak ed apoy, pian ag makadikadika ed dalin na kaolivaan ko; tan dia ed onia panisen ko ya ipaway so saray mauges ed kaolivaan ko.",
                "67": "Tan saray sañga na peteg a kiew isuldong ko lamet ed peteg a kiew;",
                "68": "Tan saray sañga na peteg a kiew isuldong ko ed saray peteg a sañga na kiew; tan dia ed onia sikara so awiten ko a manolop lamet, pian sikara so mañgiter na peteg a buñga, tan sikara so manmaliw a saksakey.",
                "69": "Tan saray mauges so ibantak, on, angan dia ed paway na amin a dalin na kaolivaan ko; tan nia, dia ed saya lambeñgat so pamaltong ko ed kaolivaan ko.",
                "70": "Tan agawa a say Katawan na kaolivaan imbaki to so igagangan; tan say igagangan linma tan ginawa to so unong ed gangan na Katawan ed sikato, tan intaruk to so saray arum ya igagangan; tan sikara so pigpigara.",
                "71": "Tan say Katawan na kaolivaan inkuan to ed sikara: Onla kayo tan mankimey kayo ed kaolivaan, ed angaan na nayarian yo. Tan nia, saya la so sankaunoran a pambayubok ed kaolivaan ko; lapu ed say kasampotan asinger la, tan say panaon masiglat ya onsabi; tan sano mankimey kayo ed angaan na nayarian yo a kaiba yo ak nawalaan kayo na gayaga ed buñga ya isinop ko ed siak a dili ya ikana ed panaon a saya so onsabi.",
                "72": "Tan agawa a saray igagangan so linma tan sikara so nankimey ed angaan na nayarian da; tan say Katawan na kaolivaan so akikimey met ed sikara; tan sinumpal da so saray gangan na Katawan na kaolivaan ed amin a beñgatla.",
                "73": "Tan ginmapo ya ontubo so saray peteg a buñga lamet ed kaolivaan; tan saray peteg a sañga so ginmapo ya ontubo tan manlamut a mapalalo; tan saray balang a sañga ginapoan da a palaspasen tan saraya so imbantak da; tan inasikaso ra a mansimbañgan so saray lamut tan saray ñguro, unong ed biskeg da na saraya.",
                "74": "Tan dia ed onia sikara so nankimey, a katekep na amin a seet, unong ed saray gangan na Katawan na kaolivaan, anga ed saray mauges so nibantak ed paway na kaolivaan, tan say Katawan impagnayon to ed inkasikato a dili so saray kiew ya añgiter lamet na peteg a buñga; tan nanmaliw ira a siñga saksakey a laman; tan saray buñga so nampapara; tan say Katawan na kaolivaan impagnayon to ed inkasikato a dili so peteg a buñga, a saya so sankablian ed sikato nanlapu la ed gapo.",
                "75": "Tan agawa a sanen say Katawan na kaolivaan anengneng to a saray buñga so maong, tan say kaolivaan to so aliwa la a mauges, tinawag to so saray igagangan to, tan inkuan to ed sikara: Nengneng yo, dia ed saya a sankaunoran a panaon binayuboan tayo so kaolivaan ko; tan anengneng yo a ginawak so unong ed linawak; tan impagnayon ko so saray peteg a buñga, pian saya so maong, a siñga unong ed gapo. Tan mapalar kayo; lapu ed maseet kayo ya akikimey ed siak ed kaolivaan ko, tan sinumpal yo so saray gangan ko, tan añgiter kayo lamet na onkana ed siak a peteg a buñga, kanian say kaolivaan ko so aliwa la a mauges, tan saray mauges so nibantak, nia nawalaan kayo na gayaga a kaiba ak makaseñgeg ed saray buñga na kaolivaan ko.",
                "76": "Tan nengneng yo, dia ed andukey a panaon isinop ko so buñga na kaolivaan ko onkana ed siak a dili ed ag-nipanaon, a saya so masiglat ya onsabi; tan dia ed saya a sankaunoran a panaon binayuboan ko so kaolivaan ko, tan pinaltuñgan ko, tan kinutkotan ko so kaliber-liber to, tan inabunoan ko; dia ed ontan isinop ko ed siak a dili so saray buñga, dia ed andukey a panaon, unong ed sinalitak.",
                "77": "Tan sano onsabi so panaon a saray mauges a buñga so onsabi lamet ed kaolivaan ko, dia ed ontan panolopen ko so saray maong tan saray mauges; tan saray maong so pagnayonen ko ed inkasiak, tan saray mauges so ibantak ko ed pasen da a dili. Tan dia ed ontan onsabi so panaon tan say kasampotan; tan say kaolivaan ko so papoolan ko ed apoy."
            },
            "6": {
                "1": "Tan natan, nia, kaagian ko, unong ed asalitak la ed sikayo a mamprofesiya ak, nia, saya so iprofesiyak—a saray beñgatla a sinalita na saya a profeta Zenos, nipaakar ed kailalakan na Israel, a sikara so nialiling to ed sakey a kiew na oliva, so ag-nasaew a nagawa.",
                "2": "Tan say agew a pañgiteen to na lima to lamet ed komadua a panaon ed pamawi to ed saray totoo to, so say agew, on, angan say sankaunoran la so panaon, a saray igagangan na Katawan onla ra ed pakapanyari to, a mamayubo tan mamaltong ed kaolivaan to; tan kayari to nia say kasampotan magano la ya onsabi.",
                "3": "Tan agay la so palar na saray nankimey a siseseet ed kaolivaan to; tan agay la so kaayew na saray nibantak ed saray dili a pasen da! Tan say mundo napoolan ed apoy.",
                "4": "Tan agay la so panañgasi na Dios ed sikatayo, lapu ed nunoten to so kailalakan na Israel, mandapag a saray lamut tan sañga; tan iunat to so saray taklay to ed sikara dia ed sanagew; tan matalker so teñger da tan mapasirayew ira a totoo; balet no kaonoñgan karakel so ag mamaawet ed saray puso ra sikara so nilaban ed panarian na Dios.",
                "5": "Dia ed ontan, inararok a kaagian, pikasik ed sikayo ed panamegley na saray anlemek a salita a sikayo so mambabawi, tan ondago kayo a napno na gagala ed puso, tan ompeket kayo ed Dios a siñga say ipepeket to ed sikayo. Tan legan a say taklay na panañgasi to so akaunat ya akaarap ed sikayo ed liwawa na agew, ag yo papaaweten so saray puso yo.",
                "6": "On, dia ed saya ya agew, no nareñgel yo so voces to, ag yo papaaweten so saray puso yo; akin a sikayo so ompatey?",
                "7": "Tan nia, kayari a sikayo so binayuboan ed panamegley na maong a salita na Dios ed legan na dukey na agew, mañgiter kayo kasi na mauges a buñga, pian sikayo so nabatang tan ibantak ed apoy?",
                "8": "Nia, ipulisay yo kasi so saraya a salita? Ipulisay yo kasi so saray salita na saray profeta; tan ipulisay yo kasi so amin a salita nipaakar ed si Cristo, kayari a dakel so nansalita nipaakar ed sikato; tan iburi yo kasi so maong a salita nen Cristo, tan say pakapanyari na Dios, tan say palabo na Espiritu Santo, tan depdepen yo kasi so Masanto ya Espiritu, tan lodlureyen yo kasi so baleg a plano na kadundon, a saya so imparaan ya onkana ed sikayo?",
                "9": "Ag yo kasi kabat no gawaen yo so saraya a beñgatla, say pakapanyari na kadundon tan say kioli ed bilay a wala ed si Cristo, awiten to kayo ya ontalindeg a nababaiñgan tan katekep so makapataktakot a kasalanan ed arap na panañgokoman na Dios?",
                "10": "Tan unong ed pakapanyari na kaptekan, lapu ed say kaptekan ag nayari ya iburi, sikayo so kaukolan ya iarawi ya onla ed saman so dayat na apoy tan azufre, a say dalang to so ag-nasebseban, tan say asewek to so mampaatagey ed ando la ya ando, saya a dayat na apoy tan azufre so andi-angaan a kasegsegañgan.",
                "11": "O sirin, inararok a kaagian, mambabawi kayo, tan onloob kayo ed maptek a dalan, tan mampatuloy kayo ed makisir a dalan, anga ed nagamoran yo so bilay ya andi angaan.",
                "12": "O mandunong kayo, anto ni so nikuan ko?",
                "13": "Say kaunoran, mampatanir ak la, anga ed siak so onabet ed sikayo ed makapaliket a panañgokoman na Dios, a saya a panañgokoman bakbaken to so marelmeng na makapakebyew a paga tan takot. Amen."
            },
            "7": {
                "1": "Tan natan agawa a kayari pigara a taon so linmabas, wala so sakey a too a sinmabi ed limog na saray totoo nen Nephi, a say ñgaran to Sherem.",
                "2": "Tan agawa a ginapoan to so mampulong ed limog na saray totoo, tan mañgipalapag ed sikara ya angapo so Cristo. Tan sikato so nampulong na dakel a beñgatla a makaayat ed saray totoo; tan saya so ginawa to ag la piga nasalatan to so doctrina nen Cristo.",
                "3": "Tan sikato so nankimey a siseseet pian niarawi to so puso na saray totoo, lapu ed saya dakel so saray puso a niarawi to; tan lapu ed kabat to a siak, Jacob, so awalaan na pananisia ed si Cristo a sikato so onsabi, inanap to so baleg a pankanawnawa pian onla ed siak.",
                "4": "Tan sikato so marunong, ya awalaan na nagnap a pikakabat ed salita na saray totoo; kanian, nayarian to ya ikana so dakel a panagayat, tan baleg a pakayari ed panagsalita, unong ed pakapanyari na demonyo.",
                "5": "Tan wala so ilalo to a natenyeg to ak ed pananisia, manwari ya ontan a dakerakel a puyan tan dakel ni a beñgatla so anengneng ko nipaakar ed saraya a beñgatla; lapu ed petepeteg ya akanengneng ak na saray angeles, tan sikara so nampulong ed siak. Tan ontan met, nadñgel ko so voces na Katawan ya akisalita ed siak ed nipaakar ed salita, ed panapanaon; dia ed ontan, ag ak la natenyeg.",
                "6": "Tan agawa a sikato so linma ed siak, tan dia ed onia sikato so nansalita ed siak, a nankuan: Agi a Jacob, inanap ko so baleg a pankanawnawa pian makapisalita ak ed sika; lapu ed nadñgelan ko tan kabat ko met a dakel la so impanliber-liber mo, ya ipopulong mo so tatawagen mo ya evangelio, odino doctrina nen Cristo.",
                "7": "Tan dakel so apatumbok mo a niarawi ed saraya so totoo kanian pinikewet da so tua a dalan na Dios, tan ag da susumpalen so gangan nen Moises a saya so tua a dalan; tan impanmaliw mo so gangan nen Moises a panagpikasi ed sakey a katao a kuan mo a sikato so onsabi kayari ya ilabas na dakerakel a lasus a taon manlapu natan. Tan natan nia, siak, Sherem, ibagak ed sika a saya so sakey ya ag-pañgikabkabilañgan ed Dios; lapu ed angapo so too a makapikabat ed onia ra a beñgatla; lapu ed ag to nayarian ya ibaga so saray beñgatla ya onsabi. Tan dia ed onia a kanengneñgan so impibaliñgaan nen Sherem ed siak.",
                "8": "Balet nengneng yo, say Katawan a Dios inkalbo to so Espiritu to ed kamareruak, kanian sikato so kewkewen ko ed saray salita to.",
                "9": "Tan inkuan ko ed sikato: Iburim si Cristo a sikato so onsabi? Tan inkuan to: No wala so sakey a Cristo, sikato so ag ko iburi; balet kabkabat ko ya angapo so Cristo, ni say wala nen saman, ni say dia ed arapen.",
                "10": "Tan inkuan ko ed sikato: Manisia ka ed saray masanto a kasulatan? Tan kuan to, On.",
                "11": "Tan inkuan ko ed sikato: Sirin saraya so ag mo atalusan; lapu ed sikara so peteg a mamapaneknek ed si Cristo. Nia, kuan ko ed sika ya angapo ed saray profeta so añgisulat, odino namprofesiya, likud no sikara so nansalita nipaakar ed saya a Cristo.",
                "12": "Tan aliwa ni a saya ya amin—saya so niparungtal ed siak, lapu ed nadñgel tan anengneng ko; tan saya met so imparungtal ed siak ed panamegley na pakapanyari na Espiritu Santo; dia ed ontan, kabat ko ya no angapo so bagat a pamaandi na kasalanan ya agawa amin a katooan so andi-saew a nabalang.",
                "13": "Tan agawa ya inkuan to ed siak: Ipanengneng mo ed siak so sakey a pakapatnagan ed panamegley na saya a pakapanyari na Espiritu Santo, a dia ed saya dakel la so akabatan mo.",
                "14": "Tan inkuan ko ed sikato: Anto ak a manukso ed Dios pian ipanengneng to ed sika so pakapatnagan na sakey beñgatla a kabat mo a tua? Iñgen saya, so iburim ni, lapu ed sakey ka a kayarian na demonyo. Manwari ya ontan, aliwa a say linawak so nagawa; balet no say Dios so mamakbak ed sika, saya la so pakapatnagan ed sika a sikato awalaan na pakapanyari, mandapag dia ed tawen tan dia ed dalin; tan ontan met, a si Cristo so onsabi. Tan say linawam, O Katawan, so nasumpal, tan aliwa a siak.",
                "15": "Tan agawa a sanen siak, Jacob, so nansalita na saraya a salita, say pakapanyari na Katawan sinmabi ed sikato, kanian sikato so niparukol ed dalin. Tan agawa a sikato so tanagano ed dakel ya agew.",
                "16": "Tan agawa ya inkuan to ed saray totoo: Mantitipon kayo nabuas, lapu ed siak la so ompatey; dia ed ontan, pilalek ko so misalita ed saray totoo sakbay ya ompatey ak.",
                "17": "Tan agawa a dia ed kaimbuasan saray karaklan so nantitipon; tan sikato so nansalita a malinlinew ed sikara tan binenegan to so saray beñgatla ya imbabañgat to ed sikara, tan impatua to si Cristo, tan say pakapanyari na Espiritu Santo, tan say panagtalima na saray angeles.",
                "18": "Tan sikato so nansalita ed sikara a malinlinew, a sikato so apalikdo na pakapanyari na demonyo. Tan sinalita to so nipaakar ed infierno, tan say andi-angaan, tan say andi-angaan a dusa.",
                "19": "Tan inkuan to: Mapaga ak ag la piga ya akagawa ak na kasalanan ya ag-napirdona, lapu ed nantila ak ed Dios; lapu ed imburik si Cristo, tan inkuan ko a manisia ak ed saray masanto a kasulatan; tan saraya so peteg a mamaneknek ed sikato. Tan lapu ed onia akapantila ak ed Dios baleg so takot ko ag la piga a say kipapasen ko so makapataktakot; balet mampatua ak ed Dios.",
                "20": "Tan agawa a sanen imbalikas to so saraya a salita ag la makaesel, tan inawat to so espiritu to.",
                "21": "Tan sanen say karaklan anengneng da a sikato so nansalita na saraya a beñgatla a ñgalñgali to la iawat so espiritu to, sikara so mankelaw a mapalalo; lapu ed saya say pakapanyari na Dios sinmabi ed sikara, tan sikara so atalagnaw kanian niparukol ira ed dalin.",
                "22": "Natan, saya a beñgatla so makapaliket ed siak, Jacob, tan saya so kinerew ko ed Amak a wala ed tawen; lapu ed dineñgel to so nañgis ko tan inebatan to so pikakasik.",
                "23": "Tan agawa a say kareenan tan panañgaro na Dios so nipawil lamet ed limog na saray totoo; tan sinukait da so saray masanto a kasulatan, tan ag la ra dinmeñgedeñgel ed saray salita na saya a marelmeng a too.",
                "24": "Tan agawa a dakel a pamaakaran so ginawa ra pian nabawi tan nipawil da ed saray Lamanite ed pikakabat na katuaan; balet amin angapo so nansumpalan to, lapu ed nanliketan da so bakal tan pamaterter na dala, tan wala so andi-angaan a busol da sumpa ed sikami, a kaagian da. Tan nampilalekan da ed panamegley na pakapanyari na saray kagawaan da ed pibabakal a deralen da kami ya andi-tonda.",
                "25": "Dia ed ontan, saray totoo nen Nephi pinabiskeg da so isumpa ed sikara ed saray ikakana ra ed bakal, tan dia ed amin a pakayari ra, a sitatalek ed Dios tan bato a dampay na kilalaban da; dia ed ontan, sikara ni a siansia so tinmaluna ed saray kabusol da.",
                "26": "Tan agawa a siak, Jacob, ginapoan ko la so ontakken; tan lapu ed say kasulatan na saya a totoo so wala ed sananey a piligo nen Nephi, dia ed ontan, sampotan ko la so saya a kasulatan, ya ibagak a nansulat ak unong ed sankaabigan a pikakabat ko, dia ed pañgikuan ko a say panaon so linmabas ed sikami, tan ontan met saray bilay mi so linmabas ed sikami a siñga labat sakey a kugip, lapu ed sikami so sakey a maermen ed inkabukbukor tan sakey a mareen a totoo, manaakar-akar ya alis-alis, a nibantak nanlapu ed Jerusalem, a nianak ed kairapan, dia ed kailalakan, tan kabusol na saray kaagian mi, a nanseñgegan na bakal tan pambaliñgaan; dia ed ontan, sikami so maermen ed saray agew mi.",
                "27": "Tan siak, Jacob, anengneng ko a magano ak la ya onlasur ed lubok ko; dia ed ontan, inkuan ko ed laki ya anak ko a si Enos: Awat mo so saraya a piligo. Tan imbagak ed sikato so saray beñgatla ya ingangan nen agik a Nephi ed siak, tan insipan to so panañgonor ed saray gangan. Tan sampotan ko la so pansulat ed saraya a piligo, saya a sulat so melag; tan dia ed saray mambasa siak la so mampatanir, mailalo a dakel ed saray kaagian ko so nabasa da komon so saray salitak. Kaagian, mampatanir ak la."
            }
        }
    },
    "enos": {
        "meta": {
            "slug": "enos",
            "name": "Say Libro nen Enos",
            "chapterWord": "Tekap"
        },
        "chapters": {
            "1": {
                "1": "Nia, agawa a siak, Enos, lapu ed kabat ko a si amak sikato so maptek a too—imbañgat to ak ed dili a salita to, tan ontan met ed panagasikaso tan simbawa na Katawan—tan nagalang so ñgaran na Dios ko lapu ed saya—",
                "2": "Tan ibagak ed sikayo so impitulot ko ed arapan na Dios, sakbay a naawat ko so pamaandi na saray kasalanan ko.",
                "3": "Tan agawa, a linma ak a mañganop na saray ayep ed katakelan; tan saray salita a mabetbet ko a nareñgel ed kinen amak a sasalitaen to nipaakar ed andi-angaan a bilay, tan say gayaga na sasantos, saraya so tinmanek ed pusok.",
                "4": "Tan say kamareruak so nampirawat; tan siak so tinmalimukor ed arap na Manamalsak, tan siak so inmakis ed sikato ed baleg a pikakasi tan tagleey onkana ed dili a kamareruak; tan dia ed legan na sanagew siak so nanakis ed sikato; on, tan sanen sinmabi so labi siansia ni ya imbelyaw ko so voces ko kanian akasabi ed saray katawenan.",
                "5": "Tan sinmabi so sakey a voces ed siak, a nankuan: Enos, saray kasalanan mo apirdona la, tan sika so nabendicionan.",
                "6": "Tan siak, Enos, kabat ko a say Dios ag to nayarian so mantila; dia ed ontan, say liknaan na impankasalanan ko so naandi.",
                "7": "Tan inkuan ko: Katawan, panon so inkagawa to nia?",
                "8": "Tan inkuan to ed siak: Lapu ed pananisiam ed kinen Cristo, a sikato so ag mo ni kapiganman nadñgel odino anengneng. Tan dakel ni a panaon so ondalan sakbay ya ipatnag to so inkasikato dia ed laman; dia ed ontan, onla ka la, say pananisiam ginawa to ka a nagnap.",
                "9": "Natan, agawa a sanen nadñgel ko so saraya a salita sinmabi so pakaliknak na sakey a pilalek ya onkana ed pankaabigan na saray kaagian ko, a saray Nephite; dia ed ontan, initer ko ya amin so liknaan ko ed Dios lapu ed sikara.",
                "10": "Tan legan ko ya akipuligesgesan dia ed espiritu, nia, say voces na Katawan so sinmabi ed nunot ko lamet, a nankuan: Dalawen ko so saray kaagian mo unong ed saray seet da a manumpal ed saray gangan ko. Initer ko ed sikara so saya a dalin, tan saya so masanto a dalin, tan ag ko ayewen likud no say señgegan so say karelmeñgan; dia ed ontan, dalawen ko so saray kaagian mo unong ed asalitak; tan saray impankasalanan da awiten ko tekep na kaermenan ed saray ulo ra.",
                "11": "Tan kayari a siak, Enos, nadñgel ko so saraya a salita, ginmapo ya ag-nagiing so pananisiak ed Katawan; tan nampikasi ak ed sikato ed dakel ya andukey a pipupoligesgesan onkana ed saray kaagian ko, a saray Lamanite.",
                "12": "Tan agawa a kayarik a nampikasi tan nankimey a siseseet, say Katawan inkuan to ed siak: Iter ko ed sika so unong ed saray pilalek mo, lapu ed pananisiam.",
                "13": "Tan natan nia, saya so pilalek a nampilalekan ko ed sikato—no bilang onia so nagawa, a saray totook, say Nephite, so napelag ed kasalanan, tan dia ed antokaman a pamaakaran a sikara so naderal, tan, saray Lamanite so ag naderal, a say Katawan a Dios pagnayonen to so sakey a kasulatan nipaakar ed saray totook, saray Nephite; angan no bilang dia ed pakapanyari na masanto a taklay to, a saya so naawit ya ompaway ed arapen ya agew ed saray Lamanite, pian, ag la piga, sikara so naawit ed kilalaban—",
                "14": "Dia ed saraya a panaon saray pipupoligesgesan mi angapo so kana to ed pamapawil mi ed sikara ed tua a pananisia. Tan insamba ra ed sanok da, no nayari komon, deralen da so saray kasulatan mi tan sikami, tan ontan met ed amin a kagagawa na kaamaan mi.",
                "15": "Dia ed ontan, lapu ed pikakabat ko a say Katawan a Dios nayarian to ya iagel ed kadederal so saray kasulatan mi, siak so nannañgis ed sikato ya andi-tonda, lapu ed inkuan to ed siak: Antokaman a beñgatla a kerewen mo ed pananisia, a sisiaen mo a saya so naawat mo ed ñgaran nen Cristo, saya so naawat mo.",
                "16": "Tan siak so awalaan na pananisia, tan iniakis ko ed Dios ya iagel to ed kadederal so saray kasulatan; tan akipaknaan ed siak ya awiten to ya ipaway ed saray Lamanite ed panaon na dili a kaliktan to.",
                "17": "Tan siak, Enos, kabat ko a saya so nagawa unong ed paknaan a ginawa to; dia ed onia say kamareruak so nampainawa.",
                "18": "Tan say Katawan inkuan to ed siak: Saray kaamaan mo onia met so kinaukolan da ed siak ed saya a beñgatla; tan saya so nagawa ed sikara unong ed pananisia ra; lapu ed say pananisia ra siñga met ed sika.",
                "19": "Tan natan agawa a siak, Enos, linma ak a nanliber-liber ed limog na saray totoo nen Nephi, a namprofesiya nipaakar ed saray beñgatla ya onsabi, tan pinaneknekan ko so saray beñgatla a nadñgel tan anengneng ko.",
                "20": "Tan paneknekan ko a saray totoo nen Nephi sineetan da ya ipawil so saray Lamanite ed tua a pananisia ed Dios. Balet saray sagpot mi angapo so asumpalan to; say busol da so ag-nagiing, tan sikara so iwawanwan na mauges ya inkaugali ra kanian sikara so nanmaliw a maatap, tan masibeg, tan sakey a napgaan na dala a totoo, napno na panaglingkor ed saray talintao tan karutakan; mamañgan ira na saray ayayep a managpatey; manaayam ira ed abong-abong ya abel, tan akarakar ira ed saray kalawakan ya akabalkes ira na antitikey a katat ed saray balambang da tan kalbo so saray ulo ra; tan say karonuñgan da dia ed pabekang, tan dia ed panagtastas, tan say wasay. Tan dakel ed sikara angapo so kakanen da likud ed tariwa a karne; tan sikara so andi-tonda ya aanapen da so panderal ed sikami.",
                "21": "Tan agawa a saray totoo nen Nephi so nandalus ed dalin, tan nampadakel na nambabañgil a dawa, tan buñga na kiew, tan simpok na ayayep, tan amin a kanengneñgan na baka, tan kanding, tan atap a kanding, tan ontan met a dakel a kabayo.",
                "22": "Tan wala so dakerakel a profeta ed limog mi. Tan saray totoo so totoo a matalker so teñger da, mairap a talusan.",
                "23": "Tan angapo so antokaman a beñgatla likud lambeñgat ed mapalalo a sanok, panagpulong tan panagprofesiya ed bakal, tan baliñgaan, tan panagderal, tan andi-tonda a panagpanunot ed sikara nipaakar ed patey, tan say kabayag na andi-angaan, tan saray panañgokom tan say pakapanyari na Dios, tan saraya ya amin a beñgatla—lawas saraya so panetenyeg da pian pagnayon da so takot ed Katawan. Ikuan ko ya angapo so kakulañgan ed saraya a beñgatla, tan say mapalalo ya inkalinew na panagsalita, so mañgaamper ed masiglat ya ilasur da ed kadederal. Tan dia ed saya a kanengneñgan so impañgisulat ko nipaakar ed sikara.",
                "24": "Tan anengneng ko so saray bakal ed baetan na saray Nephite tan saray Lamanite legan na saray agew ko.",
                "25": "Tan agawa a ginmapo ak la ya ontakken, tan sanlasus tan pitumplo tan siam a taon so linmabas la nanlapu ed saman so panaon a si ama mi a Lehi so tinmaynan ed Jerusalem.",
                "26": "Tan anengneng ko a magano ak la ya onlasur ed lubok ko, kayari a siak so atibukel ed pakapanyari na Dios kanian siak so kaukolan a mampulong tan mamprofesiya ed saya a totoo, tan ibawag so saraya a salita unong ed katuaan a wala ed si Cristo. Tan saya so imparungtal ko sanlegan na amin ya agew ko, tan saya so nanliketan ko nen say saman so wala ed tapew na mundo.",
                "27": "Tan magano ak la ya onla ed pasen a pampainawaan ko, a dia ed Mananundon ko; lapu ed kabat ko a dia ed sikato siak so mankapampainawa. Tan mangayaga ak ed agew sano say laman ko ya ompatey so nakawesan ya ag-ompatey, tan onalagey ak ed arap to; dia ed ontan nanengneng ko so lupa to ed liket, tan ikuan to ed siak: Dago ka ed siak, sika ya abendicionan, wala so pasen a niparaan ya onkana ed sika dia ed panagayaman nen Amak. Amen."
            }
        }
    },
    "jarom": {
        "meta": {
            "slug": "jarom",
            "name": "Say Libro nen Jarom",
            "chapterWord": "Tekap"
        },
        "chapters": {
            "1": {
                "1": "Natan nia, siak, Jarom, so mansulat na pigara a salita unong ed gangan nen amak, Enos, pian say uksoy na kapolian mi so nisinop.",
                "2": "Tan lapu ed saraya a piligo so melag, tan unong a saraya a beñgatla so nisulat ed gagala a pankaabigan na saray kaagian mi a saray Lamanite, dia ed ontan, nakaukolan a daiset labat so isulat ko; balet ag ko la isulat so saray beñgatla a nipaakar ed saray profesiyak, ni saray puyan ed siak. Tan anto ni so nisulat ko a niarum ed insulat la na kaamaan mi? Ag da kasi imparungtal so plano na kilalaban? Ikuan ko ed sikayo, On; tan saya so magenap la ed siak.",
                "3": "Nia, dakel ni so nepeg a gawaen ed limog na saraya a totoo, lapu ed awet na saray puso ra, tan inkatelek na saray layag da, tan inkabulag na saray nunot da, tan say inkatalker na saray teñger da; manwari ya ontan, say Dios mapalalo so panañgasi to ed sikara, tan sikara so ag to ni inekal ed tapew na dalin.",
                "4": "Tan dakel ed limog mi so awalaan na dakel a puyan, lapu ed aliwa a sikara ya amin matalker so teñger da. Tan no kaonoñgan kinarakel so ag-matalker so teñger da tan walaan na pananisia, sikara so akitalusan ed Masanto ya Espiritu, a sikato so omparungtal ed saray anak na totoo, unong ed pananisia ra.",
                "5": "Tan natan, nia, duara a lasus a taon la so linmabas, tan saray totoo nen Nephi binmiskeg la ra ed saya a dalin. Sinumpal da ya inonor so gangan nen Moises tan say agew na ñgilin pinasanto da ed Katawan. Tan sikara so ag-nanmodmura; ni say nansamba ra. Tan saray gangan ed saya a dalin so mapalalo a malet.",
                "6": "Tan sikara so ataytayak ed pasen ed tapew na dalin, tan ontan met ed saray Lamanite. Tan sikara so mapalalo a dakel nen saray Nephite; tan inaro ra so panagpatey tan iinumen da so dala na ayayep.",
                "7": "Tan agawa a pinmegdat ira ya aminpiga sumpa ed sikami, saray Nephite, pian labanan da kami. Balet saray arari mi tan saray pañgulo mi so totoo a mabiskeg ed pananisia ed Katawan, tan imbabañgat da ed saray totoo so saray dalan na Katawan; dia ed ontan, nialagey mi so inkasikami sumpa ed saray Lamanite tan pinanis mi ra a sinunson ed paway na dalin mi, tan ginapoan mi a pinabiskeg so saray ciudad mi, odino angan pasen a tawir mi.",
                "8": "Tan dinmakel kami a mapalalo, tan minakmakan mi so tapew na dalin, tan nanmaliw kami a mapalalo a mayaman ed balitok, tan pilak, tan saray ankabli a beñgatla, tan mararakep ya inkagawa na saray kiew, dia ed saray paalagey, tan makinaria, tan ontan met ed balatyang tan tanso, tan gansa tan asero, a ginagawa mi so amin a nengneng na kagawaan a panagkimey ed dalin, tan saray agamil ed bakal—on, say makdem tan mautok a pana, tan say pabekang, tan say melag a pana, tan say gayang, tan amin a paraan ya onkana ed bakal.",
                "9": "Tan dia ed onia so impamparaan mi a miabet ed saray Lamanite, kanian ag ira tinmaluna sumpa ed sikami. Balet say salita na Katawan so asekderan, a sinalita to ed kaamaan mi, ya inkuan to: Unong a sumpalen yo so saray gangan ko, sikayo so onaliguas ed dalin.",
                "10": "Tan agawa a saray profeta na Katawan pinasakbayan da so saray totoo nen Nephi, unong ed salita na Dios, no ag da onoren so saray gangan, balet sikara so napelag ed pankasalanan, a sikara so naderal ed tapew na dalin.",
                "11": "Dia ed ontan, saray profeta, tan saray sacerdote, tan saray managbañgat, so nankimey a siseseet, a sikara so nampapaliwawa ed amin ya andukey a panaganos ed saray totoo a manseet; ya imbabañgat da so gangan nen Moises, tan say getma na inkiiter na saya; a kinokuyong da ra ya mantalaran ed Mesias, tan manisia ra ed sikato a siñga ayari la a sinmabi. Tan dia ed onia a kanengneñgan so impambañgat da ed sikara.",
                "12": "Tan agawa a dia ed impangawa da na onia nipaliis ira ed kadederal ed tapew na dalin; lapu ed atanek so puso ra ed panamegley na salita, a saya so andi-tonda a mamapagalaw ed sikara onkana ed pambabawi.",
                "13": "Tan agawa a duara a lasus tan talomplo tan walora a taon so linmabas—ed kanengneñgan na saray bakal, tan baliñgaan, tan saluñgatan, ed loob na dakel a panaon.",
                "14": "Tan siak, Jarom, ag ko la mansulat na arum ni, lapu ed saray piligo so melag. Balet nia, kaagian ko, nayarian yo so onla ed saraman so sananey a piligo nen Nephi; tan nengneng yo, dia ed saraya nisulat so saray bakal, unong ed kasulatan na saray arari, odino saray ingangan da ya isulat.",
                "15": "Tan iawat ko so saraya a piligo ed lima na anak ko a laki si Omni, pian saraya so nisinop unong ed saray gangan na kaamaan mi."
            }
        }
    },
    "omni": {
        "meta": {
            "slug": "omni",
            "name": "Say Libro nen Omni",
            "chapterWord": "Tekap"
        },
        "chapters": {
            "1": {
                "1": "Nia, agawa a siak, Omni, lapu ed ginangan ak nen amak, a si Jarom, a mansulat ed saraya a piligo, pian pagnayon mi so uksoy na kapolian mi—",
                "2": "Dia ed ontan, dia ed saray agew ko, labay ko a nakabatan yo a dakel so impilaban ko ed panamegley na espada ed impañgiagel ko ed saray totook, saray Nephite, pian ag ira napelag ed lima na saray kabusol da, saray Lamanite. Balet nia, angan say siak a dili so sakey met a marelmeng a too, tan ag ko sinumpal so saray tutuntonen tan saray gangan na Katawan a nepeg ko a gawaen.",
                "3": "Tan agawa a linmabas la so duara a lasus tan pitumplo tan anem a taon, tan awalaan kami dakel a panaon na kareenan; tan awalaan kami met na dakel a panaon na makapataktakot a bakal tan panagpaterter na dala. On, tan dia ed antikey a salita, duara a lasus tan walomplo tan dua a taon la so linmabas, tan insinop ko so saraya a piligo unong ed saray gangan na kaamaan ko; tan saraya so iniawat ko ya inmatalek ed say laki ya anak ko a si Amaron. Tan sampotan ko la.",
                "4": "Tan natan siak, Amaron, isulat ko so saraya a beñgatla ya antokaman ya isulat ko, a saraya so pigara, dia ed libro nen amak.",
                "5": "Nia, agawa a talora a lasus tan duamplo a taon la so linmabas, tan say karaklan a kabiañgan na saray marelmeng a Nephite so aderal.",
                "6": "Lapu ed say Katawan ag to nitepel, kayari impañgipaway to ed sikara ed dalin na Jerusalem tan sikara so kinomisan tan iniagel to ed kapelag ed lima na saray kabusol da, on, ag to nitepel a saray salita so ag napatuaan, a saraya so sinalita to ed kaamaan mi, ya inkuan to: No ag yo sumpalen so saray gangan ko, sikayo so ag onaliguas ed saya a dalin.",
                "7": "Dia ed ontan, say Katawan dinalaw to ra ed baleg a kaokom; manwari ya ontan, inkera to so saray matunong pian ag ira ompatey, balet sikara so iniagel to ed lima na saray kabusol da.",
                "8": "Tan agawa ya iniawat ko so saray piligo ed si agik a laki a si Chemish.",
                "9": "Natan siak, Chemish, isulat ko so pigara a beñgatla a nisulat ko, ed saya lamlamang a libro nen agik; tan nia, anengneng ko so sampot ya insulat to, a saya so insulat to ed dili a lima to; tan saya so insulat to ed saman lamlamang ya agew na impañgiawat to ed siak. Tan dia ed onia a kanengneñgan so impañgituloy mi ed saray kasulatan, unong ed saray gangan na kaamaan mi. Tan sampotan ko la.",
                "10": "Nia, siak, Abinadom, so laki ya anak nen Chemish. Nia, anengneng ko ya agawa so dakel a bakal tan baliñgaan ed baetan na saray totook, saray Nephite, tan saray Lamanite; tan siak, dia ed dili a espadak, inekalan ko na bilay so dakel ed saray Lamanite niseñgeg ed pañgiagel ko ed saray kaagian ko.",
                "11": "Tan nengneng yo, say kasulatan na saya a totoo so nitatak ed saray piligo a nipalima ed saray arari, unong ed saray kailalakan; tan kabat ko ya angapo so beñgatla a puyan likud ed saray nisulat la, ni say profesiya; dia ed ontan, say beñgatla a magenap so nisulat la. Tan sampotan ko la.",
                "12": "Nia, siak si Amaleki, say laki ya anak nen Abinadom. Nia, mansalita ak ed sikayo a siñga nipaakar ed si Mosiah, a sikato so ginawa ra ya ari ed dalin na Zarahemla; tan nia, lapu ed sikato so pinasakbayan na Katawan a sikato so ontaynan ed dalin na Nephi, tan no kaonoñgan so saray ondeñgel ed voces na Katawan so ontaynan met ed saman a dalin a miolop ed sikato, dia ed kalawakan—",
                "13": "Tan agawa a saya so ginawa to unong ed gangan na Katawan ed sikato. Tan sikara so tinmaynan ed saman a dalin ya amaarap ed kalawakan, unong na karakel na saray ondeñgel ed voces na Katawan; tan sikara so nitunton lapu ed dakel ya impampupulong tan panagprofesiya. Tan sikara so andi-tonda a sinimbawa ed panamegley na saray salita na Dios; tan sikara so niwanwan ed panamegley na pakapanyari na taklay to, a binmalikas ed kalawakan anga ed impakasabi ra ed dalin a tatawagen a dalin na Zarahemla.",
                "14": "Tan asukayan da so sakey ya olop na totoo, a sikara so tinawag a totoo na Zarahemla. Natan, wala so baleg a liket ed limog na saray totoo na Zarahemla; tan ontan met say Zarahemla so nanliket a mapalalo, lapu ed say Katawan imbaki to so saray totoo nen Mosiah ya awit da so saray piligo a gansa a saya so nitatakan na kasulatan na saray Judio.",
                "15": "Nia, agawa a si Mosiah arumog to a saraya a totoo na Zarahemla so nanlapu met ed Jerusalem a tinmaynan ed panaon nen si Sedekias, ari na Juda, so naawit ya adakep ed Babilonia.",
                "16": "Tan sikara so nambaroy ed kalawakan, tan inawit ira na lima na Katawan ed basil na baleg a danum, ed saman a dalin ya akalmoan nen Mosiah ed sikara; tan sikara so nanayam diman nanlapu ed saman.",
                "17": "Tan dia ed saman a panaon ya impakasukay nen Mosiah, sikara la so dinmakel a mapalalo. Angaman ontan, awalaan ira na dakel a bakal tan baleg a baliñgaan, tan niparukol ira ed dalin ed panamegley na espada manlapu ed sakey a panaon ya anga ed sananey; tan say salita ra nanmaliw a nanlalaok; tan ag ira añgawit na kasulatan a kaiba ra; tan ag da birbiren a wala so Manamalsa ra; tan si Mosiah, ni saray totoo nen Mosiah, so ag da ra natalusan.",
                "18": "Tan agawa a si Mosiah so añgigangan na kibañgat da unong ed salita to. Tan agawa a kayari a sikara so abañgatan unong ed salita nen Mosiah, si Zarahemla so añgisalaysay ed usay na kapolian na kaamaan to, unong ed natatandaan to; tan saraya so nisulat, balet aliwa a dia ed saraya a piligo.",
                "19": "Tan agawa a saray totoo ed Zarahemla, tan nen Mosiah, so nankakasakey; tan si Mosiah so aturo ya ari ra.",
                "20": "Tan agawa ed saray agew nen Mosiah, wala so baleg a bato ya inawit da ed sikato a wala so saray tatak to ed tapew; tan impatalus to so saraya a tatak unong ed palabo tan pakapanyari na Dios.",
                "21": "Tan saya so añgiter ed awaran na sakey a too a manñgaran na Coriantumr, tan say inaatey ed saray totoo to. Tan si Coriantumr so nalmo na saray totoo na Zarahemla; tan sikato so akiayam ed sikara ed loob na siam a bulan.",
                "22": "Saya so akasaglawi met ed pigara a salita nipaakar ed kaamaan to. Tan saray unaan ya atateng to so nanlapu ed tori, ed saman a panaon a kinewkew na Katawan so salita na saray totoo; tan say kabelatan na Katawan so dinmapo ed sikara unong ed panañgokom to, a saraya so maptek; tan saray pokel da so ataytayak ed saray dalin ed dapag baybay.",
                "23": "Nia, siak, Amaleki, so nianak ed saray agew nen Mosiah, tan nambilay ak ya anengneng ko so impatey to; tan si Benjamin, say laki ya anak to, so nanoley a sinmalat ed sikato.",
                "24": "Tan nia, anengneng ko, ed saray agew nen ari a Benjamin, so sakey a makapataktakot a bakal tan panagpaterter na dala ed baetan na saray Nephite tan saray Lamanite. Balet nengneng yo, saray Nephite agamoran da so dakel a taluna ed sikara; on, angan si ari Benjamin so anunson ed sikara ya ompaway ed dalin na Zarahemla.",
                "25": "Tan agawa a ginmapo ak la ya ontakken; tan lapu ed angapo so boleg ko, tan kabat ko a si ari Benjamin so sakey a matunong a too ed arap na Katawan, dia ed ontan, iawat ko so saraya a piligo ed sikato, pian kuyoñgen to so amin a totoo ya onasinger ed Dios, say Masanto a Bugtong na Israel, tan manisia ed panagprofesiya, tan dia ed puyan, tan dia ed panagtalima na saray angeles, tan dia ed palabo ed panagsalita, tan dia ed palabo ed panañgipatalus ed saray salita, tan ed amin a beñgatla a maong; lapu ed angapo so angan dinan a maong likud no saya so manlapu ed Katawan; tan saman so mauges a manlapu ed demonyo.",
                "26": "Tan natan, inararok a kaagian, pilalek ko ya ondago kayo ed kinen Cristo, a sikato so Masanto a Bugtong na Israel, tan minabang kayo ed panañgilaban to, tan say pakapanyari na pananundon to. On, ondago kayo ed sikato, tan isaklang yo so tibukel na kamarerua yo a sakey a bagat ed sikato, tan mampatuloy kayo ed panagayuno tan panagpikasi, tan mansiansia kayo ya anga ed kasampotan; tan unong a say Katawan so mabilay sikayo so nilaban.",
                "27": "Tan natan mansalita ak nipaakar ed sakey ya olop a sikara so linma a tinmatdang ed kalawakan pian ompawil ed dalin na Nephi; lapu ed wala so baleg a bilang na saraman so nampilalek a kayarianen da so dalin a tawir da.",
                "28": "Dia ed ontan, sikara so linma a tinmatdang ed kalawakan. Tan say pañgulo ra so sakey a mabiskeg tan makapanyari a too, tan sakey a too a walaan na matalker a teñger, dia ed ontan sikato so nangawa na sakey a baliñgaan ed limog da; tan sikara ya amin so apatey, likud ed limamplo, diman ed kalawakan, tan sikara so pinmawil lamet ed dalin na Zarahemla.",
                "29": "Tan agawa ya intaruk da met so dakel a bilang, tan sikara so nambaroy lamet ed kalawakan.",
                "30": "Tan siak, Amaleki, wala so agik a laki ya akila met ed sikara; tan nanlapu ed saman angapo la so akabkabatan ko nipaakar ed sikara. Tan ñgalñgali ak la ondukol ed lubok ko; tan saraya a piligo so napno la. Tan sampotan ko la so pansalitak."
            }
        }
    },
    "w-of-m": {
        "meta": {
            "slug": "w-of-m",
            "name": "Saray Salita nen Mormon",
            "chapterWord": "Tekap"
        },
        "chapters": {
            "1": {
                "1": "Tan natan siak, Mormon, lapu ed asinger la so pañgiawat ko ed saray kasulatan ya abayag ko la a gagawaen ed lima nen anak ko a Moroni, nia anengneng ko lawari ya amin so inkaderal na saray totook, saray Nephite.",
                "2": "Tan dakel a lasus taon la so linmabas kayari insabi nen Cristo nen iawat ko so saraya a kasulatan ed saray lima na laki ya anak ko; tan ipapasen ko a natasian to so nagnap a kaderal na saray totook. Balet iabuloy komon na Dios a nisundo to so saraya ya amin, pian nisulat to so nipaakar ed sikara, tan angan nipaakar ed si Cristo, ag la piga dia ed arapen ya agew saya so pinabañgan da.",
                "3": "Tan natan, mansalita ak na daiset nipaakar ed insulat ko; tan kayari na impangawak na pamatikey ed saray lugan na piligo nen Nephi, ya anga ed oley na saya ya ari Benjamin, a sikato so sinalita nen Amaleki, sinukaitan ko so saray kasulatan a nipalima ed siak, tan arumog ko so saraya a piligo, a niluganan na melag a kasulatan na saray profeta, manlapu ed si Jacob ya anga ed impanoley na saya ya ari Benjamin, tan ontan met ed dakel ed saray salita nen Nephi.",
                "4": "Tan saray beñgatla a lugan na saraya a piligo apaliket da ak, lapu ed saray profesiya ed isabi nen Cristo; tan unong ed kakabatan na kaamaan ko dakel ed saraya so asumpal, on, tan kabat ko met no kaonoñgan so karakel na saray beñgatla ya improfesiya nipaakar ed sikami anga ed saya ya agew so asumpal, tan no kaonoñgan karakel so onsabi ed labas ni na saya ya agew so peteg saraya so onsabi a nagawa—",
                "5": "Dia ed ontan, pinilik so saraya a beñgatla, pian isumpal ko so saray kasulatan ed saraya, a say nakdaan ni ed saray kasulatan ko saraya so alaen ko manlapu ed saray piligo nen Nephi; tan ag ko nayarian ya isulat so kakalasus a kabiañgan na saray beñgatla nipaakar ed saray totook.",
                "6": "Balet nia, alaen ko so saraya a piligo, a saraya so pakalmoan na saray profesiya tan puyan, tan ilugan ko ed nakekeraan ni a kasulatan ko, lapu ed saraya so apili-pili ed siak; tan amtak a saraya so apili ya onkana ed saray kaagian ko.",
                "7": "Tan saya so gawaen ko ya onkana ed maong a gagala; lapu ed onia so nipasabi ed siak, unong ed saray kimey na Espiritu na Katawan a wala ed siak. Tan natan, ag ko amta so amin a beñgatla; balet say Katawan amta to so amin a beñgatla ya onsabi; dia ed ontan, sikato so mankimey ed siak pian nagawa so unong ed linawa to.",
                "8": "Tan say pikakasik ed Dios so nipaakar ed saray kaagian ko, pian sikara so ompawil lamet ed pikakabat ed Dios, on, say pananundon nen Cristo; pian sikara lamet so manmaliw a makapalikliket a totoo.",
                "9": "Tan natan siak, Mormon, mampatuloy ak la ed panumpal ko ed saray kasulatan ko, a saraya so inaon ko ed saray piligo nen Nephi; tan gawaen ko unong ed pikakabat tan pakatalus ya initer ed siak na Dios.",
                "10": "Dia ed ontan, agawa a kayari ya iniawat nen Amaleki so saraya a piligo ed kinen ari Benjamin, inala to so saraya tan intipon to ed sananey a piligo, a lugan to nia so saray kasulatan ya iniawat na saray arari, manlapu ed sakey a kapolian ya anga ed sananey ya anga ed saray agew nen ari Benjamin.",
                "11": "Tan saraya so nipalima manlapu ed si ari Benjamin, anga ed saray saguinunor a kapolian ya anga ed inkaplag da ed saray limak. Tan siak, Mormon, nampikasi ak ed Dios a saraya so ag naderal manlapu ed saya a panaon anga ed arapen. Tan amtak a saraya so napagnayon; lapu ed wala so saray makana a beñgatla a nisulat, a dia ed saraya saray totook tan saray kaagian da so naokom ed makabaliksan tan sampot ya agew, unong ed salita na Dios a saya so nisulat.",
                "12": "Tan natan, nipaakar ed saya ya ari Benjamin—sikato so awalaan na daiset a baliñgaan ed limog na saray dili a totoo to.",
                "13": "Tan agawa met a saray ñgayew na saray Lamanite so pinmaway a linma ed dalin na Nephi, pian onlaban sumpa ed saray totoo to. Balet nengneng yo, si ari Benjamin tinipon to so saray ñgayew to, tan sikato so tinmalindeg sumpa ed sikara; tan nilabanan to ra ed biskeg na dili a taklay to, ed saman so espada nen Laban.",
                "14": "Tan dia ed biskeg na Katawan sikara so akibaliñgaan ed saray kabusol da, anga ed impakapatey da ed dakel a nilibo ed saray Lamanite. Tan agawa a sikara so akilaban ed saray Lamanite anga ed asunson da ra ed paway na amin a dalin na tawir da.",
                "15": "Tan agawa a kayari inkiwala na saray aliwa a peteg a Cristo, tan saray sañgi ra so akopit, tan sikara so adusa unong ed saray kasalanan da;",
                "16": "Tan dia ed kayari inletaw na saray aliwa a peteg a profeta, tan aliwa a peteg a managpulong tan managbañgat ed limog na saray totoo, tan amin da so adusa unong ed saray kasalanan da; tan kayari ya awalaan na dakel a baliñgaan tan dakel a sinmisian ya akitipon ed saray Lamanite, nia, agawa a si ari Benjamin, katekep na tulong na saray masanto a profeta a wala ed limog na saray totoo to—",
                "17": "Tan nia, si ari Benjamin so sakey a masanto a too, tan sikato so nanoley ed saray totoo ed inkamatunong; tan dakel so saray masanto a totoo to ed saman a dalin, tan sikara so nambalikas na salita na Dios ed pakapanyari tan pakaoley; tan sikara so añgikana na kakdeman lapu ed talker na teñger na saray totoo—",
                "18": "Dia ed ontan, lapu ed saray tulong da, si ari Benjamin, dia ed panamegley na impankimey to ed amin ya angaan na nayarian na laman to tan naspot a pakayari na kamarerua to, tan ontan met ed saray profeta, dia ed aminsan ni niletneg to so kareenan ed saman a dalin."
            }
        }
    },
    "mosiah": {
        "meta": {
            "slug": "mosiah",
            "name": "Say Libro nen Mosiah",
            "chapterWord": "Tekap"
        },
        "chapters": {
            "1": {
                "1": "Tan natan angapo la so baliñgaan ed amin a dalin na Zarahemla, ed limog na saray totoo nen ari Benjamin, kanian si ari Benjamin awalaan na toltuloy a kareenan legan na saray akeraan ni ya agew to.",
                "2": "Tan agawa a sikato so awalaan na talora a lalaki ya anak; tan tinawag to so ñgaran da a Mosiah, tan Helorum, tan Helaman. Tan ginawa to so polaing pian sikara so nabañgatan ed amin a salita na saray kaamaan to, pian sikara so manmaliw a totoo a walaan na pakatalus; tan pian nakabatan da so nipaakar ed saray profesiya a saraya so sinalita na saray sañgi na kaamaan da, a saraya so niawat ed panamegley na lima na Katawan.",
                "3": "Tan imbañgat to met ed sikara so nipaakar ed saray kasulatan a nitatak ed saray piligo a gansa, a nankuan: Anak ko, pirawat ko a nunoten yo no ag lapu ed saraya a piligo, a kawalaan na saraya a kasulatan tan saraya a gangan, sikatayo so nantepel ed kakulañgan na kakabatan, angan dia ed saya a panaon, ya ag tayo akabatan so saray misterio na Dios.",
                "4": "Lapu ed ag sarag na ama tayo, si Lehi, a nanunotan to ya amin so saraya a beñgatla, a nibañgat to so saraya ed saray anak to, likud no dia ed tulong na saraya a piligo; lapu ed sikato so nibañgat ed salita na saray Egipto kanian nayarian to a basaen so saraya so nitatak, tan nibañgat to ed saray anak to, pian saraya so nibañgat da met ed saray anak da, tan dia ed onia nasumpal so saray gangan na Dios, angan dia ed saya a panaon.",
                "5": "Ikuan ko ed sikayo, anak ko, no ag lapu ed saraya a beñgatla, saraya a nisinop tan niagel ed kaderal ed panamegley na lima na Dios, pian nabasa tayo tan natalusan so saray misterio to, tan saray gangan to so wala ed arap na mata tayo a naynay, angan saray kaamaan tayo so nayari a linmasay met ira ed ag-pananisia, tan sikatayo met so nanmaliw a siñga kaagian tayo, a saray Lamanite, ya angapo so pikakabat da ed saraya a beñgatla, odino ag da angan sisiaen sano saraya so nibañgat ed sikara, lapu ed saray ugali a tawir na kaamaan da, a saraya so aliwa a duga.",
                "6": "O anak ko a lalaki, pirawat ko a nunoten yo a saraya a salita so tua, tan ontan met saraya a kasulatan so tua. Tan nengneng yo, saray piligo nen Nephi met, a saraya so kawalaan na saray kasulatan tan salita na kaamaan tayo nanlapu ed panaon ya intaynan da ed Jerusalem ya anga ed natan, tan saraya so tua; tan nakabatan tayo so petepeteg lapu ed saraya so wala ed arap na saray mata tayo.",
                "7": "Tan natan, anak ko a lalaki, pirawat ko a nunoten yo a panseetan a sukaiten so saraya, pian sikayo so makagungona ed saraya; tan pirawat ko ya onoren yo so saray gangan na Dios, pian sikayo so onaliguas ed saya a dalin unong ed saray sipan a ginawa na Katawan ed kaamaan tayo.",
                "8": "Tan dakel ni a beñgatla so imbañgat nen ari Benjamin ed saray lalaki ya anak to, ya ag la nisulat ed saya a libro.",
                "9": "Tan agawa a kayari a sinampotan nen ari Benjamin so pambabañgat to ed saray anak to, sikato so tinmakken, tan anengneng to ya ag la mambayag sikato so onla la ed amin a dalan na saya a dalin; dia ed onia, anunotan to a nakaukolan a iawat to so panarian ed sakey ed saray lalaki ya anak to.",
                "10": "Dia ed ontan, impaawit to si Mosiah ed arap to; tan saraya so salita ya imbaga to ed sikato, a nankuan: Anak ko a laki, labay ko a mangawa ka na sakey a pakabat ed amin a sakop na saya a dalin ed limog na saya a totoo, odino dia ed saray totoo na Zarahemla, tan saray totoo nen Mosiah a manaayam ed saya a dalin, tan sikara so mantitipon; tan dia ed kaimbuasan ipakabat ko ed saray totook manlapu ed sañgik a dili a sika so ari tan manañgoley ed saya a totoo, a pinili na Katawan a Dios tayo ya initer ed sikatayo.",
                "11": "Tan kaaruman to nia, ñgaranan ko so saya a totoo, pian sikara so nibiig ed tapew na amin a totoo ya inawit na Katawan a Dios a pinmaway ed dalin na Jerusalem; tan saya so gawaen ko lapu ed sikara so totoo a maseet a manumpal ed saray gangan na Katawan.",
                "12": "Tan iter ko ed sikara so sakey a ñgaran a kapiganman ag nabural, likud no panagkasalanan so makaseñgeg.",
                "13": "On, tan nagkalalo ni ikuan ko ed sikayo, no saya a totoo a pinalaboan a maong na Katawan so napelag ed panagkasalanan, tan manmaliw a marelmeng tan mikakaloguran a totoo, say Katawan so ikbanan to ra, lapu ed saya sikara so onkapoy a siñga saray kaagian da; tan sikara so ag to la iagel ed panamegley na angapo so makapipareng tan makapakelaw a pakapanyari to, a siñga unong ed impañgiagel to ed kaamaan tayo.",
                "14": "Lapu ed ikuan ko ed sikayo, no ag to iniunat so taklay to pian iagel to so kaamaan tayo sikara so napelag ed lima na saray Lamanite, tan apairap ira ed pasnok da.",
                "15": "Tan agawa a kayari a sinampotan nen ari Benjamin so saraya a balikas to ed say anak to a laki, iniawat to ed sikato so pakaoley ed amin a pamaakaran ed panarian.",
                "16": "Tan arum ni, initer to met ed sikato so pakaoley ed saray kasulatan a nitatak ed piligo a gansa; tan ontan met ed say piligo nen Nephi; tan ontan met, say espada nen Laban, tan say bola odino say manañgiwanwan, a saya so añgitunton ed kaamaan tayo ed kalawakan, a saya so imparaan na lima na Katawan pian dia ed ontan sikara so niwanwan, balang sakey unong ed ideñgel tan seet ya initer da ed sikato.",
                "17": "Dia ed saman, no sikara so aliwa a matuor sikara so ag inmaliguas ni say akapampatuloy ira ed baroy da, balet sikara so asunson a papawil, tan nagawa so aliwan kaliktan na Dios ed sikara, tan dia ed saman sikara so abakbak na eras tan manotot a sulit, pian sikara so natenyeg a makanunot ed saray susumpalen da.",
                "18": "Tan natan, agawa a si Mosiah so linma tan sinumpal to so saray ingangan nen ama to ed sikato, tan impakabat to ed amin a totoo a wala ed dalin na Zarahemla pian mantitipon ira, ya ondago ed templo pian ondeñgel ed saray salita ya ibalikas nen ama to ed sikara."
            },
            "2": {
                "1": "Tan agawa a kayari a sinumpal nen Mosiah so ingangan nen ama to, tan nangawa na pakabat ed lapag na amin a dalin, saray totoo ed amin a dalin so nantitipon, pian sikara so onla ed templo ya ondeñgel ed saray salita nen ari Benjamin ya ibalikas to ed sikara.",
                "2": "Tan wala so dakel a bilang da, angan ontan la so karakel da kanian ag da la binilang; lapu ed sikara so dinmakel a mapalalo tan binmolaslas a maong dia ed dalin.",
                "3": "Tan inala ra met so saray pañguloan a kilaw na saray ayayep da, pian saraya so ibagat da tan poolan a bagat unong ed gangan nen Moises;",
                "4": "Tan ontan met pian iter da so pisasalamat ed Katawan a Dios da, lapu ed sikato so añgipaway ed sikara nanlapu ed dalin na Jerusalem, tan sikato so añgiagel ed sikara ed lima na saray kabusol da, tan sikato so nanturo na totoo a maptek a nanmaliw a managbañgat da, tan ontan met sakey a too a maptek a nanmaliw ya ari ra, a sikato so añgiletneg na kareenan ed dalin na Zarahemla, tan sikato so nambañgat ed sikara a sumpalen da so saray gangan na Dios, kanian sikara so nangayaga tan napno na aro ed Dios tan ed amin a too.",
                "5": "Tan agawa sanen linma ra ed templo, impaalagey da so saray abong-abong da ya abel ed kaliber-liber, balang sakey a too unong ed boleg to, a kaiba so asawa to, tan saray anak to a lalaki, tan saray anak to a bibii, tan saray lalaki ya anak da, tan saray bibii ya anak da, manlapu ed sankapañguloanan mampaleksab ya anga ed sankayugtanan, balang sakey a boleg so akabiig ed sakey tan sakey.",
                "6": "Tan impaalagey da so saray abong-abong da ya abel ed kaliber-liber na templo, a say puerta na abong-abong ya abel na balang sakey a too so akaarap ed templo, pian angano wala ra ed dalem na abong-abong da ya abel tan nareñgel da ni so saray salita ya ibalikas nen ari Benjamin ed sikara;",
                "7": "Lapu ed say katooan so masiado a dakel kanian si ari Benjamin ag to ra nabañgatan ya amin ed loob na templo, kanian ingangan to say sakey a tori so ipatalindeg, pian dia ed ontan nareñgel na amin a totoo to so saray salita ya ibalikas to ed sikara.",
                "8": "Tan agawa a ginapoan to so mansalita ed saray totoo to manlapu ed tori; tan ag da nareñgel ya amin so saray salita to lapu ed kinarakel na totoo; dia ed ontan impaisulat to so saray ibabalikas to tan impaibunog to ed saraman so totoo ya ag la narandan na voces to, pian naawat da met so saray salita to.",
                "9": "Tan saraya so salita ya imbalikas to tan ingangan to ya isulat da, ya inkuan to: Kaagian ko, sikayo ya amin a nantitipon ed inkasikayo a dili, sikayo a makareñgel ed saray salita ya ibalikas ko ed saya ya agew; tan ag ko ingangan ya onla kayo dia pian leglemewen yo so saray salita ya ibagak, balet nepeg yo so ondeñgel ed siak, tan lukasan yo so saray layag yo pian makadñgel kayo, tan saray puso yo pian sikayo so makatalus, tan saray kanunotan yo pian saray misterio na Dios so nalukasan ed pakamuria yo.",
                "10": "Ag takayo ginangan ya onla dia pian ontakot kayo ed siak, odino nunoten yo a siak a dili so atagtagey nen say sakey a too a pinalsa.",
                "11": "Balet siñga ak sikayo, a nasasakopan met na amin a kanengneñgan na sulit na laman tan kanunotan; iñgen siak so pinili na saya a totoo, tan pinasanto ak nen amak tan inabuloyan na lima na Katawan pian siak so manmaliw a sakey a manañgoley tan sakey ya ari ed saya a totoo; tan siak so inasikaso tan iniagel na ag-mipara a pakapanyari to, a manlingkor ed sikayo ed angaan na nayarian ko, ed nunot tan biskeg ya initer na Katawan ed siak.",
                "12": "Ikuan ko ed sikayo lapu ed siak so naabuloyan a mamalabas ed saray agew ko ed panaglingkor ed sikayo, ya anga ed saya a panaon, tan ag ko inanap so balitok odino pilak odino antokaman a nengneng na kayamanan ed sikayo;",
                "13": "Ni say inabuloyan ko a sikayo so nipukok ed saray pañgawan, ni say gawaen yo ya aripen so sakey ya onkana ed sananey, ni say sikayo so mamatey, odino mantulisan, odino mantakew, odino mangawa na panagkamalala; ni say inabuloyan ko a mangawa kayo na antokaman a nengneng na karelmeñgan, tan imbañgat ko ed sikayo a sumpalen yo so saray gangan na Katawan, ed amin a beñgatla ya ingangan to ed sikayo—",
                "14": "Tan angan, siak, a dili, nansagpot ak ed saray dili a limak pian makapanlingkor ak ed sikayo, tan ag kayo nabelatan ed saray buis, tan angapo so beñgatla ya onsabi a makapaermen a sakbaten yo—tan dia ed saraya ya amin a beñgatla a sinalitak, sikayo a dili so tasi ed saya ya agew.",
                "15": "Iñgen, kaagian ko, ag ko ginawa so saraya pian siak so mampanta, ni say sinaglawik so saraya a beñgatla pian sikayo so pankasalananen ko; balet imbagak so saraya a beñgatla pian nakabatan yo a nayarian ko so onebat ed malinis a consiensia ed arapan na Dios ed saya ya agew.",
                "16": "Nia, ikuan ko ed sikayo lapu ed inkuan ko la ed sikayo a pinalabas ko so saray agew ko a nanlingkor ed sikayo, ag ko kinaliktan so mampanta, lapu ed wala ak met labat ed panaglingkor na Dios.",
                "17": "Tan nia, ibagak ed sikayo so saraya a beñgatla pian naaralan yo so kakabatan; pian naaralan yo sano sikayo so manlilingkor ed kapara yo a pinalsa sikayo labat so manlilingkor ed Dios yo.",
                "18": "Nia, tinawag yo ak ya ari yo; tan no siak, a tatawagen yo ya ari yo, mansasagpot ak pian manlilingkor ed sikayo, ag kasi sirin nakaukolan a mansagpot kayo pian makapanlingkor kayo ed balang sakey?",
                "19": "Tan nia met, no siak, a tinawag yo ya ari yo, inkana to so saray agew to ed panaglingkor ed sikayo, tan iñgen sikato so wala ed panaglingkor ed Dios, kanepegan to kasi so makaawat na pisasalamat manlapu ed sikayo, O nakaukolan a sikayo so misalamat ed mañgatatawen ya Ari yo!",
                "20": "Ikuan ko ed sikayo, kaagian ko, no iter yo ya amin so pisasalamat tan pandayew a wala ed tibukel a kamarerua yo ed angaan na pakapanyari a kayarian yo, ed saya a Dios ya amalsa ed sikayo, tan añgampaya tan añgiagel ed sikayo, tan amaseñgeg a sikayo so mangayaga, tan añgiabuloy a sikayo so mambilay ed kareenan ed balang sinansakey—",
                "21": "Ikuan ko ed sikayo no panlingkoran yo so saman so amalsa ed sikayo manlapu la ed gapo, tan mañgiaagel ed sikayo ed inagew-agew, ed pañgipapabayes to ed sikayo na linawa, pian sikayo so mambilay tan ongalaw tan mankimey unong ed dili a linawa yo, tan angan tutuloñgan to kayo ed sakey a bekta anga ed sananey—ikuan ko, no sikato so panlingkoran yo ed amin a tibukel na kamarerua yo iñgen sikayo ni so andi-gungona ya igagangan.",
                "22": "Tan nia, say nakaukolan to ed sikayo say panumpal yo ed saray gangan to; tan insipan to ed sikayo no sumpalen yo so saray gangan to sikayo so onaliguas ed dalin; tan ag mañgoman angan kapigan ed saya ya imbaga to; dia ed ontan, no sumpalen yo so saray gangan to sikayo so bendicionan to tan paaliguasen to.",
                "23": "Tan natan, dia ed unaan a kipapasen, sikayo so pinalsa to, tan initer to ed sikayo so saray bilay yo, a makaseñgeg ed saya sikayo so akautang la ed sikato.",
                "24": "Tan dia ed komadua, kinaukolan to a nepeg a gawaen yo so unong ed ingangan to ed sikayo; a no saya so gawaen yo, tampol a bendicionan to kayo; tan dia ed onia sikayo so abayaran to. Tan siansia sikayo ni so akautang ed sikato, tan natan, tan dia ed arapen, tan dia ed ando la ya ando; dia ed ontan, anto so nayarian yo ya ipanta?",
                "25": "Tan natan tepeten ko, wala kasi so nayarian yo ya itangsit ed inkasikayo? Ebatan takayo, Angapo. Ag yo nikuan a magmaong kayo ni nen say sapok na dalin; iñgen sikayo so apalsa a nanlapu ed sapok na dalin; balet nengneng yo, saya so kayarian na saman so amalsa ed sikayo.",
                "26": "Tan siak, angan say siak, a tatawagen yo ya ari yo, ag ak magmaong nen say sikayo; lapu ed siak met so nanlapu ed sapok. Tan nanengneng yo a siak la so matakken, tan ñgalñgalik la iawat so saya a laman ko ed ina to a dalin.",
                "27": "Dia ed ontan, unong ed inkuan ko ed sikayo siak so nanlingkor ed sikayo, a nankurang katekep na malinis a consiensia ed arap na Dios, angan dia ed saya a panaon siak so amaseñgeg a mantitipon kayo, pian naalmo ak ya angapo so tetel, tan pian say dala yo so ag la onla ed siak, sano siak so onalagey ya okomen na Dios ed saray beñgatla ya ingangan to ed siak nipaakar ed sikayo.",
                "28": "Ikuan ko ed sikayo a siak so añgigangan a sikayo so mantitipon pian naekal ed saray kawes ko so dala yo, ed saya a panaon a ñgalñgali ak la onlasur ed lubok ko, pian onlasur ak ed kareenan, tan say ag-ompatey ya espirituk so mitipon ed koro ed tagey pian micancion na saray pandayew ed saya a maptek a Dios.",
                "29": "Tan arum ni, ikuan ko ed sikayo a siak so añgigangan a sikayo so mantitipon, pian ibagak ed sikayo ya ag la nayari a siak so managbañgat yo, ni say ari yo;",
                "30": "Tan angan dia ed saya a panaon, say tibukel na kalamanan ko so mangiwgiw a mapalalo legan a sasalien ko so mansalita ed sikayo; balet say Katawan a Dios aampayaen to ak, tan siak so inabuloyan to pian makapansalita ak ed sikayo, tan ingangan to ak a mañgibaga ed sikayo ed saya ya agew, a say laki ya anak ko a si Mosiah so ari yo tan sakey a manañgoley ed sikayo.",
                "31": "Tan natan, kaagian ko, pirawat ko a saya so gawaen yo a siñga ginawa yo la. Unong a sinumpal yo so saray gangan ko, tan ontan met ed saray gangan nen amak, tan sikayo so inmaliguas, tan sikayo so niagel ed kapelag ed saray lima na kabusol yo, ontan met no sumpalen yo so saray gangan na anak ko a laki, odino saray gangan na Dios ya iawat to ed sikayo ed panamegley to, onaliguas kayo ed dalin, tan saray kabusol yo so angapo so pakayari ra ed sikayo.",
                "32": "Balet, O sikayo a totook, manalwar kayo ag la piga ya onletaw so baliñgaan ed limog yo, tan onkiling kayo ya ononor ed mauges ya espiritu, unong ed sinalita nen amak a Mosiah.",
                "33": "Tan nia, wala so sakey a pañgaskasian a nibesñgaw ed siopaman ya onkiling ya ononor ed saman ya espiritu; tan no sikato so ondeñgel ya ononor ed saman, tan mansiansia tan ompatey ed kasalanan to, saman lamlamang so oninum na kaayew ed dili a kamarerua to; tan awaten to ya upa to so andi-angaan a dusa, makaseñgeg sinumpa to so gangan na Dios a sumlang ed dili a pikakabat to.",
                "34": "Ikuan ko ed sikayo, angapo so angan sakey ed limog yo, likud ed saray ankekelag ya ugogaw ya ag ni abañgatan nipaakar ed saraya a beñgatla, balet kabat yo a sikayo so andi-angaan ya akautang ed mañgatatawen ya Ama yo, ya iter yo ed sikato so amin a wala ed sikayo tan say inkasikayo; tan abañgatan kayo met na nipaakar ed saray kasulatan a kawalaan na saray profesiya a sinalita na saray masanto a profeta, anga ed saman so panaon a si ama tayo, si Lehi, so tinmaynan ed Jerusalem.",
                "35": "Tan ontan met, amin a sinalita na kaamaan tayo ya anga ed natan. Tan nia ontan met, sikara so nansalita na saray ingangan na Katawan ed sikara; dia ed ontan, sikara so maptek tan matua.",
                "36": "Tan natan, ikuan ko ed sikayo, kaagian ko, kayari yo ya akabatan tan nibañgat ed sikayo so saraya ya amin a beñgatla, no sikayo so onsumpa tan ontoñgañga ed saray sinalita la, pian onoyos kayo ed Espiritu na Katawan, pian angapo la so pasen to ed sikayo a mañgitunton ed dalan na kakabatan pian sikayo so nabendicionan, onaliguas tan niagel—",
                "37": "Ikuan ko ed sikayo, a say too a mangawa na onia, sikato met lamlamang so ompaparungtal ed mapalaway ya panagalsa sumpa ed Dios; dia ed ontan sikato so makiling a mañgonor ed mauges ya espiritu, tan manmaliw a kabusol na amin ya inkamatunong; dia ed ontan, angapo la ed sikato so napasenan na Katawan, lapu ed sikato so ag manayam ed saray aliwa a masanto a templo.",
                "38": "Dia ed ontan no saman a too so ag mambabawi, tan mansiansia tan ompatey a kabusol na Dios, say pankaukolan na madivino a kaptekan liiñgen to so ag-ompatey a kamarerua to ed maliksi a liknaan ed pannodnunot na dili a kasalanan to, a makaseñgeg na ikebet to ed imaton na Katawan, tan napano so pagew to na pannodnunot ed kasalanan to, tan say sulit, tan paniñgel, a saya so siñga apoy ya ag-nasebseban, a say dalang to mamaatagey ed ando la ya ando.",
                "39": "Tan natan ikuan ko ed sikayo, say panañgasi angapo la so pankanepegan to ed saman a too; dia ed ontan say sankasampotan a tutol ed sikato so say panlikna to na andi-angaan a dusa.",
                "40": "O, sikayo ya amin a mamatakken, tan ontan yo met ed saray totoo a wala ed kalangweran, tan sikayo ya ankekelag ni ya ugogaw a makatalus la ed saray salitak, lapu ed nansalita ak na malinlinew ed sikayo pian natalusan yo, kerewen ko a sikayo so iliing ed pakanunot ed say makapataktakot a kipapasen na saraman so napelag ed impankasalanan.",
                "41": "Tan arum ni, pilalek ko a nunoten yo so mapalar tan maliket a kipapasen na saraman so manusumpal ed gangan na Dios. Tan nengneng yo, sikara so abendicionan ed amin a beñgatla, mandapag dia ed inkalaman tan inkamaespiritu; tan no magnayon ira a matuor ya anga ed kasampotan sikara so naawat ed tawen, pian sikara so miayam ed Dios ed kipapasen na andi-angaan a liket. O nunoten yo, nunoten yo a saraya a beñgatla so tua; lapu ed say Katawan a Dios so añgibalikas ed saya."
            },
            "3": {
                "1": "Tan lamet kaagian ko, tawagen ko so imano yo, lapu ed wala ni so labay ko a salitaen ed sikayo; tan nia, wala ni so beñgatla ya ibagak ed sikayo nipaakar ed saman so onsabi.",
                "2": "Tan saray beñgatla ya ibagak ed sikayo so impakabat ed siak na sakey ya angel a nanlapu ed Dios. Tan inkuan to ed siak: Bañgon ka; tan binmañgon ak, tan anengneng ko ya akaalagey ed arapan ko.",
                "3": "Tan inkuan to ed siak: Bañgon ka, tan deñgel mo so saray ibagak ed sika; tan nia, linma ak dia pian ibagak ed sika so maliket a balita a makapagayaga.",
                "4": "Lapu ed say Katawan dineñgel to so saray pikakasim, tan tinutolan to so inkamatunong mo, tan imbaki to ak ya ibawag ko ed sika pian mangayaga ka; tan pian ipakabat mo ed saray totoom, pian napano met ira na gayaga.",
                "5": "Tan nia, say panaon onsabi, tan ag la mabayag, a dia ed pakapanyari, say Katawan a Makapanyari ed Amin a sikato so mañguoley, a sikato nen saman, tan natan nanlapu ed andi-angaan ya anga ed andi-angaan, so onlasur manlapu ed tawen ed limog na saray anak na totoo, tan sikato so manayam ed tabernaculo a pitek, tan sikato so onla ed limog na saray totoo, a mangawa na saray makapakelaw a milagro, a siñga say pantambal ed saray mansasakit, say pamaoli ed bilay ed saray inaatey, a gawaen to so saray lopoy ya onakar, saray bulag so mañgawat na pakanengneng, tan saray telek so makadñgel, tan tambalen to so amin a nengneng na bublay.",
                "6": "Tan papawayen to so saray demonyo, odino saray mauges ya espiritu a manaayam ed puso na saray anak na totoo.",
                "7": "Tan nia, sikato so mantepel na saray tukso, tan sakit na laman, eras, inkapgaan tan banal na laman, angan nagkalalo ni nen say nitepel na sakey a too, likud ed say patey; tan nengneng yo, say dala ompaway manlapu ed amin a señgeg na bago to, lapu ed agay la so paniñgel to makaseñgeg ed karelmeñgan tan saray karumsisan na saray totoo to.",
                "8": "Tan sikato so natawag a Jesu Cristo, say Anak na Dios, say Ama na tawen tan dalin, say Manamalsa na amin a beñgatla manlapu ed gapo; tan say ina to tawagen na Maria.",
                "9": "Tan nia, sikato so onla ed saray dili a kayarian to, pian say kilalaban so onsabi ed saray anak na totoo angan dia ed panamegley na pananisia ed ñgaran to; tan angan kayari na saya ya amin sikato so ibilang da a sakey a too, tan ikuan da a wala ed sikato so demonyo, tan sikato so bakbaken da, tan ipasak da ed krus.",
                "10": "Tan sikato so onoli ed bilay ed komatlo ya agew a manlapu ed saray inaatey; tan nia, sikato so manalalagey a mañgokom ed mundo, tan nengneng yo, saraya ya amin a beñgatla so nagawa pian sakey a matunong a panañgokom so onsabi ed saray anak na totoo.",
                "11": "Tan nengneng yo, tan say dala to so imbagat to lapu ed saray kasalanan na saraman so nigapol lapu ed impankasalanan nen Adan, ya inatey ira ya ag da akabatan so linawa na Dios nipaakar ed sikara, odino sikara so ag-mikabat a sikara so nankasalanan.",
                "12": "Balet abagey, abagey so siopaman a sikakabat a sikara so tinmuñgañga sumpa ed Dios! Lapu ed say kilalaban ag onsabi ed sikara no ag dia ed panamegley na pambabawi tan pananisia ed Katawan Jesu Cristo.",
                "13": "Tan say Katawan a Dios imbaki to so saray masanto a profeta to ed limog na amin ya anak na totoo, a mañgibawag ed saraya a beñgatla ed balang sakey a sankakanayon, bansa, tan salita, pian siopaman a manisia a si Cristo so onsabi, sikara met lamlamang so mañgawat na pamaandi na saray kasalanan da, tan mangayaga ed mapalalo a gayaga, angan siñga sikato la so sinmabi ed limog da.",
                "14": "Iñgen say Katawan a Dios anengneng to a saray totoo to so totoo ya awalaan na matalker a teñger, tan initer to ed sikara so sakey a gangan, angan say gangan nen Moises.",
                "15": "Tan dakel so saray pakapatnagan, tan saray pakelaw tan saray kanengneñgan, tan saray anino ya impanengneng to ed sikara, nipaakar ed isabi to; tan ontan met saray masanto a profeta imbawag da ed sikara so nipaakar ed isabi to; tan iñgen pinaawet da so saray puso ra, tan ag da atalusan a say gangan nen Moises angapo so kakanaan to no ag dia ed panamegley na dala na bagat to a pamaandi na kasalanan.",
                "16": "Tan angan no bilang saray ankekelag ya ugogaw so makapankasalanan sikara so ag nilaban; balet ikuan ko ed sikayo a sikara so mapalar; tan nia, unong ed si Adan, odino lapu ed inkapalsa, sikara so nigapol, angaman ontan say dala nen Cristo paandien to so saray kasalanan da.",
                "17": "Tan arum ni, ibagak ed sikayo, angapo so arum a ñgaran a niiter ni say wala so arum a dalan odino pamaakaran a say kilalaban nayari ya onsabi ed saray anak na totoo, no ag labat dia ed loob tan panamegley na ñgaran nen Cristo, say Katawan a Makapanyari ed Amin.",
                "18": "Tan nia sikato so mañgokom, tan say panañgokom to so maptek; tan say melag ya ogaw ag nabalang no inatey ed kaogawan to; balet saray totoo inumen da so kaayew ed saray dili a kamarerua ra likud no sikara so mampaabeba ed inkasikara tan manmaliw ira a siñga ankekelag ya ugogaw, tan manisia ra a say kilalaban onia nen saman, tan onia natan, tan saya so onsabi, dia ed loob tan panamegley na pakapanyari na dala na bagat nen Cristo a pamaandi na kasalanan, say Katawan a Makapanyari ed Amin.",
                "19": "Lapu ed say inkaugali na too so sakey a kabusol na Dios, tan saya so nanlapu la ed inkigapol nen Adan, tan lawas la, ed ando la ya ando, likud no sikato so ontolok ed saray panagayat na Masanto ya Espiritu, tan ibeneg to so inkaugali na too tan manmaliw a santo ed panamegley na bagat nen Cristo a Katawan a pamaandi na kasalanan, tan manmaliw a siñga ogaw, matolok, maolimek, mapaabeba, maanos, napno na aro, maabuloy ya ononor ed amin a beñgatla a say Katawan nanengneng to a manepeg ya ipalikna ed sikato, angan siñga sakey ya ogaw ya ontulok ed ama to.",
                "20": "Tan nagkalalo ni, ikuan ko ed sikayo, say panaon so onsabi sano say pikakabat nipaakar ed Manañgilaban so ontayak ed amin a bansa, sankakanayon, salita, tan totoo.",
                "21": "Tan nia, sano onsabi so saman a panaon, angapo so narumog ya ag-nankasalanan ed arap na Dios, likud ed saray ankekelag ya ugogaw, no ag dia labat ed panamegley na pambabawi tan pananisia ed ñgaran na Katawan a Dios a Makapanyari ed Amin.",
                "22": "Tan angan dia ed saya a panaon, sano sikayo so añgibañgat ed saray totoo yo nipaakar ed saray beñgatla ya ingangan na Katawan a Dios ed sikayo, angan sirin sikara so narumog ya angapo so pakatetelan dia ed pakanengneng na Dios, unong labat ed saray salita a sinalitak ed sikayo.",
                "23": "Tan natan nibalikas ko la so saray salita ya ingangan na Katawan a Dios ed siak.",
                "24": "Tan onia so inkuan na Katawan: Saraya so ontalindeg a mabiskeg a pamaneknek sumpa ed saya a totoo, ed agew na panañgokom; dia ed saya sikara so naokom, balang sakey a too unong ed saray kimey to, no bilang saraya so maong, odino saraya so mauges.",
                "25": "Tan sano saraya so mauges sikara so niakar ed sakey a makapataktakot a pakamurian ed dili a kasalanan tan karumsisan da, a saya so gapo na ikebet da manlapu ed imaton na Katawan a paarap ed kipapasen a masegsegang tan andi-angaan a dusa, a manlapu diman ag la ra makapawil; dia ed ontan ininum da so kaayew ed saray dili a kamarerua ra.",
                "26": "Dia ed ontan, sikara so inminum ed kupa na sanok na Dios, a saya a kaptekan ag niburi na malaglaem nen say pañgiburi a si Adan so nigapol lapu ed impibiang to ed nisebel a buñga; dia ed ontan, magnayon ya angapo la so pamamirbir na panañgasi ed sikara.",
                "27": "Tan say panirap da so siñga sakey a dayat na apoy tan azufre, a say dalang to ag-nasebseban, tan say asewek to mampaatagey ed ando la ya ando. Dia ed onia say Katawan ingangan to ed siak. Amen."
            },
            "4": {
                "1": "Tan natan, agawa sanen si ari Benjamin asumpal to la ya imbaga so saray salita ya initer ed sikato na angel na Katawan, inwandag to so saray mata to ed saray karaklan, tan nia sikara so akadakmumo ed dalin, lapu ed say takot ed Katawan so sinmabi ed sikara.",
                "2": "Tan anengneng da so inkasikara ed kipapasen da a minomundo, angan abeba ni nen say sapok na dalin. Tan sikara ya amin so inmakis na maksil ed saksakey a voces, a nankuan: O mañgiter kayo na panañgasi, tan ikana yo pa so dala na bagat nen Cristo a pamaandi na kasalanan pian sikami so makaawat na panamirdona ed saray kasalanan mi, tan saray puso mi so napadalisay; lapu ed manisia kami ed si Jesu Cristo, say Anak na Dios, ya amalsa ed tawen tan dalin, tan amin a beñgatla; so onlasur ed limog na saray anak na totoo.",
                "3": "Tan agawa a kayari na impañgibesñgaw da ed saraya a salita say Espiritu na Katawan so sinmabi ed sikara, tan sikara so napno na gayaga, lapu ed naawat da so pamaandi na saray kasalanan da, tan awalaan ira na kareenan na kanunotan, lapu ed mapalalo a pananisia ra ed si Jesu Cristo a sikato so onsabi, unong ed saray salita nen ari Benjamin ya imbalikas to ed sikara.",
                "4": "Tan si ari Benjamin inlokas to lamet so sañgi to tan ginapoan to so mansalita ed sikara, a kuan to: Kakaarok tan kaagian ko, kakanayon ko tan totook, tawagen ko lamet so imano yo, a komon deñgelen tan talusan yo so nakekeraan ed saray salita ya ibagak ed sikayo.",
                "5": "Tan nia, no say pikakabat ed kaabigan na Dios ed saya a panaon so amañgon ed sikayo ed liknaan na inkaangapo yo, tan say andi-kana tan say inkaplag a kipapasen yo—",
                "6": "Ikuan ko ed sikayo, no sikayo so sinmabi ed pikakabat ed kaabigan na Dios, tan say angapo so mipara ed pakapanyari to, tan say karonuñgan to, tan say anos to, tan say andukey a panagtepel to ed saray anak na totoo; tan ontan met, ed say bagat a pamaandi na kasalanan a niparaan nanlapu la ed impañgiletneg na mundo, pian say kilalaban so onsabi ed siopaman ya iter to so talek to ed Katawan, tan panseetan to a sumpalen so saray gangan to, tan mampatuloy ed pananisia ya anga ed sampot na bilay to, say labay ko ya ibaga say bilay na saya a laman—",
                "7": "Ikuan ko, saya so too a makaawat na kilalaban, ed panamegley na bagat a pamaandi na kasalanan a niparaan nanlapu la ed impañgiletneg na mundo ya onkana ed amin a katooan, a nanlapu la ed inkigapol nen Adan, odino siopaman natan, odino siopaman ed arapen, anga ed kasampotan na mundo.",
                "8": "Tan saya so pamaakaran pian onsabi so kilalaban. Tan angapo so arum a kilalaban likud ed saray asalita la; ni say wala ni so arum a pamaakaran pian nilaban so too likud ed saray pamaakaran ya asalitak la ed sikayo.",
                "9": "Manisia kayo ed Dios; manisia kayo ed sikato, tan sikato so amalsa na amin a beñgatla, mandapag dia ed tawen tan dia ed dalin; manisia kayo a sikato so awalaan na amin a kakabatan, tan amin a pakapanyari, mandapag dia ed tawen tan dia ed dalin; manisia kayo a say too ag to natalusan so amin a beñgatla a natatalusan na Katawan.",
                "10": "Tan lamet, manisia kayo a nakaukolan a mambabawi kayo ed saray kasalanan yo tan benegan yo so saraya, tan mampaabeba kayo ed inkasikayo ed arap na Dios; tan onkerew kayo ed masimuon a puso a pirdonaen to kayo; tan natan, no manisia kayo ed saraya ya amin a beñgatla imanoen yo a gawaen yo so saraya.",
                "11": "Tan lamet ikuan ko ed sikayo unong ed say imbagak la, a dia ed insabi yo ed pikakabat ed gloria na Dios, odino no akabatan yo la so kaabigan to tan atawayan yo la so aro to, tan naawat yo la so pamaandi na saray kasalanan yo, a saya so señgeg na ontan la a mapalalo a gayaga ed saray kamarerua yo, angan ontan so pilalek ko a nunoten yo, tan lawas yo a nunoten, so say inkamakapanyari na Dios, tan say dili ya inkaangapo yo, tan say kaabigan to tan andukey a panañgitepel to ed sikayo, andi-kakanaan a pinalsa, tan ipaabeba yo so inkasikayo a dili angan dia ed kaaraleman na panagpaabeba, ya ontawag kayo ed ñgaran na Katawan ed inagew-agew, tan ag-nagiing ya ontalindeg kayo ed pananisia ed saman so onsabi, a saya so sinalita na sañgi na angel.",
                "12": "Tan nia, ikuan ko ed sikayo no gawaen yo so saya sikayo lawas so mangayaga, tan napano kayo ed aro na Dios, tan lawas a mansiansia so pamaandi na saray kasalanan yo; tan onaliguas kayo ed pikakabat ed gloria na saman so amalsa ed sikayo, odino dia ed say pikakabat yo ed saman so maptek tan tua.",
                "13": "Tan ag kayo nawalaan na nunot a mamasakit ed sakey tan sakey, balet mambilay kayo a mareen, tan iter yo ed balang sakey a too so unong ed saman so kanepegan to.",
                "14": "Tan ag yo nitepel a saray anak yo so naerasan, odino nalakseban; ni say nitepel yo a sumpaen da so gangan na Dios, tan manlalaban tan mankukulkol ira ed sakey tan sakey, tan manlingkor ira ed demonyo, a sikato so katawan na kasalanan, odino sikato so mauges ya espiritu a sikato so sinalita na kaamaan tayo, kanian sikato so kabusol na amin ya inkamatunong.",
                "15": "Balet sikara so ibañgat yo a mankurang ed dalan na katuaan tan sikakalakal; ibañgat yo ra a manaaroan ed balang sakey tan sakey, tan manlingkor ed sakey tan sakey.",
                "16": "Tan ontan met, sikayo a dili tuloñgan yo so saray mankaukolan na tulong yo; mañgiapag kayo ed kakanen yo ed saraman so mankaukolan; tan ag yo itetepel a say mipapayabol ipasabi to so pikakasi to ed sikayo ed andi-kakanaan, tan ipulisay yo a sikato so ompatey.",
                "17": "Lagi ikuan yo: Saya a too inawit to ed sikato a dili so kasegsegañgan to; dia ed ontan ag ko igalaw so limak, tan ag ko iapag ed sikato so kakanen ko, ni say iapag ko ed sikato so pambibilay ko pian sikato so ag manlikna na segsegang, makaseñgeg saray dusa to so nepeg ed sikato—",
                "18": "Balet ikuan ko ed sikayo, O too, siopaman a mangawa ed onia sikato met lamlamang so walaan na baleg a pankaukolan a mambabawi; tan likud no sikato so mambabawi ed saman a ginawa to sikato so nabalang ed ando la ya ando, tan angapo so biang to ed panarian na Dios.",
                "19": "Tan nengneng yo, ag kasi sikatayo ya amin so mipapayabol? Ag itayo kasi maniilalo ed saksakey a Pinalsa, iñgen say Dios, ed amin a pankaukolan tayo, mandapag a kakanen tan kawes, tan balitok, tan pilak, tan amin a kayamanan a wala ed sikatayo ed antokaman so kanengneñgan?",
                "20": "Tan nia, angan dia ed saya a panaon, ontatawag kayo ni ed ñgaran to, tan onkekerew kayo na pamaandi ed saray kasalanan yo. Tan nitepel to kasi a sikayo so kinmerew a naapa? Andi; initer to so Espiritu to ed sikayo, tan ginawa to a saray puso yo so napano na gayaga, tan kinopit to so saray sañgi yo pian ag kayo makasalita, ed agay la a kabaleg na gayaga yo.",
                "21": "Tan natan, no say Dios, ya amalsa ed sikayo, tan sikato so paniilaloan yo ed saray bilay yo tan amin a wala ed sikayo tan sikayo natan, iiter to ni ed sikayo so antokaman a kerew yo a makanepegan, dia ed pananisia, no sisiaen yo a saya so naawat yo, O sirin, nepeg a sikayo so mañgiapag na saray kayarian yo ed sakey tan sakey.",
                "22": "Tan no okomen yo so sakey a too a mikakasi ed sikayo ed saray tagano yo pian ag ompatey, tan sikato so tutolan yo, sirin malaglaem so kaptekan na dusa ed pañgisiblet yo ed saray tagano yo, a saraya so ag yo kayarian no ag kayarian na Dios, a sikato met so makankayarian ed bilay yo; tan iñgen ag kayo akikasi, ni say nambabawi ed beñgatla a ginawa yo.",
                "23": "Ikuan ko ed sikayo, abagey so saman a too, lapu ed say kayarian to so naderal a kaolop to; tan natan, ibagak so saraya a beñgatla ed saraman so mayaman nipaakar ed saray beñgatla na saya a mundo.",
                "24": "Tan lamet, ikuan ko ed saray duka, no angapo ed sikayo so saraya iñgen awalaan na magenap, a wala ed saman a kipapasen a wala ed inagew-agew; say labay ko ya ibaga amin yo a mañgibebeneg ed saray mipapayabol, lapu ed angapo yo; say labay ko ya ikuan yo ed saray puso yo: Ag ak makaiter lapu ed angapok, balet no wala ed siak mañgiter ak.",
                "25": "Tan natan, no ibaga yo so saya ed dalem na saray puso yo mansiansia kayo ya andi-kasalanan, no andi sikayo so natutolan; tan say tutol yo so maptek lapu ed inagom yo so saman so ag yo ni naawat.",
                "26": "Tan natan, makaseñgeg ed saraya a beñgatla a sinalitak ed sikayo—a saya, pian pagnayon yo so pamaandi na saray kasalanan yo ed inagew-agew, pian mankurang kayo komon ya angapo so kasalanan ed arap na Dios—pirawat ko a mañgiapag kayo na saray tagano yo ed saray duka, balang sakey a too unong ed say wala ed sikato, a siñga say pamakan ed saray narasan, pañgawes ed saray lakseb, say idalaw ed saray mansasakit tan pañgiter na saray nakaukolan da, mandapag dia ed espiritu tan dia ed laman, unong ed saray pankaukolan da.",
                "27": "Tan nengneñgen yo a saraya ya amin a beñgatla so nagawa ed kakabatan tan uksoy; lapu ed aliwa a manepeg a say sakey a too so ombatik a maples nen say biskeg to. Tan lamet, nakaukolan a sikato so manseet, pian dia ed ontan sikato so makaala na palabo; dia ed ontan, amin a beñgatla nakaukolan a nasumpal a mauksoy.",
                "28": "Tan pilalek ko a nunoten yo, a siopaman ed limog yo so ombayes ed kaabay to nakaukolan ya ipawil to so saman a beñgatla a binayes to, unong ed inabubonan to, odino sikayo so mankasalanan; tan nayari a sikayo met so makaseñgeg na pankasalanan na kaabay yo.",
                "29": "Tan kaunoran, ag ko dia nibaga ya amin so señgegan na saray pankasalananan yo; lapu ed wala so dakerakel a dalan tan pamaakaran, angan agay la a karakel ya ag ko nabilang.",
                "30": "Balet masarag la so saray nibagak ed sikayo, no ag yo alwaran so inkasikayo, tan saray kanunotan yo, tan saray salita yo, tan saray kagagawa yo, tan sumpalen yo so saray gangan na Dios, tan mampatuloy kayo ed pananisia unong ed saray nadñgelan yo nipaakar ed isabi na Katawan tayo, anga ed sampot na bilay yo, sikayo so nabalang. Tan natan, O too, nunot mo, tan ag ka nabalang."
            },
            "5": {
                "1": "Tan natan, agawa sanen si ari Benjamin so akapansalita la na onia ed saray totoo to, nampabaki ed limog da, lapu ed labay to a kabaten ed saray totoo to no manisia ra ed saray salita ya imbaga to ed sikara.",
                "2": "Tan imbelyaw da ed saksakey a voces, a kuan da: On, manisia kami ed amin a salita ya imbagam ed sikami; tan ontan met, kabat mi so inkapeteg tan katuaan da, lapu ed say Espiritu na Katawan a Makapanyari ed Amin, so añgiter na baleg ya inkaoman ed sikami, odino dia ed saray puso mi, kanian angapo la so pankaliktan mi a mangawa na mauges, no ag say pangawa na maong ya andi-tonda.",
                "3": "Tan sikami, ed inkasikami a dili, met, dia ed panamegley na andi-angaan a kaabigan na Dios, tan saray parungtal na Espiritu to, awalaan kami na baleg a pakanengneng ed saman so onsabi; tan sano nakaukolan, nayarian mi so mamprofesiya nipaakar ed amin a beñgatla.",
                "4": "Tan say pananisia a wala ed sikami ed saray beñgatla a sinalita na ari so añgiter ed sikami na baleg a pikakabat, a saya so nangayagaan mi ed mapalalo a kabaleg a gayaga.",
                "5": "Tan siaabuloy kami ya onloob ed sakey a paknaan ed Dios mi a gawaen mi so kaliktan to, tan ontulok ed saray gangan to ed amin a beñgatla ya igangan to ed sikami, ed amin a nakekeraan ya agew mi, pian ag mi awiten ed inkasikami so andi-angaan a dusa, a siñga unong ed sinalita na angel, pian ag kami oninum ed kupa na sanok na Dios.",
                "6": "Tan natan, saraya so salita a pilalek nen ari Benjamin ed sikara; tan dia ed ontan inkuan to ed sikara: Imbesñgaw yo so saray salita a kaliktan ko; tan say paknaan a ginawa yo so sakey a paknaan a matunong.",
                "7": "Tan natan, lapu ed paknaan a ginawa yo sikayo so natawag ya anak nen Cristo, anak to a lalaki, tan anak to a bibii; tan nia, dia ed saya ya agew sikayo so anak to ed espiritu; lapu ed inkuan yo a saray puso yo so nauman lapu ed pananisia ed ñgaran to; dia ed ontan, sikayo so nianak ed sikato tan nanmaliw kayo ya anak to a lalaki tan bibii.",
                "8": "Tan dia ed saya a ñgaran sikayo so agawa a bulos, tan angapo so arum a ñgaran a dia ed saman sikayo so nagawa a bulos. Angapo so arum a ñgaran so niiter a dia ed saman say kilalaban so onsabi; dia ed ontan, pirawat ko ya akoen yo ed sikayo so ñgaran nen Cristo, sikayo ya amin a linmoob ed paknaan ed Dios a sikayo so matoluk ya anga ed sampot na saray bilay yo.",
                "9": "Tan nagawa a siopaman a mangawa ed saya so narumog ed nikawanan a lima na Dios, lapu ed nakabatan to so ñgaran a pantawag ed sikato; lapu ed sikato so natawag ed ñgaran nen Cristo.",
                "10": "Tan natan nagawa, a siopaman ya ag to akoen ed inkasikato so ñgaran nen Cristo sikato so natawag ed sananey a ñgaran; dia ed ontan, narumog to so inkasikato ed nikawigi a lima na Dios.",
                "11": "Tan pilalek ko a nunoten yo met, a saya so ñgaran ya inkuan ya iter ko ed sikayo a kapiganman ag nabural, likud no say makaseñgeg say pankasalanan; dia ed ontan, manalwar kayo ya ag kayo mankapankasalanan, pian saya a ñgaran so ag nabural ed saray puso yo.",
                "12": "Ikuan ko ed sikayo, pirawat ko a nunoten yo ya ag yo lingwanan so ñgaran a nisulat lawas ed saray puso yo, pian ag kayo narumog ed nikawigi a lima na Dios, balet pian nareñgel tan nakabat yo so voces a pakatawagan ed sikayo, tan ontan met, say ñgaran a pantawag to ed sikayo.",
                "13": "Panon kasi so pikabat na sakey a too ed say katawan to ya ag to ni nanlingkoran, tan sakey a sankaili ed sikato, tan arawi ed nunot tan gagala na puso to?",
                "14": "Tan lamet, say sakey a too kasi alaen to so sakey ya asno a kayarian na kaabay to, tan saman so kayarianen to? Ikuan ko ed sikayo, Andi; ag to angan nitepel a saman so miakan ed limog na saray ayep to, balet saya so abolen to a paarawien, tan papawayen to. Ikuan ko ed sikayo, ya angan ontan so nagawa ed limog yo sano ag yo kabat so ñgaran ya akatawagan yo.",
                "15": "Dia ed ontan, pirawat ko a sikayo so ag-nagiing tan ag-nagalaw, tan lawas daakan ed maong a kimey, pian si Cristo, say Katawan a Dios a Makapanyari ed Amin, sikayo so sekderan to a kayarian to, pian naawit kayo ed tawen, pian sikayo so nawalaan na andi-angaan a kilalaban tan andi-angaan a bilay, dia ed panamegley na kakabatan, tan pakapanyari, tan kaptekan, tan panañgasi na saman so amalsa ed amin a beñgatla, dia ed tawen tan dalin, a sikato so Dios na amin. Amen."
            },
            "6": {
                "1": "Tan natan, si ari Benjamin anunotan to a nakaukolan, kayari impansalita to ed saray totoo, ya isulat to so kañgaranan na saraman so linmoob ya akipaknaan ed Dios a manumpal ed saray gangan to.",
                "2": "Tan agawa ya angapo so angan sakey a kamarerua, likud ed saray ankekelag ya ugogaw, so ag linmoob ed paknaan tan ag añgako ed ñgaran nen Cristo.",
                "3": "Tan lamet, agawa a sanen si ari Benjamin sinampotan to la ya amin so saraya a beñgatla, tan pinasanto to so anak to a laki si Mosiah a manmaliw a sakey a manañgoley tan sakey ya ari ed saray totoo to, tan initer to ed sikato so amin a susumpalen ed panarian, tan ontan met anuro na saray sacerdote a mambañgat ed saray totoo, pian dia ed ontan sikara so makadñgel tan makapikabat ed saray gangan na Dios, tan pian pagalawen to ra ed pakanunot ed saray samba a ginawa ra, binolosan to la so saray karaklan, tan sinmempet la ra, balang sakey, unong ed saray boleg da, ed saray dili a kaaboñgan da.",
                "4": "Tan si Mosiah ginapoan to so manoley ed pasen nen ama to. Tan ginapoan to so manoley ed komatalumplo a taon to, dia ed amin, ñgalñgali apat a lasus tan pitumplo tan anem a taon la manlapu ed panaon ya intaynan nen Lehi ed Jerusalem.",
                "5": "Tan si ari Benjamin nambilay ni a talora a taon tan sikato so inatey.",
                "6": "Tan agawa a si ari Mosiah nankurang unong ed saray dalan na Katawan, tan sinumpal to so saray panañgokom tan saray pananontunan to, tan inonor to so saray gangan to ed amin a beñgatla a nigangan ed sikato.",
                "7": "Tan si ari Mosiah ingangan to ed saray totoo to a bokalkalen da so dalin. Tan sikato met, a dili, so nambokalkal ed dalin, pian dia ed ontan sikato so ag manmaliw a makabelat ed saray totoo to, pian gawaen to so siñga ginawa nen ama to ed amin a beñgatla. Tan angapo so baliñgaan ed limog na saray totoo to ed loob na talora a taon."
            },
            "7": {
                "1": "Tan natan, agawa a kayari a si ari Mosiah so awalaan na nampatuloy a kareenan ed loob na talora a taon, pilalek to a nakabatan so nipaakar ed saray totoo a linma a manayam ed dalin na Lehi-Nephi, odino dia ed ciudad na Lehi-Nephi; lapu ed saray totoo to angapo so balita ra ed sikara nanlapu ed saman a panaon ya intaynan da ed Zarahemla; dia ed ontan, sikato so apagaan ed sikara lapu ed saray lurey da.",
                "2": "Tan agawa a si ari Mosiah inabuloyan to so labinanem ed saray mabiskeg a lalaki so onla ed dalin na Lehi-Nephi, a mibalita nipaakar ed saray kaagian da.",
                "3": "Tan agawa a dia ed kaimbuasan sinmipot ira, a kaiba ra so sakey a manñgaran na Ammon, sikato so mabiskeg tan makapanyari a too, tan sakey a kailalakan nen Zarahemla, tan sikato met so pañgulo ra.",
                "4": "Tan natan, ag da amta so dalan a pambaroyan da ed kalawakan ya onarap ed dalin na Lehi-Nephi, dia ed ontan sikara so nanakar-akar ed dakel ya agew ed loob na kalawakan, angan apataplo ya agew a sikara so nanakar-akar.",
                "5": "Tan dia ed impanakar-akar da ed apataplo ya agew akasabi ra ed sakey a pukdol, a saya so wala ed baybay na dalin na Shilom, tan diman da impaalagey so saray abong-abong da ya abel.",
                "6": "Tan si Ammon intaruk to so talora ed saray kaagian to, tan say kañgaranan da so Amaleki, Helem, tan Hem, tan sikara so linmeksab ed dalin na Nephi.",
                "7": "Tan nia, naabet da so ari na saray totoo a manaayam ed dalin na Nephi, tan dalin na Shilom; tan sikara so niliktob na saray bantay na ari, tan sikara so inala ra, tan binalor da ra, tan impisok da ra ed pañgawan.",
                "8": "Tan agawa a sanen sikara so nipañgaw ed loob na duara ya agew sikara lamet so inawit da ed arap na ari, tan inukbaran da so saray balor da; tan sikara so tinmalindeg ed arap na ari, tan sikara so naabuloyan, odino sikara so nigangan, ya ebatan da so saray tepet ya itepet to ed sikara.",
                "9": "Tan inkuan to ed sikara: Nengneng yo, siak si Limhi, say laki ya anak nen Noah, a sikato so laki ya anak nen Zeniff, a pinmaway ed dalin na Zarahemla pian tawiren to so saya a dalin, a saya so dalin na kaamaan da, a sikato so ginawa ra ya ari ed panamegley na voces na saray totoo.",
                "10": "Tan natan, pilalek ko a nakabatan so señgegan na ontan la a sebeg yo ya inmasinger ed saray padir na ciudad, sanen siak, a dili, kaibak so saray bantay ko so wala ed paway na puerta?",
                "11": "Tan natan, lapu ed saya a señgegan sikayo so iniagel ko, pian natepeten takayo, odino ingangan ko la ed saray bantay ko a sikayo so pateyen da. Sikayo so abuloyan ko a mansalita.",
                "12": "Tan natan, sanen si Ammon anengneng to a sikato so naabuloyan a mansalita, sikato so linma tan inyoku to so ulo to ed arap na ari; tan inmalagey lamet a nankuan: O ari, misalamat ak na baleg ed Dios ed saya ya agew lapu ed siak ni so mabilay, tan siak so naabuloyan a mansalita; tan salsalien ko so mansalita a sisesekder;",
                "13": "Lapu ed amtak a peteg no nakabat mo ak ag mo nitepel ya isulong ko so saraya a balor. Lapu ed siak si Ammon, a kailalakan nen Zarahemla, tan pinmaway ak ed dalin na Zarahemla, pian balitaen ko so nipaakar ed saray kaagian tayo, a sikara so intarok nen Zeniff a pinmaway ed saman a dalin.",
                "14": "Tan natan, agawa kayari a nadñgel nen Limhi so saray salita nen Ammon, mapalalo so liket to, tan kuan to: Natan, kabat ko la a petepeteg a saray kaagian ko a wala ed dalin na Zarahemla so mabilay ni ra. Tan natan, siak so mangayaga; tan dia ed kaimbuasan igangan ko a saray totook so mangayaga met.",
                "15": "Tan nengneng yo, sikami so wala ed inkaaripen na saray Lamanite, tan sikami so pambubuisen da na buis a makapaermen a sakbaten. Tan natan, nia, saray kaagian mi iagel da kami dia ed inkaaripen, odino manlapu ed lima na saray Lamanite, tan sikami so manmaliw ya aripen da; lapu ed magmaong ni a sikami so aripen na saray Nephite nen say mambayar kami na buis ed ari na saray Lamanite.",
                "16": "Tan natan, si ari Limhi ingangan to ed saray bantay to ya ag da la baloren si Ammon odino saray kaagian to, balet ingangan to a sikara so onla ed pukdol a wala ed baybay na Shilom, tan itaruk da so saray kaagian to ed ciudad, pian sikara so makapañgan, tan makainom, tan ipainawa ra so inkasikara ed saray kesaw na impambaroy da; lapu ed nantepel ira na dakel a beñgatla; nantepel ira na eras, inkapgaan, tan banal.",
                "17": "Tan natan, agawa dia ed kaimbuasan si ari Limhi so añgiter na palapag ed limog na amin a totoo to, pian sikara so mantitipon ed templo, ya ondeñgel ed saray salita ya ibaga to ed sikara.",
                "18": "Tan agawa sanen akapantitipon la ra sikato so nansalita ed sikara na onia, a kuan to: O sikayo, a totook, itangwa yo so saray ulo yo tan sikayo so naligliwa; tan nia, say panaon asinger la, odino ag la arawi, sano sikatayo so nabulosan la ed panaglingkor ed saray kabusol tayo, manwari ya ontan a dakel la so sagpot tayo, saraya so naandian na kakanaan; iñgen matalek ak a wala ni nakdaan a sakey a makana a sagpot a gawaen.",
                "19": "Dia ed ontan, itangwa yo so saray ulo yo, tan mangayaga kayo, tan manmatalek kayo ed Dios, ed saman so Dios a Dios nen Abraham, tan si Isaac, tan si Jacob; tan ontan met, ed saman so Dios ya añgipaway ed saray anak na Israel ed dalin na Egipto, tan ingangan to a manakar ira ed Ambalañga a Dayat ed amaga a dalin, tan sikara so pinakan to na mana pian ag ira ompatey ed kalawakan; tan dakel ni so arum a beñgatla a ginawa to ya onkana ed sikara.",
                "20": "Tan lamet, saman lamlamang a Dios so añgipaway ed kaamaan tayo manlapu ed dalin na Jerusalem, tan kinomisan tan iniagel to so saray totoo to ya anga ni ed natan; tan nengneng yo, lapu ed saray karelmeñgan tan karumsisan tayo kanian sikatayo so naawit ed inkaaripen.",
                "21": "Tan sikayo ya amin so tasi ed saya ya agew, a si Zeniff, a sikato so agawa ya ari na saya a totoo, lapu ed wala ed sikato so ag-nasabsabaan a pilalek a manawir ed dalin na kaamaan to, kanian sikato so apalikdo ed silib tan inkatuso nen ari Laman, lapu ed sikato so linmoob ed sakey a paknaan ed si ari Zeniff, tan iniabuloy to ya ikbanan so kabiañgan na dalin, odino angan say ciudad na Lehi-Nephi, tan say ciudad na Shilom; tan saray dalin ed kaliber-liber to—",
                "22": "Tan saraya ya amin so ginawa to, ed saksakey a gagala ya awiten to so saya a totoo a naoleyan na arum odino dia ed inkaaripen. Tan nia, sikatayo ed saya a panaon so mambabayar na buis ed ari na saray Lamanite, ed apag a paldua ed saray mais tayo, tan saray bokakew tayo, tan angan amin a dawa tayo ed nanduroma a nengneng, tan kapaldua na amin ya onsasapot ed saray karnero tan saray baka tayo; tan angan kapaldua na amin a wala ed sikatayo odino kayarian tayo say ari na saray Lamanite so ingetar to ed sikatayo, odino saray bilay tayo.",
                "23": "Tan natan, ag kasi saya so makapaermen a sakbaten? Tan ag kasi saya, say liliknaen tayo, so peteg a baleg? Natan nengneng yo, saya so baleg a señgegan a sikatayo so onermen.",
                "24": "On, ikuan ko ed sikayo; baleg so señgegan a sikatayo so onermen; tan nia pigara la so saray kaagian tayo so pinatey da, tan saray dala ra so tinmerter ya andi-kana, tan saraya ya amin so makaseñgeg ed karelmeñgan.",
                "25": "Tan no saya a totoo so ag napelag ed kasalanan say Katawan ag to nitepel so saya a baleg a kaugsan ya onsabi ed sikara. Balet nia, ag ira ondeñgel ed saray salita to; no ag iñgen linmetaw so baliñgaan ed limog da, angan tua ya ambelat kanian tinmerter so dala ed limog da a dili.",
                "26": "Tan sakey a profeta na Katawan so pinatey da; on, sakey a too a pinili na Dios, a sikato so añgibaga ed saray karelmeñgan tan karumsisan da, tan improfesiya to so dakel a beñgatla ya onsabi, on, angan say isabi nen Cristo.",
                "27": "Tan lapu ed inkuan to ed sikara a si Cristo sikato so Dios, say Ama na amin a beñgatla, tan inkuan to ya alaen to so indeñgan na too, tan ed saya ya indeñgan say too so pinalsa nen gapo; odino dia ed sananey a salita, inkuan to a say too so pinalsa ed indeñgan na Dios, tan say Dios onakseb ed limog na saray anak na totoo, tan ikawes to so laman tan dala, tan sikato so onla ed tapew na dalin—",
                "28": "Tan natan, lapu ed inkuan to so saya, sikato so pinatey da; tan dakel ni a beñgatla so ginawa ra a señgegan na inleksab na sanok na Dios ed sikara. Dia ed ontan, siopa so onkelaw a sikara so niakar ed inkaaripen, tan sikara so abakbak na ansakit a liknaen?",
                "29": "Tan nia, say Katawan inkuan to: Ag ko ampayaen so saray totook ed agew na pankasalanan; balet alaren ko so saray dalan da pian ag ira onaliguas; tan saray kagagawa ra so sakey a kagapolan ed arap da.",
                "30": "Tan lamet, inkuan to: No saray totook so mañgitanem na karutakan anien da so taep to nia ed alimbosabos; tan say pansumpalan to nia so sakey a samal.",
                "31": "Tan lamet inkuan to: No saray totook so mañgitanem na karutakan anien da so dagem a manlapu ed bokig, a saya so mañgawit na tampol a kadederal.",
                "32": "Tan natan, nengneng yo, say sipan na Katawan so asumpal la, tan sikayo so abakbak tan apairap.",
                "33": "Balet no ompawil kayo ed Katawan a katekep so sigpot a gagala ed saray puso yo, tan iter yo so talek yo ed sikato, tan sikato so panlingkoran yo ed amin a seet na nunot, no saya so gawaen yo, igangan to, unong ed linawa to a dili tan kaliktan to, ya ilaban to kayo ed inkaaripen."
            },
            "8": {
                "1": "Tan agawa a kayari a sinampotan nen ari Limhi so impansalita to ed saray totoo to, lapu ed sikato so nansalita na dakel a beñgatla ed sikara tan pigara labat so insulat ko ed saya a libro, imbaga to ed saray totoo to so nipaakar ed saray kaagian da a wala ed dalin na Zarahemla.",
                "2": "Tan kinaukolan to a si Ammon so ontalindeg ed arap na karaklan, tan salitaen to ed sikara so amin ya agawgawa ed saray kaagian da manlapu ed saman so panaon ya intaynan nen Zeniff ed saman a dalin ya anga ed panaon a sikato a dili so inmalis ed saman a dalin.",
                "3": "Tan tinungtong to met ed sikara so saray sampot a salita nen ari Benjamin ya imbañgat to ed sikara, tan saraya so impaliwawa to ed saray totoo nen ari Limhi, pian natalusan da so amin a salita ya imbaga to.",
                "4": "Tan agawa a kayari a ginawa to so saya si ari Limhi binolosan to la so karaklan, tan ingangan to ya ompawil la so balang sakey ed saray dili ya abong da.",
                "5": "Tan agawa ya ingangan to so saraman so piligo a kawalaan na kasulatan nipaakar ed saray totoo to nanlapu ed panaon ya intaynan da ed dalin na Zarahemla, so awiten da ed arap nen Ammon, pian saraya so basaen to.",
                "6": "Natan, kayari a binasa nen Ammon so kasulatan, si ari tinepet to ed sikato no nayarian to ya ipatalus to so saray salita, tan si Ammon imbaga to ya ag to nayarian.",
                "7": "Tan say ari inkuan to ed sikato: Lapu ed apaermen ak ed saray itetepel na saray totook, ingangan ko ya apataplo tan talo ed saray totook so mambaroy ed kalawakan, pian ag la piga narumog da so dalin na Zarahemla, pian mikasi kami ed saray kaagian tayo ya ipaway da kami ed inkaaripen.",
                "8": "Tan sikara so abalang ed kalawakan ed loob na dakel ya agew, iñgen sikara so maseet, tan ag da nalmo so dalin na Zarahemla no ag amawil ira ed saya a dalin, lapu ed sikara so nambaroy ed dalin a kawalaan na dakel a danum, ya asukayan da so dalin ya amayakmakan na pokel na totoo, tan saray ayayep, tan amayakmakan met na aderal-deral a nambabañgil a nengneng na paalagey, a nalmo da so sakey a dalin a nanayaman nen saman na saray totoo a siñga kinarakel na saray totoo na Israel.",
                "9": "Tan onkana a pamaneknek ed saray beñgatla ya inkuan da so tua inawit da so duamplo tan apat a piligo a napno na tatak, tan saraya so gawa ed peteg a balitok.",
                "10": "Tan nia, ontan met, añgawit ira na salimbeng ed pagew, a saraya so ankakabaleg, tan saraya so gawa ed gansa tan gambang, tan saraya so nagnap ed inkalimpio.",
                "11": "Tan lamet, añgawit ira na saray espada, a saray putan so aderal la, tan saray tarem to so alatian la; tan angapo so angan sakey ed saya a dalin a nayarian to so impañgipatalus so salita odino saray tatak ed saray piligo. Kanian inkuan ko ed sika: Nayarian mo so mañgipatalus?",
                "12": "Tan ikuan ko ed sika lamet: Wala kasi so kabat mo a nayarian to so mañgipatalus? Lapu ed pilalek ko a saraya a kasulatan so nipatalus ed dili a salita mi; tan, ag la piga, saraya so makapañgiter ed sikami na pikakabat ed saray nakdaan a totoo ya aderal, no iner so nanlapuan na saraya a kasulatan; odino, ag la piga, saraya so makapañgiter na pikakabat nipaakar ed saraya a totoo ya aderal; tan pilalek ko a nakabatan so señgegan na inkaderal da.",
                "13": "Natan si Ammon inkuan to ed sikato: Petepeteg nayarian ko ya ibaga ed sika, O ari, so sakey a too a nayarian to ya ipatalus so saray kasulatan; lapu ed wala ed sikato so pannengneñgan, tan nayarian to ya ipatalus so amin a kasulatan ed saray kadaanan a panaon; tan saya so sakey a palabo a nanlapu ed Dios. Tan saraya a beñgatla so tatawagen na panañgipatalus, tan angapo so too a makanengneng ed saraya likud no sikato so nigangan, ag la piga nanengneng to so ag to nepeg a nengneñgen tan sikato so ompatey. Tan siopaman a nigangan ya onnengneng ed saraya, sikato met lamlamang so tatawagen a too a makapikabat ed linawa na Dios.",
                "14": "Tan nia, say ari na saray totoo a manaayam ed dalin na Zarahemla so too a nigangan a mangawa ed saraya a beñgatla, tan wala ed sikato so saya a sankaabigan a palabo a nanlapu ed Dios.",
                "15": "Tan say ari inkuan to a say too a makapikabat ed linawa na Dios so atagtagey nen say sakey a profeta.",
                "16": "Tan si Ammon inkuan to a say too a makapikabat ed linawa na Dios so sakey a manañgipuyan tan sakey a profeta met; tan saya a palabo so babaleg kanian angapo so too a makagamor, likud no wala ed sikato so pakapanyari na Dios, a saya so ag nakayarian na too; iñgen say sakey a too nawalaan na baleg a pakapanyari a niiter ed sikato a manlapu ed Dios.",
                "17": "Balet say too a makapikabat ed linawa na Dios kabat to so saray beñgatla a linmabas, tan ontan met ed saray beñgatla ya onsabi, tan dia ed panamegley na saraya amin a beñgatla so nipuyan, odino, iñgen, saray maamot a beñgatla so niparungtal, tan saray akamot a beñgatla so niakar ed liwawa, tan saray beñgatla ya ag kabat so nakabatan da, tan ontan met saray beñgatla so nakabatan ed panamegley da odino andi saraya so ag la nakabatan.",
                "18": "Dia ed onia say Dios initer to so pamaakaran pian say too, dia ed panamegley na pananisia, makapangawa na saray makapakelaw a milagro; dia ed ontan sikato so manmaliw a baleg a pinabañgan na saray kapara to a pinalsa.",
                "19": "Tan natan, sanen sinampotan la nen Ammon so impañgibaga to ed saraya a salita say ari so nangayaga a mapalalo, tan initer to so pisasalamat ed Dios, a nankuan: Ag panduaruaan a baleg a misterio so wala ya akasulat ed saraya a piligo, tan saraya a panañgipatalus ag la panduaruaan a saraya so niparaan onkana ed saya a gagala ed pañgilukas na amin a misterio ed saray anak na totoo.",
                "20": "O agay la a makapakelaw so saray kimey na Katawan, tan agay la so bayag na impañgitepel to ed saray totoo to; on, tan agay la ya inkabulag tan ag natanek so saray pakatalus na saray anak na totoo; lapu ed ag da anapen so kakabatan, ni say pilalek da a sikato so mañgoley ed sikara!",
                "21": "On, sikara so siñga atap ya ayayep ya ibabatikan da so managpastol, tan sikara so nataytayak, tan sikara so nasunson, tan sikara so kanen na saray monanakap na katakelan."
            },
            "9": {
                "intro": "Saray Kasulatan nen Zefiff—Say kasulatan na saray totoo to, nanlapu ed panaon ya intaynan da ed dalin na Zarahemla anga ed panaon a sikara so nilaban ed lima na saray Lamanite.",
                "1": "Siak, Zeniff, lapu ed siak so nibañgat ed salita na saray Nephite, tan lapu ed awalaan na pikakabat nipaakar ed dalin na Nephi, odino say dalin ya unaan a tawir na kaamaan mi, tan lapu ed siak so nibaki a mansiim ed limog na saray Lamanite pian nasiim ko so saray ñgayew da, pian saray ñgayew mi so onla a manderal ed sikara—balet sanen naimatonan ko so kaabigan a wala ed limog da nampilalek ak a sikara so ag la deralen.",
                "2": "Dia ed ontan, akibaliñgaan ak ed saray kaagian ko ed loob na kalawakan, tan say labay ko say manañgoley mi so migawaan na paknaan ed sikara; balet lapu ed sikato so sakey a too a mapasnok tan napgaan na dala ingangan to a siak so pateyen; balet siak so nilaban ed panamegley na interter na dakel a dala; lapu ed say sakey ya ama linmaban sumpa ed sakey ya ama, tan say agi sumpa ed agi, anga ed say babaleg a bilang ed saray ñgayew mi so aderal ed loob na kalawakan; tan sikami so pinmawil, sikami a nakdaan, ed dalin na Zarahemla, a manungtong na inkagawa ed saray kaasawaan da tan anak da.",
                "3": "Tan siansia ni, lapu ed wala ed siak so ag-nasabsabaan a pampilalek a manawir ed dalin na kaamaan mi, tinipon ko no panon kinarakel na saraman so mampilalek ya ontakdang a mankayarian ed dalin, tan sinmipot kami lamet a nambaroy ed kalawakan ya onla ed saman a dalin; balet sikami so abakbak na eras tan ansakit a liknaan; lapu ed matantan kami a makanunot ed Katawan a Dios mi.",
                "4": "Angaman ontan, kayari dakel ya agew na impanakar-akar mi ed kalawakan impaalagey mi so saray abong-abong mi ya abel ed saman so pasen ya inateyan na saray kaagian mi, a saya so asinger ed dalin na kaamaan mi.",
                "5": "Tan agawa a linma ak lamet kaibak so apatira ed saray totook ed ciudad, angan dia ed ari, pian kabaten ko no anto so kanunotan na ari, tan pian nakabatan ko no nayari ya onla ak kaibak so saray totook tan kayarianen so dalin ed kareenan.",
                "6": "Tan linma ak a nilooban ko so ari, tan sikato so akipaknaan ed siak a nayarian mi a kayarianen so dalin na Lehi-Nephi, tan say dalin na Shilom.",
                "7": "Tan ingangan to met ed saray totoo to ya ontaynan ed saman a dalin, tan siak tan saray totook so linma ed saman a dalin pian kayarianen mi.",
                "8": "Tan ginapoan mi so mampaalagey na saray paalagey, tan manapiger ed saray padir na ciudad, on, angan saray padir na ciudad na Lehi-Nephi, tan say ciudad na Shilom.",
                "9": "Tan ginapoan mi so mandalos ed dalin, on, ed angan nambabañgil a bokel, saray bokel na mais, tan trigo, tan bokakew, tan neas tan sheum, tan saray bokel na amin a nengneng na buñga; tan ginmapo kami ya ondakel tan onaliguas ed dalin.",
                "10": "Natan saya so kasiliban tan mauges a kanunotan nen ari Laman, say pañgawit to ed inkaaripen ed saray totook, kanian impalugar to so dalin pian kayarianen mi.",
                "11": "Dia ed ontan agawa, a kayari na impanayam mi ed saman a dalin ed loob na labindua a taon si ari Laman ginmapo ya inmaburido, ag la piga dia ed antokaman a pamaakaran saray totook so ombiskeg ed dalin, tan ag da la ra nayarian a taloen tan awiten da ra ed inkaaripen.",
                "12": "Natan sikara so mañgiñgiras tan sikara so totoo a managlingkor ed saray talintao; kanian pilalek da kami ya awiten ed inkaaripen, pian sikara so mampataba ed saray sagpot na lima mi; on, pian sikara so manliket ed saray ayayep mi ed kaalugan.",
                "13": "Dia ed ontan agawa a si ari Laman ginapoan to a pagalawen so saray totoo to a mibaliñgaan ed saray totook; kanian ginmapo so saray bakal tan baliñgaan ed saya a dalin.",
                "14": "Tan agawa, dia ed komalabintalo a taon na oley ko ed dalin na Nephi, diman ed pasen ya abalaten ed dalin na Shilom, sanen saray totook so mamapainom tan mamapakan na saray ayayep da, tan bobokalkalen da so saray dalin da, sakey a baleg ya olop na saray Lamanite so linma ed sikara tan ginapoan da ra a pateyen, tan imbatik da so saray ayayep da, tan saray mais na kaalugan da.",
                "15": "On, tan agawa a sikara so binmatik, amin na saray ag da naabot, angan dia ed ciudad nen Nephi, tan sikara so tinmawag ed siak na panañgiagel.",
                "16": "Tan agawa ya inayuraan ko ra ed panamegley na pabekang, tan pana, espada, tan panagtastas, tan pekpek, tan palsot, tan amin a nengneng na kagawaan ed pibabakal a nayarian mi a pawalaen, tan siak tan saray totook so linma ya akilaban sumpa ed saray Lamanite.",
                "17": "On, dia ed biskeg na Katawan sikami so linma ya akilaban sumpa ed saray Lamanite; lapu ed siak tan saray totook so nannañgis a mapalalo ed Katawan ya ilaban to kami ed lima na saray kabusol mi, lapu ed aliing kami ed pakanunot ed inkilaban na kaamaan mi.",
                "18": "Tan say Dios nadñgel to so saray nañgis mi tan inebatan to so saray pikakasi mi; tan sikami so linma ed silong na biskeg to; on, linma kami sumpa ed saray Lamanite, tan dia ed loob na sanagew tan sanlabi akapatey kami na talora a libo apataplo tan talo; sikara so pinapatey mi anga ed sikara so asunson mi ed paway na dalin mi.",
                "19": "Tan siak, a dili, dia ed dili a limak, tinmulong ak ya añgikutkot ed saray inaatey da. Tan nia, dia ed baleg ya ermen tan sinagem, duara a lasus tan pitumplo tan siam ed saray kaagian mi so apatey."
            },
            "10": {
                "1": "Tan agawa a ginapoan mi lamet ya impatalindeg so panarian tan sikami lamet so nankayarian na dalin ed kareenan. Tan kinaukolan ko so pakagawa na saray agamil ed pibabakal ed amin a nengneng, pian nawalaan ak na saray agamil ed pibabakal ya ikana na saray totook sumpa ed panaon a saray Lamanite ya onsabi lamet a mibakal sumpa ed saray totook.",
                "2": "Tan añgipasen ak na saray bantay ed kaliber-liber na saman a dalin, pian saray Lamanite so ag la lamet onla ed sikami a bigla tan sikami so deralen da; tan dia ed onia binantayan ko so saray totook tan saray ayayep ko, tan sikara so iniagel ko so kapelag da ed lima na saray kabusol mi.",
                "3": "Tan agawa a tinawir mi so dalin na kaamaan mi ed dakel a taon, on, dia ed loob na duamplo tan dua a taon.",
                "4": "Tan kinaukolan ko ed saray lalaki a dalosan da so dalin, tan mantanem ira na amin a nengneng na dawa tan amin a nengneng na buñga.",
                "5": "Tan siak kinaukolan ko met so saray bibii a manabel, tan mansagpot, tan mankimey, tan mankimey ira ed amin a nengneng na abel a lienso, on, tan abel ed amin a kanengneñgan, pian nakawesan mi so inkalakseb mi; tan sikami so inmaliguas ed dalin—dia ed onia awalaan kami na nampatuloy a kareenan ed dalin ed loob na duamplo tan dua a taon.",
                "6": "Tan agawa a si ari Laman so inatey, tan say anak to a laki so ginmapo a manoley a sinmublay ed sikato. Tan ginapoan to a pagalawen so saray totoo to ya onalsa sumpa ed saray totook; dia ed ontan ginapoan da so mamparaan onkana ed bakal, tan onla ya onlaban sumpa ed saray totook.",
                "7": "Balet añgibaki ak na saray managsiim ed kaliber-liber na dalin na Shemlon, pian nasukayan ko so saray pampaparaan da, pian makapamparaan ak sumpa ed sikara, pian ag ira makasabi ed saray totook tan deralen da ra.",
                "8": "Tan agawa a tinmatdang ira manlapu ed baybay na dalin na Shilom, a kaiba da so dakerakel a ñgayew, totoo a sankaawit da so saray pabekang, tan pana, tan espada, tan panagtastas, tan bato, tan palsot; tan say ulo ra so kiniskisan da kanian sikara so lakseb, tan sikara so akabalkes na sakey a katat ed balambang da.",
                "9": "Tan agawa ya ingangan ko a saray bibii tan saray ugogaw ed saray totook so onamot ed kalawakan; tan kinaukolan ko met a saray mamatakken a lalaki a nayarian da ni so mambemben na ayura, tan ontan met ed saray lalaki a wala ni ed kalangweran a sarag da la so mambemben na ayura, so mantitipon ya onla a milaban sumpa ed saray Lamanite; tan sikara so impasen ko unong ed saray rangko ra, unong ed takken na balang sakey.",
                "10": "Tan agawa a sikami so akilaban sumpa ed saray Lamanite; tan siak, angan siak, ed takken la na taon ko, linma ak ya akilaban sumpa ed saray Lamanite. Tan agawa a sikami so linma ed silong na biskeg na Katawan ya akilaban.",
                "11": "Natan, saray Lamanite angapo so pikakabat da nipaakar ed Katawan, ni say nipaakar ed biskeg na Katawan, dia ed ontan sikara so nanmatalek ed dili a biskeg da. Iñgen sikara so mabibiskeg a totoo, no ipareng ed biskeg na saray lalaki.",
                "12": "Sikara so maatap, tan masebeg, tan totoo a napgaan na dala, tan mananisia ra ed saray ugali na kaamaan da, a saya so—Sisiaen da a sikara so asunson a pinataynan ed dalin na Jerusalem lapu ed karelmeñgan na kaamaan da, tan sikara so nangawaan da na aliwa ed kalawakan na saray kaagian da, tan sikara met so nangawaan da na aliwa legan na ibabaliw da ed dayat;",
                "13": "Tan lamet, sikara so nangawaan da na aliwa legan da a wala ed dalin na inmuna a tawir da, kayari na imbaliw da ed dayat, tan amin nia lapu ed si Nephi babaleg so pananisia to ed panañgonor na saray gangan na Katawan—dia ed ontan sikato so nilabi na Katawan, lapu ed say Katawan dineñgel to so saray pikakasi to tan saraya so inebatan to, tan sikato so añgipañgulo ed impambaroy da ed kalawakan.",
                "14": "Tan saray agagi to so sinmanok ed sikato lapu ed ag da atalusan so pioolop na Katawan; sikara met so sinmanok ed sikato nen wala ni ra ed tapew na danum lapu ed pinaawet da so saray puso ra sumpa ed Katawan.",
                "15": "Tan lamet, sikara so sinmanok ed sikato nen akasabi la ra ed dalin a sipan, lapu ed inkuan da a sikato so añgala na oley ed saray totoo manlapu ed saray lima da; tan sikato so nampirawatan da a pateyen.",
                "16": "Tan lamet, sikara so sinmanok ed sikato lapu ed sinmipot a linma ed kalawakan unong ed ingangan na Katawan ed sikato, tan inala to so saray kasulatan a nitatak ed saray piligo a gansa, tan inkuan da tinakewan to ra.",
                "17": "Tan dia ed onia binañgatan da so saray anak da a busolen da ra, tan sikara so pateyen da, tan sikara so takewan da tan tulisanen da ra, tan gawaen da so amin a nayarian da a deralen ira; kanian wala ed sikara so andi-angaan a busol ed saray anak nen Nephi.",
                "18": "Lapu ed saya si ari Laman, dia ed panamegley na silib to, tan matila ya inkatuso, tan saray mararakep a sipan to, pinalikdo to ak, kanian inawit ko so saraya a totook ed saya a dalin, pian sikara so deralen da; on, tan sikami so nantepel ed saraya a dakel a taon ed saya a dalin.",
                "19": "Tan natan siak, Zeniff, kayari impañgibagak na saraya a beñgatla ed saray totook nipaakar ed saray Lamanite, sikara so pinagalaw ko a milaban ed amin a biskeg da, ya inyan da so talek da ed Katawan; dia ed ontan, sikami so akibaliñgaan ed sikara, ed arap-arapan.",
                "20": "Tan agawa a sikara so sinunson mi lamet ya anga ed paway na dalin mi; tan sikara so pinapatey mi ed baleg a panagpatey, angan ontan la a kinarakel kanian ag mi la binilang.",
                "21": "Tan agawa a pinmawil kami lamet ed dili a dalin mi, tan saray totook ginapoan da lamet ya asikasoen so saray ayayep da, tan ondalos ed saray dalin da.",
                "22": "Tan natan siak, lapu ed matakken ak la, initer ko so panarian ed sakey ed saray lalaki ya anak ko; dia ed ontan, angapo la so nibagak. Tan komon say Katawan bendicionan to so saray totook. Amen."
            },
            "11": {
                "1": "Tan natan agawa a si Zeniff iniawat to so panarian ed kinen Noah, sakey ed saray lalaki ya anak to; dia ed ontan si Noah ginapoan to so manoley ed pasen to; tan sikato so ag nankurang ed dalan nen ama to.",
                "2": "Tan nia, ag to inonor so saray gangan na Dios, balet sikato so nankurang unong ed saray pilalek na dili a puso to. Tan sikato so awalaan na dakel ya asawa tan kamalala. Tan pinaulianan to so saray totoo to a mangawa na kasalanan, tan mangawa na antokaman a marumsis ed imaton na Katawan. On, tan sikara so nangawa na inkabalangkantis tan amin a nengneng na karelmeñgan.",
                "3": "Tan sikato so añgipasakbat na buis a kakalima ed amin a kayarian da, kakalima ed saray balitok tan pilak da, tan kakalima ed saray ankabli a metal da, tan tanso ra, tan gansa ra, tan balatyang da; tan kakalima ed saray pinataba a kilaw na ayayep da; tan kakalima met ed amin a dawa ra.",
                "4": "Tan saraya ya amin so inala to a pambilay to, tan saray asawa to tan saray kamalala to; tan ontan met ed saray sacerdote to, tan saray kaasawaan da tan kamalala ra; dia ed onia inuman to so kipapasen na panarian.",
                "5": "Lapu ed inekal to so amin a sacerdote a pinasanto nen ama to, tan nampasanto na saray balo ya insublay to ed sikara, a siñga saraman so nitanduro ed kinon na saray puso ra.",
                "6": "On, tan dia ed onia sikara so nambilay ed saray ñgiras da, tan panaglingkor da ed saray talintao, tan dia ed inkabalangkantis da, dia ed saray buis a siniñgil nen ari Noah ed saray totoo to; dia ed onia saray totoo so nansagpot a mapalalo pian natuloñgan da so karelmeñgan.",
                "7": "On, tan sikara so nanmaliw met a managlingkor ed saray talintao, lapu ed sikara so apalikdo na andi-kakanaan tan mapasirayew a panagsalita na ari tan saray sacerdote to; lapu ed sikara so nansalita na saray mapasirayew a beñgatla ed sikara.",
                "8": "Tan agawa a si ari Noah so nampaalagey na dakel a makapaibeg tan maaawang a paalagey; tan saraya so inarkosan to na mararakep a kimey ed kiew, tan ed amin a nengneng na ankabli a beñgatla, na balitok, tan pilak, tan balatyang, tan gansa, tan ankabli a metal, tan tanso;",
                "9": "Tan sikato so añgipaalagey met na maawang a palacio, tan sakey a trono ed pegley to nia, ya amin ya inkana to so mararakep a kiew tan saya so inarkosan to na balitok tan pilak tan ankabli a beñgatla.",
                "10": "Tan ingangan to ed saray managkimey to a mangawa ra na amin a pino a kimey ed loob na dingding na templo, saray mararakep a kiew, tan tanso, tan gansa.",
                "11": "Tan saray yuroñgan so nibiig ya onkana ed atagey a sacerdote, a saraya so atagtagey nen saray arum a yuroñgan, saraya so inarkosan to na tua a balitok; tan kinaukolan to a nawalaan na tapewan dia ed arapan da, pian nipainawa ra so saray laman da tan saray taklay da ed saraya legan a sikara so mambalikas na saray tila tan andi-kana a salita ed saray totoo to.",
                "12": "Tan agawa a nampaalagey na sakey a tori ya asinger ed templo; on, sakey ya atagtagey a tori, ya ontan la a kinaatagey a nayarian to so onalagey ed tuktok tan natandagan to so dalin na Shilom, tan ontan met ed dalin na Shemlon, a saya so kayarian na saray Lamanite; tan angan nayarian to met a tandagan so amin a dalin a wala ed kaliber-liber.",
                "13": "Tan agawa ya ingangan to so pañgipaalagey na dakel a paalagey ed dalin na Shilom; tan ingangan to so pañgipaalagey na baleg a tori ed pukdol a banda ed baybay na dalin na Shilom, a saya so galawan na saray anak nen Nephi ed panaon nen sikara so pinmaway ed saman a dalin; tan saya so ginawa to ed saray kayamanan ya inala to dia ed panamegley na buis na saray totoo to.",
                "14": "Tan agawa ya impasen to so puso to ed saray kayamanan to, tan pinalabas to so panaon to ed magulo a panagbilay ed saray asawa to tan saray kamalala to; tan ontan met ed saray sacerdote to pinalabas da so panaon da ed saray balangkantis.",
                "15": "Tan agawa a pinataneman to na kaubasan so kaliber-liber na saman a dalin; tan nampagawa na pespesan na ubas, tan nangawa na sawaan ya alak; tan dia ed ontan sikato so nanmaliw a managinom na alak, tan ontan met ed saray totoo to.",
                "16": "Tan agawa a saray Lamanite ginapoan da so onla ed saray totoo to, a sandaraiset, tan sikara so pinapatey da ed saray kaalugan da, tan legan ya aasikasoen da so saray ayep da.",
                "17": "Tan si ari Noah so añgibaki na saray bantay ed kaliber-liber na saman a dalin a mansebel ed sikara; balet ag to añgibaki na magenap a bilang, tan saray Lamanite so linma ed sikara tan pinapatey da ra, tan sinunson da so dakel ed saray ayayep da ed paway na dalin; dia ed onia saray Lamanite ginapoan da ra a deralen, a pañgipangletan da na busol da ed sikara.",
                "18": "Tan agawa a si ari Noah imbaki to so saray ñgayew to sumpa ed sikara, tan sikara so asunson da, odino sikara so apasener da ed antikey a panaon; dia ed ontan, sikara so pinmawil a magagayaga ed saray naala ra ed impansamsam da.",
                "19": "Tan natan, makaseñgeg ed saya a baleg ya impantaluna ra sikara so nipaatagey ed kinon na saray puso ra; sikara so nampasirayew ed dili a biskeg da, ya ikankantiaw da a say limamplo ed sikara nayarian da a sumpaen so nilibo a Lamanite; tan dia ed onia sikara so nampasirayew, tan nanliket ed dala, tan say impamaterter da na dala na saray kaagian da, tan saya so makaseñgeg ed inkarelmeng na ari tan saray sacerdote ra.",
                "20": "Tan agawa a wala so sakey a too ed limog da a say ñgaran to Abinadi; tan sikato so linma ed limog da, tan ginapoan to so namprofesiya, a kuan to: Nia, onia so inkuan na Katawan, tan onia so ingangan to ed siak, a nankuan, Onla ka, tan ibagam ed saya a totoo, onia so inkuan na Katawan—Abagey so saraya a totoo, lapu ed anengneng ko so karumsisan da, tan karelmeñgan da, tan say inkabalangkantis da; tan likud no sikara so mambabawi dalawen ko ra ed dili a pasnok ko.",
                "21": "Tan likud no sikara so mambabawi tan ompawil ed Katawan a Dios da, nengneng yo, sikara so iawat ko ed lima na saray kabusol da; on, tan sikara so naawit ed inkaaripen; tan sikara so napasegsegang ed lima na saray kabusol da.",
                "22": "Tan nagawa a nakabatan da a siak so Katawan a Dios da, tan siak so sakey a maimon a Dios, ya ondadalaw ed kaugsan na saray totook.",
                "23": "Tan nagawa a likud no saya a totoo so mambabawi tan ompawil ed Katawan a Dios da, sikara so naawit ed inkaaripen; tan angapo so mañgilaban ed sikara, no ag say Katawan a Makapanyari ed Amin a Dios.",
                "24": "On, tan nagawa sano sikara so onnañgis ed siak manmaliw ak a mantantan ya ondeñgel ed nañgis da; on, tan itepel ko a sikara so bakbaken na saray kabusol da.",
                "25": "Tan likud no sikara so mambabawi ed panamegley na langotsi tan dapol, tan onnañgis ira a madaleyet ed Katawan tan Dios da, ag ko deñgelen so saray pikakasi ra, ni say ilaban ko ra ed saray segsegang da; tan onia so inkuan na Katawan, tan onia so ingangan to ed siak.",
                "26": "Natan agawa sanen imbalikas nen Abinadi so saraya a salita ed sikara agay la so sanok da ed sikato, tan nampilalekan da ya ekalen so bilay to; balet sikato so inlaban na Katawan ed saray lima da.",
                "27": "Natan sanen si ari Noah nadñgel to so saray salita nen Abinadi ed saray totoo, sikato met so sinmanok; tan inkuan to: Siopa si Abinadi, pian siak tan saray totook so okomen to, odino siopa so Katawan, a mañgawit na ontan la a kabaleg a segsegang ed saray totook?",
                "28": "Igangan ko ed sikayo ya awiten yo dia si Abinadi, pian sikato so pateyen ko, lapu ed imbesñgaw to so saraya a beñgatla pian pagalawen to so saray totook a mampasnok ed sakey tan sakey, tan pawalaen to so baliñgaan ed limog na saray totook; dia ed ontan sikato so pateyen ko.",
                "29": "Natan saray mata na totoo so apereñgan; dia ed ontan pinaawet da so saray puso ra sumpa ed saray salita nen Abinadi, tan nanseetan da nanlapu ed saman a panaon a sikato so alaen da. Tan si ari Noah pinaawet to so puso to sumpa ed salita na Katawan, tan sikato so ag nambabawi ed saray mauges a kagagawa to."
            },
            "12": {
                "1": "Tan agawa a kayari na duara a taon ed insabi nen Abinadi ed limog da ya ag-nampabirbir, kanian sikato so ag da kabat, tan ginapoan to so namprofesiya ed limog da, a nankuan: Onia so ingangan na Katawan ed siak a kuan to—Abinadi, onla ka tan mamprofesiya ka ed saya a totook, lapu ed pinaawet da so saray puso ra sumpa ed saray salitak; sikara so ag nambabawi ed saray mauges a kagagawa ra; dia ed ontan, dalawen ko ra ed pasnok ko, on, dia ed sebeg na pasnok ko sikara so dalawen ko ed saray kaugsan tan karumsisan da.",
                "2": "On, abagey so saya a kapolian! Tan say Katawan inkuan to ed siak: Iyunat mo so limam tan mamprofesiya ka, ya ikuan mo: Onia so imbaga na Katawan, a nagawa ed saya a kapolian, lapu ed saray kaugsan da, sikara so naawit ed inkaaripen, tan sikara so nabakbak ed aping; on, tan sikara so sunsonen na saray totoo, tan sikara so pateyen; tan saray buitri ed tagey, tan saray aso, on, tan saray monanakap, kanen da so saray laman da.",
                "3": "Tan nagawa, a say bilay nen ari Noah so napabli a siñga kawes a wala ed dalem na ampetang a pugon; lapu ed nakabatan to a siak so Katawan.",
                "4": "Tan nagawa a bakbaken ko so saya a totook na saray ansakit a liknaen, on, ed panamegley na eras tan salot; tan gawaen ko a sikara so managlem ed sanlegan na dukey na agew.",
                "5": "On, tan gawaen ko a sikara so nabakbak na ambelat ed saray beneg da; tan sikara so nasunson a siñga emel ya asno.",
                "6": "Tan nagawa a mañgibaki ak na mauges ya uran a kristal ed limog da, tan saya so mamakbak ed sikara; tan sikara met so nabakbak na dagem a manlapu ed bokig; tan saray bigis so onlaknab met ed saray dalin da, tan kanen da so saray dawa ra.",
                "7": "Tan sikara so nabakbak na baleg a salot—tan saraya ya amin so gawaen ko lapu ed saray kaugsan tan karumsisan da.",
                "8": "Tan nagawa a likud no sikara so mambabawi sikara so sigpot a deralen ko ed tapew na saya a dalin; iñgen mañgitilak ak na kasulatan ed benegan da, tan saraya so iagel ko ed kaderal ya onkana ed saray arum a bansa a mankayarian ed saya a dalin, on, angan saya so gawaen ko pian nakabatan na saray arum a bansa so karumsisan da. Tan dakel ni a beñgatla so improfesiya nen Abinadi sumpa ed saya a totoo.",
                "9": "Tan agawa a mamapasnok ira ed sikato; tan sikato so inala ra tan inawit da a sibabalor ed arap na ari, tan inkuan da ed ari: Nengneng mo, inawit mi dia ed arap mo so sakey a too ya inkuan da añgiprofesiya na mauges nipaakar ed saray totoom, tan imbaga to a deralen ira na say Dios.",
                "10": "Tan improfesiya to met so mauges nipaakar ed bilay mo, tan inkuan to a say bilay mo so manmaliw a siñga kawes a wala ed dalem na pugon na apoy.",
                "11": "Tan lamet, imbaga to a sika so sakey labat a dayami, angan siñga dayami ya amagaan ed alog, a bataken na saray ayayep tan gatin-gatinan da.",
                "12": "Tan lamet, imbaga to a siñga ka labat rosas na sakey a sasabitan, a, no nagnap la so inkaluto to, sano siplogan na dagem, sikato so nipalir-palir ed tapew na dalin. Tan ibabaraan to a saraya so sinalita na Katawan. Tan inkuan to a saraya ya amin so onsabi ed sika likud no sika so mambabawi, tan saya so lapu ed saray kaugsan mo.",
                "13": "Tan natan, O ari, anto so baleg a kaugsan a ginawam, odino anto so saray baleg a kasalanan a ginawa na saray totoom, pian sikatayo so tutolan na Dios odino okomen na saya a too?",
                "14": "Tan natan, O ari, nengneng mo, angapo so kasalanan tayo, tan sika, O ari, so ag nankasalanan; dia ed ontan, saya a too so nantila nipaakar ed sika, tan sikato so namprofesiya ya andi-kakanaan.",
                "15": "Tan nia, sikatayo so mabiskeg, sikatayo so ag niakar ed inkaaripen, odino sikatayo so naawit a nadakep na saray kabusol tayo; on, tan sika so inmaliguas ed saya a dalin, tan sika met so onaliguas.",
                "16": "Nengneng mo, nia so saya a too, sikato so iawat mi ed saray limam; nayarian mo a gawaen so labay mo ed sikato a dia nunoten mo maong.",
                "17": "Tan agawa a si ari Noah impaibantak to si Abinadi ed pañgawan; tan ingangan to a mantitipon so saray sacerdote pian mikonuan ed sikara no anto so gawaen da ed sikato.",
                "18": "Tan agawa ya inkuan da ed ari: Awit yo dia pian sikato so tepetan mi; tan say ari ingangan to a sikato so iarap da ed sikara.",
                "19": "Tan sikato so ginapoan da a tepetan, pian napambabalingliñgan to so salita to, pian dia ed saman ag la piga sikato so naianapan da na kasalanan; balet sikato so inmebat ed sikara a makpel, tan asundoan to so amin a tepet da, on, ed baleg a kelaw da; lapu ed asundoan to so amin a tepet da, tan sikara so kinewkew to ed amin na saray salita ra.",
                "20": "Tan agawa a sakey ed sikara so nankuan ed sikato: Anto so kabaliksan na saray salita a nisulat, tan saraya so imbañgat na kaamaan tayo, a say kuan to:",
                "21": "Agay la so karakepan na palandey a tutoonan na saray sali na saraman so manañgawit na maong a balita; a mañgibabawag na kareenan; a mañgaawit na maong a balita a maabig; a mañgibabawag na kilalaban; a mañgibaga ed Sion, Say Dios mo so mañguoley;",
                "22": "Saray bantay mo ikelyaw da so voces da; a manoolop so voces da, sikara so mancancion; tan nanengneng da ed mata sano say Katawan awiten to lamet so Sion;",
                "23": "Bigla a mangayaga kayo; mancancion kayo ya amin sikayo ya andi-kakanaan a pasen na Jerusalem; lapu ed say Katawan niligliwa to so saray totoo to, dinundon to so Jerusalem;",
                "24": "Say Katawan imparungtal to so masanto a taklay to ed mata na amin a bansa, tan amin a sampot na dalin nanengneng da so pañgilaban na Dios tayo?",
                "25": "Tan natan si Abinadi inkuan to ed sikara: Sikayo kasi so sacerdote, tan mankonkonwari a mambabañgat ed saya a totoo, tan natatalusan yo so espiritu na panagprofesiya, tan iñgen pilalek yo ni a nakabatan ed siak no anto so kabaliksan na saraya a beñgatla?",
                "26": "Ibagak ed sikayo, abagey kayo lapu ed impampikewet yo ed saray dalan na Katawan! Tan sano atalusan yo so saraya a beñgatla ag yo imbañgat so saraya ed sikara; dia ed ontan, sikayo so amikewet ed saray dalan na Katawan.",
                "27": "Ag yo inkana so puso yo ed pakatalus; dia ed ontan, aliwa kayo a makabat. Dia ed ontan, anto so imbañgat yo ed saya a totoo?",
                "28": "Tan inkuan da: Imbañgat mi so gangan nen Moises.",
                "29": "Tan lamet inkuan to ed sikara: No ibabañgat yo so saray gangan nen Moises, akin balet ag yo susumpalen so saya? Akin balet inteen yo ed kayamanan so saray puso yo? Akin mangagawa kayo na inkabalangkantis tan ikakana yo so saray biskeg yo ed saray balangkantis, on, tan inabuloyan yo so saya a totoo a mangawa na kasalanan, a saya so makaseñgeg kanian say Katawan imbaki to ak a mamprofesiya sumpa ed saya a totoo, on, angan sakey a baleg a kaugsan sumpa ed saya a totoo?",
                "30": "Ag yo kasi kabat a siak so mansasalita na katuaan? On, kabat yo a siak so mansasalita na tua; tan nepeg yo so ongiwgiw ed arap na Dios.",
                "31": "Tan nagawa a sikayo so nabakbak lapu ed saray kaugsan yo, lapu ed inkuan yo ya ibabañgat yo so gangan nen Moises. Tan anto so amta yo nipaakar ed gangan nen Moises? Say kilalaban kasi so manlapu ed gangan nen Moises? Anto so nikuan yo?",
                "32": "Tan inmebat ira tan inkuan da a say kilalaban so onsabi ed panamegley na gangan nen Moises.",
                "33": "Balet natan si Abinadi inkuan to ed sikara: Amtak no sumpalen yo so saray gangan na Dios sikayo so nilaban; on, no sumpalen yo so saray gangan ya initer na Katawan ed kinen Moises ed palandey na Sinai, a kuan to:",
                "34": "Siak so Katawan a Dios yo, ya añgipaway ed sikayo ed dalin na Egipto, ed paway na abong na inkaaripen.",
                "35": "Ag kayo nawalaan na arum a Dios ed arap ko.",
                "36": "Ag kayo mangagawa na antokaman a talintao, odino beñgatla a kaparpara na antokaman a wala ed tagey na tawen, odino saray beñgatla a wala ed dalem na dalin.",
                "37": "Natan si Abinadi inkuan to ed sikara: Ginawa yo kasi so saraya ya amin? Ikuan ko ed sikayo Andi, ag yo ginawa. Tan binañgatan yo kasi so saya a totoo a gawaen da so saraya ya amin a beñgatla? Ikuan ko ed sikayo, Andi, ag yo ginawa."
            },
            "13": {
                "1": "Tan natan sanen say ari nadñgel to so saraya a salita, inkuan to ed saray sacerdote to: Iarawi yo so saya a too, tan patey yo; tan anto so gawaen tayo ed sikato, lapu ed sikato so sakey ya ambagel.",
                "2": "Tan sikara so inmalagey tan sikato so sinali ra a limaan, balet atalindegan to ra, tan inkuan to ed sikara:",
                "3": "Ag yo ak didiwiten, lapu ed say Dios bakbaken to kayo no siak so limaan yo, lapu ed ag ko ni nipasabi ed sikayo so balita ya añgibakian na Katawan ed siak ya ipasabik; ni say nibagak la ed sikayo so saray kekerewen yo ya ibagak; dia ed ontan, say Dios ag to abuloyan a siak so deralen yo ed saya a panaon.",
                "4": "Balet nakaukolan ko ni a sumpalen so saray gangan no iner say Dios ingangan to ed siak; tan lapu ed imbagak ed sikayo so katuaan mamapasnok kayo ed siak. Tan lamet, lapu ed sinalitak so salita na Dios, tinutolan yo ak a siak so ambagel.",
                "5": "Natan agawa a kayari ya imbalikas nen Abinadi so saraya a salita saray totoo nen ari Noah so talawan da a limaan, lapu ed say Espiritu na Katawan so wala ed sikato; tan say lupa to sinminag na mapalalo a sileng, a siñga si Moses nen wala ed palandey na Sinai, legan a sikato so misasalita ed Katawan.",
                "6": "Tan sikato so nansalita katekep na pakapanyari tan pakaoley a nanlapu ed Dios; tan impatuloy to so saray salita to, a nankuan:",
                "7": "Anengneng yo ya angapo so pakapanyari yo a mamatey ed siak, dia ed ontan lausen ko so saray ibalitak. On, tan apatnagan ko a saya so anugat ed saray puso yo lapu ed imbagak ed sikayo so katuaan nipaakar ed saray kaugsan yo.",
                "8": "On, tan saray salitak pinano to kayo na pakelaw tan ag pakatebek, tan pasnok.",
                "9": "Balet ilaus ko so ibabalitak; tan dia ed ontan ag la makana no iner so laen ko, no bilang siak so nilaban.",
                "10": "Balet saya so ibagak ed sikayo, no anto so gawaen yo ed siak, kayari to nia, so sakey a kanengneñgan tan sakey ya anino na saray beñgatla ya onsabi.",
                "11": "Tan natan basaen ko so saray nakekeraan ni ed saray gangan na Dios, lapu ed apatnagan ko a saraya so ag nisulat ed saray puso yo; apatnagan ko ya inaral yo tan imbañgat yo so kaugsan ed karaklan a kabiañgan na bilay yo.",
                "12": "Tan natan, anunotan yo so saray inkuan ko ed sikayo: Ag kayo mangagawa ed inkasikayo na antokaman a talintao, odino antokaman ya kapadpara na antokaman a wala ed tagey na tawen, odino saray beñgatla a wala ed dalem na dalin, odino saray wala ed danum ed silong na dalin.",
                "13": "Tan lamet: Ag kayo ontetewek ed sikara, odino manlingkor ed sikara, lapu ed siak a Katawan a Dios mo sakey ak a maimon a Dios, ya ondalaw ed kaugsan na saray ama ed saray anak, ya anga ed komatlo tan komapat a kailalakan na saraman so mambusol ed siak;",
                "14": "Tan mañgipanengneng ak na panañgasi ed saraman so nilibo a mañgaaro ed siak tan manusumpal ed saray gangan ko.",
                "15": "Ag mo ikakana so ñgaran na Katawan a Dios mo ed andi-kakanaan; lapu ed say Katawan ag to ipasen ya angapo so kasalanan na saray mañgikana ed ñgaran to ya andi-kakanaan.",
                "16": "Nunot mo so agew na ñgilin, a saya so pasantosen mo.",
                "17": "Anem agew a mankimey ka, tan gawam la ya amin so saray nepeg mo a kimeyan;",
                "18": "Balet say komapito ya agew, a saya so ñgilin na Katawan a Dios mo, ag ka mangawa na antokaman a kimey, sikayo, ni say laki ya anak yo, ni say bii ya anak mo, say igagangan mo a laki, odino say igagangan mo a bii, ni saray bakam, ni saray sankailim a wala ed loob na puerta yo;",
                "19": "Tan dia ed loob na anem agew say Katawan ginawa to so tawen tan dalin, tan say dayat, tan amin a lugan to nia; dia ed ontan say Katawan binendicionan to so agew na ñgilin, tan saya so pinasanto to.",
                "20": "Igalang mo so amam tan say inam, pian andukey so saray agew mo ed dalin ya initer na Katawan a Dios yo ed sika.",
                "21": "Ag kayo mamatey.",
                "22": "Ag kayo mangagawa na pikakaloguran. Ag kayo mantatakew.",
                "23": "Ag kayo mantatasi na aliwa a tua sumpa ed kaabay yo.",
                "24": "Ag yo iibegan so abong na kaabay yo, ag yo iibegan so asawa na kaabay yo, ni say igagangan to a laki, ni say igagangan to a bii, ni say baka to, ni say asno to, ni say antokaman a beñgatla a kayarian na kaabay yo.",
                "25": "Tan agawa a kayari nen Abinadi a sinampotan so saraya ya ibabaga to inkuan to ed sikara: Imbañgat yo kasi ed saya a totoo ya agamilen da a gawaen so saraya ya amin a beñgatla ed panumpal da ed saraya a gangan?",
                "26": "Ibagak ed sikayo, Andi; tan no ginawa yo, say Katawan ag to ak la imbaki tan mamprofesiya na mauges a beñgatla nipaakar ed saya a totoo.",
                "27": "Tan natan imbaga yo a say kilalaban so onsabi manlapu ed gangan nen Moises. Ikuan ko ed sikayo a manepeg a sumpalen yo ni so gangan nen Moises; balet ikuan ko ed sikayo, onsabi so panaon ya ag la nakaukolan a sumpalen so gangan nen Moises.",
                "28": "Tan arum ni, ikuan ko ed sikayo, a say kilalaban ag onsabi ed panamegley na gangan lambeñgat; tan no ag dia ed bagat a pamaandi na kasalanan, a say Dios a dili gawaen to lapu ed kasalanan tan karelmeñgan na saray totoo to, no andi sikara so andi-saew a nabalang, angaman wala so gangan nen Moises.",
                "29": "Tan natan ikuan ko ed sikayo a nakaukolan wala so gangan a niiter ed saray anak na Israel, on, angan sakey a mapeget a gangan lapu ed sikara so totoo a matalker so teñger da, maples a mangawa na kaugsan, tan matantan a makanunot ed Katawan a Dios da;",
                "30": "Dia ed ontan wala nen saman so gangan a niiter ed sikara, on, sakey a gangan na saray susumpalen tan tutuntonen, sakey a gangan a saya so mapeget a sumpalen da ed inagew-agew, pian sikara so sinonunot ed Dios tan saray susumpalen da ed sikato.",
                "31": "Balet nia, ikuan ko ed sikayo, a saraya a beñgatla so kanengneñgan na saray beñgatla ya onsabi.",
                "32": "Tan natan, atalusan da kasi so gangan? Ikuan ko ed sikayo, Andi, ag da atalusan so gangan; tan saya so makaseñgeg ed awet na saray puso ra; lapu ed ag da atalusan ya angapo so too a nilaban likud no ag dia ed panamegley na pananundon na Dios.",
                "33": "Tan nia, ag kasi si Moises namprofesiya ed sikara nipaakar ed isabi na Mesias, tan say Dios so dundonen to so saray totoo to? On, tan angan amin a profeta a namprofesiya manlapu la ed inletneg na mundo—ag kasi sikara so nansalita na ag onsulok odino kulang nipaakar ed saraya a beñgatla?",
                "34": "Ag da kasi inkuan a say Dios a dili so onla dia ya onlasur ed limog na saray anak na totoo, tan alaen to so indeñgan na sakey a too, tan onla a walaan na baleg a pakapanyari ed tapew na saya a dalin?",
                "35": "On, tan ag da kasi met imbaga a gawaen to so kioli ed bilay na saray inaatey, tan sikato, a dili, so duksaen da tan manlikna na kasegsegañgan?"
            },
            "14": {
                "1": "On, angan si Isaias ag to kasi inkuan onia: Siopa so anisia ed saray imbaga mi, tan siopa so añgipatnagan na Katawan ed taklay to?",
                "2": "Lapu ed sikato so ontubo ed arap to a siñga sakey a malangwer a tanaman, tan siñga sakey a lamut ya ompaway ed amaga a dalin; angapo so kanengneñgan to ni say karakepan to; tan sano saya so nanengneng tayo angapo so karakepan to a pampilalekan tayo.",
                "3": "Sikato so binalaw tan ag-inawat na saray totoo; sakey a too na saray ermen, tan kabat to so kaermenan; tan saray lupa tayo so inamot tayo ed sikato; sikato so binalaw, tan sikato so ag tayo pinabli.",
                "4": "Petepeteg a sikato so anakbat ed saray kaermenan tayo, tan inawit to so saray ermen tayo; iñgen sikato so pinabli tayo ya abakbak, a binakbak na Dios, tan nanlikna na kasegsegañgan.",
                "5": "Balet sikato so asugatan lapu ed saray kasalanan tayo, sikato so asireg-sireg lapu ed saray kasalanan tayo; say dusa na kareenan tayo so wala ed sikato; tan dia ed saray bakat na latiko ed sikato sikatayo so atambal.",
                "6": "Amin tayo, so siñga karnero, ya abalang a sinmian; balang sakey so binmalingling ed labay to a dalan; tan say Katawan sinakbat to ed inkasikato so kaugsan tayo ya amin.",
                "7": "Sikato so adusa, tan sikato so apasegsegang, iñgen ag to nilukasan so sañgi to; sikato so naawit a siñga sakey a kordero ed panagpateyan, tan siñga sakey a karnero ed arap na saray komikiskis a nampaemel kanian ag to nilukasan so sañgi to.",
                "8": "Sikato so inala ed pañgawan tan nanlapu ed inkaokom; tan siopa so manekder ed kapolian to? Lapu ed sikato so nisian ed dalin na saray mambibilay; lapu ed kasalanan na saray totook sikato so abakbak.",
                "9": "Tan sikato so nipumpon a kaiba to so saray marelmeng, tan saray mamayaman ed impatey to; lapu ed angapo so ginawa to a mauges, ni say panamaliñgo angapo ed sañgi to.",
                "10": "Iñgen kinaliktan na Katawan a sikato so nabakbak; sikato so inyan to ed kaermenan; sano gawaen to so kamarerua to a bagat ed kasalanan nanengneng to so saray boleg to, padukeyen to so saray agew to, tan say kaliktan na Katawan so onaliguas ed lima to.",
                "11": "Nanengneng to so kasegsegañgan na kamarerua to, tan sikato so napenek; makaseñgeg ed pikakabat to say matunong ya igagangan ko patunoñgen to so dakel; lapu ed sakbaten to so saray kasalanan da.",
                "12": "Dia ed ontan sikato so iapag ko na kabiañgan a kaiba so saray makapanyari, tan sikato so mipaldua ed saray asamsam a kaiba so saray mabiskeg; lapu ed initer to so liknaan to nipaakar ed ipapatey; tan sikato so nibilang ed saray managkasalanan; tan sikato so anakbat na kasalanan na saray dakel, tan sikato so nangawa na panamegley ed saray makasalanan."
            },
            "15": {
                "1": "Tan natan si Abinadi inkuan to ed sikara: Labay ko a natalusan yo a say Dios a dili so onla dia ya onlasur ed limog na saray anak na totoo, tan sikato so manundon ed saray totoo to.",
                "2": "Tan lapu ed say panayam to ed laman sikato so natawag ya Anak na Dios, tan lapu ed say laman to so initer to ya oleyan na linawa na Ama, kanian sikato so Ama tan say Anak—",
                "3": "Say Ama, lapu ed sikato so inñginew ed pakapanyari na Dios; tan say Anak, lapu ed laman; dia ed onia sikato so nanmaliw ya Ama tan Anak—",
                "4": "Tan sikara so saksakey a Dios, on, say peteg ya Andi-angaan ya Ama ed tawen tan dalin.",
                "5": "Tan dia ed onia say laman nanmaliw a wala ed pakaoley na Espiritu, odino say Anak ed Ama, lapu ed sikara so saksakey a Dios, a mantepel na tukso, tan ag onabuloy ed tukso, balet intepel to a sikato so balawen da, tan pairapen da, tan pinapaway, tan ag-binirbir na saray totoo to.",
                "6": "Tan kayari to nia ya amin, kayari to a nankimey na dakel a makapakelaw a milagro ed limog na saray anak na totoo, sikato so niakar, on, angan unong ed inkuan nen Isaias, a siñga sakey a karnero ya emel ed arap na managkiskis, kanian ag to nilukasan so sañgi to.",
                "7": "On, anga ed sikato so iniakar da, ipasak ed krus, tan pateyen, angan say laman manmaliw a wala ed pakaoley na patey, say linawa na Anak so inakmon na linawa na Ama.",
                "8": "Tan dia ed onia say Dios ukbaren to so balor na patey, lapu ed sikato so tinmaluna ed patey; initer to ed Anak so pakapanyari a manmaliw a manamegley ed saray anak na totoo—",
                "9": "Lapu ed sikato so tinmukutok ed tawen, a wala ed sikato so sankaaraleman a panañgasi; a sikato so napno na panagabagey ed saray anak na totoo; a sikato so manalalagey ed nambaetan da tan say kaptekan; sikato so amultot ed saray balor na patey, ya inala to ed sikato a dili so saray kaugsan tan kasalanan da, lapu ed sikara so dinundon to, tan pinenek to so nakaukolan na kaptekan.",
                "10": "Tan natan ikuan ko ed sikayo, siopa so mañgibawag ed kailalakan to? Nia, ikuan ko ed sikayo, sanen say kamarerua to so ginawa to a bagat ed kasalanan nanengneng to so saray boleg to. Tan natan anto so nibaga yo? Tan siopa so boleg to?",
                "11": "Nia ikuan ko ed sikayo, siopaman a dinmeñgel ed salita na saray profeta, on, amin a masanto a profeta a namprofesiya nipaakar ed isabi na Katawan—ikuan ko ed sikayo, ya amin na saray dinmeñgel ed saray salita da, tan anisia a say Katawan dundonen to so saray totoo to, tan sikara so nampatuloy ya nantalaran ed saman ya agew a pamaandi na saray kasalanan da, ikuan ko ed sikayo, sikara so boleg to, odino sikara so mananawir ed panarian na Dios.",
                "12": "Lapu ed sikara sinakbat to so saray kasalanan da; sikara so kinanaan na patey to, pian dundonen to ra ed saray impankasalanan da. Tan natan, ag kasi sikara so saray boleg to?",
                "13": "On, tan ag kasi saray profeta, balang sakey a nilukasan to so sañgi to a mamprofesiya, ya ag apaktak ed kasalanan, say labay ko ya ibaga amin a masanto a profeta nanlapu ed ingapo na mundo? Ikuan ko ed sikayo sikara so boleg to.",
                "14": "Tan sikara iraman so añgipakabat na kareenan, sikara so añgawit na maong a balita na kaabigan, a sikara so añgipakabat na kilalaban; tan inkuan da ed Sion: Say Dios mo so mañguoley!",
                "15": "O agay la so karakepan na saray palandey a pantogtuonan na saray sali ra!",
                "16": "Tan lamet, agay la so karakepan na saray palandey a pantogtuonan na saray sali na saraman so anga ed natan sikara so mañgipapakabat na kareenan!",
                "17": "Tan lamet, agay la so karakepan na saray palandey a pantogtuonan na saray sali na saraman a dia ed kayari to nia sikara so mañgipakabat na kareenan, on, manlapu ed saya a panaon anga ed arapen tan anga ed ando la ya ando!",
                "18": "Tan nia, ikuan ko ed sikayo, aliwa ni a saya ya amin. Tan O agay la so karakepan na saray palandey a pantogtuonan na saray sali to na saman so mañgaawit na maong a balita, saman so añgiletneg na kareenan, on, angan say Katawan, a sikato so anundon ed saray totoo to; on, saman so añgiter na kilalaban ed saray totoo to;",
                "19": "Tan no ag lapu ed karundon a ginawa to ya onkana ed saray totoo to, a saya so niparaan la nanlapu ed inkiletneg na mundo, ikuan ko ed sikayo, no ag makaseñgeg ed saya, amin a katooan so nabalang.",
                "20": "Balet nia, say balor na patey so napaksot, tan say Anak so manoley tan awalaan na pakapanyari ed saray inaatey; dia ed ontan, ginawa to so kioli ed bilay na saray inaatey.",
                "21": "Tan wala so onsabi a kioli ed bilay, angan say unaan a kioli ed bilay; on, angan say kioli ed bilay na saraman so wala nen saman, tan wala natan, tan dia ed arapen, iñgen anga ed kioli nen Cristo ed bilay—a saya so akatawagan to.",
                "22": "Tan natan, say kioli na amin a profeta ed bilay, tan amin ya anisia ed saray salita ra, odino amin ya anumpal ed saray gangan na Dios, sikara so ombañgon ed unaan a kioli ed bilay; dia ed ontan, sikara so unaan ya onoli ed bilay.",
                "23": "Sikara so nabilay a miayam ed Dios ya anundon ed sikara; dia ed onia wala ed sikara so bilay ya andi-angaan ed panamegley nen Cristo, a sikato so amultot ed balor na patey.",
                "24": "Tan sikara iraman so awalaan na biang ed unaan a kioli ed bilay; tan sikara saraman so inaatey sakbay na insabi nen Cristo, dia ed ag da pikakabat, lapu ed ag nibawag ed sikara so kilalaban. Tan dia ed onia say Katawan so añgawit na kipawil ed saraya; tan wala so biang da ed unaan a kioli ed bilay, odino wala ed sikara so andi-angaan a bilay, lapu ed sikara so dinundon na Katawan.",
                "25": "Tan saray ankekelag ya ugogaw wala met ed sikara so andi-angaan a bilay.",
                "26": "Balet nia, tan ontakot kayo, tan ongiwgiw kayo ed arap na Dios, lapu ed nepeg kayo ya ongiwgiw; lapu ed say Katawan angapo so dundonen to ed saray onalsa sumpa ed sikato tan ompatey ed saray kasalanan da; on, angan amin na saraman so inaatey ed saray kasalanan da nanlapu la ed ingapo na mundo, lapu ed ginagala ra so inmalsa sumpa ed Dios, lapu ed sikakabat ira ed saray gangan na Dios, tan ag da inonor so saraya; sikara iraman so ag mibiang ed unaan a kioli ed bilay.",
                "27": "Dia ed ontan ag kayo kasi nepeg ya ongiwgiw? Lapu ed say kilalaban ag onsabi ed saray onia; lapu ed say Katawan angapo so dinundon to ed saray onia; on, ni say Katawan ag to ra nayarian a dundonen, lapu ed ag to nayari ya iburi ed inkasikato; lapu ed ag to nayarian ya iburi so kaptekan sano wala so pibibiang to nia.",
                "28": "Tan natan ikuan ko ed sikayo ya onsabi so panaon a say panañgilaban na Katawan so nibawag ed balang sakey a bansa, sankakanayon, salita, tan totoo.",
                "29": "On, Katawan, saray managbantay mo ikelyaw da so voces da; a manoolop so voces da sikara so mancancion; lapu ed sikara so mannenengneng ed mata tan mata, sano say Katawan awiten to lamet so Sion.",
                "30": "Mangayaga kayo, mancancion kayo a manoolop, sikayo ya andi-kakanaan a pasen na Jerusalem; lapu ed say Katawan niligliwa to so saray totoo to, dinundon to so Jerusalem.",
                "31": "Say Katawan impanengneng to so masanto a taklay to ed saray mata na amin a bansa; tan say amin a sampot na dalin nanengneng da so pañgilaban na Dios tayo."
            },
            "16": {
                "1": "Tan natan, agawa a kayari nen Abinadi ya imbalikas so saraya a salita iniunat to so lima to tan inkuan to: Say panaon so onsabi sano amin nanengneng da so panañgilaban na Katawan; sano balang sakey a bansa, sankakanayon, salita, tan totoo mannenengneng ira ed mata tan mata tan ipatua da ed arap na Dios a say panañgokom to so maptek.",
                "2": "Tan dia ed ontan saray marelmeng so nibantak ed paway, tan wala so makaseñgeg a sikara so managlem, tan mannañgis, tan manñgoyañgoy, tan panñgalateñgetan da so saray ñgipen da; tan saya so lapu ed ag da indeñgel ed voces na Katawan; dia ed ontan sikara so ag dinundon na Katawan.",
                "3": "Lapu ed sikara so makamundo tan makademonyo, tan say demonyo wala so pakapanyari to ed sikara; on angan saman so oleg a sikato so anukso ed saray unaan ya ateng tayo, a sikato so señgeg na inkigapol da; a sikato so señgegan kanian say amin a katooan so nanmaliw a makamundo, maliket ed alak na laman, makademonyo, kabat to so maong ed mauges, a sikara so inoleyan na demonyo.",
                "4": "Dia ed onia say amin a katooan so abalang; tan nia, sikara so abalang a magnayon no say Dios ag to dinundon so saray totoo to ed kipapasen da ya abalang tan nigapol.",
                "5": "Balet nunoten yo a siopaman ya ipasuot to so dili a minomundo ya inkaugali to, tan mampatuloy ed saray dalan na kasalanan tan onalsa sumpa ed Dios, sikato so mansiansia ed pasen na inkigapol tan say demonyo so awalaan na amin a pakapanyari ed sikato. Kanian dia ed sikato siñga angapo so inkarundon ya agawa, lapu ed sikato so kabusol na Dios; tan say demonyo sikato met so kabusol na Dios.",
                "6": "Tan natan no si Cristo so ag sinmabi dia ed mundo, a nansalita ed saray beñgatla ya onsabi a siñga saraya so ayari la a sinmabi, angapo komon so karundon.",
                "7": "Tan no si Cristo ag inmoli ed bilay manlapu ed saray inaatey, odino ag to apaksot so balor na patey pian say lubok ag ontaluna, tan pian say patey angapo so otot to, angapo so kioli ed bilay.",
                "8": "Balet wala so kioli ed bilay, kanian say lubok angapo ed sikato so taluna, tan say otot na patey naakmon la ed si Cristo.",
                "9": "Sikato so silew tan bilay na mundo; on, sakey a silew ya angapo so angaan to, ya ag nayari ya ombiluñget; on, tan ontan met so bilay ya andi-angaan, kanian angapo la so patey.",
                "10": "Angan saya ya ompatey a laman isulong to so angapo so kipapatey a laman, tan saya so nabulok a laman so mañgisulong na ag-nabulok a laman, tan naawit ya ontalindeg ed arap na panañgokoman na Dios, pian okomen to unong ed saray kimey da, no sikara so maong odino sikara so mauges—",
                "11": "No sikara so maong, paarap ed kioli ed bilay ya andi-angaan tan liket; tan no sikara so mauges, paarap ed kioli ed bilay ya andi-angaan a dusa, tan sikara so niawat ed demonyo, a sikato so añgoley ed sikara, a saya so dusa—",
                "12": "Lapu ed sikara so nankurang unong ed saray dili a makamundo a linawa ra tan saray pilalek da; ya ag ira kapiganman tinmawag ed Katawan sanlegan a saray taklay na panañgasi so akaunat ed sikara; lapu ed say taklay na panañgasi so akaonat ed sikara, tan saman so ag da labay a gawaen; angaman sikara so apasakbayan ed saray kaugsan da tan iñgen ag da labay so onsian ed saya; tan sikara so nigangan a mambabawi, tan iñgen sikara so ag nambabawi.",
                "13": "Tan natan, ag kasi nepeg yo so ongiwgiw tan mambabawi ed saray kasalanan yo, tan nunoten yo dia labat ed tan panamegley nen Cristo pian nayari a sikayo so nilaban?",
                "14": "Dia ed ontan, no ibañgat yo so gangan nen Moises, ibañgat yo met a saya so anino na saray beñgatla ya onsabi—",
                "15": "Ibañgat yo ed sikara a say karundon onsabi ed panamegley nen Cristo a Katawan, a sikato so peteg ya Andi-Angaan ya Ama. Amen."
            },
            "17": {
                "1": "Tan natan agawa sanen asumpal la nen Abinadi so saraya a salita, say ari ingangan to ed saray sacerdote to a sikato so alaen da tan sikato so pateyen da.",
                "2": "Balet wala so sakey ed limog da a say ñgaran to Alma, a sikato met so nanlapu ed poli nen Nephi. Tan sikato so sakey a malangwer ni a too, tan sinisia to so saray salita ya imbalikas nen Abinadi, lapu ed kabat to so nipaakar ed saray kaugsan a pinaneknekan nen Abinadi sumpa ed sikara; dia ed ontan ginapoan to so mikasi ed ari ya ag to mampasnok ed kinen Abinadi, balet itepel to a sikato la so ontaynan ed kareenan.",
                "3": "Balet say ari so lalo a sinmanok, tan ingangan to a si Alma so papawayen da ed limog da, tan impatumbok to ed saray igagangan to pian sikato so pateyen da.",
                "4": "Balet sikato so binmatik nanlapu ed arap da tan iniamotan to ra kanian ag da narumog. Tan lapu ed sikato so akaamot ed dakel ya agew insulat to so saray salita ya imbalikas nen Abinadi.",
                "5": "Tan agawa a say ari ingangan to so saray taga-bantay to a liktoben da si Abinadi tan sikato so alaen da; tan sikato so binalor da tan imbantak da ed pañgawan.",
                "6": "Tan kayari na talora ya agew, kasumpal to ya akitalusan ed saray sacerdote to, ingangan to a sikato so awiten da lamet ed arap to.",
                "7": "Tan inkuan to ed sikato: Abinadi, akarumog kami na señgegan na nankasalanan mo, tan sika so manepeg a pateyen.",
                "8": "Lapu ed imbagam a say Dios a dili so onlasur ed limog na saray anak na totoo; tan natan, lapu ed saya sika so pateyen likud no babawien mo ya amin so saray salita ya imbalikas mo a mauges nipaakar ed siak tan saray totook.",
                "9": "Natan si Abinadi inkuan to ed sikato: Ikuan ko ed sika, ya ag ko babawien so saray salita ya imbalikas ko ed sika nipaakar ed saya a totoo, lapu ed saraya so tua; tan pian nakabatan mo so inkapeteg na saraya kanian intepel ko a siak so napelag ed saray lima yo.",
                "10": "On, tan mantepel ak ya anga ed patey, tan ag ko babawien so saray salitak, tan saraya so ontalindeg a paneknek sumpa ed sika. Tan no siak so pateyen yo paterteren yo so dala ya angapo so kasalanan, tan saya met so ontalindeg a paneknek sumpa ed sikayo dia ed sampot ya agew.",
                "11": "Tan natan si ari Noah ibulos to la lawari, lapu ed tinmakot ed saray salita to; lapu ed tinmakot ag la piga say panañgokom na Dios so onsabi ed sikato.",
                "12": "Balet saray sacerdote inkelyaw da so saray voces da sumpa ed sikato, tan sikato so ginapoan da a tetelen, a kuan da: Sikato so nampauges ed ari. Dia ed ontan say ari ginmalaw so sanok to sumpa ed sikato, tan sikato so iniawat to pian sikato so pateyen.",
                "13": "Tan agawa a sikato so inala ra tan binalor da, tan sininit da so baog to ed panamegley na saray sañga a nañgalab, on angan dia ed patey.",
                "14": "Tan natan sanen say apoy so ginmapo la a napoolan, sikato so inmakis ed sikara, a nankuan:",
                "15": "Nengneng yo, angan unong ed ginawa yo ed siak, ontan met so nagawa a saray boleg yo a dakel so mantepel na sakit a siñga itetepel ko, angan say sakit na patey ed panamegley na apoy; tan saya lapu ed sikara so manisia ed panañgilaban na Katawan a Dios da.",
                "16": "Tan nagawa a sikayo so mantepel na amin a nengneng na sakit lapu ed saray kasalanan yo.",
                "17": "On, tan sikayo so nabakbak ed balang sakey a lima yo, tan sikayo so nasunson tan nataytayak a mampawil-pawil, a siñga say olop na atap ya ayayep ya osilan na atap tan masebeg a monanakap.",
                "18": "Tan dia ed saman ya agew sikayo so anopen, tan sikayo so alaen da ed lima na saray kabusol yo, tan dia ed ontan sikayo so mantepel, a siñga itetepel ko, na sakit na patey ed apoy.",
                "19": "Dia ed onia say Dios gawaen to so bales ed saraman so manderal ed saray totoo to. O Dios, awat mo pa so kamareruak.",
                "20": "Tan natan, sanen nibaga nen Abinadi so saraya a salita, sikato so niparukol, lapu ed sikato so nantepel na patey ed panamegley na apoy; on, sikato so pinatey da lapu ed ag to iburi so saray gangan na Dios, a kinapotan to so katuaan na saray salita to ed panamegley na impatey to."
            },
            "18": {
                "1": "Tan natan, agawa a si Alma, so binmatik nanlapu ed saray igagangan nen ari Noah, so nambabawi ed saray kasalanan tan kaugsan to, tan linma a nambokbukor ed limog na saray totoo, tan ginapoan to ya ibañgat so saray salita nen Abinadi—",
                "2": "On, nipaakar ed saman so onsabi, tan ontan met nipaakar ed kioli ed bilay na saray inaatey, tan say karundon na saray totoo, a saya so nagawa ed panamegley na pakapanyari, tan panirap, tan ipatey nen Cristo, tan say kioli to ed bilay tan say itokutok to ed tawen.",
                "3": "Tan no kaonoñgan so kinarakel na saray dinmeñgel ed salita to sikara so binañgatan to. Tan sikara so binañgatan to ed kabukoran, pian ag makasabi ed pikakabat na ari. Tan dakel so anisia ed saray salita to.",
                "4": "Tan agawa a no kaonoñgan kinarakel na saray anisia ed sikato so linma ed pasen a tatawagen na Mormon, a saya a pasen so inñgaran na ari, lapu ed saya so wala ed ketegan na dalin a dia ed panapanaon, saya so ayaman, na saray atap a monanakap.",
                "5": "Natan, dia ed Mormon wala so sakey a subol na malinew a danum, tan dia ed saya so nanayaman nen Alma, lapu ed asinger ed danum wala so kasamekan a tinuboan na saray ankekelag a kakiewan, a diman so panaamotan to ed agew manlapu ed panaanap na ari.",
                "6": "Tan agawa a no kaonoñgan so karakel na saray anisia ed sikato diman ira linma ya ondeñgel ed saray salita to.",
                "7": "Tan agawa a kayari na dakel ya agew wala la so maong a bilang na nantitipon ed saman a pasen na Mormon, pian ondeñgel ed saray salita nen Alma. On, amin a nantitipon so anisia ed saray salita to, pian ondeñgel ed sikato. Tan sikara so binañgatan to, tan impulong to ed sikara so pambabawi, tan karundon, tan pananisia ed Katawan.",
                "8": "Tan agawa ya inkuan to ed sikara: Nia, wala dia so saray danum na Mormon (tan onia so impantawag da) tan natan, lapu ed pilalek yo so onloob ed say olopan na Dios, tan sikayo so natawag a totoo to, tan siaabubon kayo a manakbat ed ambelat a saksakbaten na sakey tan sakey, pian saraya so onlemew;",
                "9": "On, tan maabuloy kayo a miermen ed saraman so maermen; on, tan ligliwaen yo so saray mankaukolan na ligliwa, tan ontalindeg kayo a tasi ed Dios ed amin a panaon tan ed amin a beñgatla, tan angan inerman a pasen a kawalaan yo, angan dia ed patey, pian sikayo so dundonen na Dios, tan nibilang kayo ed saray wala ed unaan a onoli ed bilay, pian nawalaan kayo na andi-angaan a bilay—",
                "10": "Natan ikuan ko ed sikayo, no saya so pilalek na saray puso yo, anto so wala ed sikayo a sumpa ed pakabiniagan yo ed ñgaran na Katawan, a sakey a tasi ed arap to a linmoob kayo ed sakey a paknaan ed sikato, a sikato so panlingkoran yo tan onoren yo so saray gangan to, pian ikalbo to so Espiritu to a daakan ed sikayo?",
                "11": "Tan natan sanen saray totoo nadñgel da so saraya a salita, intipak da so saray lima ra lapu ed gayaga, tan imbelyaw da: Saya so pirawat na saray puso mi.",
                "12": "Tan natan agawa a si Alma inala to si Helam, lapu ed sikato so sakey ed saray unaan, tan linma ra tan inmalagey ira ed danum, tan nampikasi, a nankuan: O Katawan, iter mo pa so Espiritum ed igagangan mo, pian gawaen to so saya a kimey ed masanto a puso.",
                "13": "Tan sanen nibaga to so saraya a salita, say Espiritu na Katawan so linma ed sikato, tan inkuan to: Helam, biniagan taka, lapu ed awalaan ak na pakaoley a nanlapu ed Dios a Makapanyari ed Amin, ya onkana ed sakey a paneknek a sika so linmoob ed sakey a paknaan a manlingkor ed sikato ya anga ed sika so ompatey unong ed ipatey na laman; tan say Espiritu na Katawan so niiter ed sika; tan iter to ed sika so andi-angaan a bilay, ed panamegley na pananundon nen Cristo, a sikato so imparaan to a nanlapu la ed inletneg na mundo.",
                "14": "Tan kayari ya imbaga nen Alma so saraya a salita, mandapag a si Alma tan si Helam so linmegep ed danum; tan sikara so linmimwas tan sinmakbit ira ed danum a sigagayaga, lapu ed napno ra na Espiritu.",
                "15": "Tan lamet, si Alma so añgala na sananey ni, tan linma a pidua ed danum, tan sikato so bininiagan to a siñga unong ed inmuna, balet ag to la impalgep so laman to lamet ed danum.",
                "16": "Tan unong ed saya a kanengneñgan bininiagan to so balang sakey a linma ed pasen na Mormon; tan wala so bilang da a duara a lasus tan apatira a kamarerua; on, tan sikara so abiniagan ed danum na Mormon, tan sikara so napno na gracia na Dios.",
                "17": "Tan sikara so atawag a simbaan na Dios, odino say simbaan nen Cristo, nanlapu ed saman a panaon. Tan agawa a siopaman ya abiniagan ed pakapanyari tan pakaoley na Dios so niarum ed simbaan to.",
                "18": "Tan agawa a si Alma, lapu ed walaan na pakaoley a nanlapu ed Dios, sikato so nanordin na saray sacerdote; angan sakey a sacerdote ed dagup na tungal limamplo a bilang so inordinan to a mampulong ed sikara, tan pian mañgibañgat ed sikara nipaakar ed saray beñgatla a nipaakar ed panarian na Dios.",
                "19": "Tan ingangan to ed sikara ya angapo so arum ya ibañgat da likud labat ed saray beñgatla ya imbañgat to, tan sinalita na sañgi na saray masanto a profeta.",
                "20": "On, angan sikara so ingangan to ya angapo so arum ya ipulong da likud ed pambabawi tan pananisia ed Katawan, a sikato so anundon ed saray totoo to.",
                "21": "Tan sikara so ingangan to a nepeg angapo so baliñgaan ed sakey tan sakey, balet sikara so mantalaran ed sakey a mata ya awalaan na sakey a pananisia tan sakey a biniag, a saray puso ra so alaga ed pankakasakey tan aro na sakey tan sakey.",
                "22": "Tan dia ed onia sikara so ingangan to a mampulong. Tan dia ed onia nanmaliw ira ya anak na Dios.",
                "23": "Tan sikara so ingangan to a nepeg da ya onoren so agew na ñgilin, tan saya so pasantosen da, tan ontan met dia ed inagew-agew mañgiter ira na pisasalamat ed Katawan a Dios da.",
                "24": "Tan ingangan to met ed sikara a saray sacerdote ya inordinan to so nepeg a mankimey ed saray dili a lima ra ya onkana ed pambilay da.",
                "25": "Tan wala so sakey ya agew ed loob na sakey simba a nibiig pian sikara so mantitipon a mambañgat ed saray totoo, tan igalang da so Katawan a Dios da, tan ontan met, unong a wala ed loob na pakayari ra, sikara so mantitipon.",
                "26": "Tan saray sacerdote ag da inilalo ed saray totoo so pambilay da; balet dia ed pankimey da sikara so makaawat na gracia na Dios, pian sikara so ombiskeg ed Espiritu, lapu ed wala ed sikara so pikakabat ed Dios, pian makapambañgat ira ed pakapanyari tan pakaoley a manlapu ed Dios.",
                "27": "Tan lamet si Alma ingangan to a saray totoo ed simbaan so mañgiapag ira ed saray tagano da, balang sakey unong ed wala ed sikato; no sikato so awalaan na malaglaem nepeg a sikato so mañgiter met na malaglaem; tan dia ed saman so daiset so wala ed sikato, daiset met so kaukolan; tan siopaman na angapo niiter ed sikara.",
                "28": "Tan dia ed onia sikara so nepeg a mañgiter ed saray tagano ra ed mabulos a linawa tan maong a pilalek ed Dios, tan dia ed saraman so sacerdote a wala ed sikara so pankaukolan, on, tan balang sakey a mankakaukolan, lakseb a kamarerua.",
                "29": "Tan saya so inkuan to ed sikara, lapu ed ingangan na Dios; tan sikara so nankurang a maptek ed arap na Dios, ya añgiapag ed balang sakey mandapag dia ed inkalaman tan inkaespiritu unong ed saray pankaukolan da.",
                "30": "Tan natan agawa so saya ya amin diman ed Mormon, on, ed asinger na saray danum na Mormon, dia ed katakelan ya asinger ed saray danum na Mormon; on, diman ed pasen na Mormon, saray danum na Mormon, saray katakelan ed Mormon, agay la so karakepan na saraya ed mata na saray linma diman ya akapikabkabat ed Mananundon da; on, tan agay la so inkapalar da, tan sikara so nancancion na pandayew ed sikato ed ando la ya ando.",
                "31": "Tan saraya a beñgatla so agawa ed ketegan na dalin, pian ag onsabi ed pikakabat na ari.",
                "32": "Balet nia, agawa a say ari, lapu ed asukayan to so sakey a pankusokuso ed limog na saray totoo, imbaki to so saray igagangan to a mansiim ed sikara. Kanian dia ed saman ya agew ya impandaragup da pian ondeñgel ed salita na Katawan sikara so asukayan na ari.",
                "33": "Tan natan say ari inkuan to a si Alma so mansosugsog ed saray totoo pian onalsa ra sumpa ed sikato; dia ed ontan imbaki to so ñgayew to a manderal ed sikara.",
                "34": "Tan agawa a si Alma tan saray totoo na Katawan so apasakbayan ed isabi na saray ñgayew na ari; dia ed ontan inala ra so saray abong-abong da ya abel tan saray boleg da tan sinmipot ira ya amaarap ed kalawakan.",
                "35": "Tan wala so karakel na bilang da ya apat a lasus tan limamplo a kamarerua."
            },
            "19": {
                "1": "Tan agawa a saray ñgayew na ari so pinmawil, lapu ed angapo so asumpalan na impananap da ed saray totoo na Katawan.",
                "2": "Tan natan nengneng yo, say ñgayew na ari so daiset, lapu ed sikara so abawasan, tan wala so ginmapo ya inkaapag-apag ed saray nakdaan ed saray totoo.",
                "3": "Tan saraman so daiset a kabiañgan ginapoan da ya ibesñgaw so saray pantaktakot sumpa ed ari, tan wala so ginmapo a baleg a baliñgaan ed limog da.",
                "4": "Tan natan wala so sakey a too ed limog da a say ñgaran to Gideon, tan lapu ed sikato so mabiskeg a too tan kabusol na ari, dia ed ontan inoyus to so espada to, tan sinambaan to ed sanok to a pateyen to so ari.",
                "5": "Tan agawa a nilabanan to so ari; tan sanen say ari anengneng to a sikato so ñgalñgali la natalo, sikato so tinmaynan tan binmatik tan kinmalab ed tori ya asinger ed templo.",
                "6": "Tan si Gideon tinumbok to ya inosilan tan ñgalñgali la akasabi ed tori pian pateyen to so ari, tan say ari inwandag to so saray mata to ed kaliber-liber a mamaarap ed dalin na Shemlon, tan anengneng to, saray ñgayew na Lamanite a wala la ra ed loob na ketegan na dalin.",
                "7": "Tan natan say ari inmakis ed paniñgel na kamarerua to, a nankuan: Gideon, ag mo ak papateyen, lapu ed saray Lamanite wala la ra ed sikatayo, tan sikatayo so pateyen da; on, pateyen da so saray totook.",
                "8": "Tan natan say ari aliwa a baleg so kapagaan to ed saray totoo to a siñga say kapagaan to ed dili a bilay to: angaman ontan, si Gideon ag to inekal so bilay to.",
                "9": "Tan say ari ingangan to ed saray totoo a sikara so ombatik ya onarawi ed saray Lamanite, tan sikato a dili so wala ed unaan da, tan sikara so binmatik ed kalawakan, a kaiba ra so saray bibii tan saray anak da.",
                "10": "Tan agawa ya inosilan ira na saray Lamanite, tan sikara so nabet da, tan ginapoan da ra a pinapatey.",
                "11": "Natan agawa a say ari ingangan to ed amin a lalaki a taynanan da so saray kaasawaan da tan saray anak da, tan ibatikan da so saray Lamanite.",
                "12": "Natan wala so dakel ya ag da ra taynanan, balet linabay da ni so ontilak tan ompatey a kaiba da ra. Tan saray arum tinaynanan da so saray kaasawaan tan saray anak da tan binmatik ira.",
                "13": "Tan agawa a saraman so tinmilak a kaiba na saray kaasawaan tan saray anak da ingangan da a saraman so magagangana a bibii ya anak da so ontalindeg ya onsabat tan mikasi ed saray Lamanite ya ag da ra pateyen.",
                "14": "Tan agawa a saray Lamanite so awalaan na panañgasi ed sikara, lapu ed sikara so naayat ed gangana na saray bibii.",
                "15": "Dia ed ontan saray Lamanite ag da ra inekalan na bilay, tan sikara so inala ra a dinakep tan sikara so inala ra ya impawil ed dalin na Nephi, tan iniabuloy da a nayarian da a kayarianen so dalin, ed silong na sakey a getar ya iawat da si ari Noah ed saray lima na saray Lamanite, tan iawat da so saray kayarian da, angan kapaldua ed amin a kayarian da, kapaldua ed saray balitok da, tan pilak da, tan amin ya ankabli a beñgatla, tan dia ed onia sikara so mambayar na buis ed ari na saray Lamanite a tinaon-taon.",
                "16": "Tan natan wala so sakey ed saray lalaki ya anak na ari ya adakep, a say ñgaran to Limhi.",
                "17": "Tan natan si Limhi pilalek to a si ama to so ag da napatey; manwari ya ontan, si Limhi ag maamot ed sikato so inkauges nen ama to, lapu ed sikato a dili so sakey a too a maptek.",
                "18": "Tan agawa a si Gideon so añgibaki a maamot na saray lalaki ed kalawakan, a mananap ed ari tan ontan met ed saray kaolop to. Tan agawa a naabet da so saray totoo diman ed kalawakan, amin likud lambeñgat ed ari tan saray sacerdote to.",
                "19": "Natan sinambaan da ed saray puso ra a sikara so ompawil ed dalin na Nephi, tan no saray kaasawaan da tan saray anak da so inaatey la, tan ontan met ed saray tinmitilak ed sikara, sikara so ombales, tan sikara met so mipateyan ed sikara.",
                "20": "Tan say ari ingangan to ya ag ira ompawil; tan sikara so nampasnok ed ari, tan ingangan da a sikato so manirap, angan kipapatey ed panamegley na apoy.",
                "21": "Tan ñgalñgali da met la awiten so saray sacerdote tan sikara so pateyen da, tan sikara so binmatik a tinmaynan ed arap da.",
                "22": "Tan agawa a ñgalñgali la ra ompawil ed dalin na Nephi, tan nabet da so saray totoo nen Gideon. Tan saray totoo nen Gideon imbaga ra so nipaakar ed amin ya agawa ed saray kaasawaan da tan saray anak da; tan saray Lamanite iniabuloy da a kayarianen da so dalin ed panamegley na pambayar na buis ed saray Lamanite na kapaldua ed amin a kayarian da.",
                "23": "Tan saray totoo imbaga ra ed saray totoo nen Gideon a pinatey da so ari, tan saray sacerdote to so binmatik a linma ya aragdawi ed kalawakan.",
                "24": "Tan agawa a kayari a sinampotan da so impantitipon, amawil la ra ed dalin na Nephi, a napno na gayaga, lapu ed saray kaasawaan da tan saray anak da so ag apatey; tan imbaga ra ed si Gideon so ginawa ra ed ari.",
                "25": "Tan agawa a say ari na saray Lamanite so nangawa na sakey a samba ed sikara, a saray totoo to ag da ra pateyen.",
                "26": "Tan ontan met nen Limhi, lapu ed sikato so laki ya anak na ari, a sikato so añgiteran na saray totoo na panarian, so nangawa na sakey a samba ed say ari na saray Lamanite a saray totoo to so mambayar na buis ed sikato, angan kapaldua ed amin a kayarian da.",
                "27": "Tan agawa a si Limhi ginapoan to ya inletneg so panarian tan inletneg to so kareenan ed limog na saray totoo to.",
                "28": "Tan say ari na saray Lamanite so añgipasen na bantay ed kaliber-liber na dalin, pian napansiansia to so saray totoo nen Limhi ed saman a dalin, pian sikara so ag makataynan ya onla ed kalawakan; tan tinaganoan to so saray bantay to ed saray buis ya aawaten to ed saray Nephite.",
                "29": "Tan natan si ari Limhi so awalaan na nampatuloy a kareenan ed panarian to ed loob na duara a taon, lapu ed saray Lamanite ag da ra ginulo odino ginetma a pateyen."
            },
            "20": {
                "1": "Natan wala so sakey a pasen ed Shemlon a pantitiponan na saray bibii ya anak na saray Lamanite a diman ira mancancion, tan mansayaw, tan diman ira manliliket.",
                "2": "Tan agawa a wala so sakey ya agew a daiset so bilang na saray linma a mancancion tan mansayaw.",
                "3": "Tan natan saray sacerdote nen ari Noah, lapu ed ambaing ira la ya ompawil ed ciudad na Nephi, on, lapu ed antakot ira ompano pateyen ira na saray totoo, kanian, ag da labay a salien so ompawil ed saray kaasawaan da tan saray anak da.",
                "4": "Tan lapu ed sikara so manaayam ed saray kalawakan, tan lapu ed asukayan da so saray bibii ya anak na saray Lamanite, sikara so nambabantay tan nansiim ed saraya;",
                "5": "Tan sanen wala labat so pigpigara a nantitipon pian mansayaw, sikara so pinmaway ed saray panamotan da a pasen tan sikara so inala ra tan inawit da ra ed kalawakan; on, duamplo tan apat ed saray bibii ya anak na saray Lamanite so inawit da ed kalawakan.",
                "6": "Tan agawa sanen saray Lamanite asukayan da a naandi so saray bibii ya anak da, sinmanok ira ed saray totoo nen Limhi, lapu ed ninunot da a say nangawa ed saya so saray totoo nen Limhi.",
                "7": "Dia ed ontan imbaki ra so saray ñgayew da; on, angan say ari a dili so linma a wala ed unaan na saray totoo to; tan sikara so pinmegdat ed dalin na Nephi pian deralen da so saray totoo nen Limhi.",
                "8": "Tan natan si Limhi asukayan to ra a nanlapu ed tori, angan say amin na saray pampaparaan da ed bakal so asukayan to met; dia ed ontan tinipon to so saray totoo to, tan inalagar da ra ed kaalugan tan dia ed katakelan.",
                "9": "Tan agawa sanen saray Lamanite so akaasinger la, saray totoo nen Limhi ginapoan da ra a dugpaan manlapu ed saray pasen a panaalagaran da, tan ginapoan da ra a pateyen.",
                "10": "Tan agawa a say laban so nanmaliw a mapalalo a malet, lapu ed akilaban ira a siñga leon ed saray dinegkeman da.",
                "11": "Tan agawa a saray totoo nen Limhi ginapoan da la ra a sunsonen so saray Lamanite ed arapan da; ya angaman kulang ni a kapaldua so bilang da nen saray Lamanite. Balet akilaban ira ya onkana ed saray bilay da, tan niseñgeg ed kaasawaan da tan saray anak da; dia ed ontan ginawa ra so angaan na nayarian da tan siñga dragon so impilaban da.",
                "12": "Tan agawa ya arumog da so ari na saray Lamanite a wala ed sakey ed saray limog na bilang na saray inaatey; balet sikato so ag ni inatey, lapu ed sikato so asugatan tan tinaynan da la a niparukol ed dalin, lapu ed masiado a masiglat so imbatik na saray totoo to.",
                "13": "Tan sikato so inala ra tan binerber da so saray sugat to, tan iniakar da ed arap nen Limhi, tan inkuan da: Nengneng mo, nia so ari na saray Lamanite; lapu ed sikato so asugatan tan sikato so niparukol ed limog na saray inaatey, tan sikato so tinaynanan da; tan nengneng mo, sikato so inawit mi dia ed arap mo; tan natan sikato so pateyen tayo.",
                "14": "Balet si Limhi inkuan to ed sikara: Ag yo papateyen, balet awit yo ed siak pian sikato so nanengneng ko. Tan sikato so inawit da. Tan si Limhi inkuan to ed sikato: Anto so makaseñgeg na impegdat yo dia pian mibakal kayo sumpa ed saray totook? Nengneng mo, saray totook ag da dineral so samba a ginawak ed sika; dia ed ontan, akin kasi sika so nanderal ed samba a ginawam ed saray totook?",
                "15": "Tan natan say ari inkuan to: Dineral ko so samba makaseñgeg saray totoom imbatik da ra so saray bibii ya anak na saray totook; dia ed ontan, dia ed pasnok ko ingangan ko ed saray totook ya ompegdat a mibakal sumpa ed saray totoom.",
                "16": "Tan natan si Limhi angapo so nadnadñgelan to nipaakar ed saya a pamaakaran; dia ed ontan inkuan to: Mansukait ak ed saray totook tan siopaman a nangawa ed saya a beñgatla sikato so papatey ko. Dia ed ontan ginawa to so impansukait ed saray totoo to.",
                "17": "Natan sanen nadñgelan nen Gideon so saraya a beñgatla, lapu ed sikato so kapitan ed ari, linma tan inkuan to ed ari: Pikasik ya itepel mo ak, tan ag mo pasusukaitan so saya a totoo, tan aleg a sikara so pankasalananen mo ed saya a beñgatla.",
                "18": "Ag mo kasi nanunotan so saray sacerdote nen amam, a sikara so inanap a pateyen na saya a totoo? Ag kasi sikara so wala ed kalawakan? Tan ag kasi sikara so nantakew ed saray bibii ya anak na saray Lamanite?",
                "19": "Tan natan, nengneng mo, tan ibagam ed ari so saraya a beñgatla, pian ibaga to ed saray totoo to pian sikara so napabetel ed sanok da ed sikatayo; tan nengneng mo sikara la so kaplesan a mampaparaan ya onla dia sumpa ed sikatayo; tan nengneng mo met sikatayo so dagdaiset la.",
                "20": "Tan nia, sikara so onla dia a kaiba ra so ag nabilang a ñgayew da, tan likud no say ari pareenen to ra ya onkana ed sikatayo andi-saew a sikatayo so ompatey.",
                "21": "Ag kasi saray salita nen Abinadi so asumpal, ya improfesiya to sumpa ed sikatayo—tan saraya ya amin so lapu ed ag tayo indeñgel ed saray salita na Katawan, tan ibeneg tayo so saray kaugsan tayo?",
                "22": "Tan natan pareenen tayo si ari, tan sumpalen tayo so samba a ginawa tayo ed sikato; lapu ed magmaong ni a mansiansia itayo ed inkaaripen nen say nabalang tayo so saray bilay tayo; dia ed ontan patondaen tayo la so panagpaterter na dakel a dala.",
                "23": "Tan natan si Limhi imbaga to ed ari so amin a beñgatla nipaakar ed si ama to, tan saray sacerdote a binmatik ed kalawakan, a sikara so nayari a nankasalanan ed inkibatik na saray bibii ya anak da.",
                "24": "Tan agawa a say ari so apareen onkana ed saray totoo to, tan inkuan to ed sikara: Onla itayo ya onabet ed saray totook, ya ag tayo mañgawit na agamil ed bakal; tan mañgisamba ak ed sikayo na sakey a samba a saray totook ag da pateyen so saray totoom.",
                "25": "Tan agawa a sikara so tinmumbok ed ari, tan linma ra ya angapo so agamil da ed bakal ya inmabet ed saray Lamanite. Tan agawa ya akapiabet ira ed saray Lamanite; tan say ari na saray Lamanite so yinmuko ed arap da, tan sikato so akikasi onkana ed saray totoo nen Limhi.",
                "26": "Tan sanen saray Lamanite anengneng da so saray totoo nen Limhi ya angapo so awit da ya agamil ed bakal, awalaan ira na panañgasi ed sikara tan sikara so apareen ya apabetel, tan amawil a kaiba ra so ari ed kareenan ed dalin da a dili."
            },
            "21": {
                "1": "Tan agawa a si Limhi tan saray totoo to so pinmawil ed ciudad na Nephi, tan ginapoan da so manayam lamet ed saman a dalin ed kareenan.",
                "2": "Tan agawa a dia ed inlabas na dakel ya agew saray Lamanite ginapoan da lamet so ongalaw a sisasanok sumpa ed saray Nephite, tan ginapoan da so ompegdat ed ketegan na dalin ed kaliber-liber.",
                "3": "Natan ag da ra nayarian a pateyen, lapu ed saman so samba na ari a ginawa to ed si Limhi; balet sikara so tamtampalen da ed lupa, tan sikara so uoleyan da; tan ginapoan da a pabelaten so sasakbaten da ed saray beneg da, tan sikara so sinunson da a siñga emel ya asno—",
                "4": "On, saraya ya amin so agawa ya akasumpalan na salita na Katawan.",
                "5": "Tan natan saray ansakit a liliknaen na saray Nephite so mapalalo, tan angapo so polaing pian nilaban da so inkasikara ed saray lima da, lapu ed sikara so niliktob na saray Lamanite ed amin a gilig.",
                "6": "Tan agawa a saray totoo ginapoan da so manñguroñguro ed ari lapu ed saray ansakit a liliknaen da; tan ginapoan da so mampilalek ya onla sumpa ed sikara a milaban. Tan lalo ya impalikna ra ed ari lapu ed saray dalem da; dia ed ontan iniabuloy to ed sikara a gawaen da la so onong ed kaliktan da.",
                "7": "Tan sikara so nantitipon lamet, tan insulong da so saray kirlong da, tan sikara so linma ya sumpa ed saray Lamanite pian sunsonen da ra a papawayen ed dalin da.",
                "8": "Tan agawa a sikara so tinalo na saray Lamanite, tan sikara so sinunson da a pasener, tan dakel so pinatey da ed sikara.",
                "9": "Tan natan wala so baleg a kaermenan tan paniñgel ed limog na saray totoo nen Limhi, say abalo a bii paneermenan to so asawa to, saray anak a laki tan bii so maneermen ira lapu ed ama ra, tan saray agagi a lalaki ed saray kaagian da.",
                "10": "Natan wala so dakel ya abalo a bibii ed saman a dalin, tan sikara so nannañgis a mapalalo ed inagew-agew, lapu ed baleg a takot da ed saray Lamanite a sinmabi ed sikara.",
                "11": "Tan agawa a say ag-tinmonda ya akis da so amagalaw ed saray nakdaan a totoo nen Limhi mampasnok sumpa ed saray Lamanite; tan sikara lamet so linma ya akilaban, balet sikara lamet so asunson ya apapawil, a nanlikna ra na dakel ya abalang.",
                "12": "On, sikara lamet so linma ed komatlo a panaon, tan nantepel ira lamet ed onia a kanengneñgan; tan saraman so ag inatey amawil ira lamet ed ciudad na Nephi.",
                "13": "Tan sikara so nampaabeba ed inkasikara a dili angan dia ed sapok, ya inabuloyan da so inkasikara ed pako na inkaaripen, ya iniabuloy da ed inkasikara a dili a nabakbak, tan nasunson a mampawil-pawil, tan sikara so dinetdetan da, onong ed pankaliktan na saray kabusol da.",
                "14": "Tan nampaabeba ra ed inkasikara a dili angan dia ed kaaraleman na panagpaabeba; tan sikara so nampikasi a madaleyet ed Dios; on, angan sanagew so impampikasi ra ed Dios da pian ilaban to ra ed saray kasegsegañgan da.",
                "15": "Tan natan say Katawan matantan ya ondeñgel ed saray nañgis da lapu ed saray kaugsan da; angaman ontan say Katawan dineñgel to so saray nañgis da, tan ginapoan to a palemeken so puso na saray Lamanite kanian ginapoan da a palemewen so saray ipapasakbat da ed sikara; iñgen say Katawan anengneng to ya ag ni makana a sikara so ilaban to ed inkaaripen.",
                "16": "Tan agawa a ginapoan da so onaliguas na daiset ed saman a dalin, tan ginapoan da so mantanem na saray dawa ed sawaan, tan ontan met ed saray karnero, tan saray baka, ya ag la ra nanlikna na eras.",
                "17": "Natan wala so baleg a bilang na saray bibii, a dakel nen saray lalaki; dia ed ontan si ari Limhi ingangan to a balang sakey a laki so mañgiapag na napambilay ya ikana na saray abalo a bibii tan saray anak da, pian sikara so ag ompatey ed eras; tan saya so ginawa ra lapu ed kinarakel na saray bilang na saray apatey.",
                "18": "Natan saray totoo nen Limhi sikara so nantitipon a siñga saksakey a laman onong ed angaan na nayarian da, tan insiguro ra so saray bokel na dawa tan saray ayayep da;",
                "19": "Tan say ari ag to nanmatalekan so kiagel to ed paway na padir na ciudad, likud no kaiba to so saray taga-bantay to, ag la piga dia ed antokaman a pamaakaran sikato so napelag ed lima na saray Lamanite.",
                "20": "Tan ingangan to ed saray totoo to a mambantay ira ed kaliber-liber na dalin, ag la piga a dia ed antokaman a pamaakaran naerel da so saraman so sacerdote a binmatik ed kalawakan, a sikara so nantakew ed saray bibii ya anak na saray Lamanite, tan saya so señgegan na baleg ya inkaderal a sinmabi ed sikara.",
                "21": "Lapu ed pilalek da a sikara so naala ra pian sikara so dusaen da; lapu ed sikara so ompepegdat ed dalin na Nephi no labi, tan aalaen da so saray bokel na dawa ra tan dakel ed saray ankabli a beñgatla; dia ed ontan sikara so nanalagar ed sikara.",
                "22": "Tan agawa ya angapo la so gulo ed baetan na saray Lamanite tan saray totoo nen Limhi, ya anga ed panaon a si Ammon tan saray kaagian to so sinmabi ed saman a dalin.",
                "23": "Tan say ari sanen sikato so linma ed paway na puerta na ciudad a kaiba to so saray taga-bantay to, nalmoan da si Ammon tan saray kaagian to; tan impasen to a sikara so sacerdote nen Noah dia ed saman ingangan to a sikara so erelen da, tan baloren da ra, tan ibantak da ra ed pañgawan. Tan no sikara labat so saray sacerdote nen Noah ingangan to a sikara so pateyen.",
                "24": "Balet sanen arumogan to ya aliwa a sikara, no ag sikara so kaagian to, tan nanlapu ra ed dalin na Zarahemla, sikato so napno na mapalalo a baleg a gayaga.",
                "25": "Natan si ari Limhi so añgibaki, sakbay na indateng nen Ammon, na pigara a bilang na lalaki a mananap ed dalin na Zarahemla; balet saya so ag da arumog, tan sikara so abalang ed kalawakan.",
                "26": "Angaman ontan, akarumog ira na sananey a dalin a wala so totoo to nen saman; on, sakey a dalin ya amayakmakan na amagaan a pokel, on, sakey a dalin ya atooan nen saman tan saya so sigpot ya aderal; tan sikara, lapu ed impasen da a saya a dalin na Zarahemla, amawil la ra ed dalin na Nephi, lapu ed akadateng ira ed ketegan na dalin ed aliwan dakel ya agew sakbay na indateng nen Ammon.",
                "27": "Tan sankaawit da so kasulatan, angan say kasulatan na saray totoo a makampokel ed saray arumog da; tan saraya so nitatak ed saray piligo a nanlapu ed bato a nanlaok na balatyang.",
                "28": "Tan natan si Limhi so napno lamet na gayaga ed impakapikabat to ed sañgi nen Ammon a si ari Mosiah so awalaan na palabo a nanlapu ed Dios, a lapu ed saya nayarian to ya ipatalus so saray nitatak; on tan si Ammon met so nangayaga.",
                "29": "Balet si Ammon tan saray kaagian to so napno na ermen lapu ed dakel ed saray kaagian da so apatey;",
                "30": "Tan ontan met a si ari Noah tan saray sacerdote to so señgegan kanian saray totoo nangawa ra na dakel a kasalanan tan karelmeñgan sumpa ed Dios; tan sikara met so nanermen ed impatey nen Abinadi; tan ontan met ed intaynan nen Alma tan saray totoo ya akila ed sikato, a sikara so nantibukel na sakey a simbaan na Dios ed panamegley na biskeg tan pakapanyari na Dios, tan pananisia ed saray salita ya imbesñgaw nen Abinadi.",
                "31": "On, sikara so nanermen lapu ed insipot da, lapu ed ag da amta no iner so binatikan da. Natan sikara so akitipon ed sikara a malikeliket, lapu ed sikara a dili so linmoob ed sakey a paknaan ed Dios a manlingkor ed sikato tan mañgonor na saray gangan to.",
                "32": "Tan natan nanlapu ed indateng nen Ammon, si ari Limhi so linmoob met ed sakey a paknaan ed Dios, tan dakel met ed saray totoo to, a manlingkor ira ed sikato tan mañgonor na saray gangan to.",
                "33": "Tan agawa a si ari Limhi tan dakel ed saray totoo to so pilalek da so nabiniagan; balet angapo so too ed nasasakopan na saman a dalin so walaan na pakaoley a nanlapu ed Dios. Tan si Ammon ag to labay a gawaen so saya a beñgatla, lapu ed impasen to so inkasikato ya ag-manepeg ya igagangan.",
                "34": "Dia ed ontan saman a panaon ag da tinibukel so inkasikara a sakey a simbaan, lapu ed aalagaren da ni so Espiritu na Katawan. Natan pilalek da so manmaliw ya angan siñga si Alma tan saray kaagian to, a saraya so binmatik ed kalawakan.",
                "35": "Pilalek da so nabiniagan a sakey a tasi tan sakey a paneknek a sikara so maabuloy a manlingkor ed Dios ed amin a puso ra; angaman ontan pinadukey da ni so panaon; tan say kasulatan nipaakar ed impambiniag da so niiter kayari to nia.",
                "36": "Tan natan say amin a ninunot nen Ammon tan saray totoo to, tan si ari Limhi tan saray totoo to, so say pañgilaban da ed inkasikara manlapu ed lima na saray Lamanite tan manlapu ed inkaaripen."
            },
            "22": {
                "1": "Tan natan agawa a si Ammon tan si ari Limhi ginapoan da ya ikuno ed saray totoo no panon da ya ilaban so inkasikara manlapu ed inkaaripen; tan angan kinaukolan da ya amin a totoo so mantitipon; tan saya so ginawa ra pian wala so voces na saray totoo nipaakar ed saya a getma.",
                "2": "Tan agawa ya angapo so narumog da a pamaakaran pian nilaban da so inkasikara manlapu ed inkaaripen, likud no say pañgala ra ed saray bibii, tan saray anak da, tan saray ayayep da, tan saray baka ra, tan saray abong-abong da ya abel, tan onsipot ira ya onla ed kalawakan; lapu ed saray Lamanite so dakerakel, ag nayari a saray totoo nen Limhi so misaluñgatan ed sikara, no nunoten da bilang ya ilaban so inkasikara ed inkaaripen ed panamegley na espada.",
                "3": "Natan agawa a si Gideon so linma tan tinmalindeg ed arap na ari, tan inkuan to ed sikato: Natan O ari, sika so dinmeñgel ed saray salitak ed dakel la ya ulit sanen sikatayo so milalaban ed saray kaagian tayo, saray Lamanite.",
                "4": "Tan natan O ari, no siak so ag mo arumog a sakey ya andi-kakanaan ya igagangan, odino natan dineñgel mo so saray salitak ed antokaman a kinamelag, tan no saraya so akatulong ed sika, angan ontan la so pilalek ko a deñgelen mo so saray salitak ed saya a panaon, tan siak so manmaliw ya igagangan mo tan ilaban mo so saya a totoo ed inkaaripen.",
                "5": "Tan say ari inabuloyan to a sikato so mansalita. Tan si Gideon inkuan to ed sikato:",
                "6": "Nengneng mo so dalan, a wala ed beneg na padir, dia ed beneg na ciudad. Saray Lamanite, odino saray taga-bantay na saray Lamanite, no labi sikara so abuek; dia ed ontan mañgipaakseb itayo na pakabat ed limog na amin a saya a totoo pian tiponen da so saray karnero tan baka ra, pian saraya so sunsonen da ed kalawakan ed labi.",
                "7": "Tan onla ak onong ed igangan mo tan mambayar ak na kaunoran a buis ya alak ed saray Lamanite, tan sikara so nabuek; tan sikatayo so onlabas ed maamot ed dalan a nikawigi na kampo ra sano sikara la so abuek tan naugip.",
                "8": "Dia ed onia sikatayo la so onsipot a kaiba tayo ra so saray bibii tan saray anak tayo, saray karnero tayo, tan saray baka tayo ya onla ed kalawakan; tan mambaroy tayo ya onsaliberber ed dalin na Shilom.",
                "9": "Tan agawa a say ari so dinmeñgel ed saray salita nen Gideon.",
                "10": "Tan si ari Limhi ingangan to ed saray totoo a tiponen da so saray ayayep da a pankakasakeyen; tan añgibaki na añgiter na buis ya alak ed saray Lamanite; tan sikato met so añgiter ni na dakerakel ya alak a panañgaro to ed sikara; tan sikara so naninum ya andi-sebel ed saman ya alak ya impaitulor nen ari Limhi.",
                "11": "Tan agawa a saray totoo nen ari Limhi so inmalis ed labi ya amaarap ed kalawakan a kaolop da so saray karnero tan saray baka ra, tan sikara so sinmaliberber ya amaarap ed dalin na Shilom dia ed kalawakan, tan inliko ra so basbas da a mamaarap ed dalin na Zarahemla, dia ed impañgiwanwan nen Ammon tan saray kaagian to.",
                "12": "Tan intaruk da so amin a balitok da, tan pilak, tan saray ankabli a beñgatla, a sarag da ya awiten, tan ontan met ed saray tagano ya awit da, a linma ed kalawakan; tan impatuloy da so impambaroy da.",
                "13": "Tan kayari na dakel ya agew ed kalawakan asabi da so dalin na Zarahemla, tan akitipon ira ed saray totoo nen Mosiah, tan sikara so nanmaliw ya inoleyan to.",
                "14": "Tan agawa a si Mosiah inawat to ra a sigagayaga; tan inawat to met so saray kasulatan da, tan ontan met ed saray kasulatan ya arumog na saray totoo nen Limhi.",
                "15": "Tan natan agawa a sanen saray Lamanite asukayan da a saray totoo nen Limhi so tinmaynan a pinmaway ed saman a dalin nen labi, añgibaki ra na sakey ya olop na ñgayew ed kalawakan a mañgosil ed sikara;",
                "16": "Tan kayari a sikara so inmosil ed duara ya agew, ag da la narumog so saray bakat da; dia ed ontan sikara so abalang ed kalawakan."
            },
            "23": {
                "intro": "Say kasulatan nen Alma tan saray totoo na Katawan, a sikara so sinunson ed katakelan na saray totoo nen ari Noah.",
                "1": "Natan si Alma, lapu ed sikato so pinasakbayan na Katawan a saray ñgayew nen ari Noah a sikara so ondateng ed sikara, tan lapu ed impakabat to ed saray totoo to, dia ed ontan tinipon da so saray karnero ra, tan inala ra so saray dawa, tan sikara so sinmipot a linma ed kalawakan sakbay na insabi na saray ñgayew nen ari Noah.",
                "2": "Tan say Katawan sikara so pinabiskeg to, kanian saray totoo nen ari Noah ag da ra naabotan a deralen.",
                "3": "Tan sikara so inmalis ed loob na walora ya agew a baroy ed kalawakan.",
                "4": "Tan sikara so akasabi ed sakey a dalin, on, angan sakey a marakep tan makaruyo a dalin, sakey a dalin na malinew a danum.",
                "5": "Tan impaalagey da so saray abong-abong da ya abel, tan ginapoan da a kimeyan so dalin, tan ginapoan da met so mampatalindeg na saray paalagey; on, sikara so makuli, tan sikara so nansagpot a mapalalo.",
                "6": "Tan saray totoo pilalek da a si Alma so manmaliw ya ari ra, lapu ed sikato so inararo na saray totoo to.",
                "7": "Balet inkuan to ed sikara: Nia, ag manepeg a wala so ari tayo; tan onia so inkuan na Katawan: Ag yo ipapasen a galañgen so sakey a laman ya atagtagey nen say sananey, odino say sakey a too ag to nunoten ed inkasikato ya atagtagey nen say sananey; dia ed ontan ikuan ko ed sikayo ya ag manepeg a nawalaan kayo na sakey ya ari.",
                "8": "Manwari ya ontan, no nayari a nawalaan kayo a naynay na saray maptek a totoo a manmaliw ya ari yo lalo a maong a nawalaan kayo na sakey ya ari.",
                "9": "Balet nunot yo so inkauges nen ari Noah tan saray sacerdote to; tan angan siak a dili so asingkat ed sakey a patit, tan nangawa ak na dakel a beñgatla a marumsis ed imaton na Katawan, a saraya so señgegan na ansakit a pambabawik;",
                "10": "Manwari ya ontan, kayari dakel a subok, say Katawan dineñgel to so saray nañgis ko, tan inebatan to so saray pikakasik, tan siak so ginawa to a sakey ya ikakana ed lima to ed pañgawit na dakel ed sikayo ed pikakabat na katuaan to.",
                "11": "Manwari ya ontan, dia ed saya ag ak nangloria, lapu ed ag ko kanepegan so mangloria ed inkasiak.",
                "12": "Tan natan ikuan ko ed sikayo, sikayo so pinairap nen ari Noah, tan sikayo so inaripen to tan saray sacerdote to, tan sikayo so niakar ed kaugsan lapu ed sikara; dia ed ontan sikayo so abalor ed lubir na kaugsan.",
                "13": "Tan natan lapu ed sikayo so nilaban lapu ed pakapanyari na Dios ya akaukpos ed saraya a balor; on, angan dia ed saray lima nen ari Noah tan saray totoo to, tan ontan met ed balor na inkauges, angan ontan la so pilalek ko a sikayo so ontalindeg ya ag-nagiing ed saya a kawayañgan a saya so makaseñgeg na inkabulos yo, tan ag yo iiter so talek yo ed siopaman a too a manmaliw a sakey ya ari yo.",
                "14": "Tan ontan met ag kayo manmamatalek ed siopaman a manmaliw a managbañgat yo odino managpulong yo, likud no sikato so sakey a too na Dios, a mankokurang ed saray basbas to tan mañgoonor ed saray gangan to.",
                "15": "Onia so impañgibañgat nen Alma ed saray totoo to, a balang sakey a too aroen to so kaabay to a siñga sikato, a nepeg angapo so baliñgaan ed limog da.",
                "16": "Tan natan, si Alma so atagey a sacerdote ra, lapu ed sikato so añgiletneg na simbaan da.",
                "17": "Tan agawa ya angan siopaman ag niiter so pakaoley a mampulong odino mambañgat no ag dia ed panamegley na nanlapu ed Dios. Dia ed ontan pinasanto to so amin a sacerdote ra tan amin a managbañgat da; tan angapo so siopaman ya apasanto likud no sikara so totoo a maptek.",
                "18": "Dia ed ontan sikara so nambantay ed saray totoo ra, tan sikara so tinagano ra ed saray beñgatla a nipaakar ed inkamatunong.",
                "19": "Tan agawa a ginmapo ira ya onaliguas a mapalalo ed saman a dalin; tan saya so tinawag da a dalin na Helam.",
                "20": "Tan agawa a sikara so dinmakel tan inmaliguas a mapalalo ed dalin na Helam; tan añgipatalindeg ira na ciudad, a saya so tinawag da a ciudad na Helam.",
                "21": "Angaman ontan say Katawan anengneng to a manepeg so pampasnok to ed saray totoo to; on, sinubok to so anos tan pananisia ra.",
                "22": "Manwari ya ontan—siopaman a mañgiter na talek to ed sikato saya met lamlamang so nitanduro ed sampot ya agew. On, tan onia so agawa ed saya a totoo.",
                "23": "Tan nia, ipanengneng ko ed sikayo a sikara so niakar ed inkaaripen, tan angapo so nayari a mañgilaban ed sikara no ag say Katawan a Dios da, on, angan say Dios nen Abraham tan si Isaac tan si Jacob.",
                "24": "Tan agawa a sikato so añgilaban ed sikara, tan impanengneng to so kinabaleg na pakapanyari to ed sikara, tan agay la so saray gayaga ra.",
                "25": "Tan nia, agawa a leleg a wala ra ed dalin na Helam, on, dia ed ciudad na Helam, legan a sikara so mambobokalkal na dalin ed kaliber-liber, anengneng da so ñgayew na saray Lamanite a wala ed ketegan na saman a dalin.",
                "26": "Natan agawa a saray kaagian nen Alma sikara so binmatik ed saray kaalugan da, tan sikara so nantitipon ed ciudad na Helam; tan sikara so ataktakot a mapalalo lapu ed inletaw na saray Lamanite.",
                "27": "Balet si Alma so linma tan tinmalindeg ed arap da, tan sikara so binilin to ya ag ira nepeg ya ontakot, balet nunoten da so Katawan a Dios da tan sikato so mañgilaban ed sikara.",
                "28": "Dia ed ontan naandi so takot da, tan ginapoan da so mikasi ed Katawan a palemeken to so puso na saray Lamanite, pian ag da ra pateyen, tan saray kaasawaan da, tan saray anak da.",
                "29": "Tan agawa a say Katawan pinalemek to so puso na saray Lamanite. Tan si Alma tan saray kaagian to so linma tan initer da so inkasikara ed saray lima da; tan saray Lamanite kinayarian da so dalin na Helam.",
                "30": "Natan saray ñgayew na saray Lamanite, a tinmumbok ed saray totoo nen ari Limhi, so abalang ed kalawakan ed dakel ya agew.",
                "31": "Tan nia, arumog da so saray sacerdote nen ari Noah, ed sakey a pasen a tatawagen na Amulon; tan ginapoan da a kayarianen so dalin na Amulon tan ginapoan da a kimeyan so dalin.",
                "32": "Natan say ñgaran na pañgulo na saray sacerdote so Amulon.",
                "33": "Tan agawa a si Amulon sikato so akikasi ed saray Lamanite; tan imbaki to met so kaasawaan da, a sikara so bibii ya anak na saray Lamanite, pian mikasi ed saray kaagian, ya ag da ra deralen so saray kaasawaan da.",
                "34": "Tan saray Lamanite so awalaan na panañgasi ed si Amulon tan saray kaagian to, tan ag da ra dineral, makaseñgeg ed saray kaasawaan da.",
                "35": "Tan si Amulon tan saray kaagian to sikara so akitipon ed saray Lamanite, tan sikara so mambabaroy ed kalawakan a mananap ed dalin na Nephi sanen nalmo ra so dalin na Helam, a saya so kinayarian nen Alma tan saray kaagian to.",
                "36": "Tan agawa a saray Lamanite insipan da ed si Alma tan saray kaagian to, no iwanwan da ra ed dalan ya onarap ed dalin na Nephi iabuloy da ya iter ed sikara so bilay da tan ontan met ed say kawayañgan da.",
                "37": "Balet kayari nen Alma ya añgiwanwan ed dalanen da ya ompugta ed dalin na Nephi saray Lamanite ag da labay a sumpalen so sipan da; no ag añgiter ira na bantay ed kaliber-liber na dalin na Helam, ed kinen Alma tan saray kaagian to.",
                "38": "Tan saray nakdaan ed sikara so linma ed dalin na Nephi; tan say arum ed saray kabiañgan da so amawil ed dalin na Helam, tan inawit da met ed sikara so saray kaasawaan da tan saray anak na saray taga-bantay ya atilak ed saman a dalin.",
                "39": "Tan say ari na saray Lamanite iniabuloy to ed si Amulon a sikato so manmaliw ya ari tan manañgoley ed saray totoo to, a wala ed dalin na Helam; angaman ontan angapo so pakayari to ed antokaman a beñgatla ya onsumlang ed linawa na ari na saray Lamanite."
            },
            "24": {
                "1": "Tan agawa a si Amulon agamoran to so palabo ed mata na ari na saray Lamanite; dia ed ontan, say ari na saray Lamanite initer to ed sikato tan saray kaagian to a sikara so naturo na managbañgat ed saray totoo to, on, angan dia ed saray totoo a wala ed dalin na Shemlon, tan dia ed dalin na Shilom, tan dia ed dalin na Amulon.",
                "2": "Lapu ed saray Lamanite kinayarian da so saraya ya amin a dalin; dia ed ontan, say ari na saray Lamanite so anoro na ari ed amin na saraya a dalin.",
                "3": "Tan natan say ñgaran na ari na saray Lamanite so Laman, lapu ed sikato so niboloy ed ñgaran nen ama to; tan dia ed ontan sikato so atawag ya ari Laman. Tan sikato so ari na dakel a totoo.",
                "4": "Tan sikato so anoro na saray managbañgat ed saray kaagian nen Amulon dia ed balang sakey a dalin a kinayarian na saray totoo to; tan dia ed onia say salita nen Nephi so ginapoan da ya ibañgat ed limog na amin a totoo na saray Lamanite.",
                "5": "Tan sikara so totoo a maaro ed balang sakey; angaman ontan ag da kabat so Dios; ni saray kaagian nen Amulon imbañgat to ed sikara so antokaman a beñgatla nipaakar ed Katawan a Dios da, ni say gangan nen Moises; ni say imbañgat da ed sikara so saray salita nen Abinadi;",
                "6": "Balet imbañgat da ra a mañgisinop na saray kasulatan da, tan sikara so mansusulatan ed balang sakey tan sakey.",
                "7": "Tan dia ed onia saray Lamanite ginmapo ra ya ondakel ed saray kayamanan, tan ginmapo ra a manlako tan mansaliwan ed sakey tan sakey tan sikara so binmiskeg ed pakayari, tan ginmapo ra a manmaliw a masilib tan makabat a totoo, unong ed kakabatan na mundo, on, sakey a sankasiliban a totoo, a maliket ira ed amin a kanengneñgan na karelmeñgan tan panagtolisan, likud ed saray dili a kaagian da.",
                "8": "Tan natan agawa a si Amulon ginapoan to ya oleyan si Alma tan saray kaagian to, tan ginapoan to ra a pasegsegañgen, tan ingangan to ed saray anak to so pasegsegañgen da so saray anak da.",
                "9": "Lapu ed si Amulon kabat to si Alma, a sikato so sakey ed saray sacerdote na ari, tan sikato so anisia ed saray salita nen Abinadi tan sikato so sinunson da ed paway na arapan na ari, tan dia ed ontan sinmanok ed sikato; lapu ed sikato so mananumbok nen ari Laman, iñgen inkana to so pakaoley to ed sikara, tan sikato so añgiter na saray kimey ed sikara, tan añgipasen na saray katawan ed saray managkimey.",
                "10": "Tan agawa ya ambelat a tuloy so liliknaen da kanian ginapoan da so mampikasi a madaleyet ed Dios.",
                "11": "Tan si Amulon ingangan to ya itonda ra ed saray pannañgis da; tan sikato so añgipasen na saray mambantay ed sikara, tan siopaman a naalmoan ya ontatawag ed Dios so pateyen.",
                "12": "Tan si Alma tan saray totoo to ag da inkelyaw so saray voces da ed Katawan a Dios da, balet imbesñgaw da so pilalek na saray puso ra ed sikato; tan kabat to so kanunotan na saray puso ra.",
                "13": "Tan agawa a say voces na Katawan dinmateng ed sikara ed saray kairapan da, a nankuan: Itangwa yo so saray ulo yo tan manliket kayo, lapu ed kabat ko so paknaan a ginawa yo ed siak; tan siak so akipaknaan ed saray totook tan ipaway ko ra ed inkaaripen.",
                "14": "Tan palemewen ko met so saray belat a wala ed saray takeb yo, ya angan saraya so ag yo nalikna ed saray beneg yo, legan a sikayo so wala ed inkaaripen; tan saya so gawaen ko pian ontalindeg kayo a tasik manlapu ed natan, tan pian nakabatan yo ya andi-duarua a siak, say Katawan a Dios, dalawen ko so saray totook ed saray kairapan da.",
                "15": "Tan natan agawa a saray belat a nitoon ed si Alma tan saray kaagian to so agawa ya anlemew; on, say Katawan so pinabiskeg to ra kanian nitepel da so saray belat a wala ed takeb da a mainawa, tan tinmulok ira a sililiket tan siaanos ed amin a kaliktan na Katawan.",
                "16": "Tan agawa ya agay la so kabaleg na pananisia ra tan anos da kanian say voces na Katawan so sinmabi ed sikara lamet, a nankuan: Sikayo so manliket, tan dia ed kaimbuasan sikayo so ilaban ko ya ipaway ed inkaaripen.",
                "17": "Tan inkuan to ed si Alma: Sika so onla ed unaan na saya a totoo, tan siak so mila ed sika tan ilaban ko so saya a totoo ya ipaway ed inkaaripen.",
                "18": "Natan agawa a si Alma tan saray totoo to dia ed panaon na labi tinipon da so saray karnero ra tan ontan met ed saray bokel na dawa ra; on, tan angan sanlabi so impantipon da ed saray karnero ra.",
                "19": "Tan dia ed kaimbuasan say Katawan initer to so malet ya ugip ed saray Lamanite, on, tan amin na saray katawan ed saray managkimey so wala ed malet ya ugip.",
                "20": "Tan si Alma tan saray totoo to so sinmipot ya amaarap ed kalawakan; tan sanen sanagew la ra a nambaroy, impaalagey da so saray abong-abong da ya abel ed sakey a patar, tan tinawag da so patar na Alma, lapu ed sikato so añgiwanwan ed sikara ed kalawakan.",
                "21": "On, tan diman ed patar na Alma imbesñgaw so pisasalamat da ed Dios lapu ed sikato so mapañgasi ed sikara, tan pinalemew to so saray belat a wala ed saray takeb da, tan inlaban to ra ed inkaaripen; lapu ed sikara so wala ed inkaaripen, tan angapo so makapañgilaban ed sikara likud no say Katawan a Dios da.",
                "22": "Tan akisalamat ira ed Dios, on, amin a lalaki tan amin a bibii tan amin ya anak da a makasalita la inkelyaw da so saray voces da ed pandayew na Dios da.",
                "23": "Tan natan say Katawan inkuan to ed si Alma: Mansiglat ka tan alis ka tan saraya a totoo ed saya a dalin, lapu ed abañgon la so saray Lamanite tan sikayo so oosilan da; dia ed ontan paway kayo la ed saya a dalin, tan patondaen ko so saray Lamanite ed saya a patar pian ag la ra dia makaarawi a mañgosil ed saya a totoo.",
                "24": "Tan agawa a sikara so sinmipot a pinmaway ed patar, tan intuloy da so baroy da ed kalawakan.",
                "25": "Tan kayari a sikara so wala ed kalawakan ed loob na labindua ya agew akasabi ra ed dalin na Zarahemla; tan sikara so inawat met nen ari Mosiah a sigagayaga."
            },
            "25": {
                "1": "Tan natan si ari Mosiah ingangan to ya amin a totoo sikara so mantitipon.",
                "2": "Natan aliwa a dakel so saray anak nen Nephi, odino ag mapalalo so kinarakel na saray kapolian nen Nephi, a siñga saray totoo na Zarahemla, a kapolian nen Mulek, tan saray akila ed sikato dia ed kalawakan.",
                "3": "Tan aliwa a dakel so saray totoo nen Nephi tan saray totoo na Zarahemla a siñga kadakel na saray Lamanite; on, sikara so kulang a kapaldua ed bilang.",
                "4": "Tan natan amin a totoo nen Nephi sikara so nantitipon, tan ontan met ed saray totoo na Zarahemla, tan sikara so atipon ed nankadua ya olop.",
                "5": "Tan agawa a si Mosiah binasa to, tan ingangan to a basaen da, so saray kasulatan nen Zeniff ed saray totoo to; on, binasa to so saray kasulatan na saray totoo nen Zeniff, manlapu ed panaon na intaynan da ed dalin na Zarahemla ya anga ed impawil da lamet.",
                "6": "Tan imbasa to met so saray agawa ed si Alma tan saray kaagian to, tan amin na saray irap da, manlapu ed panaon na intaynan da ed dalin na Zarahemla ya anga ed impawil da lamet.",
                "7": "Tan natan, sanen asumpal nen Mosiah a binasa so saray kasulatan, saray totoo to a tinmilak ed saman a dalin so asabian na pankelaw tan inkabigla.",
                "8": "Lapu ed ag da kabat no anto so nunoten da; tan sanen anengneng da so saray nilaban ed inkaaripen sikara so napno na agay la a kabaleg a gayaga.",
                "9": "Tan lamet, sanen anunotan da so saray kaagian da a pinatey na saray Lamanite, sikara so napno na kaermenan, tan angan inmagos so lua ra lapu ed kaermenan.",
                "10": "Tan lamet, sanen anunotan da so dili a kaabigan na Dios, tan say pakapanyari to ed impañgilaban to ed si Alma tan saray kaagian to ed lima na saray Lamanite tan dia ed inkaaripen, inkelyaw da so saray voces da tan añgiter ira na pisasalamat ed Dios.",
                "11": "Tan lamet, sanen anunotan da so saray Lamanite, a kaagian da, ed makasalanan tan marutak a kipapasen da, sikara so napno na sulit tan iñgel onkana ed pankaabigan na saray kamarerua ra.",
                "12": "Tan agawa a saraman so anak nen Amulon tan saray kaagian to, ya inala ra ya inasawa so saray bibii ya anak na saray Lamanite, ag da apaknaan so kagagawa na saray ama ra, tan ag da la labay so patawag ed ñgaran na ama ra, dia ed ontan inala ra ed inkasikara so ñgaran a Nephi, pian sikara so natawag ya anak nen Nephi tan sikara so nibilang ed saraman so tatawagen a Nephite.",
                "13": "Tan natan amin a totoo ed Zarahemla so nibilang ed saray Nephite, tan saya so onia lapu ed say panarian angapo so añgiteran no ag saray kapolian nen Nephi.",
                "14": "Tan natan agawa a sanen sinampotan la nen Mosiah so pansasalita to tan impambabasa to ed saray totoo, kinaliktan to a mansalita met si Alma ed saray totoo.",
                "15": "Tan si Alma sikato so nansalita ed sikara, sanen sikara so atipon ed baleg ya olop, tan sikato so linma ed balang sakey ya olop ya anga ed sananey, ya impulong to ed saray totoo so pambabawi tan pananisia ed Katawan.",
                "16": "Tan binilin to so saray totoo nen Limhi tan saray kaagian to, amin da a nilaban ed inkaaripen, a nepeg da a nunoten a say Katawan so añgilaban ed sikara.",
                "17": "Tan agawa a kayari nen Alma ya imbañgat ira so totoo na amayamay a beñgatla, tan sinampotan to la so pansasalita to ed sikara, a si ari Limhi so nampilalek a nabiniagan; tan amin a totoo to so pilalek da met so nabiniagan.",
                "18": "Dia ed ontan, si Alma linma ed kawalaan na danum tan sikara so bininiagan to; on, sikara so bininiagan to onong ed ginawa to ed saray kaagian to ed saray danum na Mormon; on, tan no kaonoñgan so kinarakel na saray bininiagan to sikara met la so miembro na Simbaan na Dios; tan saya lapu ed saray pananisia ra ed saray salita nen Alma.",
                "19": "Tan agawa a si ari Mosiah initer to ed si Alma so pañgiletneg ed saray simbaan ed amin a lapag na dalin na Zarahemla; tan initer to ed sikato so pakapanyari a manordin na saray sacerdote tan saray managbañgat ed balang sakey a simbaan.",
                "20": "Natan saya so agawa lapu ed dakerakel so totoo ya ag naoleyan na saksakey a managbañgat; ni say sikara ya amin so makareñgel ed salita na Dios ed sakey a tipon;",
                "21": "Dia ed ontan sikara so nantitipon ed inkasikara ed nanduroma ya olop, a saraya so tatawagen a simbaan; a balang sakey a simbaan wala so sacerdote ra tan saray managbañgat da, tan say balang sakey a sacerdote so mampulong na salita onong ed niawat ed sikato ed panamegley na sañgi nen Alma.",
                "22": "Tan dia ed onia, manwari ya ontan a dakel so saray simbaan sikara so saksakey a Simbaan, on, angan say simbaan na Dios; tan angapo so nipulong ed amin a simbaan no ag say nipaakar ed pambabawi tan pananisia ed Dios.",
                "23": "Tan natan wala so pitora a simbaan ed dalin na Zarahemla. Tan agawa a siopaman so mampilalek a mañgako ed inkasikara na ñgaran nen Cristo, odino say Dios, sikara so akitipon ed Simbaan na Dios;",
                "24": "Tan sikara so tatawagen a totoo na Dios. Tan say Katawan inkalbo to so Espiritu to ed sikara, tan sikara so abendicionan, tan inmaliguas ed saman a dalin."
            },
            "26": {
                "1": "Natan agawa a dakel ed saray ontatayatdang a kapolian ya ag da natalusan so saray salita nen ari Benjamin, lapu ed sikara so ankekelag ni ya ugogaw ed saman a panaon sanen sikato so nansalita ed saray totoo to; tan sikara so ag anisia ed sisia a tawir na kaamaan da.",
                "2": "Sikara so ag anisia ed saray asalita la nipaakar ed kioli ed bilay na saray inaatey, ni say anisia ra nipaakar ed isabi nen Cristo.",
                "3": "Tan natan lapu ed ag da pananisia ag da natalusan so salita na Dios; tan saray puso ra so inmawet.",
                "4": "Tan ag ira nabiniagan; ni say mikasakey ira ed simbaan. Tan sikara so nisian a totoo no nipaakar ed saray pananisia ra, tan sikara so nansiansia ed saya a magnayon, angan dia ed saray makamundo tan makasalanan a kipapasen da; lapu ed ag ira ontawag ed Katawan a Dios da.",
                "5": "Tan natan dia ed legan na oley nen Mosiah sikara so ag akapaldua ed karakel na saray totoo na Dios; balet lapu ed pambabaliñgaan ed limog na saray kaagian nanmaliw ira a dinmakel.",
                "6": "Tan agawa a dakel so saray apalikdo ra lapu ed saray mapasirayew a salita ra, ed saraman so wala ed simbaan, tan sikara so nanseñgegan na impakagawa ra na dakel a kasalanan; dia ed ontan nakaukolan a saraman so akagawa na kasalanan, a sikara so wala ed simbaan, so binilin na simbaan.",
                "7": "Tan agawa a sikara so iniarap da ed saray sacerdote, tan sikara so iniawat da ed saray sacerdote na saray managbañgat; tan saray sacerdote inawit da ra ed arap nen Alma, a sikato so atagey a sacerdote.",
                "8": "Natan si ari Mosiah initer to ed si Alma so pakaoley ed simbaan.",
                "9": "Tan agawa a si Alma ag to amta so nipaakar ed sikara; balet dakel so saray tasi sumpa ed sikara; on, saray totoo so tinmalindeg a nampaneknek ed saray kaugsan da a karakel.",
                "10": "Natan angapo ni so onia ya agawgawa nen saman ed simbaan; dia ed ontan si Alma agulo so espiritu to, tan ingangan to a sikara so awiten da ed arap na ari.",
                "11": "Tan inkuan to ed ari: Nengneng mo, dakel so saray inawit mi dia ed arap mo, ya indalem na saray kaagian da; on, tan sikara so naawit dia ed nanduroma a kaugsan. Tan sikara so ag mambabawi ed saray kaugsan da; dia ed ontan sikara so inawit mi ed arap mo, pian sika so mantutol ed sikara unong ed saray kasalanan da.",
                "12": "Balet si ari Mosiah inkuan to ed si Alma: Nia, sikara so ag ko tutolan; dia ed ontan iawat ko ra ed saray limam pian sikara so natutolan.",
                "13": "Tan natan say espiritu nen Alma lamet so agulo; tan sikato so linma tan tinmepet ed Katawan no anto so gawaen to nipaakar ed saya a pamaakaran, lapu ed antakot ompano makagawa na aliwa ed pakanengneng na Dios.",
                "14": "Tan agawa a kayari to ya initer to ya amin so liknaan to ed Dios, say voces na Katawan so sinmabi ed sikato, a nankuan:",
                "15": "Mapalar ka, Alma, tan mapalar so saray abiniagan ed danum na Mormon. Sika so mapalar lapu ed mapalalo a pananisiam ed saray salita labat nen igagangan ko ya Abinadi.",
                "16": "Tan mapalar ira lapu ed saray mapalalo a pananisia ra ed saray salitam labat ya imbalikas mo ed sikara.",
                "17": "Tan mapalar ka lapu ed sika so añgiletneg na simbaan ed limog na saya a totoo; tan sikara so nipaletneg, tan sikara so manmaliw a totook.",
                "18": "On, mapalar so saya a totoo a sikara so siaabuloy a mañgako na ñgaran ko, lapu ed ñgaran ko so pantawag ed sikara; tan sikara so kayarian ko.",
                "19": "Tan lapu ed intepet mo ed siak so nipaakar ed saray nankasalanan, sika so mapalar.",
                "20": "Sika so igagangan ko; tan mipaknaan ak ed sika, a sika so nawalaan na andi-angaan a bilay; tan sika so manlingkor ed siak, tan sika so mankurang ed ñgaran ko, tan tipon mo so saray karnerok.",
                "21": "Tan siopaman ya ondeñgel ed voces ko sikato so karnerok; tan sikato so awaten mo ed simbaan, tan sikato met so awaten ko.",
                "22": "Tan nia, saya so simbaan ko; siopaman a nabiniagan so nabiniagan ed pambabawi. Tan siopaman ya awaten mo sikato so manisia ed ñgaran ko; tan sikato so mabolbulos ko a pirdonaen.",
                "23": "Lapu ed siak so saman so mañgako ed saray kasalanan na mundo; lapu ed siak so amalsa ed sikara; tan siak so mañgiter ed siopaman a manisia ya anga ed kasampotan na sakey a pasen ed nikawanan na limak.",
                "24": "Tan nia, dia ed ñgaran ko sikara so natawag; tan no siak so kabat da sikara so ondago, tan nawalaan ira na pasen a andi-angaan ed nikawanan na limak.",
                "25": "Tan nagawa a sano say komadua ya itanol na trompita dia ed ontan saraman so ag balot makapikabat ed siak so ondago tan ontalindeg ed arap ko.",
                "26": "Tan dia ed ontan nakabatan da a siak so Katawan a Dios da, a siak so Mananundon da; balet sikara so ag nadundon.",
                "27": "Tan dia ed ontan ipatuak ed sikara ya ag ko ra kabat a kapiganman; tan sikara so onalis ya onla ed andi-angaan ya apoy a niparaan ya onkana ed demonyo tan saray angeles to.",
                "28": "Dia ed ontan ikuan ko ed sika, a siopaman so ag ondeñgel ed voces ko, sikato met lamlamang so ag naawat ed simbaan ko, lapu ed sikato so ag ko awaten ed sampot ya agew.",
                "29": "Dia ed ontan ikuan ko ed sika, Onla ka; tan siopaman so mankasalanan sumpa ed siak, sikato so tutolan mo unong ed saray kasalanan a ginawa to; tan no ipatua to so saray kasalanan to ed arap mo tan ed siak, tan mambabawi ed inkamatua na puso to, sikato so pirdonaen mo, tan sikato so pirdonaen ko met.",
                "30": "On, tan no kaonoñgan so kabetbet na saray totook a mambabawi pirdonaen ko ra ed saray kasalanan da sumpa ed siak.",
                "31": "Tan mampipirdonaan kayo na saray kasalanan yo ed balang sinansakey; tan tua ikuan ko ed sika, saman so ag mamirdona ed kasalanan na kaabay to no ikuan to a sikato so nambabawi, saya met lamlamang so mañgawit ed inkasikato ed kadusa.",
                "32": "Natan ikuan ko ed sika, Onla ka; tan siopaman ya ag mambabawi ed saray kasalanan to sikato met lamlamang so ag nibilang ed saray totook; tan saya so sumpalen yo manlapu ed natan ya anga ed arapen.",
                "33": "Tan agawa a sanen si Alma nadñgel to so saraya a salita insulat to pian saraya so wala ed sikato, tan pian natutolan to so saray totoo ed saman a simbaan unong ed saray gangan na Dios.",
                "34": "Tan agawa a si Alma linma tan tinutolan to so saray inawit da a nankasalanan, unong ed salita na Katawan.",
                "35": "Tan siopaman a nambabawi ed saray kasalanan da tan saraya so impatua to, sikara so nibilang ed limog na saray totoo na simbaan;",
                "36": "Tan saraman so ag da ipatua so saray kasalanan da tan ag nambabawi ed saray kaugsan da, sikara met lamlamang so ag nibilang ed saray totoo na simbaan, tan saray ñgaran da so binural da.",
                "37": "Tan agawa a si Alma so añgoley ed amin a kurang ed simbaan; tan ginmapo ra lamet a nawalaan na kareenan tan bolaslas a mapalalo ed saray kipapasen na simbaan, a nankurang ira a maalwar ed arap na Dios, ya añgawat ira na dakerakel, tan aminiag ira na dakerakel.",
                "38": "Tan natan saraya ya amin a beñgatla so ginawa nen Alma tan saray managkimey a kaiba to ed simbaan, a nankurang ira ed naspot a seet, ya imbañgat da so salita na Dios ed amin a beñgatla, a nantetepel ira na amin a nengneng na kairapan, lapu ed sikara so pinasegsegang na amin na saray aliwa a miembro na simbaan na Dios.",
                "39": "Tan binilin da so saray kaagian da; tan sikara met so abilin, balang sakey unong ed salita na Dios, unong ed saray kasalanan da, odino dia ed kasalanan a ginawa to, lapu ed sikara so ginangan na Dios a mampikasi ya andi-tonda, tan mañgiter na pisasalamat ed amin a beñgatla."
            },
            "27": {
                "1": "Tan natan agawa a say panamasegsegang ed simbaan na saray aliwan mananisia so nanmaliw a mapalalo kanian say simbaan ginmapo a manñguroñguro, tan mandalem ed saray pañgulo ra nipaakar ed saya a pamaakaran; tan nandalem ira ed si Alma. Tan si Alma imparungtal to so nagagawa ed ari si ari Mosiah. Tan si Mosiah inkono to ed saray sacerdote to.",
                "2": "Tan agawa a si ari Mosiah impaakseb to ed kaliber-liber na saman a dalin a saray ag-manisia ag nepeg a mamasegsegang ed saray miembro na simbaan na Dios.",
                "3": "Tan wala so mapeget a gangan ed amin a simbaan a nepeg ya angapo so panamasegsegang ed limog da, tan kaukolan wala so pampapara ed limog na amin a totoo;",
                "4": "Tan ag da nepeg ya abuloyan so kinon ni say inkapasang a manderal na kareenan da; a balang sakey a too nepeg a pablien to so kaabay to a siñga sikato, a mansagpot ira ed dili a lima da ya onkana ed pambilay da.",
                "5": "On, tan amin a sacerdote ra tan managbañgat da nepeg a sikara so mankimey ed dili a lima da ya onkana ed pambilay da, ed amin a kipapasen likud no dia ed bublay na laman, odino dia ed dakel a pankaukolan; tan dia ed pangawa ra ed saraya a beñgatla, sikara so makagamor na daakan a gracia na Dios.",
                "6": "Tan ginmapo a baleg a kareenan lamet ed saman a dalin; tan saray totoo ginmapo ra ya ondakel a mapalalo, tan ginapoan da so onkayat ed tapew na dalin, on, dia ed baybay tan dia ed abalaten, dia ed bokig tan dia ed sagur, a nampapaalagey ira na saray ankakabaleg a ciudad tan bario ed amin a sukong na dalin.",
                "7": "Tan say Katawan so dinalaw to ra tan pinaaliguas to ra, tan sikara so nanmaliw a dakel tan mayaman a totoo.",
                "8": "Natan saray lalaki ya anak nen Mosiah so nibilang ed limog na saray aliwan mananisia; tan ontan met ed sakey ed saray lalaki ya anak nen Alma so nibilang ed sikara, tan say ñgaran to Alma, ya imboloy da ed si ama to; angaman ontan, sikato so nanmaliw ya alablabas a marelmeng tan too a managlingkor ed saray talintao. Tan sikato so sakey a too a malabir, tan mapasirayew ed pananalita ed saray totoo; dia ed ontan atanguyor to so dakel ed saray totoo a mangawa unong ed kanengneñgan na saray inkauges to.",
                "9": "Tan sikato so baleg ya akasebel ed aliguas na simbaan na Dios; ya aayaten to ya onarawi so puso na saray totoo; ya amaseñgeg ed baleg a baliñgaan ed limog na saray totoo; ya añgiter na pankanawnawa ed saray kabusol na Dios a mañgikana na pakapanyari ed sikara.",
                "10": "Tan natan agawa a legan so manliber-liber a mandederal ed simbaan na Dios, tan sikato so linma a maamot a kaiba to so saray lalaki ya anak nen Mosiah ya aanapen da so panderal ed simbaan, tan ipapañgulo ra so saray totoo ya onsian ed Katawan, sumpa ed saray gangan na Dios, odino angan say ari—",
                "11": "Tan unong la ed inkuan ko ed sikayo, legan da a manliliber-liber ya onaalsa sumpa ed Dios, anengneng da, so sakey ya angel na Katawan a pinmarungtal ed sikara; tan sikato so linmeksab a siñga dia ed lurem; tan sikato so nansalita a siñga tanol na karul, a gapoan na inyegyeg na dalin a pantudtoonan da;",
                "12": "Tan agay la so kabaleg na pankelaw da, kanian sikara so niparukol ed dalin, tan ag da atalusan so saray salita ya imbaga to ed sikara.",
                "13": "Manwari ya ontan sikato so nansalita lamet, a nankuan: Alma, bañgon ka tan sika so ontalindeg, akin papasegsegañgen mo so simbaan na Dios? Tan say Katawan inkuan to: Saya so Simbaan ko, tan saya so iletneg ko; tan angapo so makapañgitumba ed saya, likud no say señgegan say kasalanan na saray totook.",
                "14": "Tan lamet, say angel inkuan to: Nia, say Katawan areñgel to so pikakasi na saray totoo to, tan ontan met ed saray pikakasi na igagangan to, a si Alma, a sikato so amam; lapu ed sikato so nampikasi ed baleg a pananisia nipaakar ed sika pian sika so naawit ed pikakabat na katuaan; dia ed ontan, lapu ed saya a gagala siak so linma dia pian napanisia taka ed pakapanyari tan pakaoley na Dios, pian say pikakasi na saray igagangan to so naebatan unong ed pananisia ra.",
                "15": "Tan natan nia, nayarian yo kasi a supiaten so pakapanyari na Dios? Tan nia, ag kasi say voces ko niyegyeg to so dalin? Tan ag yo ak kasi met nanenengneng ed arap yo? Tan siak so imbaki a nanlapu ed Dios.",
                "16": "Natan ikuan ed sika: Onla ka, tan nunot mo so inkadakep na saray ama yo ed dalin na Helam, tan dia ed dalin na Nephi; tan nunot yo no panon so kabaleg na saray beñgatla a ginawa to ed sikara; tan sikara so wala ed inkaaripen, tan sikara so inlaban to. Tan natan ikuan ko ed sika, Alma, onla ka la ed dalan mo, tan ag mo la panseseetan a deralen so simbaan, pian saray pikakasi ra so naebatan, tan angan no kaliktan mo a sika so nibantak.",
                "17": "Tan natan agawa a saraya so kaunoran a salita ya imbesñgaw na angel ed si Alma, tan sikato so tinmaynan la.",
                "18": "Tan natan si Alma tan saraman so kaiba to niparukol ira lamet ed dalin, tan agay la so kabaleg na pankelaw da; lapu ed dia ed saray dili a mata ra akanengneng ira na sakey ya angel na Katawan; tan say voces to siñga karul, a niyegyeg to so dalin; tan kabat da ya angapo so antokaman a beñgatla likud ed say pakapanyari na Dios so nayari a makayegyeg ed dalin tan pagiwgiwen to a siñga saya a nabuyak.",
                "19": "Tan natan say pankelaw nen Alma so mapalalo a baleg kanian sikato so nanmaliw ya emel, ya ag to nabiswat so sañgi to; on, tan sikato so kinmapoy, ya angan ag to nigalaw so saray lima to; dia ed ontan sikato so inala na saraman so kaiba to, tan inawit da ya ag makakolapay, ya anga ed impañgigaton da ed arap nen ama to.",
                "20": "Tan insalaysay da ed si ama to so amin ya agawa ed sikara; tan si ama to so manliket, lapu ed kabat to a saman so pakapanyari na Dios.",
                "21": "Tan ingangan to a saray karaklan so natipon pian tasian da so ginawa na Katawan ed say anak to, tan ontan met ed saray kaolop to.",
                "22": "Tan ingangan to a saray sacerdote so mantitipon; tan ginapoan da so manayuno, tan mampikasi ed Katawan a Dios da pian lukasan to so sañgi nen Alma, pian makapansalita, tan ontan met ed saray sali tan taklay to ya awaten da so biskeg da—pian saray mata na saray totoo so nalukasan tan nakabatan da so kaabigan tan gloria na Dios.",
                "23": "Tan agawa a kayari a nanayuno tan nampikasi ed loob na duara ya agew tan duara a labi, saray sali tan taklay nen Alma naawat da so biskeg da, tan sikato so tinmalindeg tan ginapoan to so mansalita ed sikara, a babagaan to ra a manliket:",
                "24": "Tan, inkuan to, siak so nambabawi la ed saray kasalanan ko, tan siak la so dinundon na Katawan; nengneng yo siak so nianak ed Espiritu.",
                "25": "Tan say Katawan inkuan to ed siak: Ag mo pankelawan ya amin a katooan, on, lalaki tan bibii, amin a bansa, sankakanayon, salita tan totoo, so nakaukolan a nianak lamet; on, nianak ed Dios, a nauman manlapu ed minomundo tan nigapol ed kipapasen da, a paarap ed sakey a kipapasen na inkamatunong, lapu ed sikara so dinundon na Dios, pian manmaliw ira ya anak to a lalaki tan bibii;",
                "26": "Tan dia ed onia sikara so manmaliw a balo a pinalsa; tan likud no gawaen da so saya, ag da natawir so panarian na Dios.",
                "27": "Ikuan ko ed sikayo, likud ed saya a pamaakaran, sikara so nakaukolan a nibantak; tan saya so amtak, lapu ed siak so ñgalñgali la nibantak.",
                "28": "Angaman ontan, kayari na impanyakyak ko ed dakel a subok, a nambabawi ak ya asinger la ed patey, say Katawan ed panañgasi to anengneng to a manepeg ak a singkaten to manlapu ed andi-angaan a kapoolan, tan siak so nianak ed Dios.",
                "29": "Say kamareruak so adundon ed kapaitan tan balor na inkauges. Wala ak nen saman ed sankabiluñgetan a kaaraleman; balet natan anengneng ko la so makapakelaw a liwawa na Dios. Say kamareruak so atagentagen ed andi-angaan a kairapan; balet siak so siningkat to, tan say kamareruak ag la manlilikna na sakit.",
                "30": "Ag ko inawat so Mananundon ko, tan imbeneg ko so saray sinalita na kaamaan tayo; balet natan pian napatipat da a sikato so onsabi, tan nanunotan to so balang sakey a pinalsa a ginawa to, gawaen to a sikato so ompanengneng ed amin.",
                "31": "On, balang pueg so ontalimukor, tan amin a dila so mampatua ed arap to. On, angan dia ed kaunoran ya agew, sano amin a totoo so onalagey pian okomen to, dia ed ontan ipatua ra a sikato so Dios; sirin ipatua ra, saraman so nambilay ya angapo so Dios da ed saya a mundo, a say tutol ya andi-angaan a dusa so manepeg ed sikara; tan sikara so ongiwgiw, tan ompayegpeg, tan onkebet ira ed silong na pasikiap na mata to a makasukait ed amin.",
                "32": "Tan natan agawa a si Alma ingapo to nanlapu ed saya a panaon so mambañgat ed saray totoo, tan ontan met saraman so kaolop nen Alma sanen say angel so pinmanengneng ed sikara, a nanakar ed kaliber-liber na amin a dalin, ya impapakabat da ed amin a totoo so saray beñgatla a nadñgel tan anengneng da, tan ipopulong da so salita na Dios ed dakel a pakasobsubok, lapu ed sikato so pinasegsegang a mapalalo na saray ag-manisia, lapu ed sikato so binakbak na dakel ed sikara.",
                "33": "Balet manwari ya onia so amin, sikara so añgipasabi na dakel a ligliwa ed simbaan, ed panamegley na impamaneknek da ed saray pananisia ra, tan impikasi ra ed sikara so andukey a panagtepel tan dakel a kairapan ed pañgonor na saray gangan na Dios.",
                "34": "Tan apatira ed saraya so lalaki ya anak nen Mosiah; tan say kañgaranan da so Ammon, tan Aaron, tan Omner, tan Himni; saraya so kañgaranan na saray lalaki ya anak nen Mosiah.",
                "35": "Tan sikara so nambaroy ed amin na dalin na Zarahemla, tan ed limog na amin a totoo a wala ed silong na pakaoley nen ari Mosiah, a siseseet a nampilalek ira ed pañgapiger da ed amin a pasakit a ginawa ra ed simbaan, ya impatua ra so amin a kasalanan da, tan imparungtal da so amin a beñgatla ya anengneng da, tan impaliwawa ra so saray profesiya tan say masanto a kasulatan ed amin a mampilalek ya ondeñgel ed sikara.",
                "36": "Tan dia ed onia sikara so inagamil ed lima na Dios ed pañgipawil na dakel ed pikakabat na katuaan, on, say pikakabat ed Mananundon da.",
                "37": "Tan agay la so palar da! Tan sikara so añgikayat na kareenan; sikara so añgipakabat na maong a balita ed maabig; tan imparungtal da ed saray totoo a say Katawan so mañguoley."
            },
            "28": {
                "1": "Natan kayari a ginawa na saray lalaki ya anak nen Mosiah so saraya ya amin a beñgatla, sikara so añgala na pigara a bilang ed saray kaiba ra tan sikara so pinmawil ed kinen ama ra, ya ari, tan kinerew da ed sikato ya abuloyan to ra ya onla, a kaiba ra so saray pinili ra, pian sikara so mampulong ed dalin na Nephi na saray beñgatla a nadñgel da, tan pian ibañgat da so salita na Dios ed saray kaagian da a Lamanite—",
                "2": "Ag la piga sikara so naawit da ed pikakabat ed Katawan a Dios da, tan ipamuria ra so saray kaugsan na kaamaan da; tan ag la piga no sikara so natambal da ed saray pambusol da ed saray Nephite, pian sikara met so naawit a migayaga ed Katawan a Dios da, pian sikara so mikaaro ed balang sinansakey, tan pian angapo la so baliñgaan ed amin a dalin ya initer na Katawan a Dios da ed sikara.",
                "3": "Natan sikara so mampilalek a say kilalaban so nibawag ed balang sakey a pinalsa, lapu ed ag da natepelan ya angan saksakey a kamarerua na too so nabalang; on, angan say pakanunot da a say sakey a kamarerua so mantepel ed andi-angaan a kairapan so makaseñgeg na kayegyeg tan pangiwgiw da.",
                "4": "Tan dia ed onia say Espiritu na Katawan so nankimey ed sikara, lapu ed sikara so sankaugesan ed saray managkasalanan. Tan say Katawan anengneng to a manepeg ed andi-angaan a panañgasi to so pañgiligyas to ed sikara; manwari ya ontan sikara so nantepel na dakel a sulit na kamarerua lapu ed saray kaugesan da, a sikara so nantepel na ambelat tan sikara so tinmakot ompan sikara so nibantak ya ando la ya ando.",
                "5": "Tan agawa a sikara so akikasi ed si ama ra ed loob na dakel ya agew pian sikara so onla ed dalin na Nephi.",
                "6": "Tan si ari Mosiah so linma tan intepet to ed Katawan no abuloyan to so saray lalaki ya anak to ya onla ed limog na saray Lamanite a mampulong na salita.",
                "7": "Tan say Katawan inkuan to ed si Mosiah: Abuloyan mo ra ya onla, lapu ed dakel so manisia ed saray salita ra, tan sikara so nawalaan na andi-angaan a bilay; tan siak so mañgilaban ed saray anak mo ed lima na saray Lamanite.",
                "8": "Tan agawa a si Mosiah inabuloyan to ra pian sikara so onla tan gawaen da so unong ed kerew da.",
                "9": "Tan sikara so nambaroy ed kalawakan ya onla a mampulong na salita ed limog na saray Lamanite; tan iter ko so kasulatan na saray ginagawa ra kayari to nia.",
                "10": "Natan si ari Mosiah angapo so napañgiteran to na panarian, lapu ed angapo so angan sakey ed saray lalaki ya anak to so mañgawat na panarian.",
                "11": "Dia ed ontan inala to so saray kasulatan a nitatak ed saray piligo a gansa, tan ontan met ed saray piligo nen Nephi, tan amin a beñgatla ya insinop tan inagel to pian ag naderal unong ed gangan na Dios, kayari to ya impatalus tan ingangan to a nisulat so saray kasulatan a wala ed saray piligo a balitok ya arumog na saray totoo nen Limhi, a saraya so niawat ed sikato ed panamegley na lima nen Limhi;",
                "12": "Tan saya so ginawa to lapu ed baleg a sesga na saray totoo to; lapu ed ag-nasuksukat so pilalek da a nakabatan so nipaakar ed saray totoo ya aderal.",
                "13": "Tan natan impatalus to so saraya ed panamegley na saraman so duara a bato ya akapeket ed duara a gilig na basikaw.",
                "14": "Natan saraya a beñgatla so niparaan a nanlapu la ed gapo, tan saraya so nipalima manlapu ed sakey a kailalakan ya anga ed sananey a kailalakan, ed gagala a pañgipatalus ed saray salita;",
                "15": "Tan saraya so nisinop tan niagel ed panamegley na lima na Katawan, pian nipakabat to ed balang sakey a pinalsa a mankayarian ed dalin so saray kaugsan tan karumsisan na saray totoo to;",
                "16": "Tan siopaman ya awalaan na saraya a beñgatla so natawag a too a makapikabat ed linawa na Dios, unong ed kanengneñgan na kadaanan a panaon.",
                "17": "Natan kayari nen Mosiah ya impatalus so saraya a kasulatan, nia, saya so añgiter ed saray agawgawa ed saray totoo ya aderal, manlapu ed panaon a sikara so aderal a papawil ed impañgipaalagey na baleg a tori, ed panaon a say Katawan kinewkew to so salita na saray totoo tan sikara so nitayak ed tapew na amin a dalin, on, tan angan nanlapu ed panaon ya anga ed inkapalsa nen Adan.",
                "18": "Natan saya ya inkagawa so gapo no akin saray totoo nen Mosiah so nanermen a mapalalo, on, sikara so napno na ermen; manwari ya ontan saya so añgiter ed sikara na dakel a pikakabat, lapu ed saya sikara so nangayaga.",
                "19": "Tan saya ya inkagawa so nisulat kayari to nia; tan nia, nakaukolan ya amin a totoo nakabatan da so saraya a beñgatla a nisulat ed saya a kasulatan.",
                "20": "Tan natan, unong ed asalita la ed sikayo, a kayari nen ari Mosiah a nangawa ed saraya a beñgatla, inala to so saray piligo a gansa, tan amin a beñgatla ya insinop to, tan saraya so iniawat to ed kinen Alma, ya anak nen Alma; on, amin a kasulatan, tan ontan met ed saray panañgipatalus, tan saraya so iniawat to ed sikato, tan ingangan to ed sikato a saraya so isinop to tan iagel to, tan ontan met isinop to so sakey a kasulatan na saray totoo, tan iawat to ed sakey a kapolian ya anga ed sananey, angan siñga unong a saraya so niawat nanlapu a saray panaon ya intaynan nen Lehi ed Jerusalem."
            },
            "29": {
                "1": "Natan sanen si Mosiah ginawa to la so saraya añgipaakseb ed amin a lapag na dalin, ed limog na amin a totoo, a labay to a nakabatan no siopa so isalat da ya ari.",
                "2": "Tan agawa a say voces na totoo so sinmabi, nankuan: Pilalek mi a si Aaron say laki ya anak mo so manmaliw ya ari tan manoley mi.",
                "3": "Natan si Aaron linma ed dalin na Nephi, dia ed ontan say ari ag to niawat so panarian ed sikato; ni si Aaron ag to awaten so panarian; ni angan say arum ed saray lalaki ya anak nen Mosiah so malabay a mañgawat ed panarian.",
                "4": "Dia ed ontan si ari Mosiah nampaakseb lamet ed limog na saray totoo; on, angan sakey a nisulat a salita so impaakseb to ed limog na saray totoo. Tan saraya so salita a nisulat, nankuan:",
                "5": "Nia, O sikayo a totook, odino kaagian ko, lapu ed sikayo so pinablik ya onia, pilalek ko a simbañgen yo so makaseñgeg a saya so akatawagan—lapu ed pilalek yo so nawalaan na sakey ya ari.",
                "6": "Natan ibagak ed sikayo a saman so manepeg a mañgawat na panarian ag to labay ya awaten, tan ag to labay ya alaen ed inkasikato so nanarian.",
                "7": "Tan natan no wala so sananey a naturo ya onsalat ed sikato, nia mapaga ak ompano wala so onletaw a baliñgaan ed limog yo. Tan siopa so makapikabat no ag say laki ya anak ko, a sikato so nepeg a makankayarian na panarian, so mampasnok tan isian to so kabiañgan na saya a totoo ya ontumbok ed sikato, a panseñgegan na bakal tan baliñgaan ed limog yo, a panlapuan na iterter na dakel a dala tan mamikewet ed dalan na Katawan, on, tan manderal ed kamarerua na dakel a totoo.",
                "8": "Natan ikuan ko ed sikayo a nakaukolan a sikatayo so manmaliw a makabat tan simbañgen tayo so saraya a beñgatla, lapu ed angapo so katunoñgan tayo a manderal ed laki ya anak ko, ni say wala so katunoñgan tayo a manderal ed sananey no sikato so naturo ed lugar to.",
                "9": "Tan no say laki ya anak ko so ompawil lamet ed inkakinon to tan saray andi-kakanaan a beñgatla so nanunotan to a babawien, tan alaen to so pankatunoñgan to ed nanarian, a saya so mamaseñgeg ed sikato tan ontan met ed saya a totoo a makagawa na dakel a kasalanan.",
                "10": "Tan natan nakaukolan a sikatayo so mansimbang tan mantalaran tayo ed saraya a beñgatla, tan gawaen tayo so kagawa na kareenan ed saya a totoo.",
                "11": "Dia ed ontan siak so ari yo legan na saray nakekeraan ni ya agew ko; manwari ya ontan, manuro itayo na saray okom, a mantutol ed saya a totoo unong ed saray gangan tayo; tan pasimbaloen tayo ya itukoy so pankaukolan na saya a totoo, tan manoro itayo na saray makabat a totoo a manmaliw ya okom, a mantutol ed saya a totoo unong ed saray gangan na Dios.",
                "12": "Natan magmaong a say sakey a too so natutolan unong ed pananuntuntonan na Dios nen say pananuntuntonan na too, lapu ed say tutol na Dios so lawas a maptek, balet say tutol na too aliwa a lawas a maptek.",
                "13": "Dia ed ontan, no nayari a nawalaan kayo na saray maptek a totoo a manmaliw ya arari yo, a sikara so mañgiletneg ed saray gangan na Dios, tan tutolan da so saya a totoo unong ed saray gangan to, on, no nawalaan kayo na saray lalaki a manmaliw ya arari yo a mangawa na siñga saray ginagawa nen amak a Benjamin ed saya a totoo—ikuan ko ed sikayo, no onia lawas so nagawa a pamaakaran dia ed ontan kaukolan a lawas wala so saray ari yo a mañgoley ed sikayo.",
                "14": "Tan angan say siak a dili so nansagpot ed amin a pakayarik tan pakagawa a wala ed siak, a mambañgat ed sikayo na saray gangan na Dios, tan mañgipaletneg na kareenan ed lapag na saya a dalin, tan nepeg ya angapo so saray bakal odino baliñgaan, angapo so takewan, odino panagtolisan, odino pateyan, odino antokaman a kanengneñgan na kaugsan;",
                "15": "Tan siopaman ya akagawa na karelmeñgan, sikato so dinusak unong ed kasalanan a ginawa to, unong ed saray gangan ya initer na kaamaan tayo.",
                "16": "Natan ikuan ko ed sikayo, makaseñgeg aliwa ya amin a too so maptek ag nepeg ed sikayo a wala so ari yo odino saray arari a mañgoley ed sikayo.",
                "17": "Tan nengneng yo, kaonoñgan a kaugsan so gawaen na sakey a marelmeng ya ari ya abuloyan to a nagawa, on, tan agay la a kabaleg na kadederal!",
                "18": "On, nunot yo a si ari Noah, say karelmeñgan to tan inkarumsis to tan ontan met ed say karelmeñgan tan karumsisan na saray totoo to. Nia, agay la a kabaleg na kadederal so sinmabi ed sikara; tan ontan met lapu ed saray karelmeñgan da sikara so niakar ed inkaaripen.",
                "19": "Tan no ag lambeñgat ed insalet na makabat ed amin a Manamalsa ra, tan saya so lapu ed saray matua ya impambabawi ra, sikara so andi-saew a wala ni ed inkaaripen ya anga ed natan.",
                "20": "Balet nia, sikara so inlaban to lapu ed nampaabeba ra ed inkasikara a dili ed arap to; tan lapu ed sikara so nampikasi a madaleyet ya ilaban to ra ed inkaaripen; tan onia so impankimey na Katawan ed panamegley na pakapanyari to ed amin a pamaakaran ed limog ed saray anak na totoo, ya akaunat so taklay to a mapañgasi ed saraman so iter da so talek da ed sikato.",
                "21": "Tan nia, natan ikuan ed sikayo, ag yo nayari ya ekalen ed trono so sakey a marelmeng ya ari likud ed baleg a baliñgaan, tan iterter na dakel a dala.",
                "22": "Tan nengneng yo, sikato so awalaan na kakaaro ed karelmeñgan, tan wala so saray taga-bantay ed kaliber-liber to; tan guygoyen to so saray gangan na saraman so nanoley ed inkamatunong sakbay to; tan gatinan to ed saray sali to so saray gangan na Dios.",
                "23": "Tan sikato so mangawa na saray gangan, tan ipaakseb to ed limog na saray totoo to, on, gangan ya unong ed kanengneñgan na saray kaugesan to; tan siopaman ya ag mañgonor ed saray gangan to sikara so deralen to; tan siopaman ya onalsa ed sikato ibaki to so ñgayew to sumpa ed sikara a mamakal, tan no nayarian to sikara so deralen to; tan dia ed onia say sakey ya aliwa a matunong ya ari pikeweten to so saray dalan na amin ya inkamatunong.",
                "24": "Tan natan nia ikuan ko ed sikayo, ag manepeg ya onia a karumsisan so onsabi ed sikayo.",
                "25": "Dia ed ontan, nampili kayo ed panamegley na voces na saya a totoo, na saray okom, pian sikayo so natutolan unong ed saray gangan ya initer na kaamaan tayo, a saraya so duga, tan saraya so niiter ed sikara ed panamegley na lima na Katawan.",
                "26": "Natan aliwa a kaugalian a say voces na saray totoo pilalek da so beñgatla a sumpa ed duga; balet kaugalian a saray memelag a kabiañgan na saray totoo so mampilalek ed aliwa a duga; dia ed onia saya so tumboken yo tan saya so gawaen yo a gangan yo—a gawaen yo so pamaakaran yo ed panamegley na voces na saray totoo.",
                "27": "Tan sano onsabi so panaon a say voces na saray totoo pilien da so karelmeñgan, dia ed onia saya la so panaon a say panañgokom na Dios so onsabi ed sikayo; on, dia ed ontan a panaon sikato so ondalaw ed sikayo ed baleg a kadederal ya angan siñga say indalaw to ed saya a dalin.",
                "28": "Tan natan no wala so saray okom yo, tan sikara so ag mantutol ed sikayo unong ed gangan a niiter, nayarian yo a gawaen ed sikara so tutolan na atagtagey ya okom.",
                "29": "No saray atagtagey ya okom yo ag ira mantutol ed panañgokom a matunong, gawaen yo a say pigara a bilang na saray abebbeba ya okom so mantitipon a manoolop, tan sikara so mantutol ed saray atagtagey ya okom yo unong ed voces na saray totoo.",
                "30": "Tan igangan ko ed sikayo a gawaen yo so saraya a beñgatla dia ed takot ed Katawan; tan ganganen takayo a gawaen yo so saraya a beñgatla, tan nepeg angapo so ari yo; tan no saraya a totoo so mangawa na kasalanan tan karelmeñgan saraya so naebatan ed saray ulo da a dili.",
                "31": "Tan nia ikuan ko ed sikayo, say kasalanan na dakel a totoo so nanlapu ed karelmeñgan na saray ari ra; dia ed ontan saray karelmeñgan da so eebatan na ulo na saray ari ra.",
                "32": "Tan natan pilalek ko a saya a ag-pampapara so naandi la ed saya a dalin, lalo la ed limog yo a totook; balet pilalek ko a saya a dalin so manmaliw a dalin na kawayañgan, tan say balang sakey a too panliketan da so saray pankatunoñgan tan pankanawnawa ra a nampapara, anga ed say Katawan nanengneng to a manepeg a sikatayo so mambilay tan manawir ed dalin, on, angan saray ilalak tayo so mambilay ed tapew na dalin.",
                "33": "Tan amayamay ni a beñgatla so insulat nen ari Mosiah ed sikara, ya imparungtal to ed sikara so amin a subok tan sakit na ulo na sakey a matunong ya ari, on, amin ya ansakit ed kamarerua nipaakar ed saray totoo da, tan ontan met ed dakel a ñguroñguro na saray totoo ed ari ra; tan impaliwawa to ya amin ed sikara.",
                "34": "Tan imbaga to ed sikara a saraya a beñgatla so ag nepeg a nagawa komon; no ag say ambelat ya aawiten nepeg a sakbaten na amin a totoo, pian balang sakey a too so sakbaten to so nabebetañgan to.",
                "35": "Tan imparungtal to met ed sikara so amin a kaugsan na impansagpot da, nen awalaan ira na sakey ya aliwa a matunong ya ari a nanoley ed sikara;",
                "36": "On, say amin a karelmeñgan tan karumsisan to, tan amin a bakal, tan baliñgaan, tan panagpaterter na dala, tan say panagtakew, tan amin a nengneng na karelmeñgan ya ag naidalatdat—ya ibabaga to ed sikara a saray a beñgatla so ag nepeg a nagawa komon, lapu ed saraya so mapalaway a sumlang ed saray gangan na Dios.",
                "37": "Tan natan agawa, kayari ya impaakseb nen ari Mosiah so saraya a beñgatla ed limog na saray totoo sikara so atanguyor ya anisia ed katuaan na saray salita to.",
                "38": "Dia ed ontan inekal da la ed linawa ra so pampilalek ed sakey ya ari, tan mapalalo so pilalek na balang sakey a too a nepeg nawalaan ira na nampapara a pankanawnawa ed lapag na amin a dalin; on, tan balang sakey a too imparungtal to so mabulos a pikakasakey to ya onebat ed saray dili a kasalanan.",
                "39": "Dia ed ontan, agawa a nantitipon ira ed pulok-pulok ed lapag na saman a dalin, pian ipakabat da so voces da no siopa so saray okom da, a mantutol ed sikara unong ed gangan a niiter ed sikara; tan sikara so mapalalo a nangayaga lapu ed kawayañgan a niiter ed sikara.",
                "40": "Tan sikara so mapalalo a binmiskeg ed aro nen Mosiah; on, sikato so lalo ya ingalang da nen say siopaman a too; lapu ed sikato so ag da impasen a sakey a maruksa ya ari ya aanapen to so pankaabigan to a dili, on, ed say kayamanan a saya so manderal ed kamarerua; lapu ed ag to nansiñgil na kayamanan ed sikara, ni say nanliket ed pañgipaterter na dala; balet inletneg to so kareenan ed dalin, tan initer to ed saray totoo to a sikara so naukbaran ed antokaman a nengneng na inkaaripen; dia ed ontan sikato so ingalang da, on, mapalalo, ya ag nasoksukat.",
                "41": "Tan agawa a sikara so anoro na saray okom a mañgoley ed sikara, odino mantutol ed sikara unong ed gangan; tan saya so ginawa ra ed amin a lapag na dalin.",
                "42": "Tan agawa a si Alma so aturo ya unaan a pañgulo ya okom, lapu ed sikato met so atagey a sacerdote, lapu ed say ama so añgiter ed sikato na pakaoley, tan initer ed sikato so pakaoley nipaakar ed amin a susumpalen ed simbaan.",
                "43": "Tan natan agawa a si Alma so nankurang ed dalan na Katawan, tan sinumpal to so saray gangan to, tan sikato so nantutol na matunong a panañgokom; tan wala so nampatuloy a kareenan ed lapag na saman a dalin.",
                "44": "Tan dia ed onia ginmapo so oley na saray okom ed lapag na dalin na Zarahemla, ed limog na saray totoo a tatawagen a Nephite; tan si Alma so unaan tan pañgulo ya okom.",
                "45": "Tan natan agawa a si ama to so inatey, lapu ed say taon to so walomplo tan dua, a sikato so nambilay a sinumpal to so saray gangan na Dios.",
                "46": "Tan agawa ya si Mosiah so inatey met, ed komatalumplo tan talo a taon na impanoley to, lapu ed sikato so mantaon na anemaplo tan talo; a no bilañgen ya amin, lima a lasus tan siam a taon manlapu ed insipot nen Lehi ed Jerusalem.",
                "47": "Tan dia ed onia nansampot so oley na saray ari ed saray totoo nen Nephi; tan dia ed onia nansampot so saray agew nen Alma, a sikato so añgiletneg na simbaan da."
            }
        }
    },
    "alma": {
        "meta": {
            "slug": "alma",
            "name": "Say Libro nen Alma",
            "chapterWord": "Tekap"
        },
        "chapters": {
            "1": {
                "intro": "Saray kasulatan nen Alma, say laki ya anak nen Alma, say inmuna tan pañgulo ya okom ed saray totoo nen Nephi, tan sikato met so atagey a sacerdote na Simbaan. Say kasulatan ed impanoley na saray okom, tan saray bakal tan baliñgaan ed limog na saray totoo. Tan ontan met say kasulatan na sakey a bakal ed baetan na saray Nephite tan saray Lamanite, unong ed kasulatan nen Alma, say inmuna tan pañgulo ya okom.",
                "1": "Natan agawa a dia ed unaan a taon ya oley na saray okom ed saray totoo nen Nephi, nanlapu ed saya a panaon ya anga ed saray mantumbok, si ari Mosiah lapu ed sikato so linma la ed dalan na amin ed dalin, ya akibakal ed maong a pibabakal, a nankurang a maptek ed arap na Dios, ya angapo so intilak to ya insalat ed sikato; angaman ontan inletneg to so saray gangan, tan saraya so binirbir na saray totoo; dia ed onia sikara so kaukolan a mañgonor ed saray gangan a ginawa to.",
                "2": "Tan agawa a dia ed inmuna a taon ya impanoley nen Alma ed yuroñgan na panañgokoman, wala so sakey a too ya inawit da ed sikato a tutolan to, sakey a too a baleg, tan bantog ed baleg a biskeg to.",
                "3": "Tan sikato so linma ed limog na saray totoo, ya impulong to ed sikara so saman so kuan to a salita na Dios, ya impaldeg to so sumpa ed simbaan; ya imbaga to ed saray totoo a balang sakey a sacerdote tan managbañgat so nepeg a kabat na amin; tan nepeg a sikara so ag mankimey ed dili a lima da, balet sikara so nepeg a tuloñgan na saray totoo.",
                "4": "Tan sikato met so nampaneknek ed saray totoo ya amin a too a pinalsa so nilaban ed kaunoran ya agew, tan ag nakaukolan a sikara so ontakot odino ongiwgiw, balet itangwa ra so saray ulo ra tan manliket ira; lapu ed say Katawan pinalsa to so amin a too, tan dinundon to met so amin a too; tan, dia ed kasampotan, amin a too so nawalaan na andi-angaan a bilay.",
                "5": "Tan agawa ya imbañgat to so saraya a beñgatla tan dakel so saray anisia ed salita to, angan ontan la a karakel kanian ginapoan da a tuloñgan tan añgiter ira na kuarta ed sikato.",
                "6": "Tan ginapoan to so mampaatagey ed kinon na puso to, tan mansulong na ankabli a kawes, on, tan ginapoan to ya iletneg so sakey a simbaan ya ontukoy ed saray pulong to.",
                "7": "Tan agawa a legan a sikato so linma, a mampulong ed saraman so manisia ed saray salita to, nabet to so sakey a too a miembro na simbaan na Dios, on, iñgen sakey ed saray managbañgat da; tan ginapoan to so misangsañgan ed sikato, pian komon nisian to ya iarawi so saray totoo na simbaan; balet saman so too atalindegan to, a binilin to ed panamegley na saray salita na Dios.",
                "8": "Natan say ñgaran na saman a too so Gideon; tan sikato so inkana na lima na Dios ed impañgilaban to ed saray totoo nen Limhi ed inkaaripen.",
                "9": "Natan, lapu ed si Gideon atalindegan to ed panamegley na saray salita na Dios sikato so mamapasnok ed si Gideon, tan inoyus to so espada to tan ginapoan to a sigbaten. Natan lapu ed si Gideon so tinmakken la, dia ed ontan ag to atalindegan so saray waswas to, dia ed onia sikato so inatey ed panamegley na espada.",
                "10": "Tan say too ya amatey ed sikato so inala na saray totoo na simbaan, tan inawit da ed arap nen Alma, pian sikato so natutolan unong ed saray kasalanan a ginawa to.",
                "11": "Tan agawa a sikato so tinmalindeg ed arap nen Alma tan akikasi ed pañgiagel to ed inkasikato tekep na baleg a kasil na linawa.",
                "12": "Balet si Alma inkuan to ed sikato: Nengneng mo, saya so sankaunaan a panaon a say kasiliban na sacerdote so nikabat ed limog na saya a totoo. Tan nengneng mo, aliwa lambeñgat a nankasalanan ed kasiliban na sacerdote, balet kinaliktan mo ya ipasuot so saya ed panamegley na espada; tan no say kasiliban na sacerdote so nipasuot ed limog na saya a totoo paneknekan to so mamimpinsan a kaderal da.",
                "13": "Tan pinaterter mo so dala na sakey a too a matunong, on, sakey a too a nangawa na dakel a kaabigan ed limog na saya a totoo; tan no sika so iligyas mi say dala to so onsabi ed sikami onkana ed kibabales.",
                "14": "Dia ed ontan sika so natutolan a pateyen, unong ed gangan ya initer nen Mosiah ed sikayo, say sankaunoran ya ari tayo; tan saya so binirbir na saya a totoo; dia ed ontan saya a totoo nakaukolan ya ononor ed gangan.",
                "15": "Tan agawa a sikato so inala ra; tan say ñgaran to Nehor; tan sikato so iniakar da ed tuktok na sakey a pukdol na Manti, tan diman da impagawa, odino impabirbir, ed nambaetan na tawen tan say dalin, a saray imbañgat to ed saray totoo so sumlang ed salita na Dios; tan diman nanlikna na makapabaing ya ipapatey.",
                "16": "Angaman ontan, aliwa a dia so nanangaan na kitayak na kasiliban na sacerdote ed lapag na saman a dalin: lapu ed dakel so saray añgaro ed saray beñgatla a minomundo, tan sikara so linma a nampulong na saray aliwa a tua a doctrina; tan saya so ginawa ra makaseñgeg ed kayamanan tan dayew.",
                "17": "Angaman ontan, sikara so ag mantila, no wala so mikabat, lapu ed takot da ed gangan, lapu ed saray managtila so nadusa; dia ed ontan sikara so nankonkonwari a mampupulong unong ed pananisia ra; tan natan say gangan angapo so pakapanyari to ed sakey a too makaseñgeg ed pananisia to.",
                "18": "Tan sikara so ag mantakew, lapu ed takot da ed gangan, tan nadusa so onia ra; ni say sikara so mantulisan, odino mamatey, tan siopaman a mamatey nadusa na patey.",
                "19": "Balet agawa a siopaman ya aliwa a miembro na simbaan na Dios ginapoan da a pasegsegañgen so saray miembro na simbaan na Dios, tan inala ra ed inkasikara so ñgaran nen Cristo.",
                "20": "On, sikara so pinasegsegang da, tan sikara so impanlikna ra na amin a nengneng na salita, tan saya lapu ed panagpaabeba ra; lapu ed sikara so aliwa a mankinon ed saray dili a mata ra, tan lapu ed sikara so añgibañgat ed saray salita na Dios, ed sakey tan sakey, ya angapo so kuarta tan angapo so bili to.",
                "21": "Natan wala so mapeget a gangan ed limog na saray totoo na simbaan, ya angapo so siopaman a too, a miembro na simbaan, so ontalindeg tan mamasegsegang ed saray aliwa a miembro na simbaan, tan angapo so panagpasegsegang ed limog na inkasikara.",
                "22": "Angaman ontan, wala so dakel ed limog da a ginmapo a mankinon, tan ginapoan da so misangsañgan ed saray kabusol da; iñgen anga ed pankakabilan; on, nankakabilan so balang sakey ed panamegley na saray poniti ra.",
                "23": "Natan saya so komadua a taon ed oley nen Alma, tan saya so señgegan na baleg ya irap ed simbaan; on, saya so señgegan na dakel a subok dia ed simbaan.",
                "24": "Tan say puso na karaklan so inmawet, tan saray ñgaran da so naekal, pian sikara so ag la nodnunoten ed limog na saray totoo na Dios. Tan ontan met dakel so inekal da so inkasikara a dili ed limog da.",
                "25": "Natan saya so baleg a subok ed saray ag nagiing so pananisia ra; angaman ontan, sikara so malet tan ag nagiing ed pañgoonor da ed saray gangan na Dios, tan inako ra tekep na anos so saray panamasegsegang a nibunton ed sikara.",
                "26": "Tan sanen saray sacerdote so tinmonda ed saray kimey da pian mampulong ira na salita na Dios ed saray totoo, saray totoo tinaynan da met so saray kimey da pian ondeñgel ed salita na Dios. Tan sanen say sacerdote ayari to la ya imbaga ed sikara so salita na Dios sikara ya amin so pinmawil lamet a siseseet ed saray kimey da; tan say sacerdote, ag to pablien so inkasikato nen saray domereñgel to, lapu ed say managpulong aliwa a magmaong nen saray domereñgel to, ni say managbañgat aliwa a magmaong nen say babañgatan; kanian dia ed onia sikara so nampapara, tan sikara ya amin so nankimey, balang sakey a too unong ed biskeg to.",
                "27": "Tan sikara so añgiter ed saray pambibilay da, balang sakey a too unong ed saman so wala ed sikato, dia ed saray duka, tan saray mankakaukolan, tan saray mansasakit, tan asakitan; tan ag ira nansusulong na saray ankabli a kawes, balet sikara so malinis tan marakep a nengneñgen.",
                "28": "Tan dia ed onia inletneg da so kurang na simbaan; tan dia ed onia ginmapo so nampatuloy a kareenan lamet, manwari ed amin a kasegsegañgan da.",
                "29": "Tan natan, lapu ed ag añguman so simbaan sikara so ginmapo ya onyaman a maong, a wala ed sikara so daakan a beñgatla ed antokaman a nakaukolan da—daakan a karnero tan baka, tan mataba a kilaw ed amin a nengneng, tan ontan met ed daakan a bokel na dawa, tan balitok, tan pilak, tan saray ankabli a beñgatla, tan daakan a seda tan abel a lienso, tan amin a nengneng na maong ya abel a makana ed abong.",
                "30": "Tan dia ed onia, dia ed maaliguas a kipapasen da, ag da pinataynan so siopaman ed saray alakseban, odino saray narasan, odino saray napgaan, odino saray mansasakit, odino saray kulang ed panañgan; tan ag da inteen so saray puso ra ed kayamanan; dia ed ontan sikara so mabunlok ed amin; mandapag a matakken tan malangwer, mandapag ya aripen tan bulos, mandapag a laki tan bii, angano wala ed paway odino saray wala ed loob na simbaan, lapu ed ag ira onnenengneng ed inkatoo na saray mankaukolan.",
                "31": "Tan dia ed onia sikara so inmaliguas tan nanmaliw a mayaman nen saray aliwa a miembro na simbaan da.",
                "32": "Lapu ed saray aliwa a miembro na simbaan da inagamil da ed inkasikara so mauges a pakapanyari, tan panaglingkor ed talintao odino panagmeneng, tan inkatalabitab, tan paniimonan tan pambobusolan; panagsulong na ankabli a kawes; a sikara so nitanduro ed kinon ed saray dili a mata ra; panagpasegsegang, panagtila, panagtakew, panagtulisan, panaggawa na inkabalangkantis, tan panagpatey, tan amin a nengneng na karelmeñgan; angaman ontan, say gangan so nikana ed amin a nankasalanan ed saya, ed angaan na pakayari.",
                "33": "Tan agawa a dia ed onia ya impañgikana na gangan ed sikara, balang sakey a too so manlikna unong ed ginawa to, sikara so nanmaliw a mareen, tan ag ira mangawa na karelmeñgan no saya so wala so makapikabat; dia ed onia, wala so baleg a kareenan ed limog na saray totoo nen Nephi anga ed komalima a taon na oley na saray okom."
            },
            "2": {
                "1": "Tan agawa ed ingapo na komalima a taon na oley da wala so ginmapo a baliñgaan ed limog na saray totoo; tan sakey a too, a tatawagen na Amlici, lapu ed sikato so masilib a too, on, sakey a makabat a too no nipaakar ed minomundo a kakabatan, a say inkabañgat to so siñga unong ed saman so amatey ed si Gideon ed panamegley na espada, a sikato so atutolan na patey unong ed gangan—",
                "2": "Natan saya ya Amlici agawa to, dia ed kasiliban to, so impañgisian na dakel a totoo ya ontumbok ed sikato; angan ontan la a karakel kanian ginapoan da so manmaliw a mapalalo a makapanyari; tan ginapoan da so nampilalek ya iletneg si Amlici a manmaliw ya ari a manoley ed saray totoo.",
                "3": "Natan saya so tinakotan na saray totoo na simbaan, tan ontan met na saray ag tinmumbok ya onsian unong ed saray panagkuyong nen Amlici; lapu ed kabat da ya unong ed gangan da say onia a beñgatla so nakaukolan ya iletneg ed panamegley na voces na saray totoo.",
                "4": "Dia ed ontan, no nayari a si Amlici nagamoran to so voces na saray totoo, sikato, lapu ed sikato so sakey a too ya marelmeng, paandien to ed sikara so saray kanepegan da tan pankanawnawa ra ed simbaan; lapu ed say getma to deralen to so simbaan na Dios.",
                "5": "Tan agawa a saray totoo so nantitipon ed saman a lapag na dalin, balang sakey a too unong ed kanunotan to, miabubon odino sumpa ed si Amlici, ed nansian a pulok, lapu ed kinarakel na kolkulan tan makapakelaw a sumlañgan na balang sakey tan sakey.",
                "6": "Tan dia ed onia sikara so nantitipon pian nipaamta ra so voces da nipaakar ed saya a pamaakaran; tan saraya so niparungtal ed arap na saray okom.",
                "7": "Tan agawa a say voces na saray totoo so pinmaway a sumpa ed si Amlici, kanian sikato so ag agawa ya ari a manoley ed saray totoo.",
                "8": "Natan saya so señgegan na baleg a liket ed puso na saray sumpa ed sikato; balet si Amlici pinagalaw to so saray miabubon ed sikato ya onsanok ed saraman so sumpa ed sikato.",
                "9": "Tan agawa a sikara so nantitipon ed inkasikara a dili, tan si Amlici so pinasanto ra ya ari ed sikara.",
                "10": "Natan sanen si Amlici so agawa ya ari ed sikara ingangan to a mañgala ira na saray kagawaan ed bakal sumpa ed saray kaagian da; tan saya so ginawa to pian naoleyan to ira.",
                "11": "Natan saray totoo nen Amlici so nibiig ed ñgaran nen Amlici, a sikara so atawag ya Amlicite; tan saray nakdaan so atawag a Nephite, odino saray totoo na Dios.",
                "12": "Dia ed onia saray totoo na Nephite kabkabat da so getma na saray Amlicite, tan dia ed ontan sikara so namparaan ya onabet ed sikara; on, inayuraan da so inkasikara a kaiba so saray espada, tan panagtastas, tan pabekang, tan pana, tan bato, tan palsot, tan amin a nengneng ya ikakana ed bakal, ed balang sakey a kanengneñgan.",
                "13": "Tan dia ed onia sikara so akaparaan ya onabet ed saray Amlicite ed antokaman a panaon ya isabi ra. Tan wala so saray aturo a kapitan, tan saray atagey a kapitan, tan saray pañgulo a kapitan, unong ed bilang da.",
                "14": "Tan agawa a si Amlici imparaan to so saray totoo to ed nambabañgil ya agamil ed bakal ed balang sakey a kanengneñgan; tan sikato met so nanturo na saray manoley tan pañgulo ed saray totoo to, a mañgipañgulo ed sikara ed bakal sumpa ed saray kaagian da.",
                "15": "Tan agawa a saray Amlicite linma ra ed pukdol na Amnihu, a wala ed bokig na ilog na Sidon, a saya so ondadalan ed dalin na Zarahemla, tan diman ingapo ra so mibakal ed saray Nephite.",
                "16": "Natan si Alma, lapu ed sikato so pañgulo ya okom tan manañgoley ed saray totoo nen Nephi, dia ed ontan sikato so linma a kaiba to so saray totoo to, on, kaiba to so saray kapitan, tan saray pañgulo a kapitan, on, dia ed unaan na saray ñgayew to, sumpa ed saray Amlicite ed bakal.",
                "17": "Tan ginapoan da a pateyen so saray Amlicite ed pukdol a wala ed bokig na Sidon. Tan saray Amlicite sinmumpa ra ed saray Nephite ed baleg a biskeg, kanian dakel ed saray Nephite so niparukol ed arap na saray Amlicite,",
                "18": "Angaman ontan say Katawan pinabiskeg to so lima na saray Nephite, kanian apatey da so saray Amlicite ed baleg a panagpatey, kanian ginapoan da so ombatik ed arap da.",
                "19": "Tan agawa a saray Nephite inosilan da so saray Amlicite a sanagew, tan pinapatey da ra ed dakel a panagpatey, a wala so saray apatey da ya Amlicite a labindua a libo lima a lasus talomplo tan dua a kamarerua; tan saray apatey da ed saray Nephite wala so anem a libo lima a lasus anemaplo tan dua a kamarerua.",
                "20": "Tan agawa a sanen si Alma ag to la natumbok so saray Amlicite ingangan to a saray totoo to ipaalagey da so saray abong-abong da ya abel ed patar na Gideon, say patar ya inñgaran ed si Gideon a pinatey nen Nehor ed panamegley na espada; tan dia ed saya a patar saray Nephite impaalagey da so saray abong-abong da ya abel a pamalabasan da na sanlabi.",
                "21": "Tan si Alma añgibaki na saray managsiim ya ontumbok ed saray nakdaan ya Amlicite, pian nakabatan to so saray plano ra tan saray maamot a nunoñgan da, pian niagel to so inkasikato sumpa ed sikara, pian niagel to so saray totoo to ed pakaderal da.",
                "22": "Natan saraman so imbaki to a mambantay ed campo na saray Amlicite so atawag a Zeram, tan Amnor, tan Manti, tan Limher; saraya so linma a pinmaway a kaolop da so saray totoo ra a mambantay ed campo na saray Amlicite.",
                "23": "Tan agawa a dia ed kaimbuasan sikara so amawil ed campo na saray Nephite ed baleg a ganat, lapu ed sikara so mapalalo ya ataktakot, tan awalaan na baleg a takot, a nankuan:",
                "24": "Nia, sikami so tinmumbok ed campo na saray Amlicite, tan dia ed baleg a pankelaw mi, diman ed dalin na Minon, ed tagey na dalin na Zarahemla, ya ombeltang ed dalin na Nephi, anengneng mi so dakerakel a Lamanite; tan nia, saray Amlicite so tinmipon ed sikara;",
                "25": "Tan sikara so wala la ed saray kaagian tayo ed saman a dalin; tan sikara so ombabatik ed arapan da a kaiba ra so saray ayayep da, tan saray kaasawaan ra, tan saray anak da, a mamapaarap ed ciudad tayo; tan likud no sikatayo so manganat naala ra so pankayarian ed ciudad tayo, tan saray ama tayo, tan saray kaasawaan tayo, tan saray anak tayo so pateyen da.",
                "26": "Tan agawa a saray totoo nen Nephi inala ra so saray abong-abong da ya abel, tan sikara so sinmipot a pinmaway ed patar na Gideon ya amaarap ed ciudad da, a saya so ciudad na Zarahemla.",
                "27": "Tan nia, sanen ombabaliw ira ed ilog na Sidon, saray Lamanite tan saray Amlicite, a say karakel da, siñga karakel na buer ed dayat, dinugpaan da ira pian sikara so deralen da.",
                "28": "Angaman ontan, saray Nephite lapu ed sikara so pinabiskeg na lima na Katawan, tan sikara so nampikasi a madaleyet ed sikato pian sikara so ilaban to ed lima na saray kabusol da, dia ed ontan say Katawan dineñgel to so saray nañgis da, tan pinabiskeg to ira, tan saray Lamanite tan saray Amlicite so niparukol ed arapan da.",
                "29": "Tan agawa a si Alma so akilaban ed si Amlici ed panamegley na espada, ed arap-arapan; tan sikara so mapalalo a nanlaban, ed balang sinansakey.",
                "30": "Tan agawa a si Alma, lapu ed sikato so sakey a too na Dios, ya inagamil to so baleg a pananisia, so inmakis, a nankuan: O Katawan, kasian mo ak tan ilaban mo so bilay ko, pian manmaliw ak a sakey ya ikakana ed saray limam a mañgilaban tan mañgiagel ed saya a totoo.",
                "31": "Natan sanen nibaga nen Alma so saraya a salita sikato so akibakal lamet ed si Amlici; tan sikato so apabiskeg, a lapu ed saya apatey to si Amlici ed panamegley na espada.",
                "32": "Tan sikato met so akibakal ed ari na saray Lamanite; balet say ari na saray Lamanite so batik a sinmener manlapu ed arap nen Alma tan imbaki to so saray taga-bantay to a mibakal ed si Alma.",
                "33": "Balet si Alma, kaiba to so saray taga-bantay to, so akibakal ed saray taga-bantay na ari na saray Lamanite anga ed apatey to tan sinunson to ira a papawil.",
                "34": "Tan dia ed onia alinisan to so dalin, odino say pandel, a saya so wala ed sagur na ilog na Sidon, ya imbabantak to so saray laman na Lamanite ya apatey da ed saray danum na Sidon, pian dia ed ontan saray totoo to nawalaan ira na liwang ya ombaliw tan mibakal ed saray Lamanite tan saray Amlicite a wala ed sagur na ilog na Sidon,",
                "35": "Tan agawa a sanen akabaliw la ra ya amin ed ilog na Sidon saray Lamanite tan saray Amlicite ginapoan da so ombatik ed arap da, manwari ya ontan la so kinarakel da ya ag ira nabilang.",
                "36": "Tan sikara so binmatik ed unaan na saray Nephite ya amaarap ed kalawakan a wala ed sagur tan baybay, ya arawi ed labas na ketegan na dalin; tan saray Nephite tinumbok da ira ya inosilan ed angaan na nayarian da, tan sikara so pinapatey da,",
                "37": "On, sikara so inabet da ed balang sakey a narandan na lima, tan pinapatey tan sinunson da ra, anga ed sikara so ataytayak ed sagur, tan ed baybay, anga ed arapat da so kalawakan, a tatawagen na Hermounts; tan dia ed saman a pasen na kalawakan so kawalaan na karaklan na saray atap tan masiba a monanakap.",
                "38": "Tan agawa a dakel so saray inaatey ed kalawakan lapu ed saray sugat da, tan sikara so kinan na saraman so monanakap tan saray buitri ed tagey; tan saray pokel da so nalmo, tan abunton ed dalin."
            },
            "3": {
                "1": "Tan agawa a saray Nephite ya ag apatey ed saray agamil na bakal, kayari ra ya intabon so saraman so inaatey—natan say bilang na saray inaatey so ag da la binilang, lapu ed kinarakel na bilang da—kayari ra ya intabon so saray inaatey da pinmawil la ra ya amin ed saray dalin da, tan dia ed saray abong da, tan saray kaasawaan ra, tan saray anak da.",
                "2": "Natan dakel a bibii tan ugogaw so inatey ed panamegley na espada, tan ontan met dakel ed saray karnero ra tan baka ra; tan ontan met dakel ed saray kaalugan da a tataneman na dawa so aderal, lapu ed ginatin-gatinan na saray olop na ñgayew.",
                "3": "Tan natan no kaonoñgan so karakel na saray Lamanite tan saray Amlicite so apatey da ed pandel na ilog na Sidon so imbabantak da ed danum na Sidon; tan nia saray pokel da so wala ed kaaraleman na dayat, tan sikara so amayamay.",
                "4": "Tan saray Amlicite nabirbir ira ed saray Nephite, lapu ed tinandaan da so inkasikara a dili na ambalañga ed saray muling da a siñga unong ed nengneng na saray Lamanite; angaman ontan ag da pinoklisan so ulo ra a siñga ed saray Lamanite.",
                "5": "Natan say ulo na saray Lamanite so pinoklisan; tan sikara so lakseb, likud ed katat a nibalkes ed saray awak da, tan ontan met ed kirlong da, a saraya so nibalkes ed laman da, tan saray pabekang da, tan saray pana ra, tan saray bato ra, tan saray palsot da, tan saray arum ni.",
                "6": "Tan say baog na saray Lamanite so magket, unong ed tanda a niiter ed saray ama ra, a saya so ayew ed sikara lapu ed kasalanan da tan impanalsa ra sumpa ed saray agagi ra, a sikara di Nephi, Jacob, tan Joseph, tan Sam, a sikara so matunong tan masanto a totoo.",
                "7": "Tan saray agagi ra so nampilalek a pateyen da ra, dia ed ontan sikara so naayew; tan say Katawan a Dios so añgiyan na tanda ed sikara, on, dia ed sikara di Laman tan Lemuel, tan ontan met ed saray lalaki ya anak nen Ishmael, tan saray Ismaelitish a bibii.",
                "8": "Tan saya so agawa pian saray boleg da so nibiig ed saray boleg na saray agagi ra, pian dia ed onia say Katawan a Dios iagel to so saray totoo to, pian ag ira onlaok tan manisia ed aliwa a tua ya abañgonan a saya so mamaneknek ed kaderal da.",
                "9": "Tan agawa a siopaman a mañgilaok na boleg to ed saray boleg na Lamanite so naawit met ed saya ya ayew ed boleg to.",
                "10": "Dia ed ontan, siopaman a paulyan to a sikato ya iarawi na saray Lamanite so natawag ed saman a paulo, tan wala so tanda a niiter ed sikato.",
                "11": "Tan agawa a siopaman ya ag manisia ed saray abañgonan na saray Lamanite, balet manisia ed saray kasulatan ya inawit ya impaway ed dalin na Jerusalem, tan ontan met ed saray abañgonan da ed saray ama ra, a saraya so duga, a manisia ed saray gangan na Dios tan sikara so onoonor ed saraya, so atawag a saray Nephite, odino totoo nen Nephi, manlapu ed saman a panaon—",
                "12": "Tan sikara so saraman so añgisinop ed saray kasulatan a saraya so tua nipaakar ed saray totoo ra, tan ontan met ed saray totoo a Lamanite.",
                "13": "Natan ompawil itayo lamet ed saray Amlicite, lapu ed wala met so tanda a niiter ed sikara; on, sikara so añgiter na tanda ed inkasikara a dili, on, iñgen tanda ya ambalañga ed saray muling da.",
                "14": "Dia ed onia say salita na Dios so asumpal, tan saraya so salita ya inkuan to ed si Nephi: Nia, saray Lamanite so inayew ko, tan añgiyan ak na sakey a tanda ed sikara pian sikara tan saray boleg da so nibiig ed sika tan saray boleg mo, manlapu ed saya a panaon ya anga ed arapen tan anga ed anga, likud no sikara so mambabawi ed saray karelmeñgan da tan ompawil ira ed siak pian nawalaan ak na abagey ed sikara.",
                "15": "Tan lamet: mañgiyan ak na tanda ed saraman so ilaok da so boleg da ed saray agagim, pian sikara so naayew met.",
                "16": "Tan lamet: mañgiyan ak na tanda ed saray onlaban sumpa ed sika tan saray boleg mo.",
                "17": "Tan lamet, ikuan ko a saman so onsian ed sika ag la natawag a boleg mo; tan sika so bendicionan ko, tan siopaman a natawag a boleg mo, manlapu ed natan tan anga ed anga; tan saraya so sipan na Katawan ed si Nephi tan dia ed say boleg to.",
                "18": "Natan saray Amlicite ag da amta a susumpalen da so saray salita na Dios nen ginapoan da a tandaan da so inkasikara ed saray muling da; angaman ontan sikara so mapalaway a sinmumpa ed Dios; dia ed ontan nakaukolan a say ayew so ondapo ed sikara.",
                "19": "Natan labay ko a nanengneng yo a sikara so añgawit na dili ya ayew da; tan angan say balang sakey a too a naayew awiten to ed sikato a dili so kadodusa to.",
                "20": "Natan agawa ag linmabas so dakel ya agew kayari na bakal ya agawa ed dalin na Zarahemla, na saray Lamanite tan saray Amlicite, wala lamet so sananey a ñgayew na saray Lamanite a linma ed saray totoo nen Nephi, ed saman lamlamang a pasen saray inmuna a ñgayew inabet da so saray Amlicite.",
                "21": "Tan agawa a wala so saray ñgayew a nibaki a mansunson a mamapaway ed dalin da.",
                "22": "Natan si Alma lapu ed sikato so manlilikna makaseñgeg ed sugat to ag linma ed bakal ed saya a panaon sumpa ed saray Lamanite;",
                "23": "Balet añgibaki na dakel a ñgayew sumpa ed sikara; tan sikara so linma tan apatey da so dakel ed saray Lamanite, tan sinunson da so saray nakdaan ed sikara ed paway na ketegan na dalin da.",
                "24": "Tan dia ed saman sikara lamet so pinmawil tan ginapoan da ya iletneg so kareenan ed saman a dalin, ya ag la ra agulo ed loob na sakey a panaon na saray kabusol da.",
                "25": "Natan saraya a beñgatla so agawa, on, saraya ya amin a bakal tan baliñgaan so ginmapo tan nansampot ed komalima a taon ya oley na saray okom.",
                "26": "Tan dia ed loob na sakey a taon nilibo tan asamplora a nilibo a kamarerua so niakar ed andi-angaan a mundo, pian anien da so saray gungona ra unong ed saray kimey da, no sikara so maong odino sikara so mauges, pian anien da so andi-angaan a liket odino andi-angaan a segsegang, unong ed espiritu a kiniliñgan da ya inonor, no saya so maong ya espiritu odino sakey a mauges.",
                "27": "Tan balang sakey a too awaten to so upa to no dinan so kiniliñgan da ya inonor, tan saya so unong ed saray salita na espiritu na profesiya, dia ed ontan paulyan tayo a nagawa unong ed katuaan. Tan dia ed onia so impansampot na komalima a taon ya oley na saray okom."
            },
            "4": {
                "1": "Natan agawa dia ed komanem a taon ya oley na saray okom ed saray totoo nen Nephi, angapo so saray baliñgaan odino bakal ed dalin na Zarahemla;",
                "2": "Balet saray totoo so nanlikna na ansakit, on, baleg a sakit lapu ed inkaandi na saray kaagian da, tan ontan met ed inkaandi na saray karnero tan baka ra, tan ontan met ed inkabalang na saray alog da a tataneman na dawa, a ginatin-gatinan tan dineral na saray Lamanite.",
                "3": "Tan agay la so impanirap da kanian balang sakey a kamarerua wala so señgegan to ya onermen; tan sikara so anisia a saya la so panañgokom na Dios a nibaki ed sikara lapu ed saray karelmeñgan tan karumsisan da; dia ed ontan sikara so abañgon ed pakanunot na saray susumpalen da.",
                "4": "Tan ginapoan da ya ipaalagey so simbaan ed lalo ya inkagnap; on, tan dakel so saray abiniagan ed danum na Sidon tan sikara so nitipon ed simbaan na Dios; on, sikara so abiniagan ed panamegley na lima nen Alma, a sikato so apasanto ya atagey a sacerdote na saray totoo na simbaan, ed panamegley na lima nen ama to a si Alma.",
                "5": "Tan agawa a dia ed komapito a taon ya oley na saray okom wala so ñgalñgali talora a libo tan lima a lasus a kamarerua so intipon da so inkasikara ed simbaan na Dios tan sikara so abiniagan. Tan onia so impansampot na komapito a taon ya oley na saray okom ed saray totoo nen Nephi; tan wala so nampatuloy a kareenan ed loob na saman a panaon.",
                "6": "Tan agawa dia ed komawalo a taon ya oley na saray okom, a saray totoo na simbaan ginmapo ra ya onawet ed kinon, lapu ed saray mapalalo a kayamanan da, tan saray mabli ya abel da a seda, tan saray marakep ya inkaabel na lienso ra, tan lapu ed saray dakel a karnero tan baka ra, tan saray balitok tan pilak da, tan amin a kanengneñgan na ankabli a beñgatla, a saraya so agamoran da ed inkakuli ra; tan lapu ed saraya ya amin a beñgatla kanian nipaatagey so kinon na saray mata ra, lapu ed ginapoan da so mansulong na saray ankabli a kawes.",
                "7": "Natan saya so señgeg na baleg a gonigon ed si Alma, on, tan dia ed dakel a totoo a pinasanto nen Alma a manmaliw a managbañgat, tan sacerdote, tan lalaki ed simbaan; on, dakel ed sikara so apaermen lapu ed karelmeñgan ya anengneng da a ginmapo ed limog na saray totoo ra.",
                "8": "Tan anengneng da tan amuria ra ed baleg a kaermenan a saray totoo na simbaan ginapoan da so mampaatagey ed kinon na saray mata ra, tan inteen da so puso ra ed kayamanan tan dia ed saray andi-kakanaan a beñgatla na mundo, a ginapoan da so ag mañgitaltalek, ed sakey tan sakey, tan ginapoan da so mamasegsegang ed saray ag manisia unong ed saray dili a linawa ra tan kaliktan da.",
                "9": "Tan dia ed onia, ed komawalo a taon ya oley na saray okom, wala so ginmapo a baleg a baliñgaan ed limog na saray totoo na simbaan; on, wala so saray paniibegan, tan irap na linawa, tan panagluko, tan panamasegsegang, tan kinon, iñgen pinalabsanan to so kinon na saray aliwa a miembro na simbaan na Dios.",
                "10": "Tan onia so impansampot na komawalo a taon ya oley na saray okom; tan say karelmeñgan ed simbaan so baleg a katiloran na saray aliwa a miembro na simbaan; tan dia ed onia say simbaan ginmapo a napaer so aliguas to.",
                "11": "Tan agawa dia ed kagapo na komasiam a taon, si Alma anengneng to so karelmeñgan ed simbaan, tan anengneng to met a say pañgaligan ed simbaan so ginmapo ya idawat to so saray ag mananisia ed sakey a kaugsan ya onarap ed sananey, a dia ed onia saya so añgawit na kadederal ed saray totoo.",
                "12": "On, anengneng to so baleg ya ag-pampapara ed limog na saray totoo, saray arum paatageyen da so inkasikara ed panamegley na kinon da, a balbalawen da so saray arum, ya ibeneg-beneg da so saray mankakaukolan tan saray alakseban tan saraman so narasan, tan saraman so napgaan, tan saraman so mansasakit tan manlilikna na kairapan.",
                "13": "Natan saya so baleg a señgegan na ermen ed limog na saray totoo, legan a saray arum papaabebaen da so inkasikara, ya ontotulong ira ed saray mankakaukolan na tulong da, a siñga say pañgiapag da ed wala a pambibilay da ed saray duka tan saray mankakaukolan, papakanen da so saray narasan, tan manlilikna na amin a kanengneñgan na kairapan, lapu ed si Cristo, a sikato so onsabi unong ed espiritu na profesiya;",
                "14": "Ya mantatalaran ira ed saman ya agew, dia ed onia mansiansia so kapaandi na saray kasalanan da; tan sikara so napno na baleg a gayaga lapu ed kioli ed bilay na saray inaatey, unong ed linawa tan pakapanyari tan panañgilaban nen Jesu Cristo ed saray balor na patey.",
                "15": "Tan natan agawa a si Alma, lapu ed impakanengneng to ed saray kairapan na saray mapaabeba a mananumbok ed Dios, tan saray panagpasegsegang ya imbunton ed sikara na saray nakdaan ed saray totoo to, tan anengneng to so amin ya ag-pampapara, ginapoan to so onermen a mapalalo; angaman ontan say Espiritu na Katawan so ag añgikaindan ed sikato.",
                "16": "Tan sikato so nampili na sakey a too ed saray sacerdote na simbaan, tan initer to ed sikato so pakapanyari unong ed voces na saray totoo, pian nawalaan na pakapanyari a mangawa na saray gangan unong ed saray gangan a niiter, tan nakaukolan ya ipasumpal to so saraya unong ed karelmeñgan tan kasalanan na saray totoo.",
                "17": "Tan say ñgaran na saya a too so Nephihah, tan sikato so aturo a pañgulo ya okom; tan sikato so inmirong ed yuroñgan na panañgokoman a mañgokom tan mañgoley ed saray totoo.",
                "18": "Natan si Alma ag to initer ed sikato so kimey na atagey a sacerdote ed simbaan, balet inkera to so kimey na atagey a sacerdote ed inkasikato a dili; balet iniawat to so yuroñgan na panañgokoman ed si Nephihah.",
                "19": "Tan saya so ginawa to pian sikato a dili so onla ed limog na saray totoo to, odino dia ed limog na saray totoo nen Nephi, pian ipulong to dia ed ontan so salita na Dios ed sikara, pian pagalawen to ira ed pakanunot ed saray susumpalen da, tan dia ed ontan naguyor to, ed panamegley na salita na Dios, so amin a kinon tan kasiliban da tan amin a pansosumlañgan a wala ed limog na saray totoo to, tan ag to nanengneng so dalan a pamapawil ed sikara likud ed pañgibaga to ed sikara dia ed panamegley na dalisay a pamaneknek sumpa ed sikara.",
                "20": "Tan onia dia ed ingapo na komasiam a taon ya oley na saray okom ed saray totoo nen Nephi, si Alma iniawat to so yuroñgan na panañgokoman ed si Nephihah, tan inapasakey to so inkasikato ed atagey ya inkasacerdote ed masanto a gangan na Dios, nipaakar ed pamaneknek ed salita, unong ed espiritu na puyan tan profesiya."
            },
            "5": {
                "intro": "Saray salita nen Alma, say Atagey a Sacerdote unong ed masanto a gangan na Dios, ya initer to ed saray totoo ed saray ciudad tan saray bario ra ed lapag na dalin.",
                "1": "Natan agawa a si Alma ginapoan to so impañgiter to na salita na Dios ed saray totoo, inmuna dia ed dalin na Zarahemla, tan manlapu diman anga ed lapag na amin a dalin.",
                "2": "Tan saraya so salita ya imbaga to ed saray totoo a wala ed simbaan a niletneg ed ciudad na Zarahemla, unong ed saray kasulatan to a dili, a nankuan:",
                "3": "Siak, Alma, lapu ed pinasanto ak nen amak, a si Alma, a sakey ya atagey a sacerdote ed simbaan na Dios, a wala ed sikato so pakapanyari tan pakaoley a nanlapu ed Dios a mangawa ed saraya a beñgatla, nia, ikuan ko ed sikayo a ginapoan to ya iletneg so simbaan ed saya a dalin a wala ed ketegan na Nephi; on, say dalin a tinawag a dalin na Mormon; on, tan sikato so nambiniag ed saray kaagian to ed saray danum na Mormon.",
                "4": "Tan nia, ikuan ko ed sikayo, sikara so nilaban ed saray lima na totoo nen ari Noah, ed panamegley na panañgasi tan pakapanyari na Dios.",
                "5": "Tan nengneng yo, dia ed kayari to nia, sikara so niakar ed inkaaripen ed panamegley na lima na saray Lamanite dia ed kalawakan; on, ikuan ko ed sikayo, sikara so adakep, tan lamet say Katawan inlaban to ira a pinmapaway ed inkaaripen ed panamegley na pakapanyari na salita to; tan sikami so naawit ed saya a dalin, tan dia ingapo mi ya iletneg so simbaan na Dios ed lapag na saya a dalin met.",
                "6": "Tan natan nia, ikuan ko ed sikayo, kaagian ko, sikayo a miembro na saya a simbaan, a walaan kayo kasi na magenap a pakanodnunot nipaakar ed inkadakep na saray ama yo? On, tan awalaan kayo kasi na magenap a pakanodnunot ed saray panañgasi to tan andukey a panañgitepel ed sikara? Tan arum ni, awalaan kayo kasi na magenap a pakanodnunot ya inlaban to so saray kamarerua ra ed infierno?",
                "7": "Nengneng yo, inuman to so saray puso ra; on, sikara so niliing to ed malet ya ugip da, tan sikara so binmañgon ed Dios. Nia, sikara so wala ed otel na kabiluñgetan; angaman ontan, saray kamarerua da so aliwawaan ed panamegley na silew na andi-angaan a salita; on, sikara so aliktob na balor na patey, tan say gulonggulong na infierno, tan say andi-angaan a kadederal so manaalagar ed sikara.",
                "8": "Tan natan tepetan takayo, kaagian ko, sikara kasi so aderal? Nia, ibagak ed sikayo, Andi, sikara so ag aderal.",
                "9": "Tan lamet ontepet ak, saray balor na patey apaksot, tan say gulonggulong na infierno ya akaliktob ed sikara, naukbar ta? Ikuan ed sikayo, On, saraya so naukbaran, tan saray kamarerua ra so maliket, tan sikara so mancancion na makarundon ya aro. Tan ikuan ko ed sikayo a sikara so nilaban.",
                "10": "Tan natan itepet ko ed sikayo no anto so saray nigetar ed inkilaban da? On, anto so señgegan ya awalaan ira na ilalo ed kilalaban? Anto so akaseñgeg na inkaukbaran da ed saray balor na patey, on, tan ontan met ed gulonggulong na infierno?",
                "11": "Nia, nayarian ko ya ibaga ed sikayo—ag kasi si amak ya Alma anisia ed saray salita ya imbaga na sañgi nen Abinadi? Tan ag kasi sikato so sakey a masanto a profeta? Ag kasi sinalita to so saray salita na Dios, tan si amak ya Alma anisia ed saraya?",
                "12": "Tan unong ed pananisia to wala so baleg ya inkauman a sinmabi ed puso to. Nia ibagak ed sikayo a saya ya amin so tua.",
                "13": "Tan nia, impulong to so salita ed saray ama yo, tan baleg ya inkauman met so agawa ed saray puso ra, tan sikara so nampaabeba ed inkasikara a dili tan nanmatalek ira ed tua tan mabilay a Dios. Tan nengneng yo, sikara so nansiansia ya anga ed sampot; dia ed ontan sikara so nilaban.",
                "14": "Tan natan nia, tepeten ko ed sikayo, kaagian ko ed simbaan, sikayo kasi so nianak a maespiritu ed Dios? Inawat yo kasi so indeñgan to ed saray kanengneñgan yo? Alikna yo la kasi so baleg ya inkauman ed saray puso yo?",
                "15": "Ikakana yo kasi so pananisia ed pananundon na saman so amalsa ed sikayo? Onnenengneng kayo kasi ed arapen ya awalaan na mata na pananisia, tan mumuriaen yo kasi a saya a laman ya ompatey so onoli ya ag ompatey, tan saya a nabulok a laman so onoli ya ag-nabulok, ya ontalindeg ed arap na Dios pian natutolan unong ed saray gawa a ginawa na laman ya ompatey?",
                "16": "Ikuan ko ed sikayo, nayarian yo kasi a motekteken ed inkasikayo a dili a nareñgel yo so voces na Katawan, a mankuan ed sikayo, ed saman ya agew: Ondago kayo ed siak sikayo a mapalar, tan nia, saray kimey yo so kimey na inkamatunong ed tapew na dalin?",
                "17": "Odino nonunoten yo ed inkasikayo a dili a nayarian yo so mantila ed Katawan ed saman ya agew, tan ikuan yo—Katawan, saray kimey mi so matunong a kimey ed tapew na dalin—tan ilaban to kayo?",
                "18": "Odino andi, nanenengneng yo kasi so inkasikayo a dili so naawit ed panagsalaysayan na Dios a saray kamarerua so napno na kasalanan tan pambabawi, lapu ed nanunotan yo so amin a kasalanan yo, on, nagnap a pakanunot ed amin a karelmeñgan yo, on, sakey ya pakanunotan a sikayo so ag añgikabkabilañgan ed saray gangan na Dios?",
                "19": "Ikuan ko ed sikayo, nayarian yo kasi so onnengneng ed Dios ed saman ya agew ya awalaan na dalisay a puso tan saray malinis a lima? Ikuan ko ed sikayo, nayarian yo kasi so ontangwa, a wala ed sikayo so indeñgan na Dios a nitatak ed saray kanengneñgan yo?",
                "20": "Ikuan ko ed sikayo, say nunot yo sikayo so nayari a nilaban bangbalet iniabuloy yo so inkasikayo ya oleyan na diablo?",
                "21": "Ikuan ko ed sikayo, naamtaan yo ed saman ya agew a sikayo so ag nilaban; lapu ed angapo so too a nilaban likud no saray kawes to so alinisan a pinmuti; on, saray kawes to so nakaukolan a napadalisay anga ed saray kaamaan so alinisan ed amin a mansa, ed panamegley na dala na saman so sinalita na kaamaan tayo, a sikato so onsabi a manundon ed saray totoo to manlapu ed saray kasalanan da.",
                "22": "Tan natan ontepet ak ed sikayo, kaagian ko, anto so liknaan na balang sakey ed sikayo, no sikayo so ontalindeg ed arap na panagsalaysayan na Dios, a saray kawes yo so amansaan na dala tan amin a kanengneñgan na karutakan? Nia, anto so ipaneknek na saraya a beñgatla sumpa ed sikayo?",
                "23": "Nia ag saraya kasi so mamaneknek a sikayo so managpatey, on, tan ontan met sikayo so nankasalanan na amin a nengneng na karelmeñgan?",
                "24": "Nia, kaagian ko, ipasen yo kasi a say sakey ya onia wala so pasen to ya onyurong ed panarian na Dios, a kaiba to ra di Abraham, si Isaac, tan si Jacob, tan ontan met ed amin a masanto a profeta, a saray kawes da so alinisan tan angapo so mansa, dalisay tan amputi?",
                "25": "Ikuan ko ed sikayo, Andi; likud no panmaliwen yo a say Manamalsa tayo so sakey a matila a nanlapu la ed gapo, odino ipasen yo a sikato so matila a nanlapu la ed gapo, ag yo nayarian ya ipasen a saray onia wala so pasen da ed panarian na tawen; balet sikara so nibantak ed paway lapu ed sikara so anak na panarian na demonyo.",
                "26": "Tan natan nia, ibagak ed sikayo, kaagian ko, no akalikna kayo na inkauman na puso, tan no alikna yo a labay yo so mancancion na cancion na makarundon ya aro, ontepet ak, onia kasi so nalilikna yo natan?",
                "27": "Sikayo kasi so nankurang, ya inagamil yo ed sikayo a dili ya angapo so pakatetelan ed arap na Dios? Nayarian yo kasi ya ikuan, no sikayo so natawag ya ompatey ed saya a panaon, ed inkasikayo, a sikayo so nagnap nampaabeba? A saray kawes yo so alinisan tan apaputi ed panamegley na dala nen Cristo, a sikato so onsabi a manundon ed saray totoo to manlapu ed saray kasalanan da?",
                "28": "Nia, inekal yo la kasi so kinon? Inkuan ko ed sikayo, no andi sikayo so ag ni akaparaan a miabet ed Dios. Nia nepeg yo so mamparaan a masiglat; lapu ed say panarian na tawen asinger la ya onsabi, tan say sakey ya onia ag nawalaan na andi-angaan a bilay.",
                "29": "Nia, ikuan ko, wala kasi so sakey ed sikayo ya ag naekalan na ibeg? Ibagak ed sikayo a say onia so ag akaparaan; tan pilalek ko a sikayo so mamparaan a masiglat, lapu ed say oras asinger la ya onsabi, tan ag to amta no kapigan so isabi na panaon; tan say sakey ya onia so ag narumog ya angapo so kasalanan.",
                "30": "Tan lamet ikuan ko ed sikayo, wala kasi so sakey ed limog yo a manlodlurey ed agi to a laki, odino ibubonton to ed sikato so panamasegsegang?",
                "31": "Abagey so ontan a sakey, lapu ed sikato so ag akaparaan, tan say panaon so natan la a sikato so nakaukolan a mambabawi, odino andi sikato so ag nilaban!",
                "32": "On, iñgen abagey kayo ya amin a managkimey na kaugsan; mambabawi kayo, mambabawi kayo, lapu ed say Katawan a Dios so añgibaga ed saya!",
                "33": "Nia, ipapasabi to so sakey a panbaga ed amin a totoo, tan say taklay na panañgasi so akaunat ed sikara, tan inkuan to: Mambabawi kayo, tan awaten takayo.",
                "34": "On, inkuan to: Ondago kayo ed siak tan sikayo so mibiang ed buñga na kiew na bilay; on, sikayo so mañgan tan oninum ed tinapay tan danum na bilay a bulos;",
                "35": "On, ondago kayo ed siak tan awit yo so saray kimey na inkamatunong, tan sikayo so ag nabatang tan nibantak ed apoy—",
                "36": "Tan nia, say panaon asinger la tan siopaman ya ag mañgiter na maong a buñga, odino siopaman ya ag mangawa na kimey na inkamatunong, wala ed sikato met lamlamang so señgegan a mandageyem tan manermen.",
                "37": "O sikayo a managkimey na karelmeñgan; sikayo a pinasibok na saray andi-kakanaan a beñgatla na mundo, sikayo a mankonkonwari a kabat yo so saray dalan na inkamatunong angaman sikayo so abalang, a siñga sakey a karnero ya angapo so managpastol to, angaman wala so sakey a managpastol ya anawag ed sikayo tan sikato ni a siansia so ontatawag ed sikayo, balet ag yo dedeñgelen so voces to!",
                "38": "Nia, ikuan ko ed sikayo, a say maong a managpastol so mantawag ed sikayo; on, tan dia ed ñgaran to a dili tatawagen to kayo, a saya a ñgaran so Cristo; tan no ag yo deñgelen so voces na maong a managpastol, dia ed ñgaran ya akatawagan yo, nia, aliwa kayo a karnero na maong a managpastol.",
                "39": "Tan natan no sikayo so aliwa a karnero na maong a managpastol, anto sirin so olop a kawalaan yo? Nia, ikuan ko ed sikayo, a say demonyo so managpastol yo, tan sikayo so kabiañgan na saray olop to; tan natan, siopa so makapañgiburi ed saya? Nia, ikuan ko ed sikayo, siopaman so mañgiburi ed saya so sakey a matila tan anak na demonyo.",
                "40": "Tan ikuan ko ed sikayo ya antokaman a maong so manlalapu ed Dios, tan antokaman a mauges so manlalapu ed demonyo.",
                "41": "Dia ed ontan, no say sakey a too so mañgaawit na maong a kimey sikato so ondedeñgel ed voces na maong a managpastol, tan sikato so ontutumbok; balet siopaman a mañgaawit na mauges a kimey, sikato met lamlamang so manmaliw ya anak na demonyo, lapu ed sikato so ondedeñgel ed voces to, tan sikato so tutumboken to.",
                "42": "Tan siopaman so mangagawa ed saya nakaukolan ya awaten to so tumang a manlapu ed sikato; dia ed ontan, say awaten to a tumang to patey, unong ed saray beñgatla a nipaakar ed inkamatunong, lapu ed sikato so inatey ed amin a maong a kimey.",
                "43": "Tan natan, kaagian ko, pilalek ko ya ondeñgel kayo ed siak, lapu ed mansasalita ak ed amin a biskeg na kamareruak; tan nia, nansalita ak ed sikayo a malinlinew pian ag kayo naliñgo, odino nansalita ak unong ed saray gangan na Dios.",
                "44": "Lapu ed atawag ak a mansalita ed onia a kanengneñgan, unong ed masanto a gangan na Dios, a wala ed Cristo Jesus; on, nigangan ak ya ontalindeg tan mampaneknek ed saya a totoo ed saray beñgatla a sinalita na kaamaan tayo nipaakar ed saray beñgatla ya onsabi.",
                "45": "Tan aliwa a saya ya amin. Ag yo kasi pankelawan a kabat ko so saraya ya amin a beñgatla ed inkasiak? Nia, paneknekan ko ed sikayo a saraya a beñgatla a sinalitak so tua. Tan panon ya ipasen yo a kabat ko a petepeteg so katuaan da?",
                "46": "Nia, ibagak ed sikayo a saraya so impakabat ed siak ed panamegley na Masanto ya Espiritu na Dios. Nia, siak so nanayuno tan nampikasi ed dakel ya agew pian saraya so nakabatan ko ed inkasiak a dili. Tan natan kabat ko ed siak a dili a saraya so tua; lapu ed say Katawan a Dios so imparungtal to ed siak ed panamegley na Masanto ya Espiritu; tan saya so espiritu na puyan a wala ed siak.",
                "47": "Tan nagkalalo ni, ikuan ko ed sikayo a saya so nipuyan ed siak, a saray salita ya imbalikas na kaamaan tayo so tua, iñgen angan unong ed espiritu na profesiya a wala ed siak, a saya so unong met ed panañgipalikna na Espiritu na Dios.",
                "48": "Ikuan ko ed sikayo, a kabat ko ed inkasiak a dili ya antokaman ya ibagak ed sikayo, nipaakar ed saray onsabi, so tua; tan ikuan ko ed sikayo, a kabat ko a si Jesu Cristo so onsabi, on, say Bugbugtong ya Anak na Ama, a napno na gracia, tan panañgasi, tan katuaan. Tan nengneng yo, sikato so onsabi a mamaandi ed saray kasalanan na mundo, on, say kasalanan na balang sakey a too a walaan na ag-nagiing a pananisia ed ñgaran to.",
                "49": "Tan natan ikuan ko ed sikayo a saya so gangan ya inkatawagan ko, on, say mampulong ed saray inararok a kaagian, on, tan ed balang sakey a manaayam ed dalin; on, say mampulong ed amin, mandapag a matakken tan malangwer, mandapag ya aripen tan bulos; on, ikuan ko ed sikayo a mamatakken, tan ontan met ed saray katayatdang, tan saray ontatayatdang a kailalakan; on, ibelyaw ko ed sikara a nakaukolan da so mambabawi tan nianak lamet.",
                "50": "On, onia so imbaga na Espiritu: Mambabawi kayo, sikayo ya amin a kasampotan na dalin, lapu ed say panarian na tawen so asinger la; on, say Anak na Dios onsabi la ed gloria to, ed biskeg, kagalañgan, pakapanyari tan pakaoley to. On, inararok a kaagian, ikuan ko ed sikayo, lapu ed say Espiritu inkuan to: Nia, say gloria na Ari ed amin a dalin; tan say Ari met na tawen so ag la mabayag onsinag ed limog na amin ya anak na totoo.",
                "51": "Tan ontan met say Espiritu inkuan to ed siak, on, a mannañgis ed maksil a voces, a mankuan: Onla ka tan ibagam ed saraya a totoo—Mambabawi kayo, tan likud no sikayo so mambabawi ag yo nayarian a tawiren so panarian na tawen.",
                "52": "Tan lamet ikuan ko ed sikayo, say Espiritu inkuan to: Nia, say wasay so akagaton ed lamut na kiew; dia ed ontan balang sakey a kiew ya ag mañgiter na maong a buñga so nabatang tan ibantak ed apoy, on, sakey ya apoy ya ag naopot, iñgen sakey ya apoy ya ag naerep. Nia, nunot yo, a say Masanto a Bugtong so nansalita ed saya.",
                "53": "Tan natan inararok a kaagian, ikuan ko ed sikayo, nayarian yo kasi ya itepel so saraya a balikas; on, nayarian yo kasi ya ipulisay so saraya a beñgatla, tan gatinan so Masanto a Bugtong ed silong na saray sali yo; on, nayarian yo kasi so onsibuk ed kinon na saray puso yo; on, nayarian yo kasi ya ipasuot so pansulong yo ed saray ankabli a kawes tan iyapasakey yo so saray puso yo ed saray andi-kakanaan a beñgatla na mundo, dia ed saray kayamanan yo?",
                "54": "On, ipasuot yo kasi ni ya ipasen a magmaong kayo nen say arum; on, ipasuot yo kasi ni so panagpasegsegang ed saray kaagian yo, a nampaabeba ed inkasikara a dili tan sikara so mankokurang ed masanto a gangan na Dios, no iner saya so makaseñgeg na inkaawit da ed saya a simbaan, lapu ed sikara so pinasanto na Masanto ya Espiritu, tan añgawit ira na saray kimey a manepeg ed pambabawi—",
                "55": "On, tan ipasuot yo kasi ni so pañgibeneg ed saray duka, tan saray mankakaukolan, tan pañgisiblet ed saray tagano yo ed sikara?",
                "56": "Tan kasampotan, amin yo a mañgipasuot ed saray karelmeñgan yo, ikuan ko a sikayo so nabatang tan nibantak ed apoy likud no masiglat kayo a mambabawi.",
                "57": "Tan natan ikuan ko ed sikayo, sikayo ya amin a mampilalek ya ontumbok ed voces na maong a managpastol, ondago kayo ya ompaway ed saray marelmeng, tan sikayo so onsian, tan ag yo didiwiten so saray marutak a beñgatla; tan nia, saray ñgaran da so nabural, pian say ñgaran na saray marelmeng so ag nibilang ed saray ñgaran na matunong, pian say salita na Dios so nasumpal, ya inkuan to: Saray ñgaran na saray marelmeng ag nilaok ed ñgaran na saray totook;",
                "58": "Tan say kañgaranan na saray matunong so nisulat ed libro na bilay, tan dia ed sikara iter ko so tawir ed nikawanan a limak. Tan natan, kaagian ko, anto so nayarian yo ya ibaga sumpa ed saya? Ikuan ko ed sikayo, no mansalita kayo na sumpa ed saya, andi bali, lapu ed say salita na Dios nakaukolan a nasumpal.",
                "59": "Tan anto a managpastol so wala ed limog yo ya awalaan na dakel a karnero no ag to ra bantayan, pian saray lubo ag makaloob tan mañgan ed saray karnero to? Tan nengneng yo, no say lubo so onloob ed koral na saray karnero to ag to ra kasi abolen a papawayen? On, tan dia ed kaunoran, no nayarian to, saya so pateyen to.",
                "60": "Tan natan ikuan ko ed sikayo a say maong a managpastol tawagen to kayo; tan no deñgelen yo so voces to awiten to kayo ed olop na papastolan to, tan sikayo so karnero to; tan ibaga to ed sikayo ya ag yo aabuloyan so saray masisiba a lubo ya onloob ed limog yo, pian sikayo so ag naderal.",
                "61": "Tan natan siak, Alma, igangan takayo ed salita na saman so añgigangan ed siak, a sumpalen yo so saray salita ya imbalikas ko ed sikayo.",
                "62": "Mansalita ak ed panamegley na sakey a gangan ed sikayo a miembro na simbaan; tan dia ed saray aliwa a miembro na simbaan mansalita ak ed panamegley na sakey a panbaga, a mankuan: Dago kayo tan mampabiniag kayo onkana ed pambabawi, pian sikayo met so minabang ed buñga na kiew na bilay."
            },
            "6": {
                "1": "Tan natan agawa a kayari a sinampotan nen Alma so pansasalita to ed saray totoo na simbaan, a saya so niletneg ed ciudad na Zarahemla, inordinan to so saray sacerdote tan elders, ed panamegley na pañgitapew na saray lima unong ed gangan na Dios, pian sikara so mañgipañgulo tan manasikaso ed simbaan.",
                "2": "Tan agawa a siopaman ya aliwan miembro na simbaan a nambabawi ed saray kasalanan da so abiniagan onkana ed pambabawi, tan sikara so naawat ed simbaan.",
                "3": "Tan agawa met a siopaman a miembro na simbaan ya ag nambabawi ed saray karelmeñgan da tan ag nampaabeba ed inkasikara ed arap na Dios—labay ko ya ibaga ed saraman so nampatagey ed kinon na saray puso ra—saraya met lamlamang so nipulisay, tan saray ñgaran da so aboral, pian saray ñgaran da so ag nibilang ed limog na saray matunong.",
                "4": "Tan dia ed onia ingapo ra ya iletneg so uksoy na simbaan ed ciudad na Zarahemla.",
                "5": "Natan pilalek ko pian natalusan yo a say salita na Dios so malubay ed amin, ya angapo so naandian na pankanawnawa ed pantitipon ed inkasikara ya ondeñgel ed salita na Dios.",
                "6": "Angaman ontan saray anak na Dios so nigangan a mandaragup ira a naynay, tan mikasakey ira ed panagayuno tan madaleyet a panagpikasi ya onkana ed pankaabigan na saray kamarerua na saray ag da kabat so Dios.",
                "7": "Tan natan agawa a sanen asumpal la nen Alma so saraya a tutuntonen sikato so tinmaynan ed sikara, on, manlapu ed simbaan a wala ed ciudad na Zarahemla, tan linma ed bokig na ilog na Sidon, dia ed patar na Gideon, tan wala diman so sakey a ciudad a niletneg, a saya so tatawagen na ciudad na Gideon, a saya so wala ed patar ya atawag na Gideon, a saya so intumbok ed ñgaran na too a pinatey na lima nen Nehor ed panamegley na espada.",
                "8": "Tan si Alma so linma tan ginapoan to ya ibawag so salita na Dios ed simbaan a saya so niletneg ed patar na Gideon, unong ed puyan na katuaan na salita ya imbalikas na kaamaan to, tan unong ed espiritu na profesiya a wala ed sikato, unong ed pamaneknek nen Jesu Cristo, say Anak na Dios, a sikato so onsabi a manundon ed saray totoo to manlapu ed saray kasalanan da, tan dia ed masanto a gangan a saya so akatawagan to. Tan onia so nisulat. Amen."
            },
            "7": {
                "intro": "Saray salita nen Alma ya initer to ed saray totoo ed Gideon, unong ed saray dili a kasulatan to.",
                "1": "Nia inararok a kaagian, lapu ed anengneng ko a siak so inabuloyan yo ya onla ed sikayo, dia ed ontan salien ko so mansalita ed sikayo ed dili a salitak; on, dia ed panamegley na sañgik a dili, lapu ed anengneng ko a saya so unaan a panaon a pambalikas ko ed salita na dili a sañgik, lapu ed siak so nipasen ed yuroñgan na panañgokoman, lapu ed kinarakel na kimey ko kanian ag ak akakar ed sikayo.",
                "2": "Tan iñgen ag ak akakar dia ed saya a panaon no ag say yuroñgan na panañgokoman so niiter ed sananey, a manoley ed pasen ko; tan say Katawan lapu ed kinabaleg na abagey to iniabuloy to ya onla ak dia ed sikayo.",
                "3": "Tan nia, linma ak dia a wala so baleg ya ilalok tan malaknab a pilalek a narumog takayo a nampaabeba kayo la ed inkasikayo a dili ed arap na Dios, tan nampatuloy kayo ed ikekerew yo na gracia to, pian narumog takayo ya angapo so pakatetelan ed arap to, a narumog takayo ya angapo ed makapataktakot a gulo na kanunotan a siñga saray kaagian tayo ed Zarahemla.",
                "4": "Balet mapalar so ñgaran na Dios, lapu ed initer to ed siak so pikakabat, on, initer to ed siak so baleg a gayaga ed pikakabat a sikara lamet so niletneg ed dalan na inkamatunong to.",
                "5": "Tan mailalo ak, unong ed Espiritu na Dios a wala ed siak, a nawalaan ak met na gayaga lapu ed sikayo; manwari ya ontan ag ko pilalek a say gayagak ed sikayo so onsabi makaseñgeg ed dakel a kairapan tan ermen a saya so wala ed siak lapu ed saray kaagian ed Zarahemla, tan nengneng yo, say gayagak ed sikara so sinmabi kayari impanyakyak ko ed dakel a kairapan tan ermen.",
                "6": "Balet nia, mailalo ak ya angapo kayo ed kipapasen na baleg ya ag-pananisia a siñga saray kaagian yo; mailalo ak ya ag kayo nipaatagey ed kinon na saray puso yo; on, mailalo ak ya ag yo inteen so saray puso yo ed saray kayamanan tan dia ed saray andi-kakanaan a beñgatla na mundo; on, mailalo ak ya ag kayo mañgigagalang ed saray talintao, balet mañgigagalang kayo ed tua tan mabilay a Dios, tan sikayo so mantalaran ed pamaandi na saray kasalanan yo, tekep na andi-angaan a pananisia, a saya so onsabi.",
                "7": "Tan nia, ikuan ko ed sikayo a dakerakel so beñgatla ya onsabi; tan nia, wala so sakey a beñgatla a makanakana nen say amin—tan nengneng yo, say panaon ag la arawi a say Mananundon miayam tan onsabi ed limog na saray totoo to.",
                "8": "Nia, ag ko ibabaga a sikato so onsabi ed limog tayo ed panaon a sikato so manayam ed ompatey a tabernaculo to; tan nia, say Espiritu ag to imbaga ed siak so onia a kipapasen. Natan no nipaakar ed saya a beñgatla ag ko amta; balet saya so amtak, a say Katawan a Dios wala ed sikato so pakapanyari a mangawa ed amin a beñgatla unong ed salita to.",
                "9": "Balet nia, say Espiritu onia karakel so imbaga to ed siak, a kuan to: Ibawag mo ed saya a totoo, ya ikuan mo—Mambabawi kayo, tan iparaan yo so dalan na Katawan, tan mankurang kayo ed saray basbas to, a saraya so maptek; tan nia, say panarian na tawen so asinger la, tan say Anak na Dios onsabi ed tapew na dalin.",
                "10": "Tan nia, sikato so ianak nen Maria, ed Jerusalem a saya so dalin na saray atateng tayo, lapu ed sikato so sakey a virgen, sakey a pinabli tan pinili a mañgianak, a sikato so natalukboñgan tan manñginew lapu ed pakapanyari na Espiritu Santo, tan ianak to so sakey a laki, on, iñgen say Anak na Dios.",
                "11": "Tan sikato so onla, a manlikna na sakit tan kairapan tan tukso ed amin a kanengneñgan; tan dia ed saya say salita so nasumpal ya añgikuan a sikato so mañgako ed saray irap tan saray sakit na saray totoo to.",
                "12": "Tan akoen to ed inkasikato so patey, pian ukbaran to so saray balor na patey ya amerber ed saray totoo to; tan akoen to ed inkasikato so saray bublay da, lapu ed say kalooban to so napno na panañgasi, unong ed laman, pian nakabatan to unong ed laman no panon so itulong to ed saray totoo to ed saray bublay da.",
                "13": "Natan say Espiritu kabat to so amin a beñgatla; angaman ontan say Anak na Dios manlikna unong ed laman pian akoen to ed inkasikato so saray kasalanan na totoo to, pian buralen to so saray kasalanan da unong ed pakapanyari na panañgilaban to; tan natan nia, saya so paneknek a wala ed siak.",
                "14": "Natan ikuan ko ed sikayo a nakaukolan a mambabawi kayo, tan nianak lamet; lapu ed say Espiritu inkuan to a likud no nianak kayo lamet ag yo natawir so panarian na tawen; dia ed ontan ondago kayo tan sikayo so mampabiniag onkana ed pambabawi, pian sikayo so naurasan ed saray kasalanan yo, pian nawalaan kayo na pananisia ed Cordero na Dios, a sikato so mañgekal ed saray kasalanan na mundo, a sikato so makapanyari a mañgilaban tan manlinis na amin ya aliwan inkamatunong.",
                "15": "On, ikuan ko ed sikayo ondago kayo tan ag kayo ontatakot, tan ipulisay yo so balang sakey a kasalanan, a saya so maininomay a mangulo ed sikayo, a saya so mañgisiñger a mañgipaldeg ed sikayo ed kadederal, on, ondago kayo tan onla kayo, tan ipanengneng yo ed Dios yo a sikayo so siaabuloy a mambabawi ed saray kasalanan yo tan onloob ed paknaan ed sikato a sumpalen yo so saray gangan to, tan tasian yo ed sikato ed saya ya agew ed panamegley na iakar yo ed saray danum na panagbiniagan.",
                "16": "Tan siopaman a mangawa ed saya, tan manumpal ed saray gangan na Dios manlapu ed natan, sikato met lamlamang so makanunot ed saray imbagak ed sikato, on, nanunotan to ya imbagak ed sikato, a sikato so nawalaan na andi-angaan a bilay, unong ed pamaneknek na Masanto ya Espiritu, a sikato so mampapaneknek ed siak.",
                "17": "Tan natan inararok a kaagian, manisia kayo kasi ed saraya a beñgatla? Nia, ikuan ko ed sikayo, on, kabat ko a manisia kayo ed saraya; tan say señgegan a kabat ko a saraya so panisiaan yo so lapu ed panañgipalikna na Espiritu a wala ed siak. Tan natan lapu ed say pananisia yo so mabiskeg nipaakar ed saman, on, nipaakar ed saray beñgatla a sinalitak, baleg so gayagak.",
                "18": "Tan unong ed asalitak ed sikayo a nanlapu la ed gapo, ya awalaan ak na baleg a pilalek ya angapo kayo ed kipapasen na magulo a kanunotan, siñga saray kaagian yo, angan ontan ed saray arumog ko a pilalek so asumpal.",
                "19": "Lapu ed apatnagan ko a wala kayo ed saray basbas na inkamatunong; apatnagan ko a wala kayo ed dalan ya ompugta ed panarian na Dios; on, apatnagan ko a pepeteken yo so saray basbas to.",
                "20": "Apatnagan ko a nipakabat ed sikayo, ed panamegley na paneknek na saray salita to, ya ag to nayarian so manakar ed pikewet a basbas; ni say mañguman ed antokaman a sinalita to; ni say wala ed sikato so antokaman ya anino ya oniwas manlapu ed kawanan a mampakawigi, odino manlapu ed tua ya onarap ed aliwa; dia ed ontan say kurang to so sakey ya andi-angaan.",
                "21": "Tan sikato so ag manayam ed aliwan masanto a templo; ni say karutakan odino antokaman a beñgatla ya ag-malinis so naawat ed panarian na Dios; dia ed ontan ikuan ko ed sikayo say panaon onsabi, on, tan saya dia ed sampot ya agew, a siopaman a marutak so magnayon ed karutakan to.",
                "22": "Tan natan inararok a kaagian, imbagak so saraya a beñgatla ed sikayo pian bañgonen takayo ed pakalikna na saray nakaukolan a sumpalen yo ed Dios, pian sikayo so mankurang ya angapo so tetel ed imaton to, pian mankurang kayo unong ed masanto a gangan na Dios, a dia ed saya so akaawatan yo.",
                "23": "Tan natan pirawat ko a sikayo so mampaabeba, tan matoluk tan maoyamo; mainomay a bilinen; napno na anos tan andukey a panagtepel; kabkaabigan ed amin a beñgatla; maseet ed pananumpal ed saray gangan na Dios ed amin a panaon; lawas onkerew ed antokaman a beñgatla a nakaukolan yo, mandapag dia ed maespiritu tan dia ed laman; lawas misalamat ed Dios ed antokaman a beñgatla a naawat yo.",
                "24": "Tan manseet kayo a nawalaan kayo na pananisia, ilalo, tan panañgasi, tan dia ed ontan wala ed sikayo so dakel a maong a kimey.",
                "25": "Tan say Katawan bendicionan to kayo, tan asikasoen yo so saray kawes yo a lawas ya angapo so mansa to, pian dia ed sampot sikayo so naawit ya onyurong a kaiba di Abraham, Isaac, tan Jacob, tan saray masanto profeta a sikara so wala la nanlapu ed gapo na mundo, tan saray kawes yo angapo so mansa angan siñga saray kawes da ya angapo so mansa, diman ed panarian na tawen ya ag la kapiganman ompaway.",
                "26": "Tan natan inararok a kaagian, imbalikas ko so saraya a salita ed sikayo unong ed Espiritu a nampaneknek ed siak; tan say kamareruak mapalalo a magayaga, lapu ed mapalalo a seet tan say imano ya initer yo ed saray salitak.",
                "27": "Tan natan, say kareenan na Dios so ondapo ed sikayo, tan dia ed saray kaaboñgan yo tan saray dalin yo, tan ed saray ayayep tan karnero yo, tan amin a kayarian yo, saray kaasawaan yo tan saray anak yo, unong ed pananisia tan saray maong a kimey yo, manlapu ed saya a panaon tan anga ed ando la ya ando. Tan onia so impansalitak. Amen."
            },
            "8": {
                "1": "Tan natan agawa a si Alma pinmawil a nanlapu ed dalin na Gideon, kayari a binañgatan to so saray totoo ed Gideon na dakerakel a beñgatla ya ag la nisulat, lapu ed inletneg to so uksoy na simbaan, unong ed ginawa to ed dalin na Zarahemla, on, sikato so pinmawil ed dili ya abong to ed Zarahemla pian ipainawa to so laman ed saray kimey a ginawa to.",
                "2": "Tan onia so impansampot na komasiam a taon ya oley na saray okom ed saray totoo nen Nephi.",
                "3": "Tan agawa a dia ed gapo na komasamplo a taon ya oley na saray okom ed saray totoo nen Nephi, si Alma sinmipot a nanlapu ed diman tan sikato so nambaroy paarap ed dalin na Melek, dia ed sagur na ilog na Sidon, dia ed sagur a miketeg ed kalawakan.",
                "4": "Tan ginapoan to so mambañgat ed saray totoo ed dalin na Melek unong ed masanto a gangan na Dios, a saya so akatawagan to; tan ginapoan to a bañgatan so saray totoo ed amin a lapag na dalin na Melek.",
                "5": "Tan agawa a saray totoo so dinmago ed sikato a nanlapu ed amin a ketegan na dalin a wala ed gilig na kalawakan. Tan sikara ya amin ed saman a lapag na dalin so abiniagan;",
                "6": "Kanian sanen ayari to la so kimey to ed Melek sikato so tinmaynan diman, tan nambaroy ed loob na talora ya agew ya amaarap ed baybay a dalin na Melek; tan akasabi ed ciudad a saya so tatawagen na Ammonihah.",
                "7": "Natan say ugali na saray totoo nen Nephi tawagen da so saray dalin da, tan saray ciudad da, tan saray bario ra, on, angan amin ya ankekelag a bario ra, ed ñgaran na saman so sankaunaan a nankayarian ed saraya; tan onia so agawa ed dalin na Ammonihah.",
                "8": "Tan agawa a sanen sinmabi si Alma ed ciudad na Ammonihah ginapoan to ya impulong so salita na Dios ed sikara.",
                "9": "Natan si Satanas malet so bemben to ed puso na saray totoo ed ciudad na Ammonihah; dia ed onia ag da deñgelen so saray salita nen Alma.",
                "10": "Angaman ontan si Alma nankimey na dakel dia ed espiritu, ya akipoligesgesan ed Dios ed madaleyet a pikakasi, ya initer to so Espiritu to ed saray totoo a wala ed ciudad; pian abuloyan to met a biniagan to ra onkana ed pambabawi.",
                "11": "Angaman ontan, pinaawet da so saray puso ra, a kuan da ed sikato: Nia, kabat mi a sika si Alma; tan kabat mi met a sika so atagey a sacerdote na simbaan ya inletneg mo ed dakel a pasen na dalin, unong ed sisia a tawir mo; tan sikami so aliwa a miembro na simbaan mo, tan ag kami manisia ed ontan a makulang-kulang a sisia a tawir.",
                "12": "Tan natan kabat mi lapu ed ag kami miembro na simbaan kabat mi ya angapo so pakapanyarim ed sikami; tan iniawat mo so yuroñgan na panañgokom ed si Nephihah; dia ed ontan aliwa a sika so pañgulo ya okom ed sikami.",
                "13": "Natan sanen saray totoo inkuan da so saya, tan atalindegan da so saray amin a salita to, tan sikato so binusol da, tan sikato so nilukdaan da, tan sikato so impaibantak da ed paway na ciudad da, sikato so tinmaynan diman tan sikato so nambaroy ya amaarap ed ciudad a tatawagen na Aaron.",
                "14": "Tan agawa a sanen sikato so mambabaroy diman, lapu ed sikato so abelatan na ermen, a manyayakyak ed dakel a subok tan dageyem na kamarerua, lapu ed karelmeñgan na saray totoo a wala ed ciudad na Ammonihah, agawa legan a si Alma so abelatan na ermen, nia sakey ya angel na Katawan so nampanengneng ed sikato, a nankuan:",
                "15": "Mapalar ka, Alma, dia ed ontan, itangwam so ulom tan mangayaga ka, lapu ed wala so baleg a señgegan a pangayagaan mo; lapu ed sika so matuor ed pananumpal na saray gangan na Dios manlapu ed impañgawat mo ed unaan a bilin a nanlapu ed sikato. Nengneng mo, siak so saman so añgiawat ed sika.",
                "16": "Tan nia, siak so nibaki a mañgigangan ed sika ya ompawil ka ed ciudad na Ammonihah, tan mampulong ka lamet ed saray totoo na ciudad; on, puloñgan mo ra. On, ibagam ed sikara, likud no sikara so mambabawi say Katawan a Dios so manderal ed sikara.",
                "17": "Tan nengneng mo, sikara so mannununot ed saya a panaon a deralen da so kawayañgan na saray totoo, (tan onia so imbaga na Katawan) a saya so sumpa ed saray pananontunan, tan panañgokom, tan saray gangan ya initer to ed saray totoo to.",
                "18": "Natan agawa a sanen naawat la nen Alma so balita a nanlapu ed angel na Katawan sikato so amawil a maganat ed dalin na Ammonihah. Tan sikato so linmoob ed ciudad ed sananey a dalan, on, dia ed panamegley na dalan a wala ed abalaten na ciudad na Ammonihah.",
                "19": "Tan sanen sikato so linmoob la ed ciudad alikna to a sikato so narasan, tan inkuan to ed sakey a too: Nayari a mañgiter ka na antokaman a naakan ed sakey a mapaabeba ya igagangan na Dios?",
                "20": "Tan say too inkuan to ed sikato: Sakey ak a Nephite, tan kabat ko a sakey ka a masanto a profeta na Dios, lapu ed sika so saman so too ya imbaga na angel ed panamegley na sakey a payawar: Sika so makaawat. Dia ed ontan, mila ka ed siak ed abong ko tan iapag taka ed kakanen ko; tan kabat ko a sakey ka a bendicion ed siak tan dia ed abong ko.",
                "21": "Tan agawa a sikato so inawat na saman a too ed abong to; tan saman a too so atawag na Amulek; tan sikato so añgawit na tinapay tan karne tan insaklang to ed arap to.",
                "22": "Tan agawa a si Alma kinan to so tinapay tan sikato so naksel; tan binendicionan to si Amulek tan saray kabubong to, tan sikato so añgiter na pisasalamat ed Dios.",
                "23": "Tan kayari to ya añgan tan sikato so naksel inkuan to ed si Amulek; Siak si Alma, tan siak so atagey a sacerdote na simbaan na Dios ed lapag na saya a dalin.",
                "24": "Tan nia, siak so atawag a mañgipulong na salita na Dios ed limog na saya ya amin a totoo, unong ed espiritu na puyan tan profesiya; tan linma ak nen saman ed saya a dalin tan siak so ag da inawat, balet pinapaway da ak tan ñgalñgalik la ibeneg so saya a dalin ya anga la ed anga.",
                "25": "Balet nia, siak so nigangan ya ompawil dia lamet tan mamprofesiya ed saya a totoo, on, tan mampaneknek sumpa ed sikara nipaakar ed saray kaugsan da.",
                "26": "Tan natan, Amulek, lapu ed pinakan mo ak tan pinatuloy mo ak, sika so mapalar; lapu ed naerasan ak, lapu ed nanayuno ak ed dakel ya agew.",
                "27": "Tan si Alma akiayam ed si Amulek ed dakel ya agew sakbay a ginapoan to so pampulong ed saray totoo.",
                "28": "Tan agawa a saray totoo pinmalalo so kaugsan da.",
                "29": "Tan say salita so sinmabi ed si Alma, a nankuan: Onla ka; tan ontan met ibagam ed igagangan ko a si Amulek, onla ka tan mamprofesiya ka ed saya a totoo, ya ikuan mo—Mambabawi kayo, tan onia so ikuan na Katawan, likud no sikayo so mambabawi dalawen ko so saya a totoo ed pasnok ko; on, tan ag ko iarawi so masebeg a pasnok ko.",
                "30": "Tan si Alma so linma, tan ontan met nen Amulek, ed limog na saray totoo, tan ibawag da so saray salita na Dios ed sikara; tan sikara so napno na Espiritu Santo.",
                "31": "Tan niiter so pakapanyari ed sikara, kanian ag ira nayari ya ikulong ed saray pañgawan; ni say wala so too a makapatey ed sikara; angaman ontan ag da inkana so pakapanyari ra anga ed sikara so binalor tan impisok da ed pañgawan. Natan, saya so agawa pian say Katawan nipatnag to so pakapanyari to ed sikara.",
                "32": "Tan agawa a sikara so linma tan ginapoan da so mampulong tan mamprofesiya ed saray totoo, unong ed espiritu tan pakapanyari ya initer na Katawan ed sikara."
            },
            "9": {
                "intro": "Saray salita nen Alma, tan ontan met saray salita nen Amulek, a saraya so imbawag da ed saray totoo a wala ed dalin na Ammonihah. Tan ontan met sikara so impisok da ed pañgawan, tan sikara so nilaban ed panamegley na makapakelaw a pakapanyari na Dios a wala ed sikara, unong ed saray kasulatan nen Alma.",
                "1": "Tan natan, siak, Alma lapu ed ingangan ak na Dios ya itagar ko si Amulek tan onla kami, tan mampulong kami lamet ed saya a totoo, odino ed saray totoo a wala ed ciudad na Ammonihah, agawa a legan ya igagapok so mampulong ed sikara, ginapoan da ak a kolkulen a kuan da:",
                "2": "Siopa ka? Ipasen mo kasi a manisia kami ed pamaneknek na sakey a too, angano ipulong to ed sikami a saya a mundo so natunaw?",
                "3": "Natan ag da natatalusan so saray salita ya imbaga ra; lapu ed ag da kabat a saya a mundo so natunaw.",
                "4": "Tan inkuan da met: Ag kami manisia ed saray salitam no mamprofesiya na saya a baleg a ciudad so naderal ed loob na sakey ya agew.",
                "5": "Natan ag da kabat a say Dios nagawaan to so onia a makapakelaw a kimey, lapu ed inmawet so puso ra tan matalker a teñger da a totoo.",
                "6": "Tan inkuan da: Siopa so Dios, ya añgibaki na aliwan dakel nen say sakey a too ya añgiteran to na pakaoley ed limog na saya a totoo, a mañgibawag ed sikara na katuaan na saray makana tan makapakelaw a beñgatla?",
                "7": "Tan sikara so inmalagey pian siak so limaan da; balet nia, ag da ginawa. Tan siak so tinmalindeg ya andi-takot ya añgibawag ed sikara, on, siak so andi-takot a nampaneknek ed sikara, a nankuan:",
                "8": "Nia, O sikayo a marelmeng tan matuñgañga a kailalakan; panon so impakaliñgwan yo ed saray sisia a tawir na kaamaan yo; on, panon kagano so impanlingwan yo ed saray gangan na Dios.",
                "9": "Ag yo kasi nanunotan a si ama tayo, si Lehi, so naawit a pinmaway ed Jerusalem dia ed panamegley na lima na Dios? Ag yo kasi nanunotan a sikara ya amin so inwanwan to ed kalawakan?",
                "10": "Tan alingwanan yo kasi la a tampol no amimpiga-piga a panaon so impañgilaban to ed saray ama tayo ed lima na saray kabusol da, tan sikara so iniagel to ed kadederal, angan dia ed lima na saray dili a kaagian da?",
                "11": "On, tan no ag lapu ed ag mipara a pakapanyari to, tan panañgasi to, tan andukey a panagtepel to ed sikatayo, sikatayo so andi-saew ya ataksing la ed tapew na saya a dalin ya abayag la sakbay na saya a panaon, tan ag la piga sikatayo la so wala ed kipapasen na andi-angaan a segsegang tan abagey.",
                "12": "Nia, natan ikuan ko ed sikayo a sikato so añgigangan ed sikayo a mambabawi; tan likud no sikayo so mambabawi, ag yo nayarian a tawiren so panarian na Dios. Balet nia, aliwa ni a saya ya amin—ingangan to kayo a mambabawi, odino sikayo so sigpot to a deralen ed tapew na dalin; on, dalawen to kayo ed pasnok to, tan dia ed sebeg na sanok to ag to iarawi.",
                "13": "Nia, ag yo kasi nanunotan so saray salita ya imbalikas to ed si Lehi, ya inkuan to: Unong no onoren yo so saray gangan ko, sikayo so onaliguas ed saya a dalin? Tan lamet saya so asalita: Unong no ag yo sumpalen so saray gangan ko sikayo so nataksing ed arap na Katawan.",
                "14": "Natan pirawat ko a nunoten yo komon, ya unong a saray Lamanite ag da sinumpal so saray gangan na Dios, sikara so ataksing ed arapan na Katawan. Natan anengneng tayo a say salita na Katawan so apamintuan nipaakar ed saya a beñgatla, tan saray Lamanite so ataksing ed arapan to, nanlapu ed impankasalanan da ed saya a dalin.",
                "15": "Angaman ontan ikuan ko ed sikayo, a saya so magmaong ni a nayari ya itepel da ed agew na kaokom nen say sikayo, no magnayon kayo ed saray kasalanan yo, on, tan magmaong ni a nayari ya itepel da dia ed saya a bilay nen say sikayo, likud no sikayo so mambabawi.",
                "16": "Lapu ed dakerakel a sipan so niiter met ed saray Lamanite; lapu ed sisia a tawir na kaamaan da so akaseñgeg na ipansiansia ra ed ag-pikakabat; dia ed ontan say Katawan so mapañgasi ed sikara tan parukeyen to so pambilay da ed dalin.",
                "17": "Tan dia ed arum a panaon sikara so naawit a manisia ed salita to, tan naamtaan da so saray liñgo na saray sisia a tawir na kaamaan da; tan dakel ed sikara so nilaban, lapu ed say Katawan so mapañgasi ed amin ya ontawag ed ñgaran to.",
                "18": "Balet nia, ikuan ko ed sikayo a no magnayon kayo ed saray karelmeñgan yo saray agew yo so ag la ondukey ed saya a dalin, tan saray Lamanite so nibaki ed sikayo; tan no ag kayo mambabawi sikara so onsabi ed sakey a panaon ya ag yo amta, tan sikayo so dalawen na sigpot a kadederal; tan saya so nagawa unong ed sebeg na sanok na Katawan.",
                "19": "Lapu ed ag to nitepel a mambilay kayo ed saray karelmeñgan yo, pian naderal so saray totoo to. Ikuan ko ed sikayo, Andi; lablabayen to ni ya itepel a saray Lamanite a deralen da so amin a totoo to a sikara so tatawagen a totoo nen Nephi, no sikara so napelag ed saray kasalanan tan kasosumpa, kayari a wala ed sikara so baleg a liwawa tan dakel a pikakabat ya initer na Katawan a Dios ed sikara;",
                "20": "On, kayari a sikara so sakey a totoo ya añgiteran na baleg a palabo na Katawan; on, kayari a niiter ed sikara so mabunlok ya aro nen say dinan a bansa, sankakanayon, salita, odino totoo; kayari a niiter ed sikara so pikakabat nipaakar ed amin a beñgatla, unong ed saray pilalek da, tan pananisia ra, tan saray pikakasi ra, nipaakar ed saray agawa la, tan saray peles ni a nagagawa, tan ed saray onsabi;",
                "21": "Kayari a sikara so dinalaw na Espiritu na Dios; ya akapitungtong la ra ed saray angeles, tan sikara so akitungtoñgan na voces na Katawan; tan wala ed sikara so espiritu na profesiya, tan say espiritu na puyan, tan ontan met ed dakerakel a palabo, say palabo na pakapansalita ed arum a salita, tan say palabo na panagpulong, tan say palabo na Espiritu Santo, tan say palabo na panañgipatalus;",
                "22": "On, tan kayari a sikara so inlaban na Dios ed impaway da ed dalin na Jerusalem, ed panamegley na lima na Katawan; a sikara so nilaban ed eras, tan dia ed sakit, tan amin a nengneng na sakit; tan sikara so apabiskeg ed bakal, pian sikara so ag naderal; lapu ed sikara so nipaway ed inkaaripen ya amimpiga-piga la, tan sikara so naasikaso tan niagel ya anga ni ed natan; tan sikara so inmaliguas anga ed sikara so minmayaman ed amin a nengneng na beñgatla—",
                "23": "Tan natan nia ikuan ko ed sikayo, a no saya a totoo, ya akaawat na dakerakel a palabo a nanlapu ed lima na Katawan, no sikara so mankasalanan sumpa ed liwawa tan pikakabat a wala ed sikara, ikuan ko ed sikayo no onia so kipapasen, no sikara so napelag ed kasalanan, magmaong ni a nayari a nitepel so saray Lamanite nen say sikara.",
                "24": "Tan nia, saray sipan na Katawan so niiter met ed saray Lamanite, balet saraya so angapo ed sikayo no sikayo so mankasalanan; ag kasi say Katawan insipan to so saya tan malet ya impaakseb to so gangan, no sikayo so ontuñgañga sumpa ed sikato sigpot a sikayo so naderal ed tapew na saya a dalin?",
                "25": "Tan natan lapu ed saya a señgegan, pian ag kayo naderal, say Katawan imbaki to so angel to ya ondalaw ed dakel a totoo to, ya inkuan to ed sikara a nakaukolan ya onla ira tan ibawag da a siseseet ed saya a totoo, a mankuan; Mambabawi kayo, lapu ed say panarian na tawen so asinger la;",
                "26": "Tan ag la dakel ya agew manlapu ed natan say Anak na Dios so onsabi ed gloria to; tan say gloria to so gloria na Bugbugtong ya Anak na Ama, napno na gracia, pampapara, tan katuaan, napno na anos, panañgasi, tan andukey a panañgitepel, masiglat ya ondeñgel ed nañgis na saray totoo to tan mañgebat ed saray pikakasi ra.",
                "27": "Tan nengneng yo, sikato so onsabi dia a manundon ed saray nabiniagan onkana ed pambabawi, dia ed pamanamegley na pananisia ed ñgaran to.",
                "28": "Dia ed ontan, iparaan yo so dalan na Katawan, lapu ed say panaon asinger la a say amin a totoo anien da so tumang na saray kimey da, unong ed no anto so kipapasen da nen saman—no sikara so matunong anien da so kilalaban na saray kamarerua ra, unong ed pakapanyari tan panañgilaban nen Jesu Cristo, tan no sikara so mauges anien da so kadederal na saray kamarerua ra, unong ed pakapanyari tan panagdakep na demonyo.",
                "29": "Natan nia, saya so voces na angel, a manakis ed saray totoo.",
                "30": "Tan natan, inararok a kaagian, lapu ed sikayo so kaagian ko, tan nepeg yo so aroen, tan kaukolan a mañgawit kayo na kimey ya ontukoy ed pambabawi, tan anengneng ko a saray puso yo so naspot la ya inmawet sumpa ed salita na Dios, tan lapu ed anengneng ko a sikayo so abalang tan nigapol a totoo.",
                "31": "Natan agawa a sanen siak, Alma, nibalikas ko la so saraya a salita, nia, saray totoo sinmanok ira ed siak lapu ed imbagak ed sikara ya anawet so puso ra tan totoo a matatalker so saray teñger da.",
                "32": "Tan ontan met lapu ed imbagak a sikara so abalang tan nigapol a totoo ampetang so ulo ra ed siak, tan nampirawatan da ak a limaan, pian siak so ikulong da ed pañgawan.",
                "33": "Balet agawa a say Katawan ag inmabuloy a siak so alaen da ed saman a panaon tan siak so ikulong da ed pañgawan.",
                "34": "Tan agawa a si Amulek so linma tan tinmalindeg, tan ginapoan to so mampulong ed sikara met. Tan natan saray salita nen Amulek ag la nisulat ya amin, angaman ontan say kabiañgan na saray sinalita to so nisulat ed saya a libro."
            },
            "10": {
                "1": "Natan saraya so salita ya impulong nen Amulek ed saray totoo a wala ed dalin na Ammonihah, ya inkuan to:",
                "2": "Siak si Amulek; laki ya anak nen Giddonah, a sikato so laki ya anak nen Ishmael, a kapolian nen Aminadi; tan sikato met lamlamang si Aminadi ya añgipatalus ed saray sulat a wala ed dingding na templo, a saraya so insulat ed dili a gamet na Dios.",
                "3": "Tan si Aminadi so kapolian nen Nephi, a laki ya anak nen Lehi, a nanlapu a pinmaway ed dalin na Jerusalem, a sikato so nanlapu ed kapolian nen Manasseh, laki ya anak nen Jose ya inlako da ed Egipto ed panamegley na lima na saray agagi to.",
                "4": "Tan nengneng yo, siak met so sakey a too ya aliwa a melag so kagalañgan to ed limog na saray makapikabat ed siak; on, tan nia, dakel so saray kakanayon ko tan kakaarok, tan akagamor ak met na dakel a kayamanan ed panamegley na saray limak lapu ed kulik.",
                "5": "Angaman ontan, kayari na saya ya amin, kapiganman ag ko akabatan a maong so saray dalan na Katawan, tan saray misterio to tan say makapakelaw a pakapanyari to. Inkuan ko ya kapiganman ag ko akabatan a maong so saraya a beñgatla; balet nia, siak so aliñgo, tan anengneng ko so dakel ed saray misterio to tan makapakelaw a pakapanyari to; on, angan say impañgiagel to ed saray bilay na saya a totoo.",
                "6": "Angaman ontan, pinaawet ko so pusok, lapu ed atawag ak ya amimpiga tan ag ak dinmeñgel; dia ed ontan kabat ko so nipaakar ed saraya a beñgatla, balet ag ko labay a kabaten; kanian intuloy ko so impansumpak ed Dios, dia ed karelmeñgan na pusok, anga ed komapat ya agew ed saya a komapito a bulan, a saya so komasamplo a taon ya oley na saray okom.",
                "7": "Legan a siak so mambabaroy pian pinengneñgan ko so asinger a kanayon ko, nia sakey ya angel na Katawan so pinmanengneng ed siak tan inkuan to: Amulek, pawil ka ed dili ya abong mo, tan pakanen mo so sakey a profeta na Katawan; on, sakey a masanto a too, a sikato so pinili a too na Dios; lapu ed sikato so nanayuno ed dakel ya agew lapu ed saray kasalanan na saya a totoo, tan sikato so narasan, tan sikato so awaten mo ed abong mo tan pakanen mo, tan sika so bendicionan to tan saray kabubong mo; tan say bendicion na Katawan so manayam ed sika tan say abong mo.",
                "8": "Tan agawa ya inonor ko so voces na angel, tan pinmawil ak ya amaarap ed abong ko. Tan legan a siak so manaakar arumog ko so sakey a too a sinalita na angel ed siak: Sikato so awaten mo ed abong mo—tan nia sikato met lamlamang iman a too ya akisalita ed sikayo nipaakar ed saray beñgatla na Dios.",
                "9": "Tan say angel inkuan to ed siak a sikato so sakey a masanto a too; dia ed ontan kabat ko a sikato so sakey a masanto a too lapu ed onia so inkuan na angel na Dios.",
                "10": "Tan lamet, kabat ko a saray beñgatla a pinaneknekan to so tua; tan nia ikuan ko ed sikayo, ya unong a say Katawan so mambibilay, sikato so añgibaki na angel to pian ipanengneng to so saraya a beñgatla ed siak; tan saya so ginawa to legan a saya ya Alma so manaayam ed abong ko.",
                "11": "Tan nia, binendicionan to so abong ko, binendicionan to ak, tan saray bibii, tan saray anak ko, tan say amak tan saray kakanayon ko; on, angan amin a kakanayon ko so binendicionan to, tan say bendicion na Katawan wala ed sikami unong ed salita ya imbalikas to.",
                "12": "Tan natan, sanen si Amulek so nambalikas na saraya a salita saray totoo ginmapo ira a mankelaw, lapu ed anengneng da a masulok a sakey so tasi a nampaneknek ed saray beñgatla a saraya so ipapakasalanan, tan ontan met ed saray beñgatla ya onsabi, unong ed espiritu na profesiya a wala ed sikara.",
                "13": "Angaman ontan, wala so pigara ed sikara a nunot da so ontepet ed sikara, pian dia ed panamegley na saray kasiliban da sikara so naerel da ed saray salita ra, ag la piga makarumog ira na tasi sumpa ed sikara, pian sikara so iawat da ed saray okom pian sikara so natutolan unong ed gangan, tan pian sikara so pateyen odino ipisok da ed pañgawan, unong ed kasalanan a nagawa ra a nayarian da a papawayen odino tasian a sumpa ed sikara.",
                "14": "Natan saraman a totoo so nampilalek a manderal ed sikara, a saraya so abogado, ya inupaan da odino tinuro na saray totoo a mantalima ed saray gangan ed saman a panaon na pansubok, odino dia ed pansubok na saray kasalanan na totoo ed arap na saray okom.",
                "15": "Natan saraya ya abogado malaknab ed aral da nipaakar ed saray arti tan kasiliban na totoo; tan onia pian niiter ed sikara so naspot a karonuñgan ed anapan da.",
                "16": "Tan agawa a ginapoan da a tepetan si Amulek, pian dia ed onia ag la piga napansusumlañgan to so saray salita to, odino napansosunian to so saray salita to ya ibalikas to.",
                "17": "Natan ag da kabat a si Amulek kabat to so saray getma ra. Balet agawa a sanen ginapoan da a tepetan, apatnagan to so saray kanunotan da, tan inkuan to ed sikara: O sikayo a marelmeng tan makasalanan a kailalakan, sikayo ya abogado tan mansimpisimpitan, sikayo so mañgipapasen na letnegan na demonyo; ililira yo so saray patit tan kalot a pañgerel yo ed saray pinasanto na Dios.",
                "18": "Sikayo so mañgililira na saray plano pian pikeweten yo so saray dalan na saray matunong, tan pian paleksaben yo so sanok na Dios ed saray ulo yo, angan onkana ed sigpot a kaderal na saya a totoo.",
                "19": "On, maong so imbaga nen Mosiah, say sampot ya ari tayo, sanen ñgalñgali to la iawat so panarian, lapu ed angapo so peteg a pañgipatawiran to, saya so akaseñgeg kanian saya a totoo so oleyan na dili a voces da—on, malinew so impañgibaga to a no onsabi so panaon a say voces na saray totoo pilien da so karelmeñgan, a saya, no onsabi so panaon a saya a totoo napelag ed kasalanan, sikara la so nagnap ed kadederal.",
                "20": "Tan natan ikuan ko ed sikayo a maong a say Katawan so mañgokom ed sikayo ed saray karelmeñgan yo; maong ya imbelyaw to ed saya a totoo, ed panamegley na voces na saray angeles to: Mambabawi kayo, mambabawi, lapu ed say panarian na tawen so asiñger la.",
                "21": "On, maong a sikato so añgibelyaw, ed panamegley na voces na saray angeles to: Siak so onsabi ed limog na saray totook, ya awit ko so pampapara tan kaptekan ed saray limak.",
                "22": "On, tan ibagak ed sikayo no ag lapu ed pikakasi na saray matunong, a sikara so wala dia natan ed saya a dalin, sikayo iñgen natan so dinalaw la na naspot a kadederal; balet aliwa a dia ed panamegley na delap, a siñga ed saray totoo ed agew nen Noe, balet dia ed panamegley na eras, tan salot, tan say espada.",
                "23": "Balet makaseñgeg ed pikakasi na saray matunong kanian sikayo so a nipapaliis: natan sirin, no ibantak yo so saray matunong ed limog yo dia ed ontan say Katawan ag to la pukpokan so lima to; balet dia ed sebeg na sanok to sikato so onla dia sumpa ed sikayo; dia ed ontan sikayo so nabakbak na eras, tan salot, tan espada; tan say panaon magano la ya onsabi likud no sikayo so mambabawi.",
                "24": "Tan natan agawa a saray totoo lalo ra a nampasnok ed si Amulek, tan inkelyaw da, a nankuan: Saya a too papaugesen to so saray gangan tayo a saraya so matunong, tan ed saray makabat ya abogado a pinili tayo.",
                "25": "Balet si Amulek iniunat to so saray taklay to, tan inkelyaw ni na lalo a maksil ed sikara, a nankuan: O sikayo a marelmeng tan managpikewet a kailalakan, akin ontan la so bemben nen Satanas ed saray puso yo? Akin itoluk yo so inkasikayo ed sikato pian nawalaan na pakapanyari ed sikayo, a pereñgan to so saray mata yo, pian naandian kayo na pakatalus ed saray nibalikas a salita, unong ed katuaan da?",
                "26": "Tan nia, siak kasi so nampaneknek sumpa ed saray gangan yo? Ag yo natatalusan; Inkuan yo a nansalita ak sumpa ed gangan yo; balet ag ko ginawa, balet siak so nansalita ya onaabubon ed saray gangan yo, onkana ed pakatetel ed sikayo.",
                "27": "Tan natan nia, ikuan ko ed sikayo a say letnegan na kadederal na saya a totoo so ongagapo la ya iletneg ed panamegley na saray aliwa a matunong ya abogado tan saray okom yo.",
                "28": "Tan natan agawa a sanen imbalikas nen Amulek so saraya a salita saray totoo nansalita ra sumpa ed sikato, a nankuan: Natan kabat tayo la a saya a too so anak na demonyo, lapu ed sikato so nantila ed sikatayo; tan sikato so nansalita sumpa ed gangan tayo. Tan natan inkuan to ya ag nansalita sumpa ed saya.",
                "29": "Tan lamet, sikato so nampauges sumpa ed saray abogado tayo, tan saray okom tayo.",
                "30": "Tan agawa a saray abogado initer da ed saray puso ra a nepeg da a nunoten so saraya a beñgatla sumpa ed sikato.",
                "31": "Tan wala so sakey ed limog da a manñgaran na Zeezrom. Natan sikato so manunaan a nantetel ed si Amulek tan si Alma, lapu ed sikato so sankamaoñgan ed silib ed limog da, lapu ed dakel ya anapan a ginawa to ed saray totoo.",
                "32": "Natan say getma na saray abogado say pakagamor da na gungona; tan agamoran da so saray gungona ra unong ed anapan da."
            },
            "11": {
                "1": "Natan saya so wala ed gangan nen Mosiah a balang sakey a too a manañgokom ed gangan, odino saray apili a manmaliw ya okom, so mañgawat na upa unong ed panaon ya impankimey da a mañgokom ed saray naawit ed sikara a tutolan.",
                "2": "Natan no say sakey a too akautang ed sananey, tan ag mambayar ed saman so akautañgan to, sikato so nidalem ed okom; tan say okom ikana to so pakaoley to, tan mañgibaki na saray taga-pañgulo pian saman a too so awiten da ed sikato; tan okomen to so saman a too unong ed gangan tan dia ed saray pakapatnagan ya iparungtal da sumpa ed sikato, tan dia ed onia say too pasuoten da a mambayar ed saman so utang to, odino sikato so bakbaken da, odino sikato so ibantak da manlapu ed limog na saray totoo a siñga sakey a matakew tan sakey a too a managala na kayarian na sananey.",
                "3": "Tan say okom mañgawat na upa to unong ed panaon a nikana to—sakey a senine a balitok ed sanagew, odino sakey a senum a pilak, a saya so kasimbang na sakey a senine a balitok; tan saya so unong ed gangan a niiter.",
                "4": "Natan saraya so ñgaran na saray nanduroma a nengneng na balitok da, tan saray pilak da, unong ed nigetar a bili to. Tan saraya a ñgaran so initer na saray Nephite, lapu ed ag da intumbok unong ed kagagawa na saray Judio a wala ed Jerusalem, ni say sukat ag da intumbok ed kagagawa na saray Judio; balet inuman da so saray panagbilang tan panagsukat da, unong ed kanunotan tan kurang na kipapasen na saray totoo, ed balang sakey a kailalakan, anga ed oley na saray okom, a saraya so inletneg nen ari Mosiah.",
                "5": "Natan say panagbilang da onia—say sakey senine a balitok, sakey seon a balitok, sakey shum a balitok, tan sakey limnah a balitok.",
                "6": "Sakey senum a pilak, sakey amnor a pilak, sakey ezrom a pilak tan sakey onti a pilak.",
                "7": "Say sakey senum a pilak so kasimbang na sakey senine a balitok, tan angan dia ed sukat na bokakew, tan ontan met ed sukat na balang sakey ya uri na dawa.",
                "8": "Natan say bili na sakey seon a balitok so mamiddua ed bili na sakey senine.",
                "9": "Tan say sakey shum a balitok so mamiddua ed bili na sakey seon.",
                "10": "Tan say sakey limnah a balitok so kasimbang na bili na saraya ya amin.",
                "11": "Tan say sakey amnor a pilak so kapara na duara a senum.",
                "12": "Tan say sakey ezrom a pilak so kapara na apatira a senum.",
                "13": "Tan say sakey onti so kabaleg na bili na saraya ya amin.",
                "14": "Natan saraya so bili na saray memelag a panagbilang da—",
                "15": "Say sakey shiblon so kapaldua na sakey a senum; dia ed ontan, say sakey shiblon so kasimbang na kapaldua a sukat na bokakew.",
                "16": "Tan say sakey shiblum so kapaldua na sakey a shiblon.",
                "17": "Tan say sakey leah so kapaldua na sakey a shiblum.",
                "18": "Natan saraya so bilang da, unong ed panagbilang da.",
                "19": "Natan say sakey antion a balitok so kapara na talora a shiblon.",
                "20": "Natan, say alenleneg a getma ra so say pakagamor da na gungona, lapu ed pakaawat da na upa ya ontukoy ed kimey da, dia ed ontan, sinugsogan da so saray totoo a mangawa na gulo, tan amin a nengneng na panseñgegan na gulo tan karelmeñgan, pian nawalaan ira na dakel a kimey, pian makaawat ira na dakel a kuarta unong ed saray dalem a niduñget ed sikara; dia ed ontan ginewgew da so saray totoo ya onsumpa ed si Alma tan si Amulek.",
                "21": "Tan saya a Zeezrom ginapoan to a tepetan si Amulek, a nankuan: Ebatan mo ak pa ed pigara ya itepet ko? Natan si Zeezrom so sakey a too a marunong ed saray ikakana na demonyo, pian deralen to so beñgatla a maong; dia ed ontan, inkuan to ed si Amulek: Ebatan mo kasi so saray tepet ya iter ko ed sika?",
                "22": "Tan si Amulek inkuan to ed sikato: On, dapot no saraya so unong ed Espiritu na Katawan, a wala ed siak; lapu ed ag ak mambalikas na beñgatla ya onsumpa ed Espiritu na Katawan. Tan si Zeezrom inkuan to ed sikato: Nia, wala dia so anemira ya antis a pilak, tan saraya ya amin iter ko ed sika no iburim a wala so sakey a Sankaatageyan a Mambibilay.",
                "23": "Natan si Amulek inkuan to: O sika ya anak na infierno, akin kasi siak so tuksoen mo? Ag mo kasi kabat a say sakey a matunong ag ontoluk ed ontan a tukso?",
                "24": "Manisia ka kasi ya angapo so Dios? Ibagak ed sika, Andi, kabat mo a wala so Dios, balet lalo ya inarom so makaseleng nen say sikato.",
                "25": "Tan natan sika so nantila ed arap na Dios ed siak. Imbagam ed siak—Nia so anemira ya antis, a saraya baleg so bili to, iter ko ed sika—balet dia ed dalem na pusom labay mo a saraya a kayarianen a manlapu ed siak; tan say pilalek mo labat iburik so tua tan mabilay a Dios, pian wala so señgegan na panderal mo ed siak. Tan natan nia, lapu ed saya a baleg a kaugsan awaten mo so gungonam.",
                "26": "Tan si Zeezrom inkuan to ed sikato: Imbagam a wala so sakey a tua tan mabilay a Dios?",
                "27": "Tan si Amulek inkuan to: On, wala so sakey a tua tan mabilay a Dios.",
                "28": "Natan si Zeezrom inkuan to: Wala kasi so dakel nen say sakey a Dios?",
                "29": "Tan sikato so inmebat: Andi.",
                "30": "Natan si Zeezrom inkuan to lamet: Panon so pakapikabat mo ed saraya a beñgatla?",
                "31": "Tan inkuan to: Sakey ya angel so añgipaamta ed siak.",
                "32": "Tan si Zeezrom inkuan to lamet: Siopa so saman so onsabi? Sikato kasi so Anak na Dios?",
                "33": "Tan inkuan to ed sikato, On.",
                "34": "Tan si Zeezrom inkuan to lamet: Sikato kasi so mañgilaban ed saray totoo to a wala ed saray kasalanan da? Tan si Amulek so inmebat tan inkuan to ed sikato: Ibagak ed sika ya ag to gawaen, lapu ed ag nayari ya iburi to so salita to.",
                "35": "Natan si Zeezrom inkuan to ed saray totoo: Manseet kayo a tandaan so saraya a beñgatla; tan inkuan to a wala so saksakey a Dios; balet inkuan to a say Anak na Dios so onsabi, balet ag to ilaban so saray totoo to—a siñga sikato so awalaan na pakaoley a mangangan ed Dios.",
                "36": "Natan si Amulek inkuan to lamet ed sikato: Nia sika so nantila, lapu ed inkuan mo a nansalita ak a siñga awalaan ak na pakaoley a mangangan ed Dios lapu ed inkuan ko ya ag to ilaban so saray totoo to a wala ed saray kasalanan da.",
                "37": "Tan ibagak ed sika lamet ya ag to ra nayarian ya ilaban so saray wala ed kasalanan da; tan ag ko nayarian ya iburi so salita to, tan inkuan to ya angapo so marumsis a beñgatla so makatawir ed panarian na tawen; dia ed ontan, panon ka a nilaban, likud no tawiren mo so panarian na tawen? Dia ed ontan, ag kayo nilaban no wala kayo ed saray kasalanan yo.",
                "38": "Natan si Zeezrom inkuan to lamet ed sikato: Say Anak na Dios sikato kasi so peteg ya Andi-angaan ya Ama?",
                "39": "Tan si Amulek inkuan to ed sikato: On, sikato so peteg ya Andi-angaan ya Ama na tawen tan say dalin, tan amin a beñgatla a lugan to; sikato so gapo tan sampot, say unaan tan sampot;",
                "40": "Tan sikato so onsabi dia ed mundo a manundon ed saray totoo to; tan alaen to ed sikato a dili so saray kasalanan na amin a manisia ed ñgaran to; tan saraya so nawalaan na andi-angaan a bilay, tan say kilalaban so ag onsabi ed arum ni.",
                "41": "Dia ed ontan saray marelmeng mansiansia a siñga angapo so karundon ya agawa, likud lambeñgat ed inkaukbar na balor na patey; tan nia, say agew onsabi ya amin so ombañgon manlapu ed patey tan ontalindeg ed arap na Dios, pian sikara so naokom unong ed saray kimey da.",
                "42": "Natan, wala so patey a tatawagen a patey na laman; tan say patey nen Cristo ukbaren to so saraya a balor na patey na laman, pian amin so onoli ed saya a patey na laman.",
                "43": "Say espiritu tan say laman so mankasakey lamet ed nagnap ya indeñgan; mandapag a saray lawas tan nantotoupan so ompawil ed gendat a nengneng to, angan siñga say kanengneñgan tayo natan ed saya a panaon; tan sikatayo so niakar ya ontalindeg ed arap na Dios, a sikakabat tayo a siñga pikakabat tayo natan, tan onsabi ed sikatayo so marlang a pakanodnunot ed amin a kasalanan tayo.",
                "44": "Natan, saya a kipawil so onsabi ed amin, mandapag a matakken tan malangwer, mandapag ya adakep tan bulos, mandapag a laki tan bii, mandapag a makasalanan tan matunong; tan angan sakey a buek na ulo so nabalang; balet ag nabalang so sakey a beñgatla no nipawil ed nagnap ya indeñgan to, a siñga natan, odino dia ed inkalaman, tan sikara so niakar tan salaysayen da ed arap na lantaran nen Cristo ya Anak, tan say Dios Ama, tan say Masanto ya Espiritu, say saksakey ya Andi-Angaan a Dios, pian sikara so naokom unong ed saray kimey da, no bilang sikara so maong odino sikara so mauges.",
                "45": "Natan, nia, asalitak la ed sikayo so nipaakar ed patey na saya a laman, tan ontan met say nipaakar ed kioli ed bilay na say ompatey a laman. Ikuan ko ed sikayo a saya a laman ya ompatey so ombañgon ed ag-ompatey a laman, a manlapu ed patey, iñgen manlapu ed unaan a patey ya ombilay, pian ag la ra ompatey kapiganman; saray espiritu ra so mitipon ed saray laman da, a kapiganman ag la mansian; dia ed ontan say tibukel so manmaliw a maespiritu tan ag la ompatey, pian ag da la nasubok so kabulok na laman.",
                "46": "Natan, sanen asumpal la nen Amulek so saraya a salita saray totoo ginapoan da lamet so onkelaw, tan ontan met si Zeezrom ginmapo ya ongiwgiw. Tan dia ed onia nansampot so saray salita nen Amulek, odino saya ya amin so insulat ko."
            },
            "12": {
                "1": "Natan si Alma, lapu ed anengneng to a saray salita nen Amulek apadeen to si Zeezrom, lapu ed naimatonan ed si Amulek a naerel to so pantitila to tan say panagpalikdo to a sikato so naderal, tan lapu ed sikato so anengneng da a ginmapo ya ongiwgiw ed pikakabat to ed saray kasalanan to, nilukasan to so sañgi to tan ginapoan to so mansalita ed sikato, tan pian pamintuan to so saray salita nen Amulek, tan ipaliwawa to so saray arum ni a beñgatla, odino pian ilukas to so saray masanto a kasulatan ya iyarum ed saray imbaga nen Amulek.",
                "2": "Natan saray salita nen Alma ya imbalikas to ed si Zeezrom nadñgel na saray totoo a wala ed kaliber-liber; lapu ed say karaklan so dakel, tan sikato so nansalita ed onia:",
                "3": "Natan Zeezrom, tan anengneng mo a sika so naerel ed panagtilam tan kasiliban mo, tan aliwa lambeñgat a nantila ka ed saray totoo balet sika so nantila ed Dios; tan nia, kabat to so amin a kanunotan mo, tan anengneng mo a saray nonunoten mo so niparungtal ed sikami dia ed panamegley na Espiritu to;",
                "4": "Tan anengneng mo a kabat mi a say getmam so sakey a plano a siñga tugtuwa, a siñga met tugtuwa a kasiliban na demonyo, pian tilaan tan palikdoen mo so saraya a totoo pian sugsogan mo ira ya onsumpa ed sikami, a busolen da kami tan ibantak da kami ed paway—",
                "5": "Natan saya so plano na dili a kabusol mo, tan inkana to so pakapanyari to ed sika. Natan pilalek ko a nepeg mo a nunoten a say ibagak ed sika ibagak ed amin.",
                "6": "Tan nia ibagak ed sikayo ya amin a saya so sakey a patit na kabusol, ya inlira to a pansingkat ed saya a totoo, pian awiten to kayo ed pakaoley to, pian sikayo so liktoben to ed gulonggulong to, pian sikayo so baloren to ed andi-angaan a kadederal, unong ed pakapanyari na panagdakep to.",
                "7": "Natan sanen kayari nen Alma ya imbalikas so saraya a salita, si Zeezrom ginmapo ya ongiwgiw a nagkalalo, lapu ed sikato so lalo ya apanisia ra ed pakapanyari na Dios; tan sikato met so anisia a si Alma tan si Amulek so awalaan ira na pikakabat ed sikato, tan sikato so anisia met a kabat da so saray kanunotan tan getma na puso to; lapu ed niiter ed sikara so pakapanyari pian nakabatan da so saraya a beñgatla unong ed espiritu na profesiya.",
                "8": "Tan si Zeezrom ginapoan to so mantepet ed sikara a napno na seet, pian nakabatan to a malaglaem so nipaakar ed panarian na Dios. Tan inkuan to ed si Alma: Anto so kabaliksan na sinalita nen Amulek nipaakar ed kioli ed bilay na saray inaatey, ya amin ombañgon manlapu ed patey, mandapag a saray matunong tan saray aliwa a matunong, tan sikara so naawit ya ontalindeg ed arap na Dios pian sikara so naokom unong ed saray kimey da?",
                "9": "Tan natan si Alma ginapoan to ya ipaliwawa so saraya a beñgatla ed sikato, a nankuan: Niiter ed dakel so pikakabat ed saray misterio na Dios; angaman ontan sikara so nipasen ed sakey a malet a gangan ya ag ira mañgibaga labat unong ed kabiañgan na salita to a niabuloy ya iter da ed saray anak na saray totoo, unong ed panmotektek tan seet a niiter ed sikato.",
                "10": "Tan dia ed ontan, saman so paaweten to so puso to, saman met lamlamang so akaawat na memelag a kabiañgan na salita; tan saman so ag to paaweten so puso to, dia ed sikato niiter so babaleg a kabiañgan na salita, anga ed niiter ed sikato so pakapikabat ed saray misterio na Dios anga ed saraya so nagnap ya amta to la.",
                "11": "Tan saraman so paaweten da so saray puso ra, dia ed sikara niiter so memelag a kabiañgan na salita anga ed angapo so amta ra nipaakar ed saray misterio to; tan dia ed ontan sikara so naala a dakepen na demonyo, tan sikara so tengteñgen to ed kaliktan to ed kaaraleman na kadederal. Natan saya so talus na gulonggulong na infierno.",
                "12": "Tan si Amulek so nansalita a malinlinew nipaakar ed patey, tan say kioli ed saya a patey ed sakey a kipapasen na ag-ipatey, tan say kaawit ed arap na panañgokoman na Dios, pian sikatayo so naokom unong ed saray kimey tayo.",
                "13": "Dia ed ontan no saray puso tayo so anawet, on, no pinaawet tayo so saray puso tayo sumpa ed salita, a lapu ed saya ag narumog ed sikatayo, dia ed saya say kipapasen tayo so makapataktakot, tan dia ed onia sikatayo so nadusa.",
                "14": "Tan saray salita tayo so mandusa ed sikatayo; on, amin a kimey tayo so mandusa ed sikatayo; ya ag itayo narumog ya andi-dukit, tan saray kanunotan tayo so mandusa met ed sikatayo; tan dia ed saya a makapataktakot a kipapasen ag tayo nitepel so onseleng ed Dios tayo; tan lablabayen tayo ni a panliketan no nayarian tayo ya igangan so saray ankakabaleg a bato tan saray kapalandeyan ya ongeba ya ontabon ed sikatayo a mañgisanib ed sikatayo ed arap to.",
                "15": "Balet saya so ag nayari; nakaukolan a sikatayo so omparungtal tan onalagey ed arap to ed gloria to, tan dia ed pakapanyari to, tan dia ed biskeg, kagalañgan, tan pakaoley to, tan birbiren tayo ed andi-angaan a kababaiñgan tayo ya amin a panañgokom to so matunong; a sikato so matunong ed amin a kimey to, tan sikato so mapañgasi ed saray anak na totoo, tan wala ed sikato so amin a pakapanyari a mañgilaban ed balang sakey a too a manisia ed ñgaran to tan mañgiter na buñga ya ontukoy ed pambabawi.",
                "16": "Tan natan nia, ikuan ko ed sikayo onsabi so sakey a patey, iñgen say komadua a patey, a saya so ipatey na espiritu; dia ed saya so sakey a panaon a siopaman ya ompatey ed saray kasalanan to, dia ed ipatey na laman, sikato met so ompatey ed espiritu; on, sikato so ompatey ed saray beñgatla nipaakar ed inkamatunong.",
                "17": "Dia ed ontan say panaon sano saray paniñgel da so siñga sakey a louk na apoy tan azufre, a say dalang to mampaatagey ed ando la ya ando; tan saman la so panaon a sikara so nigulonggulong a paleksab ed andi-angaan a kadederal, unong ed pakapanyari tan impakadakep nen Satanas, lapu ed sikara so inoleyan to unong ed kaliktan to.",
                "18": "Dia ed ontan, ikuan ko ed sikayo, dia ed sikara siñga angapo so karundon ya agawa; lapu ed ag ira nayari a dundonen unong ed kaptekan na Dios; tan sikara so ag la ompatey, lapu ed angapo la so kabulok na laman.",
                "19": "Natan agawa a sanen si Alma sinampotan to la so pambabalikas to ed saraya a salita, saray totoo ginmapo ra a lalo ya onkelaw;",
                "20": "Balet wala so sakey ya Antionah, a sikato so pañgulo na saray manañgoley ed limog da, so dinmago tan inkuan to ed sikato: Anto so saya ya imbagam, a say too ombañgon manlapu ed saray inaatey tan nauman manlapu ed saya ya ompatey a paarap ed ag-ompatey a kipapasen, a say kamarerua ag la kapiganman ompatey?",
                "21": "Anto so kabaliksan na masanto a kasulatan, a nankuan a say Dios añgipasen na cherubim tan sakey a mandarlang a espada ed bokig na tanamanan na Eden, ag la piga a saray unaan ya atateng tayo so onloob tan mañgan ed buñga na kiew na bilay, tan mambilay ira ya andi-angaan? Tan dia ed onia nanengneng tayo ya angapo so pankanawnawa a sikara so mambilay ed andi-angaan.",
                "22": "Natan si Alma inkuan to ed sikato: Saya a beñgatla so ñgalñgalik la ipaliwawa. Natan anengneng tayo a si Adan so nigapol dia ed impañgan to na nisebel a buñga, unong ed salita na Dios; tan dia ed onia nanengneng tayo, a dia ed inkigapol to, amin a totoo so nanmaliw ya abalang tan nigapol a totoo.",
                "23": "Tan natan nia, ikuan ko ed sika a no nayari a si Adan so añgan ed buñga na kiew na bilay ed saman a panaon, angapo so patey, tan say salita angapo so kana to, a gawaen to so Dios a matila, lapu ed inkuan to: No mañgan kayo andi-saew ya ompatey kayo.",
                "24": "Tan anengneng tayo a say patey onsabi ed amin a katooan, on, saman so patey a sinalita nen Amulek, a saya so patey na laman, angaman ontan wala so dukey na panaon a niiter ed too a pankanawnawa to a mambabawi; dia ed onia saya a bilay so nanmaliw a sakey a panagsubok a kipapasen; sakey a panaon a pamparaan ed piabet ed Dios; sakey a panaon a pamparaan ed say andi-angaan a kipapasen a saya so sinalita mi, a saya dia ed kayari kioli ed bilay na saray inaatey.",
                "25": "Natan, no ag lapu ed plano na karundon, a saya so agawa nanlapu la ed inletneg na mundo, angapo so kioli ed bilay na saray inaatey; balet wala so plano na karundon a niletneg, a saya so mañgawit ed kagawa na kioli ed bilay na saray inaatey, a saya so asalita la.",
                "26": "Tan natan nia, no komon nen saman saray unaan ya atateng tayo so ag linma ed kiew na bilay ya añgan na buñga sikara so pakaskasi ya andi-angaan, lapu ed angapo so pamparaan da a kipapasen; tan dia ed onia say plano na karundon so ag natuloy, tan say salita na Dios nanmaliw ya angapo so kana, lapu ed angapo so kakanaan to.",
                "27": "Balet nia, saya so aliwa ya onia; balet nigena ed saray totoo a sikara so ompatey; tan dia ed kayari patey, sikara so nakaukolan ya onla ed kaokom, saman lamlamang a kaokom a sinalita mi, a saya la so sampot.",
                "28": "Tan kayari a say Dios ingena to so saraya a beñgatla ya onsabi ed too, nia, dia ed saya anengneng to a nepeg a say too nakabatan to so nipaakar ed saray beñgatla ya ingena to ed sikara.",
                "29": "Dia ed ontan imbaki to so saray angeles a misalita ed sikara, a saya so akaseñgeg a saray totoo anengneng da so gloria to.",
                "30": "Tan ginapoan da nanlapu la ed saman a panaon so ontawag ed ñgaran to; dia ed ontan say Dios so akisalita ed saray totoo, tan impakabat to ed sikara so plano na karundon, a saya so niparaan la nanlapu ed inletneg na mundo; tan saya so impakabat to ed sikara unong ed pananisia ra tan pambabawi ra tan saray masanto a kimey da.",
                "31": "Dia ed ontan, initer to so saray gangan ed saray totoo, lapu ed unaan ya insumlang da ed unaan a gangan unong ed saray beñgatla a nipaakar ed inkalaman, tan lapu ed nanmaliw ira a siñga Dios, lapu ed kabat da so maong tan mauges, ya impasen da so inkasikara a dili ed kipapasen a makakimey, odino niiyan ira ed sakey a kipapasen a makagawa ira na unong ed linawa ra tan panliketan da, balang la ed pangawa ra na mauges odino maong—",
                "32": "Dia ed ontan say Dios initer to ed sikara so saray gangan, kayari ya impakabat to ed sikara so plano na karundon, ya ag ira mangawa na mauges, tan say dusa to nia komadua a patey, a saman a patey so andi-angaan unong ed saray beñgatla nipaakar ed inkamatunong; tan dia ed saman say plano na karundon angapo so pakapanyari to, lapu ed saray kimey na kaptekan ag nayari a naderal, unong ed inkanaspot a kaabigan na Dios.",
                "33": "Balet say Dios tinawagan to so saray totoo, dia ed ñgaran na Anak to, (saya so plano na karundon a niletneg) a nankuan: No sikayo so mambabawi, tan ag yo paaweten so saray puso yo, dia ed saya nawalaan ak na panañgasi ed sikayo, dia ed panamegley na Bugbugtong ya Anak ko;",
                "34": "Dia ed ontan, siopaman so mambabawi, tan ag to paaweten so puso to, sikato so nawalaan na pankatunoñgan ed panañgasi ed panamegley na Bugbugtong ya Anak ko, onkana ed pamaandi na saray kasalanan; tan sikara so onloob ed painawaan ko.",
                "35": "Tan siopaman a paaweten to so puso to tan mangawa na karelmeñgan, nia, isambak ed sanok ko a sikato so ag makaloob ed painawaan ko.",
                "36": "Tan natan, kaagian ko, nia ibagak ed sikayo, no paaweten yo so saray puso yo ag kayo makaloob ed painawaan na Katawan; dia ed ontan say karelmeñgan yo so manugsog ed sikato pian palasuren to so sanok to ed sikayo a siñga dia ed inmuna ya inkapasnokan to, on, unong ed salita to ed sampot ya impakapasnok to a siñga nen inmuna, onkana ed andi-angaan a kaderal na saray kamarerua yo; dia ed ontan, unong ed salita to, onkana ed sampot a patey, a siñga met say unaan.",
                "37": "Tan natan, kaagian ko, dia ed pakanengneng ko kabat tayo so saraya a beñgatla, tan saraya so tua, mambabawi itayo, tan ag tayo paaaweten so saray puso tayo, pian ag tayo napampasnok so Katawan a Dios tayo a saya so mañgiguyor ed sikatayo na sanok to ed say komadua a gangan to ya initer to ed sikatayo; balet sikatayo so onloob ed painawaan na Dios, a saya so niparaan unong ed salita to."
            },
            "13": {
                "1": "Tan lamet, kaagian ko, pilalek ko a saglawien so saray kanunotan yo ed panaon sano say Katawan a Dios iter to so saraya a gangan ed saray anak to; tan pirawat ko a nunoten yo a say Katawan a Dios inordinan to so saray sacerdote, unong ed masanto a gangan to, a saya so intumbok ed gangan na Anak to, pian ibañgat so saraya a beñgatla ed saray totoo.",
                "2": "Tan saraman a sacerdote so naordinan unong ed gangan na Anak to, ed kanengneñgan pian saray totoo nakabatan da no anto a kanengneñgan so pantalaran da ed Anak to nipaakar ed karundon.",
                "3": "Tan saya so kanengneñgan no panon a ira naordinan—lapu ed sikara so atawag tan niparaan a nanlapu ed inletneg na mundo unong ed sipor a pikakabat na Dios, lapu ed mapalalo a pananisia ra tan maong a kimey da; a dia ed unaan sikara so naabuloyan a mampili na maong odino mauges; dia ed ontan lapu ed pinili ra so maong, tan nankurang ira ed baleg tan malet a pananisia, sikara so atawag ed sakey a masanto a kimey, on, dia ed saman so masanto a kimey a niparaan a kaiba, tan unong ed, sakey a panañgiparaan a panundon onkana ed onia.",
                "4": "Tan dia ed onia sikara so atawag ed saya a masanto a kimey lapu ed pananisia ra, legan a saray arum ipulisay da so Espiritu na Dios lapu ed kaawetan na saray puso ra tan inkabulag na kanunotan da, a, no ag lapu ed saya awalaan ira na baleg a pankanawnawa a siñga saray kaagian da.",
                "5": "Odino dia ed arum a salita, dia ed inmuna sikara so nampapara ed kipapasen ed saray kaagian da; dia ed onia saya a masanto a kimey so niparaan a nanlapu la ed inletneg na mundo ed saraman so ag da paaweten so saray puso ra, lapu ed sikara so asakop tan dia ed panamegley na bagat na Bugbugtong ya Anak a pamaandi na kasalanan, a sikato so niparaan—",
                "6": "Tan dia ed onia sikara so atawag ed saya a masanto a kimey, tan naordinan ed saya ya atagey ya inkasacerdote unong ed masanto a gangan na Dios, a mambañgat na saray gangan to ed saray anak na totoo, pian sikara met so onloob ed painawaan to—",
                "7": "Saya ya atagey ya inkasacerdote so nitumbok ed gangan na Anak to, a saya a gangan so nanlapu la ed inletneg na mundo; odino dia ed arum a salita, angapo so gapo to ed saray agew odino angaan to ed saray taon, lapu ed niparaan la nanlapu ed andi-angaan ya anga ed amin ya andi-angaan, unong ed sipor la a pikakabat to ed amin a beñgatla—",
                "8": "Natan sikara so naordinan unong ed saya a kanengneñgan—tan sikara so atawag ed masanto a kimey, tan naordinan katekep na sakey a masanto a tutuntonen, tan inawat da so atagey ya inkasacerdote na masanto a gangan, a saya a kimey, tan tutuntonen, tan atagey ya inkasacerdote, angapo so gapo to odino sampot—",
                "9": "Dia ed onia sikara so nanmaliw ya atagey a sacerdote ed ando la ya ando, unong ed gangan na Anak, say Bugbugtong ya Anak na Ama, a sikato so angapo so gapo to ed saray agew odino sampot na saray taon, a sikato so napno na gracia, pampapara, tan katuaan. Tan saya so onia. Amen.",
                "10": "Natan, unong ed inkuan ko nipaakar ed say masanto a gangan, odino saya ya atagey ya inkasacerdote, wala so dakel a naordinan tan sikara so nanmaliw ya atagey a sacerdote na Dios; tan saya lapu ed mapalalo a pananisia tan panagbabawi ra, tan say inkamatunong da ed arap na Dios, lapu ed pinili ra so mambabawi tan mankimey ed inkamatunong nen say nabalang;",
                "11": "Dia ed ontan sikara so atawag unong ed saya a masanto a gangan, tan sikara so pinasanto, tan saray kawes da so alinisan a pinmuti ed panamegley na dala na Cordero.",
                "12": "Natan sikara, kayari a sikara so pinasanto na Espiritu Santo, a saray kawes da agawa ya amputi, lapu ed agawa ra a dalisay tan angapo so mansa ed arap na Dios, ag da nayarian so onseleng ed kasalanan likud ed pambusol; tan wala so dakel, mapalalo a dakel, a sikara so agawa a dalisay tan linmoob ed painawaan na Katawan a Dios da.",
                "13": "Tan natan, kaagian ko, pilalek ko a mampaabeba kayo ed arap na Dios, tan mañgiter kayo na buñga ya ontukoy ed pambabawi, pian sikayo met so makaloob ed saman a painawaan.",
                "14": "On, mampaabeba kayo ed inkasikayo a dili angan siñga unong ed saray totoo ed agew nen Melquisedec, a sikato met so atagey a sacerdote unong na saman met lamlamang a gangan a sinalitak, a sikato met so añgala ed inkasikato a dili na say atagey ya inkasacerdote ed ando la ya ando.",
                "15": "Tan sikato met lamlamang a Melquisedec so nambayaran nen Abraham na kakaplo; on, angan si ama tayo ya Abraham so nambayar na kakaplo ed amin a kayarian to.",
                "16": "Natan saraya a tutuntonen so niiter ed onia a kanengneñgan, pian dia ed saya saray totoo so mantalaran ed Anak na Dios, tan saya so kanengneñgan na gangan to, odino saya so gangan to, tan saya pian mantalaran ira ed sikato onkana ed pamaandi na saray kasalanan da, pian sikara so makaloob ed painawaan na Katawan.",
                "17": "Natan saya a Melquisedec nen saman so sakey ya ari ed dalin na Salem; tan saray totoo to so inmawet ed biskeg na karelmeñgan tan karumsisan; on, sikara ya amin so sinmian; sikara so napno na amin a kanengneñgan na inkauges;",
                "18": "Balet si Melquisedec lapu ed inagamil to so mabiskeg a pananisia, tan inawat to so kimey na atagey ya inkasacerdote unong ed masanto a gangan na Dios, so nampulong na pambabawi ed saray totoo to. Tan nia, sikara so nambabawi; tan si Melquisedec inletneg to so kareenan ed dalin da ed saray agew to; dia ed ontan sikato so atawag a prinsipe na kareenan, lapu ed sikato so ari ed Salem; tan sikato so nanoley ed silong nen ama to.",
                "19": "Natan, dakerakel ni so akauna nen say sikato, tan dakerakel met ira nen kayari to, balet angapo ed sikara so mas mapagalang; dia ed ontan, sikato so mabetbet da a nabibitla.",
                "20": "Natan ag ko la nakaukolan ya uliten so saya a pamaakaran; masarag la so saray asalitak. Nengneng yo, saray masanto a kasulatan wala ed arap yo; no saraya so ipulisay yo saraya so panlapuan na dili a kaderal yo.",
                "21": "Tan natan agawa a sanen kayari nen Alma ya imbaga so saraya a salita ed sikara, iniunat to so saray taklay to ed sikara tan iniakis to ed baleg a voces, a nankuan: Natan la so panaon a pambabawi, lapu ed say agew na kilalaban so manasinger la;",
                "22": "On, tan say voces na Katawan, dia ed panamegley na sañgi na saray angeles, so añgibawag na saya ed amin a bansa; on, imbawag da la, pian nawalaan ira na makapalikliket a balita na baleg a gayaga; on, tan itanol to so saraya a makapalikliket a balita ed limog na amin a totoo to, on, anga ed saraman so ataytayak ed arum a pasen ed tapew na dalin; dia ed ontan sikara so ondago ed sikatayo.",
                "23": "Tan saraya so nipakabat ed sikatayo ed malinlinew a panagsalita, pian natalusan tayo, pian ag itayo naliñgo; tan saya lapu ed sikatayo so akarakar ed sankaili a dalin; dia ed ontan, sikatayo so apalaboan a maong, lapu ed wala ed sikatayo so saraya a makapalikliket a balita a nibawag ed sikatayo ed amin a pasen na kaubasan tayo.",
                "24": "Tan nia, saray angeles ibabawag da so saya ed karaklan ed saya a panaon dia ed dalin tayo; tan saya so onkana ed gagala ya iparaan so saray puso na saray anak na totoo a mañgawat ed salita to ed panaon ya onsabi ed gloria to.",
                "25": "Tan natan manalagar itayo labat ya ondeñgel ed saray magayaga a balita ya ibawag ed sikatayo na sañgi na saray angeles, nipaakar ed isabi to; tan say panaon onsabi la, ag tayo kabat labat no kapigan. Wala ed Dios komon dia la ed agew ko; balet dia la ed magano odino dia ed saray agew a kaunoran, a dia ed saya siak so mangayaga.",
                "26": "Tan saya so nipakabat ed saray manepeg tan masanto a totoo, dia ed panamegley na sañgi na saray angeles, ed panaon ya isabi to, pian saray salita na kaamaan tayo so nasumpal, unong ed saman so sinalita ra nipaakar ed sikato, a saya unong ed espiritu na profesiya a wala ed sikara.",
                "27": "Tan natan, kaagian ko, pirawat ko manlapu ed sankaaraleman a kabiañgan na pusok, on, tekep na pannununot ko ya angan ansakit a liknaen, a deñgelen yo so saray salitak, tan ibantak yo so saray kasalanan yo, tan ag yo la ipapaleen so agew na pambabawi yo;",
                "28": "Balet sikayo so mampaabeba ed inkasikayo a dili ed arap na Katawan, tan ontawag kayo ed masanto a ñgaran to, tan mambantay tan mampikasi kayo ya andi-tonda, pian ag kayo natukso ed alablabas nen say nasakbat yo, tan dia ed onia sikayo so itabin na Masanto ya Espiritu, a manmaliw kayo a mapaabeba, maolimek, matoluk, maanos, napno na aro tan amin ya andukey a panagtepel;",
                "29": "A nawalaan kayo na pananisia ed Katawan; a nawalaan kayo na ilalo ya awaten yo so andi-angaan a bilay; a nawalaan kayo na aro na Dios a magnayon lawas ed saray puso yo, pian sikayo so nitanduro ed kaunoran ya agew tan makaloob kayo ed painawaan to.",
                "30": "Tan say Katawan iabuloy to ed sikayo so pambabawi, pian ag yo naawit so idapo na sanok to ed sikayo, pian sikayo so ag nabalor na gulonggulong na infierno, pian ag kayo mantepel na komadua a patey.",
                "31": "Tan si Alma nansalita ni dakel a salita ed saray totoo, a saraya so ag nisulat ed saya a libro."
            },
            "14": {
                "1": "Tan agawa a kayari to a sinampotan so pansasalita to ed saray totoo dakel ed sikara so anisia ed saray salita to, tan ginapoan da so mambabawi, tan mansukait ed saray masanto a kasulatan.",
                "2": "Balet say karaklan ed saray kabiañgan da so nampilalekan da a deralen si Alma tan si Amulek, lapu ed ampetang so ulo ra ed si Alma, lapu ed inkalinew na saray salita to ed si Zeezrom; tan inkuan da met a si Amulek so nantila ed sikara, tan binalaw to a sinumpa to so gangan da tan sinumpa to met so saray abogado tan saray manañgokom da.",
                "3": "Tan sikara met so nampasnok ed si Alma tan si Amulek; tan lapu ed sikara so nampaneknek a malinlinew sumpa ed saray karelmeñgan da, sikara so nampilalekan da a pateyen a maamot.",
                "4": "Balet agawa a saya so ag da agawaan; balet inala da ra tan binalor da ra na mabiskeg a lubir, tan sikara so inawit da ed pañgulo ya okom ed saman a dalin.",
                "5": "Tan saray totoo so linma ra a pinmarungtal tan nantasi sumpa ed sikara—a pinaneknekan da a sikara so nampauges sumpa ed gangan, tan saray abogado ra tan saray okom da ed saman a dalin, tan ontan met ed amin a totoo a wala ed saman a dalin; tan pinaneknekan da met a wala so saksakey a Dios, tan ibaki to so Anak to ed limog na saray totoo, balet ag to ra ilaban; tan dakel ya onia ni ra a beñgatla so pinaneknekan na saray totoo sumpa ed si Alma tan si Amulek. Natan saya so agawa ed arap na pañgulo ya okom ed saman a dalin.",
                "6": "Tan agawa a mankelaw si Zeezrom ed saray salita ya imbaga ra; tan akabatan to met so nipaakar ed inkabulag na saray kanunotan, a saya so nansumpalan na ginawa to ed limog na saray totoo ed panamegley na saray salita to a tila; tan say kamarerua to ginmapo a nakewkew ed silong na pikakabat to ed saray dili a kasalanan to; on, sikato so ginmapo a liktoben na otot na infierno.",
                "7": "Tan agawa a ginapoan to so onakis ed saray totoo, a nankuan: Nia, siak so nankasalanan, tan saraya a lalaki angapo so kasalanan da ed arap na Dios. Tan ginapoan to so mikasi ya onkana ed sikara nanlapu ed saman a panaon; balet sikato so pinauges da, a kuan da: Akin angan sika met so aselepan na demonyo? Tan sikato so niluklukdaan da, tan sikato so pinapaway da ed limog da, tan ontan met ed saray anisia ed saray salita nen Alma tan si Amulek; tan sikara so sinunson da a pinapaway, tan nampabaki ra na totoo a mantupak na bato ed sikara.",
                "8": "Tan inawit da so saray kaasawaan ra tan saray anak da nanoolop, tan siopaman ya anisia odino abañgatan a manisia ed salita na Dios ingangan da a sikara so ibuntok ed apoy; tan inawit da met so saray kasulatan a kawalaan na saray masanto a kasulatan, tan saraya so imbuntok da ed apoy met, pian saraya so napoolan tan naderal ed apoy.",
                "9": "Tan agawa ya inala ra si Alma tan si Amulek tan sikara so inawit da ed pasen a panagmartiran, pian naimatonan da so naspot a kaderal na saraman so inupot na apoy.",
                "10": "Tan sanen anengneng nen Amulek so sakit na pampapairap na saray bibii tan ugogaw ya oopoten na apoy, sikato met so nanlikna na sakit; tan inkuan to ed si Alma: Panon ya imatonan ta so saya a makapataktakot a nagagawa? Dia ed ontan iunat ta so saray lima ta, tan ikana ta so pakapanyari na Dios a wala ed sikata, tan ilaban ta ra ed saya ya apoy.",
                "11": "Balet si Alma inkuan to ed sikato: Say Espiritu sasamperen to ak ya iunat ko so limak; tan nia sikara so aawaten na Katawan ed inkasikato a dili, dia ed gloria; tan intepel to a gawaen da so saya a beñgatla, odino saray totoo gawaen da so saya a beñgatla ed sikara, unong ed kinaawet na saray puso ra, pian say panañgokom a gawaen to ed sikara ed sanok to so manepeg; tan say dala na saray angapo so kasalanan ontalindeg a tasi sumpa ed sikara, on, tan sikara so onakis a madaleyet sumpa ed sikara dia ed sampot ya agew.",
                "12": "Natan si Amulek inkuan to ed si Alma: Nia, añganko poolan da ta met.",
                "13": "Tan si Alma inkuan to: Nagawa so unong ed linawa na Katawan. Balet, nia, say kimey ta ag ni asumpal; dia ed ontan, ag da ta poolan.",
                "14": "Natan agawa a sanen saray laman na saray imbubontok da ed apoy so naopot la, tan ontan met ed saray kasulatan ya impiolop da ya imbuntok ed sikara, say pañgulo ya okom na saman a dalin so linma tan tinmalindeg ed arap nen Alma tan si Amulek, legan a sikara so akabalor; tan sikara so tinampal to na lima to ed saray aping da, tan inkuan to ed sikara: Kayari na wala ya anengneng yo, mampulong kayo ni lamet kasi ed saraya a totoo, pian sikara so nibuntok ed louk na apoy tan azufre?",
                "15": "Nia, anengneng yo ya angapo so pakapanyari yo a mañgilaban ed saray nibuntok ed apoy; ni say Dios ag to ra inlaban lapu ed pananisia ra a siñga sikayo. Tan say okom tinampal to ra lamet ed saray aping da, tan tinmepet: Anto so nibaga yo nipaakar ed inkasikayo?",
                "16": "Natan saya ya okom tinmumbok ed bañgat tan pananisia nen Nehor, a sikato so amatey ed si Gideon.",
                "17": "Tan agawa a si Alma tan si Amulek angapo so iniebat da ed sikato; tan tinampal to ra lamet, tan iniawat to ra ed saray taga-pañgulo pian iloob da ra ed pañgawan.",
                "18": "Tan sanen sikara so nipañgaw ed loob la na talora ya agew, wala so sinmabi a dakel ya abogado, tan okom, tan sacerdote, tan managbañgat, a sikara so kaolop ed pananisia nen Nehor; tan sikara so linma ed pañgawan pian nengneñgen da ra, tan sikara so tinepetan da nipaakar ed dakel a salita; balet angapo so iniebat da ed sikara.",
                "19": "Tan agawa a say okom tinmalindeg ed arap da, tan inkuan to: Akin ag kayo onebat ed saray salita na saya a totoo? Ag yo kasi amta a wala so pakayarik pian sikayo so papoolan ko ed apoy? Tan ingangan to ra a mansalita balet angapo so iniebat da.",
                "20": "Tan agawa a sikara so tinmaynan tan linma ra ed dili a dalan da, balet linma ra lamet ed kaimbuasan; tan say okom tinampal to ra lamet ed saray aping da. Tan dakel met so linma, tan tinatampal da ra, a nankuan: Ontalindeg kayo ni kasi lamet pian okomen yo so saya a totoo, tan paandien yo so kakanaan na saray gangan mi? No walaan kayo na ontan la a kinabaleg na pakapanyari akin ag yo ilaban so inkasikayo?",
                "21": "Tan dakel ni ya onia ra a beñgatla so imbaga ra ed sikara, a pañgalateñgeten da ra so saray ñgipen da ed sikara, tan sikara so nilulukdaan da ra, tan kuan da: Anto so kanengneñgan mi no sikami so naayew?",
                "22": "Tan dakerakel ni ya onia ra a beñgatla, on, amin ya onia a beñgatla so imbaga ra ed sikara; tan dia ed onia so impanlemlemew da ed sikara ed dakel ya agew. Tan ag ira añgiter na kakanen pian sikara so naerasan, tan say danum pian sikara so napaet; tan ontan met inala ra so saray kawes da pian sikara so lakseb; tan sikara so binalor na malet a lubir tan impanayam da ra ed pañgawan.",
                "23": "Tan agawa a kayari impanirap da na onia ed dakel ya agew (tan dia ed komalabindua ya agew, ed komasamplo a bulan, ed komasamplo a taon ya oley na saray okom ed saray totoo nen Nephi) a say pañgulo ya okom ed dalin na Ammonihah tan dakel ed saray managbañgat da tan saray abogado ra so linma ed pañgawan a kawalaan nen Alma tan si Amulek a sikara so sibabalor na lubir.",
                "24": "Tan say pañgulo ya okom tinmalindeg ed arap da, tan sikara so kinabil to lamet, tan inkuan to ed sikara: No wala ed sikayo so pakapanyari na Dios ilaban yo so inkasikayo ed saraya a balor, tan dia ed ontan manisia kami a say Katawan deralen to so saraya a totoo unong ed saray salita yo.",
                "25": "Tan agawa a sikara ya amin so dinmago tan sikara so kinakabil da, a nankuan ed saksakey a salita, ya anga ed say sankaunoran; tan sanen say sankaunoran so akapisalita la ed sikara say pakapanyari na Dios so sinmabi ed si Alma tan si Amulek, tan sikara so tinmalindeg tan inmalagey ed saray sali ra.",
                "26": "Tan si Alma kinmelyaw, a nankuan: Panon kabayag so pantepel mi ed saraya ya irap, O Katawan? O Katawan, iter mo ed sikami so biskeg unong ed pananisia mi a wala ed si Cristo, iñgen anga ed panañgiagel. Tan pinaksot da so saray lubir ya akabalor ed sikara; tan sanen saray totoo anengneng da so saya, ginapoan da so ombatik, lapu ed takot da a say kadederal so sinmabi la ed sikara.",
                "27": "Tan agawa ya agay la so takot da kanian niparukol ira ed dalin, ya ag da adampot so puerta a papaway ed pañgawan; tan say dalin minmayegmeg na makmaksil, tan say dingding na pañgawan so abuyak, kanian ginmeba ed dalin; tan say pañgulo ya okom, tan saray abogado, tan sacerdote, tan managbañgat, a sikara so nankakabil ed si Alma tan si Amulek, so inatey ed saya ya inkageba.",
                "28": "Tan si Alma tan si Amulek so pinmaway ed pañgawan, tan sikara so ag asakitan; lapu ed say Katawan initer to ed sikara so pakapanyari, unong ed pananisia ra a wala ed Cristo. Tan sikara so tampol a pinmaway ed pañgawan; tan sikara so naukbaran ed saray balor da; tan say pañgawan ageba ed dalin, tan amin a kamarerua a wala ed loob to, likud labat ed si Alma tan si Amulek, so inaatey; tan sikara so tampol a linma ed ciudad.",
                "29": "Natan saray totoo lapu ed nadñgel da so baleg a tanol sikara so nanoolop a linma a mambatik pian kabaten da so señgegan to; tan sanen anengneng da si Alma tan si Amulek ya ompapaway ed pañgawan, tan saray dingding to so ageba ed dalin, sikara so ataktakot, tan sikara so binmatik a nanlapu ed arapan nen Alma tan si Amulek a siñga sakey a kanding a kaiba to so saray kilaw to ya ibabatikan da so duara a leon; tan dia ed onia sikara so binmatik ed arapan nen Alma tan si Amulek."
            },
            "15": {
                "1": "Tan agawa a si Alma tan si Amulek so nigangan ya ompaway ed saman a ciudad; tan sikara so sinmipot, tan sikara so pinmaway anga ed akasabi ra ed dalin na Sidom; tan nia, diman da nalmo so amin a totoo a pinmaway ed dalin na Ammonihah, a sikara so sinunson tan tinupak da, lapu ed anisia ra ed saray salita nen Alma.",
                "2": "Tan insalaysay da ed sikara so amin ya agawa ed saray kaasawaan ra tan saray anak da, tan ontan met say nipaakar ed inkasikara, tan say pakapanyari na inkilaban da.",
                "3": "Tan ontan met si Zeezrom so naninagem diman ed Sidom, ya atagey so petang to, makaseñgeg ed mapalalo ya inkakewkew na nunot to ed karelmeñgan to, lapu ed impasen to a si Alma tan si Amulek so naandi la ra; tan impasen to a sikara so pinatey da lapu ed karelmeñgan to. Tan saya a baleg a kasalanan, tan saray dakel ni a kasalanan to, so akagutgot ed kanunotan to anga ed saya so mapalalo ya ansakit, lapu ed angapo la so ilalo to a nilaban; dia ed ontan sikato so ginmapo ya onkapoy ed katagey na petang to.",
                "4": "Natan, sanen nadñgelan to a si Alma tan si Amulek so wala ed dalin na Sidom, say puso to so ginmapo a nawalaan na biskeg na linawa; tan añgipawit a tampol na bilin ed sikara, a pilalek to a sikara so onla ed sikato.",
                "5": "Tan agawa a sikara so linma a tampol, ya inonor da so bilin ya impawit to ed sikara; tan linma ra ed abong a kawalaan nen Zeezrom; tan arumog da ed dukolan to, a maniinagem, a makapkapoy lapu ed katagey na petang to; tan say kanunotan to wala ed mapalalo a gutgot lapu ed karelmeñgan to; tan sanen anengneng to ra iniunat to so lima to, tan kinerew to ed sikara a sikato so tambalen da.",
                "6": "Tan agawa a si Alma inkuan to ed sikato, ya inala to ed lima: Manisia ka kasi ed pakapanyari nen Cristo nipaakar ed kilalaban?",
                "7": "Tan sikato so inmebat tan nankuan: On, manisia ak ed amin a salita ya imbañgat mo.",
                "8": "Tan si Alma inkuan to: No manisia ka ed karundon ed Cristo sika so onabig.",
                "9": "Tan inkuan to: On, manisia ak unong ed saray salitam.",
                "10": "Tan dia ed onia si Alma inmakis ed Katawan a nankuan: O Katawan a Dios mi, kasian mo so saya a too, tan sikato so paabigen mo unong ed pananisia to a wala ed Cristo.",
                "11": "Tan sanen nibalikas la nen Alma so saraya a salita, si Zeezrom linmugtot ed saray sali to, tan ginapoan to so onakar; tan saya so agawa ed baleg a pankelaw na amin a totoo; tan say pikakabat ed saya so tinmayak ed lapag na dalin na Sidom.",
                "12": "Tan si Alma bininiagan to si Zeezrom ed Katawan; tan ginapoan to nanlapu ed saman a panaon so mampulong ed saray totoo.",
                "13": "Tan si Alma inletneg to so sakey a simbaan ed dalin na Sidom, tan nampasanto na saray sacerdote tan managbañgat ed saman a dalin, a mambiniag ed Katawan na siopaman a mampilalek a pabiniagan.",
                "14": "Tan agawa a dakerakel ira; lapu ed sikara so dinmagup a nanlapu ed amin a kaliber-liber na Sidom, tan sikara so abiniagan.",
                "15": "Balet no nipaakar ed saray totoo a wala diman ed dalin na Ammonihah, sikara so nansiansia ni ya anawet so puso ra tan totoo a matalker so teñger da; tan ag ira nambabawi ed saray kasalanan da, lapu ed ipapasen da a say pakapanyari a wala ed si Alma tan si Amulek so manlalapu ed demonyo; lapu ed sikara so kaolop ed pananisia nen Nehor, tan ag ira manisia ed panagbabawi ed saray kasalanan da.",
                "16": "Tan agawa a si Alma tan si Amulek, si Amulek binenegan to so amin a balitok to, tan pilak to, tan saray kayarian to ya ankabli a beñgatla, a saraya so wala ed dalin na Ammonihah, lapu ed salita na Dios, lapu ed sikato so impulisay na saray kakaaro to nen saman tan ontan met nen ama to tan saray kakanayon to;",
                "17": "Dia ed ontan, kayari nen Alma ya añgiletneg na simbaan ed Sidom, dia ed impakanengneng to na baleg ya impakaamper, on, dia ed impakanengneng to ed saray totoo a naamper so kinon ed saray puso ra, tan ginapoan da so mampaabeba ed inkasikara a dili ed arap na Dios, tan ginapoan da so mantitipon ed inkasikara dia ed saray pasen a panagpikasian pian mañgigalang ed Dios ed arap na altar, a mambabantay tan mampipikasi ra ya andi-tonda, pian sikara so niagel ed Satanas, tan manlapu ed patey, tan manlapu ed kadederal—",
                "18": "Natan unong ed asalitak la, lapu ed impakanengneng nen Alma ed saraya ya amin a beñgatla, dia ed ontan inala to si Amulek tan linma ra ed dalin na Zarahemla, tan inala to ed dili ya abong to, tan sikato so inasikaso to ed saray kairapan to, tan sikato so pinabiskeg to ed Katawan.",
                "19": "Tan dia ed onia so impansampot na komasamplo a taon ya oley na saray okom ed saray totoo nen Nephi."
            },
            "16": {
                "1": "Tan agawa a dia ed komalabinsakey a taon ya oley na saray okom ed saray totoo nen Nephi, dia ed komalima ya agew ed komadua a bulan, lapu ed wala so malaknab a kareenan ed dalin na Zarahemla, makaseñgeg angapo so saray bakal ni say baliñgaan ed pigara a taon, ya anga ed komalima ya agew na komadua a bulan ed komalabinsakey a taon, wala so dalamurom na bakal a nadñgel ed lapag na saman a dalin.",
                "2": "Tan nia, saray ñgayew na saray Lamanite dinmugpa ra a nanlapu ed gilig na kalawakan, dia ed saray ketegan na dalin, angan dia ed ciudad na Ammonihah, tan ginapoan da a pateyen so saray totoo tan deralen so ciudad.",
                "3": "Tan natan agawa, sakbay a saray Nephite so makapantipon na magenap a biskeg na saray ñgayew da a mansunson ed sikara ed paway na saman a dalin, dineral da la so saray totoo a wala ed ciudad na Ammonihah, tan ontan met saray arum a wala ed miketegan na dalin na Noah, tan inala ra so saray arum a dinakep ya inawit ed kalawakan.",
                "4": "Natan agawa a saray Nephite pilalek da a nasamsam so saraman so adakep ya inawit da ed kalawakan.",
                "5": "Dia ed ontan, saman so apili a pañgulo na saray kapitan ed ñgayew na saray Nephite, (tan say ñgaran to Zoram, tan wala so duara ya anak to a lalaki, si Lehi tan si Aha)—natan si Zoram tan saray duara ya anak to a lalaki, dia ed pikakabat da a si Alma so atagey a sacerdote na simbaan, tan lapu ed nadñgelan da a wala ed sikato so espiritu na profesiya, dia ed ontan sikara so linma ed sikato tan pilalek da ed sikato ya amtaen no say Katawan maabuloy a sikara so onla ed kalawakan a mananap ed saray kaagian da, a sikara so adakep ya inawit na saray Lamanite.",
                "6": "Tan agawa a si Alma intepet to ed Katawan nipaakar ed saya a pamaakaran. Tan si Alma pinmawil tan inkuan to ed sikara: Nia, saray Lamanite ombaliw ira ed ilog na Sidon ed kalawakan a wala ed abalaten, a paarawi ed saray ketegan na dalin na Manti. Tan nia, diman yo ra abeten, ed bokig na ilog na Sidon, tan diman say Katawan iawat to ed sikayo so saray kaagian yo a sikara so inala a dinakep na saray Lamanite.",
                "7": "Tan agawa a si Zoram tan saray anak to a lalaki so binmaliw ed ilog na Sidon, kaiba so saray ñgayew da, tan nankurang ira ed labas na ketegan na dalin na Manti anga ed abalaten a kalawakan, a saya so wala ed bokig na ilog na Sidon.",
                "8": "Tan sikara so akasabi ed kawalaan na ñgayew na saray Lamanite, tan saray Lamanite so ataytayak tan asunson da ra ed kalawakan; tan asamsam da so saray kaagian da a dinakep na saray Lamanite, tan angapo so angan sakey a kamarerua ed sikara so atigway ed saraman so adakep. Tan sikara so inawit na saray kaagian da pian kayarianen da so saman so sipor la a dalin da.",
                "9": "Tan onia so impansampot na komalabinsakey a taon na saray okom, a saray Lamanite so asunson ed paway na saman a dalin, tan saray totoo na Ammonihah so aderal; on, balang sakey a mambibilay a kamarerua ed saray Ammonihahite so aderal, tan ontan met ed say baleg a ciudad da, ya ibabaga ra ya ag nayarian a deralen na Dios, lapu ed kabaleg to.",
                "10": "Balet nengneng yo, dia ed loob na sakey ya agew saya so nataynanan ya angapo so manayam; tan saray bangkay so pinisay-pisay na saray aso tan monanakap na kalawakan.",
                "11": "Angaman ontan, kayari na dakel ya agew say laman na saray inaatey so inlusbo ed tapew na dalin, tan saraya so tinabonan na maimpis a tabon. Tan natan ontan la so makaruñgol ya añgob diman kanian saray totoo angapo so linma a mankayarian ed saman a dalin na Ammonihah ed dakel a taon. Tan saya so atawag na Apalis na Nehors; lapu ed sikara so kaiba nen Nehor ed pananisia, so saray inaatey; tan saray dalin da nansiansia ya angapo so manayam.",
                "12": "Tan saray Lamanite ag ira linma ya akibakal lamet sumpa ed saray Nephite anga ed komalabinapat a taon ya oley na saray okom ed saray totoo nen Nephi. Tan dia ed onia ed legan na talora a taon saray totoo nen Nephi so awalaan na nampatuloy a kareenan ed lapag na dalin.",
                "13": "Tan si Alma tan si Amulek so linma nampupulong na pambabawi ed saray totoo dia ed saray templo ra, tan dia ed saray pasen a panagpikasian da, tan ontan met ed saray sinagogas da, a saraya so impaalagey da unong ed inkaugali na saray Judio.",
                "14": "Tan no kaonoñgan karakel so saray ondeñgel ed saray salita ra, dia ed sikara ipasabi ra so salita na Dios, ya angapo so panañgibiig da ed inkatoo, a saya so andi-tonda.",
                "15": "Tan onia si Alma tan si Amulek so linma, tan ontan met ed saray dakerakel ni ya apili ya onkana ed kimey, a mañgipulong na salita ed amin a lapag na dalin. Tan say inkiletneg na simbaan so nanmaliw a lapag ed dalin, ed amin a pasen ed kaliber-liber, ed limog na amin ya totoo na Nephite.",
                "16": "Tan angapo so ag-pampapara ed limog da; say Katawan inkalbo to so Espiritu to ed amin a tapew na dalin ed pañgiparaan na kanunotan na saray anak na totoo, odino pian niparaan so saray puso ra a mañgawat ed salita a saya so ibañgat ed limog da ed panaon na isabi to—",
                "17": "Pian ag ira onawet sumpa ed salita, pian sikara so ag manmaliw ya ag-manisia, tan mampatuloy ira ed kadederal, balet pian awaten da so salita a katekep na gayaga, tan siñga sakey a sañga ya isuldong ed tua a wakal, pian sikara so onloob ed painawaan na Katawan a Dios da.",
                "18": "Natan saray sacerdote a linma a mampulong ed limog na saray totoo impulong da so sumpa ed amin a panagtila, tan panagpalikdo, tan ibeg, tan pambobusolan, tan kabandayan, tan panagbalaw, tan panagtakew, panagtulisan, panagpatey, pikakaloguran, tan amin a kanengneñgan na alak na laman, ya inkekelyaw da a saraya ya amin a beñgatla so ag-nepeg a nagawa—",
                "19": "Ya impakabat da so saray beñgatla a dia ed magano a panaon so onsabi; on, impakabat da so nipaakar ed isabi na Anak na Dios, saray irap to tan ipatey to, tan ontan met ed kioli ed bilay na saray inaatey.",
                "20": "Tan dakel ed saray totoo so nantepet nipaakar ed no iner a pasen so dateñgan na Anak na Dios; tan sikara so nibañgat a sikato so ompanengneng ed sikara kayari kioli to ed bilay; tan saya saray totoo dineñgel da katekep na baleg a gayaga tan liket.",
                "21": "Tan natan kayari a say simbaan so niletneg ed amin a lapag na saman a dalin—dia ed impantaluna ra ed demonyo, tan say salita na Dios so nipulong ed sikara ed inkadalisay to ed lapag na amin a dalin, tan say Katawan inkalbo to so saray bendicion to ed saray totoo—onia so impansampot na komalabinapat a taon ya oley na saray okom ed saray totoo nen Nephi."
            },
            "17": {
                "intro": "Say kasulatan na saray lalaki ya anak nen Mosiah, ya ag da inawat so kanepegan da ed panarian lapu ed salita na Dios, tan linma ra ed dalin na Nephi a nampulong ed saray Lamanite; saray impanirap da tan say inkilaban da—unong ed saray kasulatan nen Alma.",
                "1": "Tan natan agawa a legan a si Alma so mambabaroy a nanlapu ed dalin na Gideon a mampaabalaten, a paarap ed dalin na Manti, nia, dia ed baleg a kelaw to, naabet to so saray lalaki ya anak nen Mosiah a sikara so mambabaroy a mampaarap ed dalin na Zarahemla.",
                "2": "Natan saraya a lalaki ya anak nen Mosiah so kaiba nen Alma ed saman so unaan a panaon a sakey ya angel so nampanengneng ed sikato; dia ed onia si Alma manliket a mapalalo ed impakanengneng to ed saray kaagian to; tan say lalo ya akaarum ed gayaga to, lapu ed sikara ni so kaagian to ed Katawan; on, tan sikara so pinmalalo ed biskeg na pikakabat ed katuaan; tan sikara so totoo ya awalaan na marantal a pakatalus tan sinukait da so saray masanto a kasulatan a siseseet, pian nakabatan da so salita na Dios.",
                "3": "Balet aliwa ni a saya ya amin; ineter da so inkasikara ed dakel a pikakasi, tan panagayuno; dia ed ontan wala ed sikara so espiritu na profesiya, tan say espiritu na puyan, tan sano sikara so mambañgat, sikara so nambañgat a katekep so pakapanyari tan pakaoley na Dios.",
                "4": "Tan imbabañgat da so salita na Dios ed dukey na labinapat a taon ed limog na saray Lamanite, a maong so nansumpalan da lapu ed dakel so naawit da ed pikakabat na katuaan; on, dia ed panamegley na pakapanyari na saray salita ra dakel so naawit da ed arap na altar na Dios, ya ontawag ed ñgaran to tan mañgipatua ed saray kasalanan da ed arap to.",
                "5": "Natan saraya so kipapasen a wala ed sikara dia ed saray baroy da, lapu ed awalaan ira na dakel a kairapan; sikara so nanirap a mapalalo, mandapag dia ed laman tan kanunotan, a siñga eras, inkapgaan tan banal, tan ontan met ed dakel a kimey ed espiritu.",
                "6": "Natan saraya so baroy da; Lapu ed tinaynan da si ama ra a si Mosiah ed unaan a taon na saray okom; lapu ed ag da inawat so panarian a pilalek nen ama ra ya ipalima ed sikara, tan saya met so wala ed kanunotan na saray totoo;",
                "7": "Angaman ontan sikara so tinmaynan a pinmaway ed dalin na Zarahemla, tan inawit da so saray espada ra, tan saray pika ra, tan saray pabekang da, tan saray pana ra; tan saray palsot da; tan saya so ginawa ra pian nawalaan ira na naakan ya onkana ed sikara legan a wala ra ed kalawakan.",
                "8": "Tan dia ed onia sikara so pinmikal ya amaarap ed kalawakan a kaiba ra so saray apili a pigara, ya onla ya ontakdang ed dalin na Nephi, a mañgipulong na salita na Dios ed saray Lamanite.",
                "9": "Tan agawa a sikara so nambaroy ed dakel ya agew ed kalawakan, tan sikara so nanayuno na dakel tan sikara so nampikasi na dakel pian say Katawan iter to so kabiañgan na Espiritu to a miolop ed sikara, tan miayam ed sikara, pian manmaliw ira ya ikakana ed lima na Dios ed pañgawit da, no nayari, ed saray kaagian da, saray Lamanite, ed pikabat na katuaan, dia ed pikabat da ed inkauges na sisia a tawir na kaamaan da, a saraya so aliwa a duga.",
                "10": "Tan agawa a say Katawan dinalaw to ra ed panamegley na Espiritu to, tan inkuan to ed sikara: Naligliwa kayo. Tan sikara so aligliwa.",
                "11": "Tan say Katawan inkuan to met ed sikara: Onla kayo ed limog na saray Lamanite, a kaagian yo, tan iletneg yo so salitak; iñgen kaukolan yo so mananos ed andukey a panagtepel tan kairapan, pian nipanengneng yo so maong a pañgaligan ed sikara niseseñgeg ed siak, tan gawaen takayo ya ikakana ed limak ya onkana ed kilalaban na dakel a kamarerua.",
                "12": "Tan agawa a saray puso na saray lalaki ya anak nen Mosiah, tan ontan met ed saray kaiba ra, so awalaan na biskeg na linawa ya onla ed saray Lamanite pian ibawag da ed sikara so salita na Dios.",
                "13": "Tan agawa a sanen akasabi ra ed ketegan na dalin na saray Lamanite, sikara so nansisian tan nagsitaynan la ra ed balang sakey, a sitatalek ira ed Katawan a makapanduromog ira lamet dia ed kayari na panagani ra; lapu ed impasen da a baleg a kimey so ingapo ra.",
                "14": "Tan petepeteg a saya so baleg, lapu ed ginawa ra so pañgipulong ed salita na Dios ed sakey ya atap tan inmaawet tan masebeg-puso a totoo; sakey a totoo a panliketan da so pampatey ed saray Nephite, tan pantulisan tan panagsamsaman ed sikara; tan say puso ra so akateen ed kayamanan, odino dia ed balitok tan pilak, tan saray ankabli bato; iñgen kaliktan da ya alaen so saraya a beñgatla dia ed panamegley na panagpatey tan panagsamsam, pian ag ira mansagpot ed saray dili a lima da.",
                "15": "Dia ed onia sikara so totoo a mañgiñgiras, a dakel ed sikara so mañgigagalang ed saray talintao, tan say ayew na Dios nipelag ed sikara lapu ed saray sisia a tawir na kaamaan da; manwari ya ontan say sipan na Katawan so niiter met ed sikara likud no mambabawi ra.",
                "16": "Dia ed ontan, saya so makaseñgeg kanian saray lalaki ya anak nen Mosiah inawat da so saya a kimey, ag la piga naawit da ra ed pambabawi; ag la piga a naawit da ra ed pikakabat ed plano na karundon.",
                "17": "Dia ed ontan sikara so nansisian ed balang sinansakey, tan sikara so linma ya akilimog ed sikara, balang sakey a too nambokbukor, unong ed salita tan pakapanyari na Dios a niiter ed sikato.",
                "18": "Natan lapu ed si Ammon so pinagkapañgulo ra, odino sikato so managtalima ed sikara, tan sikato so tinmaynan ed sikara, kayari na impambendicion to ed sikara unong ed nanduroma a kipapasen da, ya initer to so salita na Dios ed sikara, odino inasikaso to ra sakbay na intaynan to; tan dia ed onia sikara so pinmikal ed saray nanduroma a baroy da ed amin a lapag na saman a dalin.",
                "19": "Tan si Ammon so linma ed dalin na Ishmael, say dalin a niñgaran ed saray lalaki ya anak nen Ishmael, a sikara met so nanmaliw a Lamanite.",
                "20": "Tan dia ed inloob nen Ammon ed dalin na Ishmael, saray Lamanite inala ra tan binalor da, lapu ed ugali ra a baloren so saray Nephite a napelag ed saray lima da, tan awiten da ya iarap ed ari; tan dia ed onia akaoley la so ari ed kaliktan to a papatey, odino pagnayonen to ra ya adakep, odino ibantak to ra ed pañgawan, odino ibantak to ra ed paway na sakop na saman a dalin, unong ed linawa tan kaliktan to.",
                "21": "Tan dia ed onia si Ammon so naawit ed arap na ari a mañguoley ed dalin na Ishmael; tan say ñgaran to Lamoni; tan sikato so kapolian nen Ishmael.",
                "22": "Tan say ari tinepetan to si Ammon no pilalek to so manayam ed dalin da ed limog na saray Lamanite, odino dia ed limog na saray totoo to.",
                "23": "Tan si Ammon inkuan to ed sikato: On, pilalek ko so miayam ed limog na saya a totoo ed pigara a panaon; on, tan nayari ya anga ed agew na ipatey ko.",
                "24": "Tan agawa a si ari Lamoni so makakaliket ed si Ammon, tan ingangan to ya ukbaran da so balor to; tan kinaliktan to a si Ammon alaen to so sakey ed saray anak to a bibii pian saya so asawaen to.",
                "25": "Balet si Ammon inkuan to ed sikato: Andi, balet manmaliw ak la ya igagangan mo. Dia ed ontan si Ammon so nanmaliw ya igagangan nen ari Lamoni. Tan agawa a sikato so impasen da ed limog na saray arum ya igagangan a mambantay ed saray ayayep nen Lamoni, unong ed ugali na saray Lamanite.",
                "26": "Tan kayari na talora ya agew ya impanlingkor to ed ari, sanen wala ed olop na saray igagangan a Lamanite ya iyaakar da so saray ayayep ed kawalaan na danum, a saya so tatawagen da a danum na Sebus, tan amin a Lamanite diman da susonsonen so saray ayayep da, pian diman da ra painomen—",
                "27": "Dia ed ontan, sanen si Ammon tan saray arum ya igagangan dadagdagen da so saray ayayep da ed saya a pasen a kawalaan na danum, nia, sakey a bilang na Lamanite, a kaiba ra so saray ayayep da ya oninum, so tinmalindeg tan intaytayak da so saray papastolan nen Ammon tan saray igagangan na ari, tan intaytayak da ra kanian saraya so batik ed nanduroma a pasen.",
                "28": "Natan saray igagangan na ari ginapoan da so manmere-mere, a nankuan: Natan say ari pateyen to itayo, a siñga unong ed ginawa to ed saray kaagian tayo lapu ed saray ayayep da so intaytayak na karelmeñgan na saraya a totoo. Tan sikara so ginmapo a manakis a mapalalo, a kuan da: Nia, saray ayayep tayo so ataytayak la.",
                "29": "Natan sikara so manakis lapu ed takot da a napatey. Natan sanen anengneng nen Ammon so saya say puso to napno na liket ed dalem na pagew to; kanian, inkuan to, ipanengneng ko so pakapanyarik ed saraya a kakaibak ya igagangan, odino say pakapanyari a wala ed siak, ed pañgipawil ko na saray ayayep na ari, pian natanguyor ko so puso na saraya a kakaibak ya igagangan, pian niwanwan ko ra a manisia ed saray salitak.",
                "30": "Tan natan, saraya so wala ed kanunotan nen Ammon, sanen anengneng to so sinagem na saraman so ipapasen to a kaagian to.",
                "31": "Tan agawa a sikara so sinagyat to ed saray salita to, a nankuan: Kaagian ko, manliket kayo tan onla itayo a mananap ed saray ayayep, tan tiponen tayo ra tan awiten tayo ra ya ipawil ed pasen a kawalaan na danum; tan dia ed onia angapo so natigway ed saray ayayep na ari tan ag to itayo pateyen.",
                "32": "Tan agawa a linma ra a nananap ed saray ayayep, tan tinumbok da si Ammon, tan sikara so linma ed mapalalo a peles tan asakbayan da so saray ayayep na ari, tan tinipon da so saraya lamet ed pasen a kawalaan na danum.",
                "33": "Tan saraman so totoo tinmalindeg ira lamet pian itayak da so saray ayayep da; balet si Ammon inkuan to ed saray kaagian to: Liktob yo so saray ayayep a paliberan pian ag ira ombatik; tan siak so onla a milaban ed saraya a totoo a mantatayak ed saray ayayep tayo.",
                "34": "Dia ed ontan, ginawa ra so unong ed gangan nen Ammon ed sikara, tan sikato so linma tan tinmalindeg a milaban ed saray wala ed asinger ed danum na Sebus; tan wala so bilang da ya aliwa a pigpigara.",
                "35": "Dia ed ontan ag ira antakot ed si Ammon, lapu ed impasen da a sakey labat ed saray totoo ra sikato napatey da unong ed kaliktan da, lapu ed ag da amta a say Katawan insipan to ed si Mosiah ya ilaban to so saray anak to a lalaki ed saray lima da; ni say amta ra so antokaman a beñgatla nipaakar ed Katawan; dia ed ontan sikara so nanliket ed kaderal na kaagian da; tan lapu ed saya a pamaakaran kanian sikara so tinmalindeg a mantayak ed saray ayayep na ari.",
                "36": "Balet si Ammon so tinmalindeg tan ginapoan to ra a topaken na bato ed panamegley na palsot to; on, ed angaan na pakapanyari na biskeg to impalsot to so saray bato ed limog da; tan dia ed onia apatey to so pigara ed bilang da kanian sikara so ginmapo ya onkelaw ed pakapanyari to; dia ed ontan sikara so apasnokan lapu ed impatey na saray kaagian da, tan pilalek da a sikato so itumba ra; dia ed ontan, anengneng da ya ag da nakena ed saray bato ra, dinago ra a sankaawit da so saray pekpek pian sikato so pateyen da.",
                "37": "Balet nia, balang sakey a too ya itagey to so pekpek to ya pankabil ed si Ammon, singwaten to ra ed taklay ed panamegley na espada to; tan asamper to so saray pankabil da ed panamegley na pansigbat to ed taklay da ed ñguro na espada to, a lapu ed onia ginapoan da so onkelaw, tan ginapoan da so ombatik ed arap to; on, tan sikara so aliwa a pigpigara ed bilang; tan apabatik to ra ed panamegley na biskeg na saray taklay to.",
                "38": "Natan anemira ed sikara so niparukol ed panamegley na palsot, balet angapo so nilaosan to a pinatey likud labat ed saman so pañgulo ra ed panamegley na espada to; tan sinisingwat to so balang sakey a taklay ya akaatagey a mankabil ed sikato, tan saraya so aliwa a pigpigara.",
                "39": "Tan sanen asunson to ra ya apaarawi, sikato so pinmawil tan pinainum da so saray ayayep da tan impawil da so saraya ed pastolan na ari, tan sikara so linma ed ari, ya awit da so saray apotot a taklay a saraya so siningwat nen Ammon ed panamegley na espada, ed saraman so labay da so mamatey ed sikato; tan saraya so inawit da ed arap na ari ya onkana a pamaneknek ed saray beñgatla a ginawa ra."
            },
            "18": {
                "1": "Tan agawa a si ari Lamoni kinaukolan to so italindeg na saray igagangan to tan paneknekan da so amin a beñgatla ya anengneng da nipaakar ed saya a pamaakaran.",
                "2": "Tan sanen sikara la ya amin so akapampaneknek ed saray beñgatla ya anengneng da, tan akabatan to so inkamatuor nen Ammon ed impañgiagel to ed saray ayayep to, tan ontan met ed baleg a pakapanyari to ya onsumpa ed saray nampilalek a mamatey ed sikato, sikato so mapalalo a mankelaw, tan inkuan to: Petepeteg, saya so aliwa a too labat. Nia, ag kasi saya so Makapanyari ya Espiritu a sikato so añgipalasur na baleg a kadodusa ed saraya a totoo, lapu ed panagpatey da?",
                "3": "Tan inmebat ira ed ari, tan kuan da: No sikato bilang so Makapanyari ya Espiritu odino sakey a too, ag mi amta; balet saya lambeñgat so amta mi; a sikato so ag napatey na saray kalaban na ari; ni say ag da nayarian ya itayak so ayayep na ari sano sikato so kaiba mi, lapu ed naspot a kamaoñgan to tan baleg a biskeg to; dia ed ontan, kabat mi a sikato so kaaro na ari. Tan natan, O ari, ag kami manisia a say sakey a too nawalaan na ontan la a kabaleg na pakapanyari, lapu ed kabat mi a sikato so ag napatey.",
                "4": "Tan natan, sanen say ari nadñgel to so saraya a salita, inkuan to ed sikara: Natan kabat ko la a sikato so Makapanyari ya Espiritu; tan sikato so linmasur ed saya a panaon pian iagel to so saray bilay yo, pian sikayo so ag ko pateyen a siñga unong ed ginawak ed saray kaagian yo. Natan saya man so Makapanyari ya Espiritu a sinalita na saray ama tayo.",
                "5": "Natan saya so sisia a tawir nen Lamoni, ya inawat to a nanlapu ed si ama to, a wala so sakey a Makapanyari ya Espiritu. Angaman mananisia ra ed sakey a Makapanyari ya Espiritu, ya ipapasen da ya amin a gagawaen da so maong; manwari ya ontan, si Lamoni ginapoan to so ontakot a mapalalo, natatakot ag la piga akagawa na mauges makaseñgeg ed impamatey to ed saray igagangan to;",
                "6": "Lapu ed dakel la so impapatey to ed sikara lapu ed saray kaagian da intaytayak da so saray ayayep to ed pasen a kawalaan na danum; tan lapu ed onia, ya inkataytayak na saray papastolan da sikara so impapatey to.",
                "7": "Natan saya so kagagawa na saray Lamanite ya manayam ed asinger na danum na Sebus pian itayak da so saray ayayep na saray totoo, pian dia ed ontan nadagdag da ed arawi so dakel ed saray ataytayak ya ayayep ed dili a dalin da, a saya so kagagawa na saray managsamsam ed limog da.",
                "8": "Tan agawa a si ari Lamoni tinepet to ed saray igagangan to, a nankuan: Iner so kawalaan to nia so too ya awalaan na baleg a pakapanyari?",
                "9": "Tan inkuan da ed sikato: Nia, papakanen to so saray kabayom. Natan si ari ingangan to so saray igagangan to, sakbay na panagpainum da ed saray ayayep to, ya iparaan da so saray kabayo tan karwahe to, tan sikato so olopen da ya onla ed dalin na Nephi; lapu ed wala diman so baleg a pista a nigetar ed saman a dalin na Nephi, ya ingena na ama nen Lamoni, a sikato so ari ed amin a sakop na dalin.",
                "10": "Natan sanen si ari Lamoni nadñgelan to a si Ammon so mañgipaparaan ed saray kabayo tan karwahe to sikato so lalo a kinmelaw lapu ed inkamatuor nen Ammon, a kuan to: Petepeteg angapo so angan sakey ya igagangan ed limog na saray igagangan ko ya awalaan na onia ya inkamatuor a siñga saya a too; no iñgen anunotan to so amin a gangan ko a sumpalen to.",
                "11": "Natan kabat ko a petepeteg a saya so Makapanyari ya Espiritu, tan pilalek ko a saya so ondago ed siak, balet ag ko nayari a gawaen.",
                "12": "Tan agawa a sanen si Ammon ayari to la ya imparaan so saray kabayo tan karwahe ya ikana na ari tan saray igagangan to, sikato so linma ed kawalaan na ari, tan anengneng to a say kanengneñgan na ari so nauman; kanian ñgalñgali a sikato la so ontaynan ed arap to.",
                "13": "Tan sakey ed saray igagangan na ari inkuan to ed sikato, Rabbanah, a saya, no ipatalus, makapanyari odino baleg ya ari, lapu ed ipapasen da a saray ari ra so makapanyari; tan dia ed onia inkuan to ed sikato: Rabbanah, say ari pilalek to a sika so natilak.",
                "14": "Dia ed ontan si Ammon inmarap ed ari, tan inkuan to ed sikato: Anto so labay mo a gawaen ko ya onkana ed sika, O ari? Tan say ari ag to inebatan ed loob na sakey ya oras, unong ed panaon da, lapu ed ag to amta so iebat to ed sikato.",
                "15": "Tan agawa a si Ammon inkuan to ed sikato lamet: Anto so pilalek mo ed siak? Balet say ari so ag inmebat.",
                "16": "Tan agawa a si Ammon, lapu ed sikato so napno na Espiritu na Dios, dia ed ontan atalusan to so wala ed kanunotan na ari. Tan inkuan to ed sikato: Makaseñgeg ed impakadñgel mo ed impañgiagel ko ed saray igagangan mo tan saray ayayep mo, tan pinatey ko so pitora ed saray kaagian da ed panamegley na palsot tan espada, tan siningwat ko so taklay na saray arum, pian iagel ko so saray ayayep mo tan saray igagangan mo; nia, niseñgeg kasi ed saya so gapo na pankelkelaw mo?",
                "17": "Ikuan ko ed sika, anto so saya, a say pankelaw mo ontan la a kinabaleg? Nengneng mo, sakey ak a too, tan siak so igagangan mo; dia ed ontan, antokaman a pilalek mo a matunong, saya so gawaen ko.",
                "18": "Natan sanen say ari nadñgel to so saraya a salita, sikato so mankelaw lamet, lapu ed anengneng to a si Ammon nabasa to so saray kanunotan to; balet manwari ya onia, si ari Lamoni binisuat to so sañgi to, tan inkuan to ed sikato: Siopa ka? Sika kasi iman so Makapanyari ya Espiritu, a kabat to so amin a beñgatla?",
                "19": "Si Ammon inmebat tan inkuan to ed sikato: Aliwa a siak.",
                "20": "Tan say ari inkuan to: Panon a kabat mo so saray nonunoten na pusok? Nayarian mo so mansalita ya andi-takot, tan ibagam ed siak so nipaakar ed saraya a beñgatla; tan ontan met ibagam ed siak no anto a pakapanyari so impamatey mo tan impansisingwat mo ed saray taklay na saray kaagian ko ya añgitaytayak ed saray ayayep ko—",
                "21": "Tan natan, no ibagam ed siak so saraya a beñgatla, antokaman a labay mo iter ko ed sika: tan no nakaukolan, sika so pabantayan ko ed saray ñgayew ko; balet amtak a lalo a makapanyari ka nen say sikara ya amin; angaman ontan, antokaman a labay mo ed siak iter ko ed sika.",
                "22": "Natan si Ammon lapu ed sikato so makabat, balet sikato so maoyamo, inkuan to ed si Lamoni: Deñgelen mo kasi so saray salitak, no ibagak ed sika no anto a pakapanyari a ginawak so saraya a beñgatla? Tan saya so beñgatla so pirawat ko ed sika.",
                "23": "Tan say ari inmebat ed sikato, tan nankuan: On, manisia ak ed amin a salitam. Dia ed ontan sikato so naerel ed kasiliban.",
                "24": "Tan si Ammon ginapoan to so mansalita ed sikato ya andi-takot, tan inkuan to ed sikato: Manisia ka kasi a wala so Dios?",
                "25": "Tan sikato so inmebat, tan inkuan to: Ag ko kabat so kabaliksan to tan.",
                "26": "Tan dia ed onia si Ammon inkuan to: Manisia ka kasi a wala so sakey a Makapanyari ya Espiritu?",
                "27": "Tan inkuan to: On",
                "28": "Tan si Ammon inkuan to: Sikato so Dios. Tan si Ammon inkuan to ed sikato lamet: Manisia ka kasi a saya a Makapanyari ya Espiritu, a sikato so Dios, pinalsa to so amin a beñgatla a wala ed tawen tan dalin?",
                "29": "Tan inkuan to: On, manisia ak a pinalsa to so amin a beñgatla a wala ed dalin; balet ag ko amta so saray tawen.",
                "30": "Tan si Ammon inkuan to ed sikato: Saray tawen so pasen a panaayaman na Dios tan amin a masanto ya angeles to.",
                "31": "Tan si ari Lamoni inkuan to: Saya kasi so wala ed tagey na dalin?",
                "32": "Tan si Ammon inkuan to: On, tan osusdoñgan to ya amin so saray anak na totoo; tan kabat to ya amin so wala ed kanunotan tan gagala na puso ra; a dia ed panamegley na lima to sikara ya amin so pinalsa a nanlapu la ed gapo.",
                "33": "Tan si ari Lamoni inkuan to: Manisia ak ed saraya ya amin a beñgatla a sinalitam. Sika kasi so imbaki a nanlapu ed Dios?",
                "34": "Si Ammon inkuan to ed sikato: Sakey ak a too; tan say too dia ed gapo pinalsa unong ed indeñgan na Dios, tan siak so atawag na Masanto ya Espiritu a mambañgat na saraya a beñgatla ed saya a totoo, pian sikara so naawit ed sakey a pikakabat ed saman so maptek tan tua;",
                "35": "Tan sakey a kabiañgan na saman ya Espiritu so manaayam ed siak, a sikato so mañgiiter ed siak na pikakabat, tan ontan met ed pakapanyari unong ed pananisiak tan saray pilalek ko a wala ed Dios.",
                "36": "Natan sanen si Ammon imbalikas to so saraya a salita, ingapo to ed impamalsa na mundo, tan ontan met ed impamalsa ed si Adan, tan imbaga to ed sikato so amin a beñgatla nipaakar ed inkigapol na too, tan inulit to tan imparungtal to ed arap to so saray kasulatan tan saray masanto a kasulatan na saray totoo, a saraya so sinalita na saray masanto a profeta, ya angan mampaleksab ed saman so panaon a say ama ra, si Lehi, so tinmaynan ed Jerusalem.",
                "37": "Tan ontan met inulit to ed sikara (a saya so onkana ed ari tan saray igagangan to) so amin ya impambaroy na kaamaan da ed kalawakan, tan amin a kairapan da ed eras tan inkapgaan, tan saray nililikna ra a kairapan, tan arum ni.",
                "38": "Tan inulit to met ed sikara so nipaakar ed impanalsa nen Laman tan si Lemuel, tan saray lalaki ya anak nen Ishmael, on, amin ya impanaalsa ra so imbaga to ed sikara; tan impaliwawa to ed sikara so amin a kasulatan tan masanto a kasulatan a nanlapu ed panaon ya intaynan nen Lehi ed Jerusalem ya anga ed saya a peles a panaon.",
                "39": "Balet aliwa a saraya labat ya amin; lapu ed impaliwawa to ed sikara so plano na pananundon, a saya so niparaan a nanlapu la ed inletneg na mundo; tan impakabat to met ed sikara so nipaakar ed isabi nen Cristo, tan amin a kimey na Katawan so impaamta to ed sikara.",
                "40": "Tan agawa a kayari to ya imbaga so saraya a beñgatla, tan impaliwawa to so saraya ed ari, say ari anisia ed amin a salita to.",
                "41": "Tan ginapoan to so onnañgis ed Katawan, a nankuan: O Katawan, mañgasi ka; unong ed ag nasabsabaan a panañgasim ed saray totoo nen Nephi, iter mo ed siak, tan saray totook.",
                "42": "Tan natan, sanen nibalikas to so saya, sikato so niparukol ed dalin, a siñga inatey.",
                "43": "Tan agawa a saray igagangan to so inala ra tan inawit da ed si asawa to, tan imparukol da ed dukolan; tan sikato so akarukol a siñga inatey ed loob na duara ya agew tan duara a labi; tan si asawa to, tan saray anak to a lalaki, tan saray anak to a bibii so nanermen ed sikato, unong ed kagagawa na saray Lamanite, ya agay la so ermen da ed inkaandi to."
            },
            "19": {
                "1": "Tan agawa a kayari na duara ya agew tan duara a labi ñgalñgali da la iakar ed lubok so laman to, a saya so ingagala a ginawa ra a pañgipumpon ed saray inaatey da.",
                "2": "Natan say reyna lapu ed nadñgelan to so inkabantog nen Ammon, dia ed ontan añgibaki tan nampilalek a sikato so onla ed sikato.",
                "3": "Tan agawa a si Ammon so linma unong ed nigangan ed sikato, tan sikato so linma ed reyna, tan pilalek to a nakabatan no anto so labay to a pagawa.",
                "4": "Tan inkuan to ed sikato: Saray igagangan nen asawak impakabat da ed siak a sakey ka a profeta na masanto a Dios, tan wala so pakapanyarim a mangawa na saray makapakelaw a kimey ed ñgaran to;",
                "5": "Dia ed ontan, no onia so kipapasen, pirawat ko ya onloob ka tan nengneñgen mo so asawak, lapu ed sikato so akarukol ed dukolan to ed loob na duara ya agew tan duara a labi; tan kuan na arum a sikato so ag inatey, balet saray arum say kuan da sikato so inatey la tan sikato la so ombabañget, tan nakaukolan la ya iloob ed lubok; balet no say siak, ag ni ombabañget.",
                "6": "Natan, saya so pilalek nen Ammon, lapu ed kabat to a si ari Lamoni so wala ed silong na pakapanyari na Dios; kabat to a say ambiluñget a sakbong na ag-pananisia so mankakalkalna a nanaekal ed kanunotan to, tan say liwawa a manisilew ed kanunotan to, a saya so liwawa na gloria na Dios, a saya so makapakelaw a liwawa na kaabigan to—on, saya a liwawa so añgisindag na ontan la a gayaga ed kamarerua to, a say lurem na kabiluñgetan so abuyak la, tan say liwawa na andi-angaan a bilay so aselselan ed kamarerua to, on, kabat to a saya tinalo to so indeñgan na inkalaman to, tan sikato so niakar ed Dios—",
                "7": "Dia ed ontan, no anto so pirawat na reyna ed sikato saya met so pilalek to ya alenleneg. Dia ed ontan, sikato so linmoob pian nengneñgen to so ari unong ed pilalek na reyna ed sikato; tan ninengneng to so ari, tan kabkabat to a sikato so ag inatey.",
                "8": "Tan inkuan to ed reyna: Sikato so ag inatey, balet sikato so naugip ed Dios, tan dia ed kaimbuasan sikato so ombañgon lamet; dia ed ontan ag yo ipupompon.",
                "9": "Tan si Ammon inkuan to ed sikato: Manisia ka ed saya? Tan inkuan to ed sikato: Angapo so mantasi ed siak likud ed saray sinalitam, tan salita na saray igagangan mi; manwari ya ontan manisia ak ya ontan so nagawa unong ed sinalitam la.",
                "10": "Tan si Ammon inkuan to ed sikato: Mapalar ka lapu ed maksil a pananisiam; Ikuan ko ed sika, bii, angapo ni so ontan la a kabaleg na pananisia ed limog na amin a totoo na Nephite.",
                "11": "Tan agawa a binantayan to so dukolan nen asawa to, nanlapu ed saman a bekta ya anga ed panaon na kaimbuasan unong ed ingetar nen Ammon a sikato so ombañgon.",
                "12": "Tan agawa a sikato so binmañgon, unong ed saray salita nen Ammon; tan dia ed imbañgon to, iniunat to so saray lima to ed saman a bii, tan inkuan to: Nagalang so ñgaran na Dios, tan mapalar ka met.",
                "13": "Tan unong a peteg a sika so mabilay, nia, anengneng ko la so Mananundon ko; tan sikato so onsabi, tan ianak na sakey a bii, tan dundonen to so amin a katooan a manisia ed ñgaran to. Natan, sanen nibalikas to so saraya a salita, say puso to so napno na liket, tan sikato so nalmay lapu ed gayaga; tan say reyna so nalmay met, lapu ed sikara so tinalo na pakapanyari na Espiritu.",
                "14": "Natan si Ammon dia ed impakanengneng to a say Espiritu na Katawan so niiter unong ed saray pikakasi to ya onkana ed saray Lamanite, a kaagian to, a saya so señgegan na dakel ya ermen ed limog na saray Nephite, odino ed limog na amin a totoo na Dios lapu ed saray karelmeñgan da tan saray sisia ra a tawir, sikato so tinmalimukor, tan ginapoan to ya iter so kamarerua to dia ed pikakasi tan pisasalamat ed Dios lapu ed saray ginawa to ed saray kaagian to; tan sikato met so tinalo na gayaga; tan dia ed onia sikara a talo so nalmay ed dalin.",
                "15": "Natan, sanen saray igagangan na ari anengneng da ra a niparukol, ginapoan da met so onnañgis ed Dios, lapu ed say takot da ed Katawan so sinmabi ed sikara met, lapu ed sikara so inmalagey ed arap na ari tan nampaneknek ed sikato nipaakar ed baleg a pakapanyari nen Ammon.",
                "16": "Tan agawa a sikara so tinmawag ed ñgaran na Katawan, ed angaan na pakayari ra, anga ed sikara ya amin so niparukol met ed dalin, likud labat ed sakey a bii a Lamanite, a say ñgaran to Abish, a sikato so apasimbalo la ed Katawan ed dakel a taon, unong ed ag-nalinglingwanan a payawar ed ama to—",
                "17": "Dia ed onia, lapu ed sikato la so apasimbalo ed Katawan, tan saya so ag to impaamta, dia ed ontan, sanen anengneng to ya amin ya igagangan nen Lamoni so niparukol ed dalin, tan ontan met ed amo to a bii, say reyna, tan say ari, tan si Ammon ya akaunat ed dalin, amta to a saya so nanlapu ed pakapanyari na Dios; tan impasen to a saya la so pankanawnawa, ed pañgipakabat to ed saray totoo no anto so agawa ed limog da, a dia ed pakanengneng da ed saya ya agawa so makaseñgeg na panisia ra ed pakapanyari na Dios, dia ed ontan sikato so binmatik a linma ed sakey ya abong anga ed sananey, ya añgibuyak na balita ed saray totoo.",
                "18": "Tan ginapoan da so mantitipon ed inkasikara a dili diman ed abong na ari. Tan wala so dinmagup a baleg a karaklan, tan dia ed baleg a kelaw da, anengneng da so ari, tan say reyna, tan saray igagangan da ya akaunat ed dalin, tan sikara ya amin so siñga ra inaatey; tan anengneng da met si Ammon, tan nia, sikato so sakey a Nephite.",
                "19": "Tan natan saray totoo ginapoan da so manmere-mere ed inkasikara a dili; saray arum inkuan da a sakey a baleg a kaugsan so sinmabi ed sikara, odino dia ed ari tan say abong to, lapu ed inabuloyan to so sakey a Nephite a mansiansia ed saman a dalin.",
                "20": "Balet saray arum so sinmumpa ed sikara, a kuan da: Say ari sikato met lamlamang so señgegan na insabi na kaugsan ed abong to, lapu ed pinatey to so saray igagangan to a sikara so nantaytayak na saray ayayep to ed danum na Sebus.",
                "21": "Tan sikara met so sinumpa na saraman a totoo a wala diman a nanalalagey ed asinger ed danum na Sebus a sikara so nantaytayak ed saray ayayep a kayarian na ari, lapu ed sikara so mampapasnok ed si Ammon lapu ed say pigara a bilang na saray apatey ed kaagian da diman ed danum na Sebus, sanen iaagel to so saray ayayep na ari.",
                "22": "Natan, sakey ed sikara, a say agi to so apatey nen Ammon ed espada to, dia ed mapalalo a pasnok to ed si Ammon, inoyus to so espada to tan sikato so linma pian saya so idapo to ed si Ammon, pian pateyen to; tan sanen intagey to la so espada to pian sigbaten to, nia, sikato so niparukol ya inatey.",
                "23": "Natan anengneng mi a si Ammon so ag nayari a napatey, lapu ed say Katawan inkuan to ed si Mosiah, ya ama to: Sikato so iagel ko, tan saya so nagawa unong ed pananisiam—dia ed ontan, si Mosiah inmatalek to ed Katawan.",
                "24": "Tan agawa a sanen say karaklan anengneng da so saman a too so abaktar ya inatey, saman so añgitagey na espada pian pateyen to si Ammon, sinmabi so takot ed sikara ya amin, tan ag da labay ya idiwit so lima da ed sikato odino ed siopaman ed saray niparukol; tan sikara so ginmapo a mankelaw lamet ed inkasikara no anto so señgeg na saya a baleg a pakapanyari, odino anto so kabaliksan na saraya ya amin a beñgatla.",
                "25": "Tan agawa a dakel ed saray wala ed limog da so nankuan a si Ammon so Makapanyari ya Espiritu, tan saray arum inkuan da ya sikato so imbaki na Makapanyari ya Espiritu;",
                "26": "Balet saray arum nampasnokan da ya amin, ya inkuan da sikato so sakey ya ayep a makapataktakot, ya imbaki na saray Nephite a mandusa ed sikara.",
                "27": "Tan wala so arum a nankuan a si Ammon so imbaki na Makapanyari ya Espiritu a mamairap ed sikara lapu ed saray karelmeñgan da; tan saman a Makapanyari ya Espiritu so lawas a mañgaasikaso ed saray Nephite, a sikato so lanang a mañgiaagel ed sikara ed saray lima da; tan kuan da a saya a Baleg ya Espiritu so nanderal na dakerakel ed saray kaagian da, saray Lamanite.",
                "28": "Tan dia ed onia sakey a baleg a baliñgaan so ginmapo ed limog da. Tan legan da a mambabaliñgaan saman so bii ya igagangan a sikato so nangawa na inkatiptipon da so sinmabi, tan sanen anengneng to so baliñgaan ed limog na saray karaklan sikato so apaermen a mapalalo, angan sikato so akalua.",
                "29": "Tan agawa a sikato so linma tan inala to ed lima so reyna, ag la piga sikato so nibañgon to manlapu ed dalin; tan dia ed bekta ya adiwit to so lima to sikato so binmañgon tan inmalagey ed sali to, tan inmakis ed maksil a voces, a nankuan: O mapagalang a Jesus, ya añgilaban ed siak ed makapataktakot ya infierno! O mapagalang a Dios, kasian mo so saya a totoo!",
                "30": "Tan sanen asalita to so saraya, impantekepan to so saray lima to, tan sikato so napno na gayaga, a nambalikas na dakel a salita ya ag natalusan; tan sanen ginawa to so saya, inala to so ari, Lamoni, ed lima, tan nia sikato so binmañgon tan inmalagey ed saray sali to.",
                "31": "Tan sikato, a tampol, nen anengneng to so baliñgaan ed limog na saray totoo to, sikato so dinmago tan ginapoan to ra a nampasnokan, tan sikara so imbañgat to na saray salita a nadñgel to ed saray sañgi nen Ammon; tan no kaonoñgan so akareñgel ed saray salita to sikara so anisia, tan sikara so apasimbalo ed Katawan.",
                "32": "Balet wala so dakel ed limog da ya ag ondeñgel ed saray salita to; dia ed onia tinmaynan ira.",
                "33": "Tan agawa a sanen si Ammon so binmañgon sikato so nantalima met ed sikara, tan ontan met ed amin ya igagangan nen Lamoni; tan imbawag da ed saray totoo so saman lamlamang a beñgatla—a saray puso ra so nauman; ya angapo la so pilalek da a mangawa na mauges.",
                "34": "Tan nia, dakel so añgibawag ed saray totoo ya akanengneng ira na saray angeles tan sikara so akisalita ed sikara; tan dia ed onia imbaga ra ed sikara so saray beñgatla a nipaakar ed Dios, tan say inkamatunong to.",
                "35": "Tan agawa a dakel so anisia ed saray salita ra; tan no kaonoñgan so saray anisia sikara so abiniagan; tan nanmaliw ira a totoo a matunong, tan inletneg da so simbaan ed limog da.",
                "36": "Tan dia ed onia say kimey na Katawan so ginmapo ed limog na saray Lamanite; dia ed onia say Katawan ginapoan to ya iter so Espiritu to ed sikara; tan nanengneng tayo a say taklay to so akaunat ed amin a totoo a mambabawi tan manisia ed ñgaran to."
            },
            "20": {
                "1": "Tan agawa a sanen niletneg da la so simbaan ed saman a dalin, si ari Lamoni nampilalekan to a mila si Ammon ed sikato ed dalin na Nephi, pian sikato so ipanengneng to ed si ama to.",
                "2": "Tan say voces na Katawan so sinmabi ed si Ammon, a nankuan: Ag ka oonla ed dalin na Nephi, tan nia, say ari ekalen to so bilay mo; balet sika so onla ed dalin na Middoni; tan nia, si agim ya Aaron, tan ontan met si Muloki tan si Ammah so wala ed pañgawan.",
                "3": "Tan agawa a sanen nadñgel nen Ammon so saya, inkuan to ed si Lamoni: Nia, say agik tan saray kaagian ko so wala ed dalem na pañgawan ed Middoni, tan onla ak pian sikara so ipaway ko.",
                "4": "Natan si Lamoni inkuan to ed si Ammon: Amtak, dia ed biskeg na Katawan nayarian mo a gawaen so amin a beñgatla. Balet nia, siak so mila ed sika ed dalin na Middoni; lapu ed say ari ed dalin na Middoni, a say ñgaran to Antiomno, so sakey a kaarok; dia ed ontan onla ak ed dalin na Middoni, pian sagyaten ko so ari ed saman a dalin, tan ipaway to ed pañgawan so saray kaagian mo. Natan si Lamoni inkuan to ed sikato: Siopa so añgibaga ed sika a saray kaagian mo so wala ra ed pañgawan?",
                "5": "Tan si Ammon inkuan to ed sikato: Angapo so añgibaga ed siak, likud ed Dios; tan inkuan to ed siak—Onla ka tan ipaway mo so saray kaagian mo, lapu ed sikara so wala ed pañgawan ed dalin na Middoni.",
                "6": "Natan sanen nadñgel nen Lamoni so saya ingangan to ed saray igagangan to ya iparaan da so saray kabayo tan saray karwahe to.",
                "7": "Tan inkuan to ed si Ammon: Gala, mila ak ed sika ed dalin na Middoni, tan diman mikasi ak ed ari ya ibulos to ed pañgawan so saray kaagian mo.",
                "8": "Tan agawa a sanen si Ammon tan si Lamoni so mambabaroy diman, naabet da so ama nen Lamoni, a sikato so ari ed amin a lapag na dalin.",
                "9": "Tan nia, say ama nen Lamoni inkuan to ed sikato: Akin kasi ag ka linma ed pista na saman so baleg ya agew sanen nangawa ak na pista onkana ed saray anak ko a lalaki, tan saray totook?",
                "10": "Tan inkuan to met: Iner so laen mo a kaibam so saya a Nephite, a sakey ed saray anak na matila?",
                "11": "Tan agawa a si Lamoni insalaysay to ed sikato no iner so laen to, lapu ed antakot a sikato so napabarong to.",
                "12": "Tan imbaga to met ya amin so señgegan na inkaabala to ed loob na dili a panarian to, kanian ag to akaakar ed pista ya imparaan nen ama to.",
                "13": "Tan natan sanen nisalaysay la nen Lamoni ed sikato so saraya ya amin a beñgatla, nia, dia ed pankelaw to, si ama to so nampasnok ed sikato, tan inkuan to: Lamoni, sika so onla pian pabulosan mo so saraya a Nephite, a sikara so lalaki ya anak na matila. Nia, tinulisan to so kaamaan tayo; tan natan saray anak to sikara lamet so onla ed limog tayo pian no nayari, dia ed silong na kasiliban tan panagtila ra, palikdoen da itayo, pian takewan da itayo ed saray kayarian tayo.",
                "14": "Natan say ama nen Lamoni ingangan to ed sikato a pateyen to si Ammon ed panamegley na espada to. Tan ingangan to met ed sikato ya ag oonla ed dalin na Middoni, balet sikato so ompawil la a kaiba to ed dalin na Ishmael.",
                "15": "Balet si Lamoni inkuan to ed sikato: Ag ko pateyen si Ammon, ni say ompawil ak ed dalin na Ishmael, balet siak so onla ed dalin na Middoni pian ibulos ko so saray kaagian nen Ammon, lapu ed kabat ko a sikara so matunong a totoo tan masanto a profeta na tua a Dios.",
                "16": "Natan sanen nadñgel nen ama to so saraya a salita, sikato so nampasnok ed sikato, tan inoyus to so espada to pian sikato so sigbaten to ya iparukol ed dalin.",
                "17": "Balet si Ammon so tinmalindeg tan inkuan to ed sikato: Nia, ag mo papateyen so anak mo; manwari ya ontan, magmaong ni a sikato so ompatey nen say sika, tan nengneng mo, sikato so nambabawi la ed saray kasalanan to; balet no sika so niparukol natan ed saya a panaon, ed pasnok mo, say kamareruam so ag nilaban.",
                "18": "Tan lamet, nakaukolan a sika so mantepel; tan no pateyen mo so anak mo a laki, angaman sikato so sakey a too ya angapo so kasalanan to, say dala to so onakis manlapu ed dalin ya onarap ed Katawan a Dios to, pian say kibabales so ondapo ed sika; tan ag la piga nabalang mo so kamareruam.",
                "19": "Natan sanen si Ammon nibalikas to so saraya a salita ed sikato, saya so iniebat to ed sikato, a nankuan: Amtak a no pateyen ko so anak ko, ipaterter ko so andi-kasalanan a dala; lapu ed sika so nampilalek a mamatey ed sikato.",
                "20": "Tan iniunat to so lima to pian pateyen to si Ammon. Balet si Ammon aligyasan to so saray sigbat to, tan siningwat to met so taklay to pian ag to la nikana.",
                "21": "Natan sanen say ari anengneng to a si Ammon a sikato so nayarian to a pateyen, ginapoan to so mikasi ed si Ammon ya ag to lalausan so bilay to.",
                "22": "Balet si Ammon intagey to so espada to, tan inkuan to ed sikato: Nia, sika so sigbaten ko likud no iabuloy mo ed siak a bulosan da so saray kaagian ko ed pañgawan.",
                "23": "Natan say ari, dia ed takot to ya ompano nabalang to so bilay to, inkuan to: No siak so iligyas mo ed kipapatey iter ko ed sika so antokaman a kerewen mo, angan say kapaldua na panarian ko.",
                "24": "Natan sanen si Ammon anengneng to ya inmabubon so masiken ya ari unong ed pilalek to, inkuan to ed sikato: No iabuloy mo a saray kaagian ko so nipaway ed pañgawan, tan ontan met si Lamoni so mansiansia ed panarian to tan ag ka mamapasnok ed sikato, balet paulyan mo a mangawa na kaliktan to ed antokaman a beñgatla a nanunotan to, dia ed ontan sika so ag ko pateyen; odino andi sika so sigbaten ko anga ed dalin.",
                "25": "Natan sanen si Ammon nibalikas to so saraya a salita, say ari ginapoan to so manliket lapu ed bilay to.",
                "26": "Tan sanen anengneng to a si Ammon angapo so pilalek to a manderal ed sikato, tan sanen anengneng to met so baleg a panañgaro to ed si anak to a Lamoni, sikato so mapalalo a nikelawan, tan inkuan to: Lapu ed saraya labat so pilalek mo, ya ibulos ko so saray kaagian mo, tan abuloyan ko a say anak ko a si Lamoni so mansiansia ed panarian to, nia, iabuloy ko ed sika a say anak ko mansiansia ed panarian to manlapu ed saya a panaon tan anga ed anga; tan sikato so ag ko la a balot oleyan—",
                "27": "Tan iabuloy ko met ed sika a saray kaagian mo so nibulos manlapu ed pañgawan, tan sika tan saray kaagian mo nayari kayo ya onla ed siak ed panarian ko, lapu ed balbaleg so pampilalek ko a minengneñgan ed sika. Lapu ed say ari so mapalalo a mankelaw ed saray sinalita to, tan ontan met ed saray salita ya imbalikas nen anak to a Lamoni, dia ed ontan sikato so nampilalek a saraya so naaralan to.",
                "28": "Tan agawa a si Ammon tan si Lamoni intuloy da so baroy da ya onarap ed dalin na Middoni. Tan si Lamoni arumog to so maong a linawa na ari ed saman a dalin; dia ed ontan saray kaagian nen Ammon so nipaway ed pañgawan.",
                "29": "Tan sanen naabet ira nen Ammon sikato so mapalalo a maermen, tan nia sikara so lakseb, tan saray baog da so aluklukdasan lapu ed inkabalor da na saray mabiskeg a lubir. Tan sikara met so nantepel na eras, inkapgaan, tan amin a nengneng na irap; manwari ya ontan sikara so nananos ed amin ya intetepel da.",
                "30": "Tan, unong ed inkagawa, say kapalaran da so naplag ed lima na saray lalo ya inmawet tan matatalker a teñger a totoo; dia ed onia ag ira ondeñgel ed saray salita ra, tan sikara so dinagdag da a pinapaway, tan binakbak da ra, tan sikara so inosil-osilan da ed balang sakey ya abong, tan manlapu ed sakey a pasen ya anga ed sananey, ya anga ed sikara so akasabi ed dalin na Middoni; tan diman sikara so inala ra tan sikara so inloob da ed pañgawan, tan binalor da ra na mabiskeg a lubir, tan inloob da ra ed pañgawan ed dakel ya agew, tan sikara so inlaban nen Lamoni tan si Ammon."
            },
            "21": {
                "intro": "Say kasulatan na impampulong nen Aaron, tan si Muloki, tan saray kaagian da, ed saray Lamanite.",
                "1": "Natan sanen si Ammon tan saray agagi to so nansisian la ra ed ketegan na dalin na saray Lamanite, nia si Aaron nambaroy ya amaarap ed dalin a tatawagen na saray Lamanite na, Jerusalem, a saya so imboloy da ed nianakan na kaamaan da; tan saya so niarawi a misaip ed dalin na Mormon.",
                "2": "Natan saray Lamanite tan saray Amalekite tan saray totoo na Amulon so añgipaalagey na baleg a ciudad, a saya so tinawag da na Jerusalem.",
                "3": "Natan saray Lamanite dia ed sikara a dili nagnap la so awet da, balet saray Amalekite tan Amulonite lalo ni so awet da; dia ed ontan imbañgat da so saray Lamanite a paaweten da so saray puso ra, kanian sikara so inmawet a maong ed karelmeñgan tan karumsisan da.",
                "4": "Tan agawa a si Aaron so linma ed ciudad na Jerusalem, tan inuna to a ginapoan so pampulong ed saray Amalekite. Tan ginapoan to so mampulong ed sikara ed loob na saray sinagogas da, lapu ed sikara so añgipaalagey na saray sinagogas da unong ed bañgat na saray Nehor; lapu ed dakel ed saray Amalekite tan Amulonite so mananumbok ed bañgat na saray Nehor.",
                "5": "Dia ed ontan, sanen si Aaron so linmoob ed sakey ed saray sinagogas da pian mampulong ed saray totoo, tan sanen sikato so mansasalita ed sikara, nia tinmalindeg so sakey ya Amalekite tan ginapoan to so mibaliñgaan ed sikato, a nankuan: Anto so saman so pinaneknekan mo? Akanengneng ka na angel? Akin kasi saray angeles ag ira ompanengneng ed sikami? Nia ag kasi saya a totoo so maong a siñga saray totoom?",
                "6": "Inkuan mo met, likud no sikami so mambabawi sikami so nabalang. Panon so pakapikabat mo ed nunot tan gagala na saray puso mi? Panon so pakapikabat mo a wala so makaseñgeg na pambabawian mi? Panon so pakaamtam a sikami so aliwa a totoo a matunong? Nia, añgipaalagey kami na saray pasen a panagpikasian, tan sikami so mantitipon a mañgigalang ed Dios. Manisia kami a say Dios ilaban to so amin a totoo.",
                "7": "Natan si Aaron inkuan to ed sikato: Manisia ka kasi a say Anak na Dios so onsabi a manundon ed amin a totoo manlapu ed saray kasalanan da?",
                "8": "Tan saman a too inkuan to ed sikato: Ag kami manisia ya amtam so ontan a beñgatla. Ag kami manisia ed saraya a makulang-kulang a sisia a tawir. Ag kami manisia ya amtam so beñgatla ya onsabi, ni say manisia kami a say kaamaan yo tan say kaamaan mi kabat da so nipaakar ed saray beñgatla a sinalita ra, ed saman so onsabi.",
                "9": "Natan si Aaron ginapoan to a linukasan so saray masanto a kasulatan ed sikara nipaakar ed isabi nen Cristo, tan ontan met say nipaakar ed kioli ed bilay na saray inaatey, tan angapo so pakadundon na totoo likud no dia ed panamegley na ipatey tan panirap nen Cristo, tan say bagat to a pamaandi na kasalanan ed panamegley na dala to.",
                "10": "Tan agawa a sanen ginapoan to ya ipaliwawa so saraya a beñgatla ed sikara nampasnok ira ed sikato, tan sikato so ginapoan da a sutilen; tan ag da deñgelen so saray salita ya ibabalikas to.",
                "11": "Dia ed ontan, sanen anengneng to ya ag da deñgelen so saray salita to, sikato so tinmaynan ed sinagogas da, tan linma ed sakey a bario a tatawagen na Ani-Anti, tan diman to arumog si Muloki ya ipopulong to so salita ed sikara, tan ontan met ed si Ammah tan saray kaagian to. Tan sikara so akibaliñgaan ed dakel nipaakar ed salita.",
                "12": "Tan agawa ya anengneng da a saray totoo papaaweten da so saray puso ra, dia ed ontan sikara so tinmaynan tan akasabi ra ed dalin na Middoni. Tan sikara so nampulong na salita ed dakel, tan pigpigara so anisia ed saray salita ya imbañgat da.",
                "13": "Manwari ya ontan, si Aaron tan say pigara a bilang ed saray kaagian to so inala ra tan impisok da ed pañgawan, tan say nakdaan ed sikara so binmatik a pinmaway ed Middoni a linma ed saray pasen a kaliber-liber.",
                "14": "Tan saraman so impisok da ed pañgawan nantepel ira na nambabañgil a beñgatla, tan sikara so nilaban dia ed panamegley na lima nen Lamoni tan si Ammon, tan sikara so pinakan da tan kinawesan da.",
                "15": "Tan sikara lamet so linma a mañgibawag na salita, tan dia ed onia sikara so nilaban ed unaan a panaon manlapu ed loob na pañgawan; tan onia so impanlikna ra na kairapan.",
                "16": "Tan sikara so linma ed inerman a pasen a pañgiwanwanan na Espiritu na Katawan, a mampulong na salita na Dios ed balang sakey a sinagogas na saray Amalekite, odino dia ed balang sakey a tipon na saray Lamanite no iner sikara so awaten da.",
                "17": "Tan agawa a say Katawan ginapoan to ra a bendicionan, kanian dakel so saray naawit da ed pikakabat ed katuaan; on, dakel so saray akuyong da ed saray kasalanan da, tan ed sisia a tawir na saray ama ra, a saraya so aliwa a duga.",
                "18": "Tan agawa a si Ammon tan si Lamoni so pinmawil a nanlapu ed dalin na Middoni ya amaarap ed dalin na Ishmael, a saya so dalin a tinawir da.",
                "19": "Tan si ari Lamoni ag to nitepel a si Ammon so manlingkor ed sikato, odino manmaliw ya igagangan to.",
                "20": "Balet kinaliktan to so pañgipaalagey na saray sinagogas ed dalin na Ishmael; tan ingangan to so saray totoo to, odino saray totoo a wala ed silong na oley to so mantitipon ira.",
                "21": "Tan sikato so manliket lapu ed sikara, tan imbabañgat to ra nipaakar ed dakel a beñgatla. Tan imbawag to met ed sikara a saraman so totoo a wala ed silong to, tan sikara so bulos a totoo, tan sikara la so bulos ed saray panagpairap na ari, ya ama to; lapu ed si ama to añgiabuloy a sikato to la so manoley ed saray totoo a wala ed dalin na Ishmael, tan amin a dalin a wala ed kaliber-liber.",
                "22": "Tan imbawag to met ed sikara ya awalaan la ra na kawayañgan a mampikasi ed Katawan a Dios da unong ed saray pilalek da, ed inerman a pasen a kawalaan da, no saya so wala ed sakop na dalin a wala ed silong na oley nen ari Lamoni.",
                "23": "Tan si Ammon so nampulong ed saray totoo nen ari Lamoni; tan agawa ya imbañgat to ed sikara so amin a beñgatla nipaakar ed inkamatunong. Tan pinuloñgan to ra ya inagew-agew, ed amin a seet; tan dineñgel da so saray salita to, tan sikara so matuor a manumpal ed saray gangan na Dios."
            },
            "22": {
                "1": "Natan, legan a si Ammon so mambabañgat ed saray totoo nen Lamoni ya andi-tonda, ompawil itayo ed say pakatungtoñgan a nipaakar ed si Aaron tan saray kaagian to; lapu ed kayari na intaynan da ed dalin na Middoni sikato so intunton na Espiritu ed dalin na Nephi, angan dia ed abong na ari a mañguoley ed amin a sakop na dalin likud labat ed dalin na Ishmael; tan sikato so ama nen Lamoni.",
                "2": "Tan agawa a sikato so linma ed loob na palacio na ari, a kaolop to so saray kaagian to, tan sikato so yinmuko ed arap na ari, tan inkuan to ed sikato: Nengneng mo, O ari, sikami so kaagian nen Ammon, ya impaway mo ed pañgawan.",
                "3": "Tan natan, O ari, no iligyas mo so saray bilay mi, sikami so manmaliw ya igagangan mo. Tan say ari inkuan to ed sikara: Alagey kayo, lapu ed iabuloy ko ed sikayo so saray bilay yo, tan ag ko nitepel a sikayo so manmaliw ya igagangan ko; balet ipasuot ko a sikayo so mantalima ed siak; lapu ed siñga nagugulo so kanunotan ko lapu ed inkabunlok tan kinabaleg na saray salita nen agi yo a si Ammon; tan pilalek ko a nakabatan so señgegan no akin sikato so ag inmalis a pinmaway ed Middoni ya akiolop ed sikayo.",
                "4": "Tan si Aaron inkuan to ed ari: Nia, say Espiritu na Katawan tinawag to ed sananey a dalan: sikato so linma ed dalin na Ishmael, a mambañgat ed saray totoo nen Lamoni.",
                "5": "Natan say ari inkuan to ed sikara: Anto so saya ya imbagam a nipaakar ed Espiritu na Katawan? Nengneng mo, saya so beñgatla a kagoguloan ko.",
                "6": "Tan ontan met, anto so saman so imbaga nen Ammon—No sika so mambabawi sika so nilaban, tan no ag ka mambabawi, sika so nibantak ed kaunoran ya agew?",
                "7": "Tan si Aaron so inmebat ed sikato tan nankuan ed sikato: Manisia ka a wala so Dios? Tan say ari inkuan to: Kabat ko a saray Amalekite kuan da wala so Dios, tan inabuloyan ko ra a mañgipaalagey na saray pasen a panagpikasian, pian sikara so mantitipon a mañgigalang ed sikato. Tan natan no ibagam a wala so Dios, nia manisia ak.",
                "8": "Tan natan sanen nadñgel nen Aaron so saya, say puso to ginmapo a mangayaga, tan inkuan to: Nia, andi-duarua a legan a sika so mambibilay, O ari, wala so Dios.",
                "9": "Tan say ari inkuan to: Say Dios sikato kasi so Makapanyari ya Espiritu ya añgipaway ed kaamaan tayo ed dalin na Jerusalem?",
                "10": "Tan si Aaron inkuan to ed sikato: On, sikato so saman so Makapanyari ya Espiritu, tan pinalsa to so amin a beñgatla mandapag dia ed tawen tan dia ed dalin. Manisia ka ed saya?",
                "11": "Tan inkuan to: On, manisia ak a saman so Makapanyari ya Espiritu so amalsa ed amin a beñgatla, tan pilalek ko ya ibagam ed siak so nipaakar ed saraya ya amin a beñgatla, tan manisia ak ed saray salitam.",
                "12": "Tan agawa a sanen anengneng nen Aaron a say ari so manisia ed saray salita to, ginapoan to manlapu ed impamalsa ed Adan, a binasa to so saray masanto a kasulatan ed ari—no panon a say Dios pinalsa to so too unong ed dili ya indeñgan to, tan say Dios initer to ed sikato so saray gangan, tan lapu ed impankasalanan to, say too so nigapol.",
                "13": "Tan si Aaron impaliwawa to ed sikato so saray masanto a kasulatan manlapu ed impamalsa ed si Adan, imbaga to ed sikato so inkigapol na too, tan say minomundo a kipapasen da tan ontan met ed say plano na pakadundon, a saya so niparaan nanlapu la ed inletneg na mundo, ed panamegley nen Cristo, ya onkana ed amin a siopaman a manisia ed ñgaran to.",
                "14": "Tan lapu ed say too so nigapol ag to nagamoran so pankaabigan to ed inkasikato a dili; balet saray irap tan ipatey nen Cristo so mamaandi ed saray kasalanan da, ed panamegley na pananisia tan pambabawi, tan arum ni; tan inukbar to so balor na patey, kanian say lubok ag la ontaluna, tan say otot na patey akmonen la na ilalo ed gloria; tan si Aaron impaliwawa to so saraya ya amin ed ari.",
                "15": "Tan agawa a kayari ya impampaliwawa nen Aaron so saraya a beñgatla ed sikato, say ari inkuan to: Anto so gawaen ko pian nawalaan ak na saya ya andi-angaan a bilay a sinalitam? On, anto so gawaen ko pian siak so nianak ed Dios, pian saya so mauges ya espiritu so nabagot ed pagew ko, tan naawat ko so Espiritu to, pian siak so napano na gayaga, pian ag ak nibantak ed kaunoran ya agew? Nia, inkuan to: Iter ko so amin a kayarian ko, on, taynanan ko so panarian ko, pian naawat ko so saya so baleg a gayaga.",
                "16": "Balet si Aaron inkuan to ed sikato: No say pilalek mo so saya a beñgatla, no sika so ontewek ed Dios, on, no sika so mambabawi ed saray amin a kasalanan mo, tan onyuko ka ed arap na Dios, tan ontawag ka ed ñgaran to ed pananisia, a manisia ka a saya so naawat mo, dia ed ontan naawat mo so ilalo a saya so pilalek mo.",
                "17": "Tan agawa a sanen nibaga la nen Aaron so saraya a salita, si ari so tinmewek ed Katawan, a tinmalimukor; on, iñgen intikleb to so inkasikato ed dalin, tan nampikasi a masimuon, a nankuan:",
                "18": "O Dios, si Aaron imbaga to ed siak a wala so Dios; tan no wala so Dios, tan no sika so Dios, ipakabat mo pa so inkasika ed siak, tan ibantak ko so amin a kasalanan ko pian nakabat taka, tan siak so ombañgon a manlapu ed saray inaatey, tan siak so nilaban ed kaunoran ya agew. Tan natan sanen si ari nibaga to so saraya a salita, sikato so siñga inatey.",
                "19": "Tan agawa a saray igagangan to so binmatik tan imbalita da ed reyna so agawa ed ari. Tan sikato so linma a linmoob ed kawalaan na ari, tan sanen sikato so anengneng to ya akarukol a siñga inatey, tan si Aaron tan saray kaagian to so wala diman ya akaalagey a siñga sikara so akaseñgeg na inkatumba to, sikato so nampasnok ed sikara, tan ingangan to ed saray igagangan to, odino ed saray igagangan na ari, a sikara so alaen da tan pateyen da ra.",
                "20": "Natan saray igagangan anengneng da so señgegan na inkatumba na ari, dia ed ontan ag da labay ya idiwit so saray lima da ed si Aaron tan saray kaagian to; tan akikasi ra ed reyna a kuan da: Akin igangan mo kami a pateyen mi so saraya a totoo, tan nia say sakey ed sikara so lalo a makapanyari nen say sikami ya amin? Dia ed ontan sikami so niparukol ed arapan da.",
                "21": "Natan sanen say reyna anengneng to so takot na saray igagangan sikato met so ginmapo ya ontakot a mapalalo, ag la piga wala so mauges ya onsabi ed sikato. Tan ingangan to ed saray igagangan to a sikara so onla tan tawagen da so saray totoo, pian sikara so mamatey ed si Aaron tan saray kaagian to.",
                "22": "Natan sanen anengneng nen Aaron so peleng na reyna, sikato, lapu ed amta to met so awet na puso na saray totoo, pinmaga ompano say karaklan so mantitipon ed inkasikara, tan agawa so baleg a baliñgaan tan sakey a gulo ed limog da; dia ed ontan iniunat to so lima to tan impaalagey to so ari manlapu ed dalin, tan inkuan to ed sikato: Alagey ka. Tan sikato so inmalagey ed saray sali to, a pinmawil so kasil to.",
                "23": "Natan saya so agawa ed imaton na reyna tan dakel ed saray igagangan. Tan sanen saya so anengneng da sikara so mankelaw a mapalalo, tan ginapoan da so ontakot. Tan say ari tinmalindeg, tan ginapoan to ra a puloñgan. Tan sikato so nampulong ed sikara, a lapu ed saya say amin a kabubong to so apasimbalo ed Katawan.",
                "24": "Natan wala so sakey ya olop so nantitipon lapu ed gangan na reyna, tan ginmapo so baleg a panmere-mere ed limog da makaseñgeg ed si Aaron tan saray kaagian to.",
                "25": "Balet say ari tinmalindeg ed limog da tan sikato so nampulong ed sikara. Tan sikara so dinmeen nipaakar ed si Aaron tan saray kaagian to.",
                "26": "Tan agawa a sanen anengneng na ari a saray totoo so dinmeen, kinaukolan to a si Aaron tan saray kaagian to so onalagey ed limog na karaklan, tan ipulong da so salita ed sikara.",
                "27": "Tan agawa a say ari añgipaakseb na sakey a gangan ed amin a sakop na saman a dalin, ed limog na saray totoo to a wala ed nasasakopan na amin a dalin to, a wala ed amin a pasen ed kaliber-liber, a miketegan anga ed dayat, ed bokig tan dia ed sagur, tan saya so nankadua manlapu ed dalin na Zarahemla dia ed makisir a kalawakan, a manlapu ed dayat a banda ed bokig anga ed dayat a wala ed banda ed sagur, tan dia ed piketegan ed gilig na dayat, tan dia ed piketegan ed kalawakan a baybay na dalin na Zarahemla, ya ombeltang ed saray ketegan na Manti, dia ed uloan na ilog na Sidon, manlapu ed bokig a mamaarap ed sagur—tan dia ed onia saray Lamanite tan saray Nephite so naapag.",
                "28": "Natan, say dakel a kabiañgan na mañgiras ed saray Lamanite so manayam ed kalawakan, tan manaayam ira ed saray abong-abong ya abel; tan sikara so nitayak ed kalawakan ed sagur, ed dalin na Nephi; on, tan ontan met ed sagur ed dalin na Zarahemla, dia ed ketegan ed gilig na dayat, tan dia ed sagur na dalin na Nephi, dia ed pasen na unaan a tawir na kaamaan da, tan dia ed onia miketeg ed gilig na dayat.",
                "29": "Tan ontan met dakel so saray Lamanite ed gilig na dayat ed bokig, a diman ira sinunson na saray Nephite. Tan dia ed onia saray Nephite so ñgalñgali ra aliber na saray Lamanite; manwari ya ontan saray Nephite so mambebemben na amin a lapag a wala ed baybay na dalin a miketeg ed kalawakan, dia ed uloan na ilog na Sidon, manlapu ed bokig ya anga ed sagur, a mamaliber ed kalawakan; dia ed baybay, anga ed impakasabi ra ed saman a dalin a tatawagen da na Bountiful.",
                "30": "Tan saya so miketeg ed dalin a tatawagen da na Apalis, a saya so niarawi ed mamabaybay anga ed sabien to so dalin a saya so atooan nen saman balet sikara so aderal, a saray pokel da so asalitak la, a sikara so asukayan na saray totoo na Zarahemla, lapu ed saya so pasen na inmuna a sinakbitan da.",
                "31": "Tan sikara so nanlapu diman a linma ed abalaten na kalawakan. Dia ed onia say dalin a mamabaybay so tinawag da na Apalis, tan say dalin a wala ed mamaabalaten so tinawag da na Bountiful, lapu ed saya so kalawakan a napno na amin a nengneng na atap ya ayayep, a say kabiañgan na saraya so nanlapu ed dalin ya onarap ed baybay a mananap na kanen da.",
                "32": "Tan natan, say kaarawi to so sakey ya agew tan kapaldua no baroyen na sakey a Nephite, ed angaan na dalin na Bountiful tan dalin na Apalis, manlapu ed bokig a mamaarap ed sagur a dayat; tan dia ed onia say dalin na Nephi tan say dalin na Zarahemla so ñgalñgali aliber na danum, lapu ed wala so melag a nipabeklew a dalin ed nanleetan na dalin a wala ed baybay tan say dalin a wala ed abalaten.",
                "33": "Tan agawa a saray Nephite tinooan da so dalin na Bountiful, manlapu ed bokig ya anga ed sagur a dayat, tan dia ed onia saray Nephite ed panamegley na kakabatan da, kaiba ra so saray taga-bantay tan saray ñgayew da, sineldet da so saray Lamanite ed abalaten, dia ed onia angapo so kayarianen da ed baybay, pian ag da la deralen so dalin a wala ed baybay.",
                "34": "Dia ed ontan saray Lamanite angapo la so dalin a kayarianen da ed dalin na Nephi, tan say kaliber-liber na kalawakan. Natan saya so kakabatan ed saray Nephite—tan saray Lamanite so kabusol da, lapu ed ag da la nitepel so saray panagpairap na balang sakey a lima, tan ontan met pian nawalaan ira na bansa a nayarian da a batikan, unong ed saray pilalek da.",
                "35": "Tan natan siak, kayarik ya imbaga so saya, pawilen ko lamet so pakatungtoñgan nipaakar ed si Ammon tan Aaron, Omner tan Himni, tan saray kaagian da."
            },
            "23": {
                "1": "Nia, natan agawa a say ari na saray Lamanite nampabawag ed limog na saray totoo to, ya ag da lilimaan si Ammon, odino si Aaron, odino si Omner, odino si Himni, ni angan siopa ed saray kaagian da ya onla a mampulong na salita na Dios ed sikara, inerman a pasen so kawalaan da, ed angan dinan a sakop na dalin da.",
                "2": "On, sikato so añgipaakseb na gangan ed limog da, ya ag da ra limaan a baloren, odino ipisok da ra ed pañgawan; ni say sikara so lukdaan da, ni say sikara so bakbaken da, ni say papawayen da ra ed saray sinagogas da, odino pairapen da ra; ni say tupaken da ra na bato, balet initer ed sikara so pankanawnawa ya onloob ed saray kaaboñgan da, tan ontan met ed saray templo ra, tan saray pasen a panagpikasian da.",
                "3": "Tan dia ed onia sikara so onla a mañgipulong ed salita unong ed saray pilalek da, tan say ari so apasimbalo ed pananisia ed Katawan, tan say amin a kabubong to; dia ed ontan sikato so nampabawag ed lapag na amin a sakop na dalin na saray totoo to, pian say salita na Dios so ag nasebelan, balet saya so ontayak ed amin a sakop na dalin, pian saray totoo to so napanisia ra nipaakar ed marelmeng a sisia a tawir na kaamaan da, tan napanisia ra a sikara ya amin so sanaagi, tan nepeg ya ag ira mampapateyan, ni say mansasamsaman, ni say mangawa na pikakaloguran, ni say mangawa ra na antokaman a kanengneñgan na karelmeñgan.",
                "4": "Tan natan agawa a sanen say ari so nampabawag ed saya, si Aaron tan saray agagi to so linma ed sakey a ciudad ya onla ed sananey a ciudad, tan manlapu ed sakey ya abong a panagpikasian ya anga ed sananey, ya añgiletneg ira na saray simbaan, tan nampasanto ra na saray sacerdote tan managbañgat ed amin a lapag na saman a dalin ed limog na saray Lamanite, pian mampulong tan mambañgat na salita na Dios ed limog da; tan dia ed onia ginmapo a nawalaan ira na maong a nansumpalan.",
                "5": "Tan libu-libo so naawit ed pikakabat ed Katawan, on, nilibo so naawit ed pananisia ed saray sisia a tawir na saray Nephite; tan sikara so nibañgat ed saray kasulatan tan saray profesiya a saraya so nipalima ed saya a peles a panaon.",
                "6": "Tan unong a peteg a mabilay so Katawan, andi-saew a dakel so saray anisia, odino no panon karakel so saray naawit ed pikakabat ed katuaan, ed panamegley na pulong nen Ammon tan saray agagi to, unong ed espiritu na puyan tan profesiya, tan say pakapanyari na Dios so mankikimey na milagro ed sikara—on, ikuan ko ed sikayo, ya unong a mabilay so Katawan, no kaonoñgan ed saray Lamanite so anisia ed saray pulong da, tan sikara so apasimbalo ed pananisia ed Katawan, kapiganman ag ira onarawi.",
                "7": "Tan sikara so nanmaliw a matunong a totoo; ingaton da so saray agamil da ed bakal a panagsumpa ra, tan ag da la labanan so Dios, ni say sumpa ed siopaman a kaagian da.",
                "8": "Natan, saraya so apasimbalo ed pananisia ed Katawan:",
                "9": "Saray totoo a Lamanite a wala ed dalin na Ishmael;",
                "10": "Tan ontan met ed saray totoo a Lamanite a wala ed dalin na Middoni;",
                "11": "Tan ontan met ed saray totoo a Lamanite a wala ed ciudad na Nephi;",
                "12": "Tan ontan met ed saray totoo a Lamanite a wala ed dalin na Shilom, tan saraman so wala ed dalin na Shemlon, tan dia ed ciudad na Lemuel, tan dia ed ciudad na Shimnilom.",
                "13": "Tan saraya so ñgaran na saray ciudad na saray Lamanite ya apasimbalo ed pananisia ed Katawan; tan saraya so añgigaton na saray agamil da ed bakal a panagsumpa, on, amin ya agamil da ed bakal; tan sikara ya amin so Lamanite.",
                "14": "Tan saray Amalekite so ag apasimbalo ed pananisia, likud labat ed sakey; ni siopaman ed saray Amulonite; balet pinaawet da so saray puso ra, tan ontan met ed saray puso na saray Lamanite ed saman a kabiañgan na dalin ed inerman a pasen a panaayaman da, on, tan ed amin a bario ra tan amin a ciudad da.",
                "15": "Dia ed ontan, inñgaran mi ya amin a ciudad na saray Lamanite a nambabawi tan sinmabi ed pikakabat na katuaan, tan sikara so apasimbalo ed pananisia.",
                "16": "Tan natan agawa a say ari tan saraman so apasimbalo ed pananisia pilalek da a niiter ed sikara so ñgaran, pian dia ed ontan sikara so nibiig ed saray kaagian da; dia ed ontan say ari inkonu to ed si Aaron tan dakel ed saray sacerdote da, so nipaakar ed ñgaran ya alaen da ed inkasikara, pian sikara so nibiig.",
                "17": "Tan agawa a tinawag da so ñgaran ya Anti-Nephi-Lehies: tan sikara so atawag ed saya a ñgaran tan ag la ra atawag a Lamanite.",
                "18": "Tan ginapoan da so manmaliw a makuli a totoo; on, tan sikara so kaaro na saray Nephite; dia ed ontan, nilukasan da so pikakaaro ed sikara, tan say ayew na Dios ag la tinmumbok ed sikara."
            },
            "24": {
                "1": "Tan agawa a saray Amalekite tan saray Amulonite tan saray Lamanite a wala ed dalin na Amulon, tan ontan met ed saray wala ed dalin na Helam, tan saraman so wala ed dalin na Jerusalem, tan dia ed antikey a salita, dia ed amin a dalin a wala ed kaliber-liber, a sikara so ag apasimbalo ed pananisia tan ag da inala ed inkasikara so ñgaran ya Anti-Nephi-Lehi, so kinewkew na saray Amalekite tan saray Amulonite a mampasnok ed saray kaagian da.",
                "2": "Tan say busol da so nanmaliw a mapalalo sumpa ed sikara, anga ed asabi a sikara so sinmaluñgat ed ari ra, ya asabisabi ya ag da labay a birbiren a sikato so ari ra; dia ed ontan, inala ra so saray ayura ra sumpa ed saray totoo ya Anti-Nephi-Lehi.",
                "3": "Natan say ari iniawat to so panarian ed anak to a laki, tan sikato so atawag ed ñgaran ya Anti-Nephi-Lehi.",
                "4": "Tan say ari so inatey ed saman lamlamang a taon a saray Lamanite ginapoan da so mangawa na paraan ed bakal sumpa ed saray totoo na Dios.",
                "5": "Natan sanen si Ammon tan saray kaagian to tan amin ya akiolop ed sikato anengneng da so pampaparaan na saray Lamanite a manderal ed saray kaagian da, sikara so linma ed dalin na Midian, tan diman si Ammon akapitungtong ed amin a kaagian to; tan nanlapu diman linma ra ed dalin na Ishmael pian tibukelen da so sakey a tugyop na konuan ed si Lamoni tan ontan met ed si agi to ya Anti-Nephi-Lehi, no anto so gawaen da a pañgiagel ed inkasikara sumpa ed saray Lamanite.",
                "6": "Natan angapo so angan sakey a kamarerua ed limog na saray totoo ya apasimbalo ed pananisia ed Katawan so mandemet na ayura sumpa ed saray kaagian da; andi, ag ira mangawa na antokaman a paraan ya onkana ed bakal; on, tan ontan met na ari ra ingangan to ed sikara ya ag da gawaen.",
                "7": "Natan, saraya so imbalikas to a salita ed saray totoo nipaakar ed saya a pamaakaran: Misalamat ak ed Dios ko, inararok a totook, lapu ed say baleg a Dios tayo dia ed kaabigan to imbaki to so saraya a kaagian tayo, saray Nephite, ed sikatayo a mampulong, tan mankuyong ed sikatayo nipaakar ed saray sisia a tawir na saray marelmeng ya ama tayo.",
                "8": "Tan nia, misalamat ak ed makapanyari a Dios ko a sikato so añgiter ed sikatayo na kabiañgan na Espiritu to a mamalemek ed saray puso tayo, lapu ed nilukasan tayo so pikakaaro ed saraya a kaagian tayo, a saray Nephite.",
                "9": "Tan nia, misalamat ak met ed Dios ko, lapu ed impañgilukas to ed saya a pankakaaro akuyong tayo ed saray kasalanan tayo, tan ed say dakel ya impampapatey a ginawa tayo.",
                "10": "Tan misalamat ak met ed Dios ko, on, say makapanyari a Dios ko, lapu ed initer to ed sikatayo pian napambabawian tayo so saraya a beñgatla, tan ontan met pinirdona to tayo ed saraman so dakel a kasalanan tayo tan impampapatey a ginawa tayo, tan inekal to so kasalanan ed saray puso tayo, dia ed panamegley na kaabigan na Anak to.",
                "11": "Tan natan nia, kaagian ko, lapu ed saya ya amin so nayarian tayo a gawaen (a sikatayo so abalang ed amin a katooan) say mambabawi ed saray kasalanan tayo tan say dakel ya impampapatey a ginawa tayo, tan onla tayo ed Dios pian ekalen to so saraya ed saray puso tayo, lapu ed saya labat so nayarian tayo a gawaen pian magenap so pambabawi tayo ed arap na Dios pian ekalen to so saray mansa tayo—",
                "12": "Natan, sankainaroan ko a kaagian, lapu ed say Dios inekal to so saray mansa tayo, tan saray espada tayo so nanmaliw a masileng, dia ed ontan ag tayo la mansaan so saray espada tayo ed dala na saray kaagian tayo.",
                "13": "Nia, ikuan ko ed sikayo, Andi, pagnayonen tayo so saray espada tayo pian ag namansaan na dala na saray kaagian tayo; ag la piga, no mansaan tayo lamet so saray espada tayo ag la naorasan a masileng ed panamegley na dala na Anak na baleg a Dios tayo, a saya so bagat a pamaandi na saray kasalanan tayo.",
                "14": "Tan say makapanyari a Dios wala so panañgasi to ed sikatayo, tan ginawa to so saraya a beñgatla so nipakabat ed sikatayo pian ag tayo nabalang; on, tan impakabat to ed sikatayo so saraya a beñgatla ya impasakbay, lapu ed inaro to so saray kamarerua tayo a siñga panañgaro to ed saray anak tayo; dia ed ontan, dia ed panañgasi to dadalawen to tayo ed panamegley na saray angeles to, pian say plano na kilalaban so nipakabat ed sikatayo tan ontan met ed saray mantumbok a kailalakan.",
                "15": "O agay la so panañgasi na Dios tayo! Tan natan nia, lapu ed saya labat so nayarian tayo a gawaen pian naekal ed sikatayo so saray mansa tayo, tan saray espada tayo so agawa a masileng, iamot tayo so saraya pian magnayon so sileng da, pian saya so sakey a paneknek ed Dios tayo ed sampot ya agew, odino dia ed saman ya agew no naawit itayo ya ontalindeg ed arap to pian naokom, ya ag tayo la minansaan so saray espada tayo ed dala na saray kaagian tayo nanlapu nen nipasabi to so saray salita ed sikatayo tan agawa tayo a malinis lapu ed saya.",
                "16": "Tan natan, kaagian ko, no saray kaagian tayo anapen da tayo a deralen, nia, iamot tayo so saray espada tayo, on, angan ikutkot tayo so saraya ed kaaraleman na dalin, pian saraya so magnayon a masileng, a paneknek a saraya so kapiganman ag tayo la ikana, dia ed sampot ya agew; tan no saray kaagian tayo deralen da itayo, nia, sikatayo so onla ed Dios tayo tan sikatayo so nilaban.",
                "17": "Tan agawa a sanen say ari sinampotan to so saraya ya imbaga to, tan amin a totoo so nantitipon, inala ra so saray espada ra, tan amin ya ayura ya ikakana ed panagpaterter na dala na too, tan saraya so inkutkot da ed kaaraleman na dalin.",
                "18": "Tan saya so ginawa ra, lapu ed pakanengneng da saya so sakey a paneknek ed Dios, tan ontan met ed saray totoo, a kapiganman ag da la ikana so saray ayura lamet a pamaterter na dala na too; tan saya so ginawa ra, a papaneknekan tan mipapaknaan ira ed Dios, nen say paterteren da so dala na saray kaagian da iter da so bilay da a dili; tan nen say alaen da ed sakey ya agi ra sikara so mañgiter ed sikato; tan nen say palabasen da so saray agew da ed panagmeneng sikara so mansagpot na dakel ed panamegley na saray lima da.",
                "19": "Tan dia ed onia anengneng tayo, sanen saraya a Lamanite so naawit ya anisia tan akapikabat ed katuaan, sikara so ag-nagiing, tan lablabayen da ni so mantepel angan dia ed patey nen say mangawa ira na kasalanan; tan onia so anengneng tayo ya inkutkot da so saray ayura ra ed kareenan, odino inkutkot da so saray agamil da ed bakal, onkana ed kareenan.",
                "20": "Tan agawa a saray kaagian da, saray Lamanite, so namparaan onkana ed bakal, tan linma ra ed dalin na Nephi ed getma a deralen da so ari, tan mañgipasen ira na sananey ed sikato, tan ontan met deralen da so saray totoo na Anti-Nephi-Lehi a manlapu ed saman a dalin.",
                "21": "Natan sanen saray totoo anengneng da a sikara so onsasabi sumpa ed sikara so pinmaway ya inmabet ed sikara, tan sikara so tinmikleb dia ed dalin, tan ginapoan da so ontawag ed ñgaran na Katawan; tan onia so nengneng da sanen saray Lamanite ginapoan da ra a dugpaen, tan ginapoan da ra a pateyen ed panamegley na espada.",
                "22": "Tan dia ed onia angapo so inmabet a sinmumpa, pinatey da so sanlibo tan lima ed sikara; tan amta mi a sikara so mapalar, lapu ed sikara so linma a miayam ed Dios da.",
                "23": "Natan sanen saray Lamanite anengneng da a saray kaagian da so ag ira ombatik ed espada, ni say oniwas ira ed kawanan odino dia ed kawigi, balet sikara so ondukol ed dalin tan ompatey, tan idadayew da so Dios anga ed bekta ya ipapatey da ed espada—",
                "24": "Natan sanen onia so anengneng na saray Lamanite sikara so tinmonda a mampapatey; tan dakel ed sikara so awalaan na panañgasi ed puso ra ed saray kaagian da ya inaatey ed espada, tan sikara so nambabawi ed saray beñgatla a ginawa ra.",
                "25": "Tan agawa ya imbantak da so saray agamil da ed bakal, tan ag da la labay a demeten so saraya lamet, lapu ed sikara so apaermen ed saray impampapatey a ginawa ra; tan sikara met so dinmukol a siñga saray kaagian da, ya aalagaren da labat so panañgasi na saray akaatagey so taklay da a mamatey ed sikara.",
                "26": "Tan agawa a saray totoo na Dios so naaruman ed saman ya agew na dakerakel ni nen saray inatey; tan saraman so inatey so matunong a totoo, dia ed ontan angapo so pankatunoñgan mi a manduarua a sikara so nilaban.",
                "27": "Tan angapo so angan sakey a marelmeng a too so inatey ed limog da; balet wala so masulok a sanlibo a naawit ed pikakabat na katuaan; dia ed onia anengneng tayo a say Katawan so nankimey ed amayamay a pamaakaran onkana ed kilalaban na saray totoo to.",
                "28": "Natan say karaklan a bilang na saray Lamanite a nampapatey na dakel ed saray kaagian da so Amalekite tan Amulonite, a say karaklan ed sikara so wala ed inkabañgat na saray Nehor.",
                "29": "Natan, dia ed limog na saray tinmipon ed totoo na Katawan, angapo ed sikara so Amalekite odino Amulonite, odino saraman so wala ed inkabañgat na saray Nehor, balet sikara so peteg a kailalakan nen Laman tan si Lemuel.",
                "30": "Tan dia ed onia malinlinew so pakamuria tayo, kayari a saray totoo so aminsan aliwawaan ed panamegley na Espiritu na Dios, tan awalaan ira na baleg a pikakabat ed beñgatla nipaakar ed inkamatunong, tan sikara so onarawi lapu ed kasalanan tan karelmeñgan, sikara so nanmaliw a mapalalo ya anawet, tan dia ed onia say kipapasen da so nanmaliw a lalo a mauges a siñga ag da kapiganman akabatan so saraya a beñgatla."
            },
            "25": {
                "1": "Tan nia, natan agawa a saraman so Lamanite lalo ira a mamapasnok lapu ed impampatey da ed saray kaagian da; dia ed onia sinambaan da so ibales da ed saray Nephite; tan ag da la ginetma so pampatey ed saray totoo na Anti-Nephi-Lehi ed saman a panaon.",
                "2": "Balet inala ra so saray ñgayew da tan linma ira ed ketegan na dalin na Zarahemla, tan dinugpa ra so saray totoo a wala ed dalin na Ammonihah tan sikara so dineral da.",
                "3": "Tan dia ed kayari to nia, sikara so awalaan na dakel a bakal ed saray Nephite, a dia ed saya sikara so asunson tan apatey.",
                "4": "Tan dia ed limog na saray Lamanite ya apatey say karaklan ed sikara so boleg nen Amulon tan saray kaagian to, a sikara so sacerdote nen Noah, tan sikara so inatey ed panamegley na lima na saray Nephite;",
                "5": "Tan saray nakdaan, lapu ed batik ira ed bokig a kalawakan, tan lapu ed asamsam da so pakapanyari tan pakaoley ed saray Lamanite, so amaseñgeg a dakel ed saray Lamanite so ompatey ed panamegley na apoy lapu ed pananisia ra—",
                "6": "Dakel ed sikara, lapu ed impantepel da ed saray dakel ya abalang tan dakel a segsegang, ginapoan da ya anunotan so saray salita ya impulong nen Aaron tan saray kaagian to ed sikara ed dalin da; dia ed ontan ginapoan da so ag manisia ed saray sisia a tawir na kaamaan da, tan manisia la ra ed Katawan, tan initer to so baleg a pakapanyari ed saray Nephite, tan dia ed onia dakel ed sikara so apasimbalo ed pananisia dia ed kalawakan.",
                "7": "Tan agawa a saraman so manuoley a sikara so nakdaan ed saray anak nen Amulon ginetma ra a sikara so pateyen da, on, amin na saray manisia ed saraya a beñgatla.",
                "8": "Natan say impatey na saray angapo so kasalanan so akaseñgeg ed dakel a kaagian da so ginmalaw ed pasnok; tan wala so ginmapo a baliñgaan ed kalawakan; tan saray Lamanite ginapoan da ya anapen so saray boleg nen Amulon tan saray kaagian to tan ginapoan da ra a pateyen; tan sikara so binmatik ed bokig a kalawakan.",
                "9": "Tan nia sikara ni so aanapen da anga ed saraya ya agew na saray Lamanite. Dia ed onia saray sinalita nen Abinadi so asumpal, a sinalita to nipaakar ed boleg na saray sacerdote a sikara so añgigangan a sikato so mantepel na patey ed panamegley na apoy.",
                "10": "Tan inkuan to ed sikara: No anto so gawaen yo ed siak ontan met so kanengneñgan na beñgatla ya onsabi.",
                "11": "Tan natan si Abinadi so sankaunaan a nantepel na patey ed panamegley na apoy lapu ed pananisia to ed Dios; natan saya so labay to ya ibaga, a dakel so saray mantepel na patey ed panamegley na apoy, unong ed impanirap to.",
                "12": "Tan inkuan to ed saray sacerdote nen Noah a saray boleg da so panseñgegan na dakel ya ompatey, ed kanengneñgan unong ed inkagawa to, tan sikara so nataytayak ed arum a bansa tan pateyen da ira, a siñga karnero ya angapo so managpastol da so osil-osilan tan pateyen na saray atap a monanakap; tan natan nia, saraya a salita so apasekderan, lapu ed sikara so inosil-osilan na saray Lamanite, tan sikara so inanopan, tan sikara so pinairap da.",
                "13": "Tan agawa a sanen saray Lamanite anengneng da ya ag da natalo so saray Nephite sikara so pinmawil lamet ed dili a dalin da; tan dakel ed sikara so linma a nanayam ed dalin na Ishmael tan dalin na Nephi, tan intipon da so inkasikara ed saray totoo na Dios, a sikara so totoo na Anti-Nephi-Lehi.",
                "14": "Tan inkutkot da met so saray agamil da ed bakal, unong ed ginawa na saray kaagian da, tan ginapoan da so manmaliw a matunong a totoo; tan sikara so nankurang ed basbas na Katawan, tan sinumpal da so saray gangan to tan saray pananontunan to.",
                "15": "On, tan sinumpal da so saray gangan nen Moises; lapu ed nakaukolan a sumpalen da ni so gangan nen Moises, tan wala ni so ag asumpal. Balet nilikud ed saray gangan nen Moises, sikara mantatalaran ed isabi nen Cristo, lapu ed saray gangan nen Moises so kanengneñgan na isabi to, tan manisia ira a sumpalen da ni so saray mapalaway a susumpalen anga ed panaon a sikato so nipuyan ed sikara.",
                "16": "Natan ag da ibibilang a say kilalaban so manlapu ed gangan nen Moises; balet say gangan nen Moises so mamapabiskeg ed pananisia ra ed Cristo; tan dia ed onia impagnayon da so ilalo ed panamegley na pananisia, onkana ed andi-angaan a kilalaban, a manmamatalek ira ed espiritu na profesiya, a saya so añgisalita ed saraman a beñgatla ya onsabi.",
                "17": "Tan natan nia, si Ammon, tan si Aaron, tan si Omner, tan si Himni, tan saray kaagian da so mapalalo so gayaga ra, ed maong a nansumpalan da ed limog na saray Lamanite, ya anengneng da a say Katawan initer to ed sikara so unong ed saray pikakasi ra, tan ontan met apaneknekan so saray salita to ed sikara ed balang sakey a kipapasen."
            },
            "26": {
                "1": "Tan natan, saraya so salita nen Ammon ed saray kaagian to, a nankuan na onia: Agagik tan kaagian ko, nia ikuan ko ed sikayo, agay la so kabaleg na rason tayo a mangayaga; tan nayari kasi ya ipasen tayo a nen onsipot itayo ed dalin na Zarahemla say Dios initer to ed sikatayo so onia a kabaleg a bendicion?",
                "2": "Tan natan, ontepet ak, Agay la so kinabaleg na bendicion ya initer to ed sikatayo? Nayarian yo kasi ya ibaga?",
                "3": "Nia, siak la so onebat ed sikayo; lapu ed saray kaagian tayo, saray Lamanite, wala ra ed kabiluñgetan, on, angan dia ed sankabiluñgetan a kaaraleman, balet nia, kaonoñgan ed sikara so naawit ya akamuria ed makapakelaw a liwawa na Dios! Tan saya so bendicion ya initer to ed sikatayo, tan ginawa to tayo ya ikakana ed lima na Dios a mañgawit ed saya a baleg a kimey.",
                "4": "Nengneng yo, libu-libo ed sikara so nangayaga, tan sikara so naawit ed saray papastolan na Dios.",
                "5": "Nia, say kaumaan aanien la, tan mapalar kayo, lapu ed inwasiwas yo so palot, tan nanani kayo ed angaan na pakayari yo; on, dia ed legan na sanagew sikayo so nankimey; tan nengneng yo so bilang na saray apalot yo! Tan sikara so natipon ed saray kamalir, pian ag ira nadarak.",
                "6": "On, sikara so ag nabakbak na bagyo ed sampot ya agew; on, ni say sikara so sagaran na saray alimbosabos; balet sano onsabi so bagyo sikara so natiptipon ed saray pasen da, a say bagyo ag ontalos ed sikara; on, ni say sikara so nasunson na mabiskeg a dagem ed inerman a pasen a kiliñgan na kabusol a pañgawitan ed sikara.",
                "7": "Balet nia, sikara so wala ed lima na Katawan na panagani, tan sikara so kayarian to; tan sikara so ibañgon to ed sampot ya agew.",
                "8": "Nagalang so ñgaran na Dios tayo; mancancion tayo ed dayew to, on, iter tayo so pisasalamat ed masanto a ñgaran to, lapu ed sikato so mankikimey ed inkamatunong ed andi-angaan.",
                "9": "Tan no ag itayo linma a pinmaway ed dalin na Zarahemla, saraya ya inararo tayo a kaagian, a sikara so añgaro ed sikatayo, sikara ni natan so tatagen-tagenen na pasnok sumpa ed sikatayo, on, tan sikara met ni so sankaili ed Dios.",
                "10": "Tan agawa sanen imbaga nen Ammon so saraya a salita, si agi to ya Aaron so nampasnok ed sikato, a kuan to: Ammon, wala ed siak so takot ag la piga say gayagam awiten to ka ed panagpasirayew.",
                "11": "Balet si Ammon inkuan to ed sikato: Ag ko mampasirayew ed dili a biskeg ko, ni say dia ed dili a kakabatan ko; balet nia, say gayagak so ayadyari, on, say pusok so manliplipwa ed gayaga, tan mangayaga ak ed Dios ko.",
                "12": "On, kabat ko ya angapo so kanak; no nipaakar ed biskeg ko sakey ak a makapoy; dia ed ontan ag ko mampasirayew ed inkasiak, balet ipasirayew ko so Dios ko, tan dia ed biskeg to nayarian ko a gawaen so amin a beñgatla; on, nia, dakel a makapakelaw a milagro so inawit tayo ed saya a dalin, lapu ed saraya idayew tayo so ñgaran to ed andi-angaan.",
                "13": "Nia, pigara a libo ed saray kaagian tayo so naukbaran ed otot na infierno; tan sikara so naawit a mancancion na makarundon ya aro, tan saya lapu ed pakapanyari na salita to a wala ed sikatayo, dia ed ontan ag kasi wala so baleg a rason tayo a mangayaga?",
                "14": "On, wala so rason tayo a mandayew ed sikato ed andi-angaan, lapu ed sikato so Sankaatageyan a Dios, tan inukbaran to so saray kaagian tayo ed gulonggulong na infierno.",
                "15": "On, sikara so aliktob na andi-angaan a kabiluñgetan tan kadederal; balet nia, sikara so inawit to ed andi-angaan a liwawa to, on, ed andi-angaan a kilalaban; tan sikara so aliktob na angapo so kapara a bunlok na aro to; on, tan sikatayo so nanmaliw ya ikakana ed lima to a mangawa ed saya a makana tan makapakelaw a kimey.",
                "16": "Dia ed ontan, sikatayo so mangloria, on, mangloria itayo ed Katawan; on, sikatayo so mangayaga, tan say gayaga tayo so ayadyari; on, idayew tayo so Dios tayo ed ando la ya ando. Nia, siopa so mangloria na alablabas ed Katawan? On, siopa so makapankuan na alablabas ed kinabaleg na pakapanyari to, tan say panañgasi to, tan say andukey a panagtepel to ed saray anak na totoo? Nia, ikuan ko ed sikayo, ag ko nayari ya ibalikas so angan say sankamelagan a kabiañgan na naliliknak.",
                "17": "Siopa so mañgipasen a say Dios tayo mapalalo so panañgasi to a sinamsam to itayo ed makapataktakot, makasalanan, tan marutak a kipapasen?",
                "18": "Nia, sikatayo so nankurang a sisasanok, ed baleg a gagala a manderal ed simbaan to.",
                "19": "O sirin, akin ag to itayo impaarap ed makapataktakot a kadederal, on, akin ag to pinaulian a say espada na kaptekan to so ondapo ed sikatayo, tan ipaldeg to itayo ed andi-angaan ya andi-ilalo.",
                "20": "O, say kamareruak, siñga ed gendat a kipapasen, ontataynan ed saya a pakanunot. Nia, ag to inkana so kaptekan to ed sikatayo, balet lapu ed baleg a panañgasi to inawit to itayo ya imbasil ed andi-angaan a dayat na patey tan segsegang, angan dia ed kilalaban na saray kamarerua tayo.",
                "21": "Tan natan nia, kaagian ko; anto ya inkaugali na too so makapikabat ed saraya a beñgatla? Ikuan ko ed sikayo, angapo so siopaman a makapikabat ed saraya likud no sikato so mambabawi.",
                "22": "On, siopaman a mambabawi tan aagamilen to so pananisia, tan mangagawa na saray maong a kimey, tan mampipikasi ya andi-tonda—dia ed sikato niiter so pikakabat ed saray misterio na Dios; on, dia ed sikato niiter so pañgipuyan na saray beñgatla ya ag ni nipuyan; on, tan niiter ed sikato so pañgawit na nilibo a kamarerua ed pambabawi, angan siñga say niiter ed sikatayo ed impañgawit ed saraya a kaagian tayo ed pambabawi.",
                "23": "Natan nanunotan yo, kaagian ko, ya imbaga tayo ed saray kaagian tayo diman ed dalin na Zarahemla, ya onla itayo ed dalin na Nephi, a mampulong tayo ed saray kaagian tayo, a saray Lamanite, tan sikatayo so inelekan da a binalaw?",
                "24": "Ya inkuan da ed sikatayo: Ipapasen yo a nayarian yo ya awiten so saray Lamanite ed pikakabat na katuaan? Ipapasen yo a nakuyong yo so saray Lamanite nipaakar ed saray aliwa a tua a sisia a tawir na kaamaan da, a sikara so totoo a matalker so saray teñger da; a saray puso ra manliket ed pañgipaterter na dala; a saray agew da so pinapalabas da ed sankaugesan a karelmeñgan; a saray kagagawa ra so basbas na saray managkasalanan nanlapu la ed gapo? Natan kaagian ko, nanunotan yo a saraya so salita ra.",
                "25": "Tan nagkalalo ni inkuan da: Onlaban itayo sumpa ed sikara, pian deralen tayo ra tan say karelmeñgan da ed ipaway ed saya a dalin, ag la piga sikatayo so taloen da tan sikatayo so deralen da.",
                "26": "Balet nengneng yo, inararok a kaagian, linma itayo ed kalawakan ya aliwa a say gagala tayo deralen tayo so saray kaagian tayo, balet tekep na gagala ya ag la piga nilaban tayo so pigara ed saray kamarerua ra.",
                "27": "Natan sanen saray puso tayo so naermenan, tan ñgalñgali tayo la ompawil, nia, say Katawan niligliwa to tayo, tan inkuan to: Onla kayo ed limog na saray kaagian yo, a saray Lamanite, tan itepel yo a siaanos so saray kairapan yo, tan iter ko ed sikayo so maong a pansumpalan.",
                "28": "Tan natan nia, sikatayo so sinmabi, tan akilimog itayo ed sikara; tan sikatayo so nananos ed saray kairapan tayo, tan intepel tayo so amin a nengneng na kasegsegañgan; on, sikatayo so linma ed balang sakey ya abong, a nanmatalek itayo ed saray panañgasi na mundo—aliwa labat ed panañgasi na mundo balet dia ed saray panañgasi na Dios.",
                "29": "Tan sikatayo so linmoob ed saray kaaboñgan da tan binañgatan tayo ra, tan binañgatan tayo ra ed saray karsada ra; on, tan sikara so binañgatan tayo ed tapew na saray pukdol; tan sikatayo so linmoob met ed saray templo ra tan saray sinagogas da tan binañgatan tayo ra; tan sikatayo so pinapaway da, tan binalaw-balaw da, tan niluklukdaan da, tan tinatampal da itayo ed saray aping; tan sikatayo so tinutopak da, tan inala ra tan binalor na malet a lubir, tan impisok da itayo ed pañgawan; tan dia ed panamegley na pakapanyari tan karonuñgan na Dios sikatayo so nipaway lamet.",
                "30": "Tan sikatayo so nantepel na amin a nengneng na kairapan, tan ed saraya ya amin, ag la piga saraya so onkana ed kilaban na saray arum a kamarerua; tan impasen tayo a say gayaga tayo so manmaliw ya ayadyari no ag la piga bilang sikatayo so onkana ed kilaban na pigara.",
                "31": "Natan nia, nayarian tayo so onwandag tan nengneñgen so saray buñga na saray sagpot tayo; tan sikara kasi so pigpigara? Ikuan ko ed sikayo, Andi, sikara so amayamay; on, tan nayarian tayo a tasian so saray inkamatua ra, lapu ed panañgaro ra ed saray kaagian da tan ontan met ed sikatayo.",
                "32": "Tan nia, lablabayen da ya ibagat so saray bilay da nen say sikara so mañgekal na bilay na saray kabusol da; tan inkutkot da so saray agamil da ed bakal dia ed kaaraleman na dalin, lapu ed panañgaro ra ed saray kaagian da.",
                "33": "Tan natan nia ikuan ko ed sikayo, wala kasi ni so babaleg ya aro nen say saya ed amin a dalin? Nia, ikuan ko ed sikayo, Andi, angapo so siñga saya, angan dia ed limog na saray Nephite.",
                "34": "Tan nia, onlaban ira sumpa ed saray kaagian da; ag da nitepel ed inkasikara a sikara so napatey. Balet nia pigara ed sikara so initer da so bilay da; tan sikakabat itayo a sikara so linma ed Dios da, lapu ed aro ra tan pambusol da ed kasalanan.",
                "35": "Natan angapo kasi so rason tayo a mangayaga? On, ikuan ko ed sikayo, angapo kapiganman so totoo ya awalaan na ontan kabaleg a gayaga a siñga sikatayo, nanlapu ed ingapo na mundo; on, tan say gayagak so alablabas, angan say pampasirayew ko ed Dios ko; lapu ed wala ed sikato so amin a pakapanyari, amin a karonuñgan, tan amin a pakatalus; natebek to so amin a beñgatla, tan sikato so sakey a mapañgasi a Pinalsa, angan dia ed kilalaban, ed saraman so mambabawi tan manisia ed ñgaran to.",
                "36": "Natan no saya so panagpasirayew, angan ontan siak so mampasirayew; lapu ed sikatoya so bilay ko tan liwawak, say gayagak tan kilalaban ko, tan inkarundon ko nanlapu ed andi-angaan a dageyem. On, nagalang so ñgaran na Dios ko, a sikato so manunot ed saya a totoo, a sikara so sakey a sañga na kiew na Israel, tan saya so abalang ed señgeg to ed ag-kabat a dalin; on, ikuan ko, nagalang so ñgaran na Dios ko, lapu ed sikato so manunot ed sikatayo, a manaakar-akar ed ag-kabat a dalin.",
                "37": "Natan kaagian ko, anengneng tayo a say Dios so manunot ed amin a totoo, inerman a dalin so kawalaan da; on, binilang to so saray totoo to, tan say sankaaraleman a panañgasi to wala ed amin a lapag na mundo. Natan, saya so gayagak, tan baleg a pisalamatan ko; on, tan iter ko so pisasalamat ed Dios ko ya anga la ed anga. Amen."
            },
            "27": {
                "1": "Natan agawa a sanen saraman so Lamanite ya akibakal sumpa ed saray Nephite nalmo ra, kayari na dakel ya impanirap da a panderal ed sikara, ya angapo so kakanaan na panaanap da ed kaderal da, sikara so amawil lamet ed dalin na Nephi.",
                "2": "Tan agawa a saray Amalekite, lapu ed saray atigway ed sikara, mapalalo so pasnok da. Tan sanen anengneng da ya ag ira makabales ed saray Nephite, ginapoan da a pagalawen so saray totoo a mampasnok sumpa ed saray kaagian da, a saray totoo na Anti-Nephi-Lehi; dia ed ontan ginapoan da ra lamet a deralen.",
                "3": "Natan saya a totoo lamet ag da labay ya alaen so saray agamil da ed bakal, tan intepel da ed inkasikara so papatey unong ed pilalek na saray kabusol da.",
                "4": "Natan sanen si Ammon tan saray kaagian to anengneng da so saya a kimey na panagderal ed limog na saray pinabpabli ya inararo ra, tan ed limog na saray mamapabli a mañgaaro ed sikara—lapu ed impasen da a siñga ra angeles a nibaki a nanlapu ed Dios a mañgilaban ed sikara ed andi-angaan a kadederal—dia ed ontan, sanen si Ammon tan saray kaagian to anengneng da so saya a baleg a kimey na panagderal, sikara so atenyeg na panañgasi, tan inkuan da ed ari:",
                "5": "Tiponen tayo so saya a totoo na Katawan, tan onla itayo ed dalin na Zarahemla ed saray kaagian tayo a Nephite, tan ontaynan tayo ed lima na saray kabusol tayo, pian sikatayo so ag naderal.",
                "6": "Balet say ari inkuan to ed sikara: Nia, saray Nephite deralen da itayo, lapu ed dakel a panagpatey tan kasalanan a ginawa tayo sumpa ed sikara.",
                "7": "Tan si Ammon inkuan to: Onla ak tan itepet ko ed Katawan, tan no ibaga to ed sikatayo, onla itayo ed saray kaagian tayo, onla itayo kasi?",
                "8": "Tan say ari inkuan to ed sikato: On, no say Katawan ibaga to ya onla itayo, sikatayo so onla ed saray kaagian tayo, tan sikatayo so manmaliw ya aripen da anga ed naapiger tayo ed sikara so saray dakel ya impampatey tan kasalanan a ginawa tayo sumpa ed sikara.",
                "9": "Balet si Ammon inkuan to ed sikato: Saya so sumpa ed gangan na saray kaagian tayo, a saya so inletneg nen amak, a wala so aripen ed limog da; dia ed ontan sikatayo so onla tan manmatalek itayo ed panañgasi na saray kaagian tayo.",
                "10": "Balet say ari inkuan to ed sikato: Itepet mo ed Katawan, tan no ikuan to ya onla itayo, sikatayo so onla; odino andi sikatayo so ompatey ed saya a dalin.",
                "11": "Tan agawa a si Ammon so linma tan tinmepet ed Katawan, tan say Katawan inkuan to ed sikato:",
                "12": "Alaen mo so saya a totoo ya ipaway ed saya a dalin, pian ag ira ompatey; lapu ed si Satanas baleg so bemben to ed saray puso na saray Amalekite, a sikara so amagalaw ed saray Lamanite a mampasnok sumpa ed saray kaagian da a pateyen da ra; dia ed ontan paway kayo ed saya a dalin; tan mapalar so saya a totoo ed saya a kailalakan, lapu ed sikara so iagel ko.",
                "13": "Tan natan agawa a si Ammon so linma tan imbaga to ed ari so amin a salita ya imbalikas na Katawan ed sikato.",
                "14": "Tan tinipon da ya amin so saray totoo ra, on, amin a totoo na Katawan, tan tinipon da so amin a karnero tan baka ra, tan sikara so sinmipot a pinmaway ed saman a dalin, tan akasabi ra ed kalawakan a saya so amaldua ed dalin na Nephi ed say dalin na Zarahemla, tan sikara so akasabi ed asinger na saray ketegan na dalin.",
                "15": "Tan agawa a si Ammon inkuan to ed sikara: Nia, siak tan saray kaagian ko so onla ed dalin na Zarahemla, tan sikayo so natilak dia anga ed ipawil mi; tan suboken mi so puso na saray kaagian tayo, no labay da a sikayo so onla ed dalin da.",
                "16": "Tan agawa a sanen si Ammon so mamapaarap la ed saman a dalin, sikato tan saray kaagian to naabet da si Alma, ed sakey a pasen ya asalita la; tan nia, saya so magayaga ya impandorumog.",
                "17": "Natan say gayaga nen Ammon so mapalalo a baleg angan sikato so nanmaliw a nagnap; on, sikato so napno na gayaga ed Dios to, anga ed sikato so naupotan na biskeg; tan sikato lamet so niparukol ed dalin.",
                "18": "Natan aliwa kasi a saya so mapalalo a gayaga? Nia, saya so gayaga ya angapo ni so akaawat likud labat ed peteg a nambabawi tan mapaabeba a managanap na liket.",
                "19": "Natan say gayaga nen Alma ed impakarumog to ed kaagian to so matua a baleg, tan ontan met ed gayaga nen Aaron, nen Omner tan si Himni; balet nia say gayaga ra ag to apalabsanan so biskeg da.",
                "20": "Tan natan agawa a si Alma inolop to so saray kaagian to a pinmawil ed dalin na Zarahemla; angan dia ed dili ya abong to. Tan sikara so linma tan imbaga ra ed pañgulo ya okom so amin a beñgatla ya agawa ed sikara ed dalin na Nephi, dia ed limog na kaagian da, saray Lamanite.",
                "21": "Tan agawa a say pañgulo ya okom añgipaakseb na palapag ed amin a dalin, lapu ed pilalek to so voces na saray totoo nipaakar ed pañgawat da ed saray kaagian da, a sikara so totoo na Anti-Nephi-Lehi.",
                "22": "Tan agawa a say voces na saray totoo so sinmabi, a nankuan: Nia, iter tayo so dalin na Jershon, a wala ed bokig ya asinger ed dayat, a kasolduñgan na dalin na Bountiful, a saya so wala ed abalaten na dalin na Bountiful; tan saya a dalin na Jershon so iter tayo ed saray kaagian tayo ya ipatawir.",
                "23": "Tan nia, ilira tayo so saray ñgayew tayo ed baetan na dalin na Jershon tan dalin na Nephi, pian niagel tayo so saray kaagian tayo ed dalin na Jershon; tan saya so gawaen tayo lapu ed saray kaagian tayo, lapu ed takot da ya alaen so saray agamil da ed bakal sumpa ed saray kaagian da ag la piga sikara so makagawa na kasalanan; tan saya so baleg a takot da so sinmabi lapu ed ansakit a panagbabawi a ginawa ra, niseñgeg ed saray dakel ya impampapatey da tan makapataktakot a karelmeñgan da.",
                "24": "Tan natan nia, saya so gawaen tayo ed saray kaagian tayo, pian tawiren da so dalin na Jershon; tan sikara so bantayan tayo manlapu ed saray kabusol da ed panamegley na saray ñgayew tayo, dapot no mañgiter ira ed sikatayo na kabiañgan na saray tagano ra ya itulong da ed sikatayo a pantagano ed saray ñgayew tayo.",
                "25": "Natan, agawa a sanen si Ammon nadñgel to so saya, sikato so pinmawil ed saray totoo na Anti-Nephi-Lehi, tan kaolop to met si Alma, ed kalawakan, a diman da impaalagey so saray abong-abong da ya abel, tan impakabat da ed sikara so saraya ya amin a beñgatla. Tan si Alma tinungtong to met ed sikara so impakapasimbalo to ed pananisia, a kaiba to ra di Ammon tan Aaron, tan saray kaagian to.",
                "26": "Tan agawa a saman so akaseñgeg na baleg a gayaga ed limog da. Tan sikara so linma ed dalin na Jershon, tan kinayarian da so dalin na Jershon; tan sikara so tinawag na saray Nephite a totoo nen Ammon; dia ed ontan sikara so abirbir ed saman a ñgaran nanlapu ed saman.",
                "27": "Tan sikara so kabiañgan ed limog na saray totoo nen Nephi, tan nibilang met ira ed limog na totoo a wala ed simbaan na Dios. Tan sikara met so binirbir lapu ed seet da ya onkana ed Dios, tan ontan met ed saray totoo; lapu ed nagnap so inkamatua ra tan kaptekan da ed amin a beñgatla; tan sikara so ag-nagiing ed pananisia ed si Cristo, angan dia ed kasampotan.",
                "28": "Tan say pakanengneng da ed panagpaterter na dala na saray kaagian da so sankabalegan a pambusol; tan sikara so ag la kapiganman nakuyong a mandemet na saray agamil da ed bakal sumpa ed saray kaagian da; tan ag ira kapiganman onnengneng ed patey a wala so antokaman a takot, lapu ed say ilalo tan pakamuria ra ed si Cristo tan say kioli ed bilay; dia ed ontan, say patey so naakmon la ed sikara ed panamegley na pantaluna nen Cristo ed saya.",
                "29": "Dia ed ontan, mantepel ira na patey ed mapalalo tan makapasinagem a kanengneñgan a nipalikna manlapu ed saray kaagian da, sakbay ya alaen da so saray espada da odino melag a espada a pamatey da.",
                "30": "Dia ed saya sikara so sakey a maseseg tan inararo a totoo, saray sankamapalaran a totoo na Katawan."
            },
            "28": {
                "1": "Tan natan agawa a kayari a saray totoo nen Ammon so niletneg ed dalin na Jershon, tan sakey a simbaan so inletneg met ed dalin na Jershon, tan saray ñgayew na Nephite so nilira ed kaliber-liber na Jershon, on, dia ed amin a ketegan ed kaliber-liber na dalin na Zarahemla; nia saray ñgayew na Lamanite tinumbok da so saray kaagian da ed kalawakan.",
                "2": "Tan dia ed onia wala so agawa a makapataktakot a bakal; on, angan angapo ni so mipara a kabat na saray totoo nanlapu ed saman so panaon ya intaynan nen Lehi ed Jerusalem; on, tan asamplora a nilibo so inaatey ed saray Lamanite tan sikara so ataytayak ed dakel a pasen.",
                "3": "On, tan wala met so dakerakel ya inaatey ed limog na saray totoo nen Nephi; angaman ontan, saray Lamanite so asunson tan nitaytayak, tan saray totoo nen Nephi so amawil lamet ed dalin da.",
                "4": "Tan natan saya so panaon ya inkiwala na baleg ya ermen tan pannañgis ya areñgel ed amin a pasen na dalin, ed limog na amin a totoo nen Nephi—",
                "5": "On, say akis na saray balo a bibii ed ermen da ed saray asawa ra a laki, tan ontan met ed kaamaan ed ermen da ed saray lalaki ya anak da, tan say bii ya anak ed agi to a laki, on, say laki ya agi ed ama to; tan dia ed saya say akis na ermen so nadñgel ed amin a limog da, ed ermen da ed saray kakanayon da ya inatey.",
                "6": "Tan natan peteg a saya so sakey a maermen ya agew; on, sakey a panaon a masimuon, tan sakey a panaon na dakel a panagayuno tan pikakasi.",
                "7": "Tan dia ed onia so impansampot na komalabinlima a taon ya oley na saray okom ed saray totoo nen Nephi;",
                "8": "Tan saya so kasulatan nen Ammon tan saray kaagian to, saray impambaroy da ed dalin na Nephi, saray impanirap da ed saman a dalin, saray ermen da, tan saray kairapan da, tan say ag-natebek a gayaga ra, tan say impañgawat tan ag nasigen a kipapasen na saray kaagian da ed dalin na Jershon. Tan natan komon say Katawan, a Mananundon na amin a totoo, binendicionan to so saray kamarerua ra ed ando la ya ando.",
                "9": "Tan saya so kasulatan na saray bakal tan baliñgaan ed limog na saray Nephite, tan ontan met ed saray bakal ed baetan na saray Nephite tan Lamanite; tan say komalabinlima a taon ya oley na saray okom so nansampot.",
                "10": "Tan nanlapu ed unaan a taon ya anga ed komalabinlima apalabas so inkaderal na dakel a nilibo a bilay; on, saya so añgawit na makapataktakot a nengneng na impamaterter na dala.",
                "11": "Tan saray bangkay na dakel a nilibo so akarukol ed dalin, legan a saray bangkay na dakel a nilibo so natetemek ya akalusbo ed tapew na dalin; on, tan dakel a nilibo so maneermen ed inkabalang na saray kakanayon da, say makaseñgeg wala so rason da ya ontakot, unong ed saray sipan na Katawan, lapu ed sikara so nigena ed kipapasen na andi-angaan ya kaermenan.",
                "12": "Legan a dakel a nilibo so peteg a maneermen ed inkabalang na saray kakanayon da, iñgen sikara so nangayaga tan nipatagey ed ilalo, tan iñgen sikakabat ira, unong ed saray sipan na Katawan, a sikara so ombañgon a manayam ed nikawanan a lima na Dios, ed kipapasen na angapo so kasampotan a liket.",
                "13": "Tan dia ed onia anengneng tayo no panon so ag-pampapara na too lapu ed kasalanan tan kasosumpa, tan say pakapanyari na demonyo, a manlalapu ed saray plano na kasiliban a ginawa to pian nakalotan to so saray puso na totoo.",
                "14": "Tan dia ed onia anengneng tayo so malaglaem a kerew na seet ed saray totoo a mansagpot ed saray kaolivaan na Katawan; tan dia ed onia anengneng tayo so baleg a rason na panermen, tan ontan met na pangayaga—ermen lapu ed patey tan kaderal ed limog na saray totoo, tan gayaga lapu ed liwawa nen Cristo onkana ed bilay."
            },
            "29": {
                "1": "O no siak so sakey ya angel, tan naalak so pirawat na pusok, pian siak komon so onla tan mansalita ed panamegley na trompita na Dios, ed sakey a voces a yegyegen to so mundo, tan ikelyaw so pambabawi ed balang sakey a totoo!",
                "2": "On, ibawag ko ed balang sakey a kamarerua, a siñga dia ed voces na karul, so pambabawi tan say plano na pananundon, a sikara so nepeg a mambabawi tan ondago ed Dios tayo, pian angapo la komon so dakel ya ermen ed amin a tapew na dalin.",
                "3": "Balet nengneng yo, sakey ak a too, tan mankasalanan ak ed say pirawat ko; lapu ed nepeg pasaragen ko so saray beñgatla ya ingetar na Katawan ed siak.",
                "4": "Ag la manepeg a panaburidoan ko so saray pilalek ko ed say malet a gangan na matunong a Dios, lapu ed kabat ko ya iter to ed saray totoo so unong ed saray pilalek da, balang la no nipaakar ed patey odino nipaakar ed bilay; on, kabat ko ya igetar to ed saray totoo, on, ipaakseb to ed sikara so saray gangan ya ag-nauman, unong ed saray linawa ra, balang la no saraya so nipaakar ed kilalaban odino nipaakar ed kadederal.",
                "5": "On, tan kabat ko a say maong tan mauges so sinmabi ed amin a totoo; siopaman ya ag to kabat so maong ed mauges so andi-tetel; balet siopaman a kabat to so maong tan mauges, dia ed sikato niiter so unong ed saray pilalek to, no say kaliktan to so maong odino mauges, bilay odino patey, gayaga odino tetel na consiensia.",
                "6": "Natan, dia ed nanenengneng ko kabat ko so saraya a beñgatla, akin pampilalekan ko ni so babaleg nen say pangawak na kimey a saya so akatawagan ko?",
                "7": "Akin pampilalekan ko ni a siak so sakey ya angel, pian makapansalita ak ya anga ed amin a sampot na mundo?",
                "8": "Tan nia, say Katawan iter to ed amin a bansa, ed dili a bansa ra tan salita ra, na mañgibañgat ed salita to, on, dia ed kakabatan, amin a nanengneng to a manepeg a nawalaan ira; dia ed ontan anengneng tayo a say Katawan so mambilin ed kakabatan, unong ed dinan so manepeg tan matua.",
                "9": "Amtak no anto so ingangan na Katawan ed siak, tan mangloria ak ed saya. Ag ko panglorian so inkasiak, balet mangloria ak ed saman so ingangan na Katawan ed siak; on, tan saya so gloriak, pian komon manmaliw ak ya ikakana ed saray lima na Dios a mañgawit na pigara a kamarerua ed pambabawi; tan saya so gayagak.",
                "10": "Tan nia, sano nanenengneng ko a dakel ed saray kaagian ko so tua a nambabawi, tan ondadago ra ed Katawan a Dios da, dia ed saya say kamareruak napno na gayaga; dia ed saya nanunotan ko no anto so saray ginawa na Katawan ed siak, on, angan dineñgel to so saray pikakasik; on, dia ed saya nanunotan ko so mapañgasi a taklay to ya iniunat to ed siak.",
                "11": "On, tan nanunotan ko met so inkadakep na saray amak; lapu ed petepeteg a kabat ko ya inlaban ira na Katawan ya impaway ed inkaaripen, tan lapu ed saya inletneg so simbaan to; on, say Katawan a Dios, say Dios nen Abraham, say Dios nen Isaac, tan say Dios nen Jacob, so añgilaban ed sikara ed inkaaripen.",
                "12": "On, lawas ko a nonunoten so inkadakep na saray amak; tan saman met lamlamang a Dios so añgilaban ed sikara ed lima na saray taga-Egipto, ed inkaaripen.",
                "13": "On, tan saman met lamlamang a Dios so añgiletneg na simbaan to ed limog da; on, tan saman met lamlamang a Dios so nantawag ed siak ed masanto a kimey, a mañgipulong na salita ed saya a totoo, tan añgiter ed siak na dakel a maong a nansumpalan, a dia ed saya say gayagak so nagnap.",
                "14": "Balet ag ak nangayaga ed maong a nansumpalan ko a bukor, balet say gayagak so lalo a nagnap lapu ed say maong a nansumpalan na saray kaagian ko, a linma ed dalin na Nephi.",
                "15": "Nia, sikara so nansagpot a mapalalo, tan akapañgiter ira na dakel a buñga; tan agay la a kabaleg so tumang da!",
                "16": "Natan, sano nanunotan ko so maong a nansumpalan na saraya a kaagian ko say kamareruak so naawit ed arawi, anga ed isian to ed laman ko, a siñga nen saman, tan ontan la so kabaleg na gayagak.",
                "17": "Tan natan komon say Dios iter to ed saraya, a kaagian ko, a sikara komon so onyurong ed panarian na Dios; on, tan ontan met ed buñga na saray sagpot da pian komon sikara so ag la ompaway, balet sikara komon so mandayew ed sikato ya anga ed anga. Tan komon say Dios iter to a saya so nagawa unong ed saray salitak, iñgen unong ed sinalitak. Amen."
            },
            "30": {
                "1": "Nia, natan agawa a kayari a saray totoo nen Ammon so niletneg ed dalin na Jershon, on, tan ontan met kayari a saray Lamanite so asunson ed paway na saman a dalin, tan saray inaatey da so intabon na saray totoo ed saman a dalin—",
                "2": "Natan saray inaatey so ag la abilang lapu ed kinarakel na saray bilang da; ni saray inaatey na saray Nephite so abilang—balet agawa a kayari ra ya intabon so saray inaatey da, tan ontan met kayari na saray agew na impanayuno, tan impanermen tan pikakasi, (tan saya so komalabinanem a taon ya oley na saray okom ed saray totoo nen Nephi) ginmapo so nampatuloy a kareenan ed lapag na saman a dalin.",
                "3": "On, tan saray totoo tinunton da a sumpalen so saray gangan na Katawan; tan malet so impansumpal da ed saray tutuntonen na Dios, unong ed gangan nen Moises; lapu ed nibañgat ed sikara a sumpalen da so saray gangan nen Moises ya anga ed saraya so nagnap.",
                "4": "Tan dia ed onia saray totoo angapo so beñgatla ya akagutgot ed sikara legan na komalabinanem a taon ya oley na saray okom ed saray totoo nen Nephi.",
                "5": "Tan agawa a sanen ingapo na komalabimpito a taon ya oley na saray okom, wala so nampatuloy a kareenan.",
                "6": "Balet agawa dia ed saguinunor ed komalabimpito a taon, sinmabi so sakey a too ed dalin na Zarahemla, tan sikato so Sumpa ed Cristo, lapu ed ginapoan to so mampulong ed saray totoo sumpa ed saray profesiya a sinalita na saray profeta, nipaakar ed isabi nen Cristo.",
                "7": "Natan angapo so gangan a sumpa ed pananisia na sakey a too; lapu ed mapeget a sumpa ed saray gangan na Dios a wala so sakey a gangan a mañgawit ed saray totoo ed ag pampapara a letnegan.",
                "8": "Tan onia so kuan na masanto a kasulatan: Pilien mo ed saya ya agew, no siopa so panlingkoran mo.",
                "9": "Natan no say sakey a too pilalek to so manlingkor ed Dios, saya so pankanawnawa to; odino, no sikato so manisia ed Dios sikato so mankanawnawa a manlingkor ed sikato; balet no sikato so ag manisia ed sikato angapo so gangan a mandusa ed sikato.",
                "10": "Balet no sikato so nampatey sikato so dusaen na patey; tan no sikato so nantulisan sikato met so nadusa; tan no sikato so nantakew sikato met so nadusa; tan no sikato so nangawa na pikakaloguran sikato met so nadusa; on, lapu ed saya ya amin a karelmeñgan sikara so nadusa.",
                "11": "Lapu ed wala so sakey a gangan a saray totoo so natutolan unong ed saray kasalanan da. Manwari ya ontan, angapo so gangan a sumpa ed pananisia na sakey a too; dia ed ontan, say sakey a too so nadusa labat ed saray kasalanan a ginawa to; dia ed ontan amin a totoo so wala ed nampapara a letnegan.",
                "12": "Tan saya a Sumpa ed Cristo, a say ñgaran to Korihor, (tan say gangan angapo so pakayari to a mambemben ed sikato) ginapoan to so mampulong ed saray totoo ya angapo so Cristo. Tan dia ed onia a kanengneñgan sikato so nampulong, a nankuan:",
                "13": "O sikayo ya abalor ed silong na makulang-kulang tan angapo so kakanaan ya ilalo, akin ipako yo so inkasikayo ed onia a makulang-kulang a beñgatla? Akin aanapen yo so sakey a Cristo? Lapu ed angapo so too a makapikabat ed antokaman ya onsabi.",
                "14": "Nia, saraya so beñgatla a tatawagen yo a profesiya, a kuan yo a saraya so nipalima nanlapu ed saray masanto a profeta, nia, saraya so makulang-kulang a sisia a tawir na kaamaan yo.",
                "15": "Panon so pikabat yo na katuaan na saraya? Nia, ag nayari ya amta yo so saray beñgatla ya ag yo nanengneng; dia ed ontan ag yo nayarian a naamtaan a wala so sakey a Cristo.",
                "16": "Sikayo so mantatalaran tan kuan yo ya anengneng yo so pamaandi na saray kasalanan yo. Balet nia, saya so kasumpalan na sakey a nagugulo a kanunotan; tan saya ya aliwa a mauksoy a kanunotan yo so sinmabi lapu ed sisia a tawir na kaamaan yo, a saya so añgitunton ya añgiarawi ed sikayo ed pananisia na saray beñgatla ya aliwa a tua.",
                "17": "Tan dakel ni a siñga onia a beñgatla so imbaga to ed sikara, ya imbaga to ya angapo so bagat a pamaandi na kasalanan a nagawa ya onkana ed kasalanan na saray totoo, balet balang sakey a too so mankurang ed saya a bilay unong ed kiwas na pinalsa; dia ed ontan balang sakey a too so onaliguas unong ed kakabatan to, tan balang sakey a too so ontaluna unong ed biskeg to; tan antokaman a gawaen na too aliwa a kasalanan.",
                "18": "Tan onia so impampulong to ed sikara, ya intunton to ya iniarawi so puso na dakerakel, a señgeg na impañgiatagey da ed saray ulo ra ed karelmeñgan da, on, dakel a bibii so nitunton a niarawi, tan ontan met ed saray lalaki, a mangawa na inkabalangkantis—ya imbabaga to ed sikara a sano say sakey a too so inatey la, saman la so kasampotan.",
                "19": "Natan saya a too linma ed dalin na Jershon met, a mañgipulong ed saraya a beñgatla ed limog na saray totoo nen Ammon, a sikara nen saman so totoo na saray Lamanite.",
                "20": "Balet nia sikara so lalo a makabat nen say dakel ed saray Nephite; tan sikato so inerel da, tan binalor da, tan sikato so inawit da ed arap nen Ammon, a sikato so atagey a sacerdote na saman a totoo.",
                "21": "Tan agawa a sikato so inawit da ya impaway ed dalin da. Tan sikato so akasabi ed dalin na Gideon, tan ginapoan to so mampulong ed sikara met; tan dia ag awalaan na dakel a maong a nansumpalan, lapu ed sikato so inerel da tan binalor tan inawit da ed arap na atagey a sacerdote, tan ontan met dia ed pañgulo ya okom ed dalin.",
                "22": "Tan agawa a say atagey a sacerdote inkuan to ed sikato: Akin kasi manliliber-liber ka a mamipikewet ed saray dalan na Katawan? Akin kasi ibabañgat mo ed saraya a totoo ya angapo so Cristo, pian patondaen mo so saray gayaga ra? Akin kasi mansasalita ka sumpa ed amin a profesiya na saray masanto a profeta?",
                "23": "Natan say ñgaran na saya ya atagey a sacerdote so Giddonah. Tan si Korihor inkuan to ed sikato: Lapu ed ag ko ibabañgat so makulang-kulang a sisia a tawir na kaamaan yo, tan lapu ed ag ko ibabañgat so saray totoo ya ipaldeg da so inkasikara ed saray makulang-kulang a tutuntonen tan gagawaen a saraya so impalima na saray kadaanan a sacerdote, pian pasuoten da ya alaen so pakapanyari tan pakaoley ed sikara, pian mansiansia ra ed andi-kakabatan, pian ag da ipaatagey so saray ulo ra, no ag iñgen sikara so naawit a mampaabeba unong ed saray salita yo.",
                "24": "Inkuan yo a saya a totoo so sakey a bulos a totoo. Nia, ikuan ko a sikara so wala ed inkadakep. Ikuan yo a saraman so kadaanan a profesiya so tua. Nia, ikuan ko ya ag yo kabat a saraya so tua.",
                "25": "Inkuan yo a saya a totoo so sakey a makasalanan tan nigapol a totoo, lapu ed impankasalanan na sakey ya ateng. Nia, ibagak a say sakey ya ogaw angapo so kasalanan to lapu ed saray ateng to.",
                "26": "Tan inkuan yo met a si Cristo so onsabi. Balet nia, ikuan ko ya ag yo kabat a wala so Cristo. Tan inkuan yo met a sikato so ompatey lapu ed saray kasalanan na mundo—",
                "27": "Tan dia ed onia intutunton yo so saraya a totoo ya ontumbok ed saray makulang-kulang a sisia a tawir na kaamaan yo, tan unong ed saray dili a pilalek yo; tan sikara so impaldeg yo, angan siñga sikara so wala ed inkadakep, pian patabaen yo so inkasikayo ed sagpot na saray lima da, pian ag da sarag so ontangwa a sitatalek, tan ag da pangayagaan so saray pankatunoñgan tan pankanawnawa ra.",
                "28": "On, ag da sarag ya ikana so saray kayarian da ag la piga napabaiñgan da so saray sacerdote ra, a sikara so añgipako ed sikara unong ed saray dili a pilalek da, tan inawit da ra a manisia, unong ed sisia a tawir tan saray kugip da tan saray kaliktan da tan saray payawar da tan saray konkonwari a misterio ra, a nepeg da a gawaen, lapu ed ag da gawaen so unong ed saray salita ra, napabaiñgan da so sakey a pinalsa ya ag-kabat, a sikato so ibabaga ra a Dios—sakey a pinalsa ya ag ni anengneng odino akabatan, a sikato so angapo nen saman odino kapiganman.",
                "29": "Natan sanen say atagey a sacerdote tan say pañgulo ya okom anengneng da so awet na puso to, on, sanen anengneng da a sikato so onsumpa angan dia ed Dios, ag ira inmebat ed saray salita to; balet ingangan da a sikato so baloren; tan sikato so iniawat da ya impalima ed saray manañgipañgulo, tan iniakar da ed dalin na Zarahemla, pian sikato so iarap da ed si Alma, tan say pañgulo ya okom a sikato met so gobernador ed amin na dalin.",
                "30": "Tan agawa a sanen sikato so naawit da ed arap nen Alma tan say pañgulo ya okom, intuloy to so gagawaen to a siñga sanen wala ed dalin na Gideon; on, intuloy to so pansasamba to.",
                "31": "Tan sikato so tinmalindeg ed agay la a lañgas na salita to ed arap nen Alma tan ininsulto to so saray sacerdote tan managbañgat, a pankakasalananen to a sikara so mañgitutonton ed saray totoo ed makulang-kulang a sisia a tawir ed kaamaan da, pian sikara so ontaba ed sagpot na saray totoo.",
                "32": "Natan si Alma inkuan to ed sikato: Kabat mo ya ag kami mampapataba ed saray sagpot na saya a totoo; tan nia siak so nansagpot nanlapu la ed ingapo na oley na saray okom ya anga ed natan, ed dili a limak ya onkana ed pambilay ko, manwari a dakel so pambabaroy ko a manliliber-liber ed saya a dalin pian ipalapag so salita na Dios ed saray totook.",
                "33": "Tan manwari a dakel so kimey a ginawak ed simbaan, ag ko añgawat na angan sakey a senine ed saray sagpot ko; ni siopaman ed saray kaagian ko, likud labat dia ed yuroñgan na panañgokoman; tan dia ed onia say inawat mi saman labat so unong ed gangan ed panaon mi.",
                "34": "Tan natan, no ag kami mañgawat na antokaman a beñgatla ed saray sagpot mi ed simbaan, anto so nagungonaan mi a mansagpot ed simbaan likud labat ed pañgibawag mi na katuaan, pian nawalaan kami na liket na gayaga ed saray kaagian mi?",
                "35": "Dia ed onia akin kasi ibagam a sikami so mampupulong ed saya a totoo pian makaala kami na gungona, balet sika, dia ed sika a dili, kabat mo ya angapo so gungona ya aawaten mi? Tan natan, a manisia ka a papalikdoen mi so saya a totoo, a saya so señgegan na ontan la a gayaga ed saray puso ra?",
                "36": "Tan si Korihor inmebat ed sikato, On.",
                "37": "Tan dia ed saya si Alma inkuan to ed sikato: Manisia ka kasi a wala so Dios?",
                "38": "Tan sikato so inmebat, Andi.",
                "39": "Natan si Alma inkuan to ed sikato: Iburim kasi ni lamet a wala so Dios, tan ontan met iburim ni si Cristo? Tan nia, inkuan ko ed sika, kabat ko a wala so Dios, tan ontan met a si Cristo so onsabi.",
                "40": "Tan natan anto so pakanengneñgan a wala ed sika ya angapo so Dios, odino si Cristo so ag onsabi? Ibagak ed sika ya angapo so nibagam, likud ed salitam labat.",
                "41": "Balet, nia, wala ed siak so amin a beñgatla a pamaneknek a saraya a beñgatla so tua; tan wala met ed sika so amin a beñgatla a pamaneknek a saraya so tua; tan saraya kasi so iburim? Manisia ka kasi a saraya a beñgatla so tua?",
                "42": "Nia, kabat ko a manisia ka, balet wala ed sika so mantitila ya espiritu, tan impulisay mo so Espiritu na Dios kanian angapo so pasen to ed sika; balet say demonyo wala so pakapanyari to ed sika, tan sika so ililibot to, a mankikimey ed panagpalikdo pian deralen to so saray anak na Dios.",
                "43": "Tan natan si Korihor inkuan to ed si Alma: No ipanengneng mo ed siak so sakey a tanda, pian nakuyong ak a wala so Dios, on, ipanengneng mo ed siak a wala so pakapanyari to, tan dia ed ontan nakuyong ak ed katuaan na saray salitam.",
                "44": "Balet si Alma inkuan to ed sikato: Wala la ed sika so magenap a tanda; tuksoen mo ni kasi so Dios mo? Ibagam ni kasi, Ipanengneng mo ed siak so sakey a tanda, angaman wala la ed sika so pamaneknek na amin a kaagian mo, tan amin met a masanto a profeta? Saray masanto a kasulatan so nigaton ed arapan mo, on, tan amin a beñgatla so mañgitoturo a wala so Dios; on, angan say dalin, tan amin a beñgatla a wala ed tapew to, on, tan say igagalaw to, on, tan ontan met na amin a planeta ya ongagalaw ed gendat ya uksoy da so mantasi a wala so Sankaatageyan a Manamalsa.",
                "45": "Tan siansia ka ni a manliliber-liber, a mañgitutonton a mañgiarawi ed puso na saya a totoo, a mampapaneknek ed sikara ya angapo so Dios? Tan iñgen mamburi ka sumpa ed saraya a mantatasi? Tan inkuan to: On, iburik, likud no mañgipanengneng ka ed siak na sakey a tanda.",
                "46": "Tan natan agawa a si Alma inkuan to ed sikato: Nia, siak so maermen lapu ed awet na pusom, on, tan siansia ni a sumpaen mo so espiritu na katuaan, pian say kamareruam komon so naderal.",
                "47": "Balet nia, magmaong ni a nabalang mo so kamareruam nen say sika so panseñgegan na dakel a kamarerua so napelag ed kadederal, lapu ed panagtilam tan say makasagiat a salitam; dia ed ontan no mamburi ka lamet, nia say Dios bakbaken to ka, pian sika so manmaliw ya emel, pian ag mo la nilukas so sañgim kapiganman, pian ag mo la palikdoen so saya a totoo kapiganman.",
                "48": "Natan si Korihor inkuan to ed sikato: Ag ko iburi so kiwala na Dios, balet ag ko manisia a wala so Dios; tan ikuan ko met, ya ag mo kabat a wala so Dios; tan likud no ipanengneng mo ed siak so sakey a tanda, ag ak manisia.",
                "49": "Natan si Alma inkuan to ed sikato: Saya so iter ko ed sika a sakey a tanda, a sika so nabakbak na inkaemel, unong ed saray salitak; tan ikuan ko, dia ed ñgaran na Dios, sika so nabakbak na inkaemel, pian kapiganman ag ka la makasalita.",
                "50": "Natan sanen si Alma imbaga to so saraya a salita, si Korihor so abakbak na inkaemel, kanian ag la makasalita, unong ed saray salita nen Alma.",
                "51": "Tan natan sanen say pañgulo ya okom anengneng to so saya, sikato so nangawa na sulat ed si Korihor, a nankuan: Manisia ka la ed pakapanyari na Dios? Dia ed sikato so nampilalekan mo a si Alma mañgipanengneng na tanda? Labay mo kasi a pairapen to ni so arum, pian ipanengneng to ed sika so sakey a tanda? Nengneng mo, impanengneng to ed sika so sakey a tanda; tan natan aruman mo ni so pansumpam?",
                "52": "Tan si Korihor iniunat to so lima to tan nansulat, a nankuan: Kabat ko a sakey ak la ya emel, lapu ed ag ak makapansalita; tan amtak ya angapo likud ed pakapanyari na Dios so makapañgiter ed saya ed siak; on, tan lawas kabat ko a wala so Dios.",
                "53": "Balet nia, say demonyo pinalikdo to ak; lapu ed pinmanengneng ed siak ed kanengneñgan na sakey ya angel, tan inkuan to ed siak: Onla ka tan bawim so saya a totoo, tan sikara ya amin so abalang a tinmumbok ed ag-kabkabat a Dios. Tan inkuan to ed siak: Angapo so Dios; on, tan imbañgat to ed siak so nepeg ko ya ibaga. Tan imbañgat ko so saray salita to; tan imbañgat ko lapu ed saraya so makaruyo ed minomundo a kanunotan; tan saraya so imbañgat ko, angan agamoran ko so dakel a maong a nansumpalan, anga ed anisia ak a saraya so petepeteg a tua; tan lapu ed saya sinumpak so katuaan, anga ed naawit ko so saya a baleg ya ayew ed siak.",
                "54": "Tan sanen asalita to so saya, mikakasi ed si Alma ya ipikasi to ed Dios, pian saya a baleg ya ayew so naekal ed sikato.",
                "55": "Balet si Alma inkuan to ed sikato: No saya ya ayew so naekal ed sika itunton mo ya iarawi lamet so saray puso na saya a totoo; dia ed ontan, nagawa ed sika unong ed linawa na Katawan.",
                "56": "Tan agawa a say ayew so ag naekal ed si Korihor; balet sikato so impaliis da ed paway, tan sikato so linma ed balang sakey ya abong a mipapayabol na naakan to.",
                "57": "Natan say pikakabat ed agawa ed si Korihor so tampol a nipalapag ed dalin; on, sakey a palapag so impaitayak na pañgulo ya okom ed amin a totoo ed dalin, ya imbawag da ed saray anisia ed saray salita nen Korihor a nakaukolan da so mambabawi a tampol, ag la piga saya met lamlamang a dusa so onsabi ed sikara.",
                "58": "Tan agawa a sikara ya amin so anisia ed karelmeñgan nen Korihor; dia ed ontan sikara lamet so nampasimbalo ed pananisia ed Katawan; tan dia la nansampot so karumsisan na saray bañgat nen Korihor. Tan si Korihor so linma ed balang sakey abong, a mipapayabol na pambilay to.",
                "59": "Tan agawa a sanen sikato so linma ed limog na saray totoo, on, ed limog na saray totoo ya insian da so inkasikara ed saray Nephite tan tinawag da so inkasikara a Zoramite, lapu ed sikara so impañgulo na sakey a too a manñgaran na Zoram—tan sanen sikato so linma ed limog da, nia, sikato so inosilan da tan ginagatin-gatinan da, anga ed sikato so inatey.",
                "60": "Tan dia ed onia anengneng tayo so impansampot na saman so amikewet ed saray dalan na Katawan; tan dia ed onia anengneng tayo a say demonyo ag to tuloñgan so saray anak to ed kaunoran ya agew, balet masiglat to ra ya igayugoy a paleksab ed infierno."
            },
            "31": {
                "1": "Natan agawa a kayari impansampot nen Korihor, lapu ed naawat nen Alma so balita a saray Zoramite pipikeweten da so dalan na Katawan, tan si Zoram, a sikato so pañgulo ra, so mañgitutonton ed puso na saray totoo ya ontewek ed saray talintao, say puso to lamet so ginmapo ya onsinagem lapu ed karelmeñgan na saray totoo.",
                "2": "Tan saya so señgegan na baleg ya ermen nen Alma nen akabatan to so karelmeñgan ed limog na saray totoo to; dia ed onia say puso to so mapalalo ya apaermen lapu ed insian na saray Zoramite ed saray Nephite.",
                "3": "Natan saray Zoramite so nantitipon ed sakey a dalin a saya so tinawag da na Antionum, a saya so wala ed bokig na Zarahemla, a ñgalñgali miketeg ya asinger ed gilig na dayat, ed abalaten na dalin na Jershon, a saya met so miketeg ed kalawakan ed abalaten, a saya a kalawakan so napno na saray Lamanite.",
                "4": "Natan saray Nephite baleg so takot da ag la piga saray Zoramite onloob ira ed sakey a talusan ed saray Lamanite, tan saya so panseñgegan na dakel a nabalang ed kabiañgan na saray Nephite.",
                "5": "Tan natan, unong a say panagpulong na salita wala so baleg a tanguyor to a mañgitunton ed saray totoo a mangawa na kaptekan—on, awalaan na mabiskeg a pakapanyari ed saray kanunotan na saray totoo nen say espada, odino angan dinan a beñgatla, ya agawa ed sikara—dia ed ontan anunotan nen Alma a nakaukolan a suboken da so pakayari na salita na Dios.",
                "6": "Dia ed ontan intarok to si Ammon, tan si Aaron, tan si Omner; tan si Himni intilak to ed simbaan ed Zarahemla; balet saray abitla ya unaan a talora so intarok to a kaiba to, tan ontan met ed si Amulek tan si Zeezrom, a sikara so wala ed Melek; tan intarok to met so duara ed saray anak to a lalaki.",
                "7": "Natan say sankapañguloanan ed saray anak to a lalaki so ag to intarok, tan say ñgaran to Helaman; balet say ñgaran na saray intarok to si Shiblon, tan si Corianton; tan saraya so ñgaran na linma ya akiolop ed sikato ed limog na saray Zoramite, a mañgipulong ed sikara na salita.",
                "8": "Natan saray Zoramite so sinmian a nanlapu ed saray Nephite; dia ed ontan wala la ed sikara so salita na Dios a nipulong ed sikara.",
                "9": "Balet sikara so naplag ed saray baleg a liñgo, lapu ed ag da susumpalen so saray gangan na Dios, tan saray tutuntonen to, unong ed gangan nen Moises.",
                "10": "Ni say sikara so manusumpal ed saray gagawaen ed simbaan, a mampatuloy ira ed panagpikasi tan onkerew na abagey ed Dios ya inagew-agew, pian ag ira napelag ed tukso.",
                "11": "On, dia ed magano a salita, pinikewet da so saray dalan na Katawan ed dakerakel a pamaakaran; dia ed ontan, lapu ed saya a señgegan, si Alma tan saray kaagian to so linma ed saman a dalin pian ipulong da so salita ed sikara.",
                "12": "Natan, sanen sikara so akasabi ed saman a dalin, nia, dia ed baleg a pankelaw da arumog da a saray Zoramite so nampaalagey na sinagogas, tan nantitipon ira ed inkasikara ed sakey ya agew ed loob na sakey simba, a saya ya agew so tatawagen da ya agew na Katawan; tan sikara so mampipikasi ed kanengneñgan na sakey a panañgigalang ya ag ni kapiganman anengneng nen Alma tan saray kaagian to;",
                "13": "Tan wala so sakey a pasen ya impaalagey da ed pegley na sinagoga ra, a saya so pasen a talindegan, ya atagey nen say katagey na ulo; tan dia ed tapew to nia sakey a too labat so nayarian to.",
                "14": "Dia ed ontan, siopaman a mampilalek a mañgigalang sikato so onla ya ontalindeg ed tapew to nia, tan iunat to so saray lima to a paarap ed tawen, tan ikelyaw to ed maksil a voces, a mankuan:",
                "15": "Masanto, masanto a Dios; manisia kami a sika so Dios, tan manisia kami a sika so masanto, tan sika so sakey ya espiritu nen saman, tan sika so espiritu natan, tan sika so espiritu ed ando la ya ando.",
                "16": "Masanto a Dios, manisia kami ya insian mo kami ed saray kaagian mi; tan ag kami manisia ed sisia a tawir na saray kaagian mi, a saya so iniawat ed sikara na saray inuogaw a kagagawa na kaamaan da; balet manisia kami a pinili mo kami a manmaliw a masanto ya anak mo; tan ontan met impakabat mo ed sikami ya angapo so Cristo.",
                "17": "Balet sika met lamlamang nen karoman, natan, tan dia ed andi-angaan; tan sikami so pinilim pian sikami so nilaban, balet amin a wala ed kaliber-liber mi sikara so apili ya ibantak dia ed sanok mo ed dalem na infierno; a lapu ed saya ya inkasanto, O Dios, misalamat kami ed sika; tan misalamat kami met ed sika lapu ed pinili mo kami, pian sikami ag nitunton a niarawi ed saray makulang-kulang a sisia a tawir na saray kaagian mi, a saya so mamabalor ed sikara ed pananisia ed si Cristo, a saya so mañgitutonton na saray puso ra ya onarawi ed sika, a Dios mi.",
                "18": "Tan lamet misalamat kami ed sika, O Dios, lapu ed sikami so sakey ya apili tan masanto a totoo. Amen.",
                "19": "Natan agawa kayari a si Alma tan saray kaagian to tan saray anak to a lalaki nadñgel da so saraya a pikakasi, sikara so nankelaw ya ag nasoksukat.",
                "20": "Tan nengneng yo, balang sakey a too so linma tan mampikasi na saman lamlamang a pikakasi.",
                "21": "Natan saya a pasen so tinawag da na Rameumptom, a saya, no ipatalus, so masanto a panagtalindegan.",
                "22": "Natan, manlapu ed saya a talindegan sikara so mañgiapay, balang sakey a too, na saman lamlamang a pikakasi ed Dios da, a misalamat ira ed Dios lapu ed sikara so pinili to, tan ag to ra intunton a niarawi ed saray sisia a tawir na saray kaagian da, tan saray puso ra so ag atakew a manisia ed saray beñgatla ya onsabi, a saya angapo so pikakabat da.",
                "23": "Natan, kayari na amin a totoo so akapañgiapay na pisasalamat ed onia a kanengneñgan, sikara so pinmawil ed saray kaaboñgan da, ya ag da la bibitlaen lamet so Dios da anga ed ontumbok a pantitipon da lamet ed masanto a talindegan, pian iyapay da lamet so pisasalamat unong ed ugali ra.",
                "24": "Natan sanen si Alma anengneng to saya say puso to so apaermen; lapu ed anengneng to a sikara so marelmeng tan managpikewet a totoo; on, anengneng to a saray puso ra so akateen ed balitok, tan pilak, tan amin a nengneng na mararakep ya ikakana.",
                "25": "On, tan anengneng to met a saray puso ra so nipaatagey ed baleg a panagpasirayew, dia ed kinon da.",
                "26": "Tan intagey to so voces to ed tawen, tan nankelyaw, a nankuan: O, kaonoñgan kabayag, O Katawan, so panirap na saray igagangan mo a manayam dia ed leksab na inkalaman, a manimaton na onia a sankaugesan a karelmeñgan ed limog na saray anak na totoo?",
                "27": "Nengneng mo, O Dios ko, sikara so onnanañgis ed sika, tan balet saray puso ra so tinmaluna so kinon da. Nengneng mo, O Dios, sikara so mannañgis ed sika ed saray sañgi ra, balet sikara so sinmibok a nipaatagey, angan dia ed pambaleg-balegan, na saray beñgatla ya andi-kana ed mundo.",
                "28": "Nengneng mo, O Dios ko, so saray ankabli a kawes da, tan saray singsing da, tan saray pulseras da, tan saray alahas da a balitok, tan saray beñgatla ya ankabli ya arkos ed sikara; tan nengneng mo, saray puso ra so niteen ed saraya, tan siansia ni a sikara so mankelyaw ed sika tan kuan da—Misalamat kami ed sika, O Dios, lapu ed sikami so sakey ya apili a totoo ed sika, balet saray arum so nabalang.",
                "29": "On, tan ibabaga ra ya impakabat mo ed sikara ya angapo so Cristo.",
                "30": "O Katawan a Dios, kaonoñgan kabayag so pañgitepel ed say onia a karelmeñgan tan ag-inkamatuor a wala ed limog na saya a totoo? O Katawan, iter mo ed siak so biskeg, pian nitepel ko so saray kakapoyan ko. Lapu ed siak so makapoy, tan say onia a karelmeñgan ed limog na saraya a totoo so mañgiiter na irap ed kamareruak.",
                "31": "O Katawan, say pusok so mapalalo a maermen; ligliwam pa so kamareruak ed Cristo. O Katawan, iter mo pa ed siak pian nawalaan ak na biskeg, pian siak so makatepel a siaanos ed saraya ya irap ya onsabi ed siak, lapu ed karelmeñgan na saray totoo.",
                "32": "O Katawan, ligliwam pa so kamareruak, tan iter mo ed siak so maong a pansumpalan, tan ontan met ed saray kaibak a komikimey a kaolop ko—on, si Ammon, tan si Aaron, tan si Omner, tan ontan met nen Amulek tan si Zeezrom, tan saraman met so duara ya anak ko a lalaki—on, angan amin da sikara so ligliwam, O Katawan. On, ligliwam pa so saray kamarerua ra ed si Cristo.",
                "33": "Iter mo pa ed sikara pian nawalaan ira na biskeg, pian nitepel da so saray irap ya onsabi ed sikara lapu ed karelmeñgan na saya a totoo.",
                "34": "O Katawan, iter mo pa ed sikami pian nawalaan kami na maong a pansumpalan ed pañgawit mi ed sikara lamet ed sika dia ed Cristo.",
                "35": "Nia, O Katawan, saray kamarerua ra so pinabli, tan dakel ed sikara so kaagian mi; dia ed ontan, iter mo ed sikami, O Katawan, so pakapanyari tan kakabatan pian naawit mi so saraya, saray kaagian mi, lamet ed sika.",
                "36": "Natan agawa sanen imbalikas nen Alma so saraya a salita, intapew to so saray lima to ed amin a kaolop to. Tan nia, dia ed impañgitapew to na lima to ed sikara, sikara so napno na Masanto ya Espiritu.",
                "37": "Tan kayari to nia sikara so nansisian ed balang sinansakey, ya angapo so kanunotan da ed inkasikara no anto so kanen da odino anto so inomen da, odino anto so isulong da.",
                "38": "Tan say Katawan so nantalima ed sikara pian sikara so ag naerasan, ni say sikara so napaet; on, tan initer to met ed sikara so biskeg, pian nitepel da so antokaman a kanengneñgan na irap, likud no saraya so naakmon na gayaga ed si Cristo. Natan saya so unong ed pikakasi nen Alma; tan saya lapu ed sikato so nampikasi dia ed pananisia."
            },
            "32": {
                "1": "Tan agawa a sikara so linma, tan ginapoan da ya ipulong so salita na Dios ed saray totoo, a linmoob ira ed saray sinagogas da, tan dia ed saray kaaboñgan da; on, tan angan dia ed saray dalan da sikara so nampulong na salitak.",
                "2": "Tan agawa a kayari na dakel a sagpot ed saray limog da, ginmapo a makagamor ira na maong a nansumpalan ed limog na saray totoo a duka; tan nia, sikara so pinapaway da ed saray sinagogas da lapu ed gasal na saray kawes da—",
                "3": "Dia ed ontan ag ira naabuloyan ya onloob ed saray sinagogas da a mañgigalang ed Dios, lapu ed ipapasen da a sikara so marutak; dia ed ontan sikara so duka; on, sikara so ibibilang na saray kaagian da a makadutadutak; dia ed ontan sikara so duka ed saray minomundo a beñgatla; tan ontan met sikara so duka ed puso.",
                "4": "Natan, legan a si Alma so mambabañgat tan mansasalita ed saray totoo ed pukdol na Onidah, wala so sinmabi a baleg a karaklan ed sikato, a sikara so saray asalita la, a duka ed puso, lapu ed inkaduka ra nipaakar ed saray beñgatla ed minomundo.",
                "5": "Tan sikara so linma ed si Alma; tan say sakey ed sikara a sikato so manunaan ed limog da inkuan to ed sikato: Nia, anto so gawaen na saraya so kaagian ko, lapu ed sikara so babalawen na amin a totoo lapu ed inkaduka ra, on, tan nagkalalo la na saray sacerdote mi; lapu ed sikami so pinapaway da ed saray sinagogas mi a sikami so nansagpot na dakel ya añgipaalagey ed saray dili a lima mi; tan sikami so pinapaway da lapu ed mapalalo ya inkaduka mi, tan angapo so pasen a pañgigalañgan mi ed Dios mi; tan nia, anto so gawaen mi?",
                "6": "Tan natan sanen si Alma nadñgel to so saya, sikato so linmiñgaw, a say lupa to so bigla ya iniarap to ed sikato, tan anengneng to ed baleg a gayaga; lapu ed anengneng to a saray kairapan da so peteg a nampaabeba ed sikara, tan sikara so akaparaan ya ondeñgel ed salita.",
                "7": "Dia ed ontan sikato so ag la nansalita ed saman so sananey a karaklan; balet iniunat to so lima to, tan nankelyaw ed saraman so anengneng to, a sikara so peteg a nambabawi, tan inkuan to ed sikara:",
                "8": "Anengneng ko a sikayo so apaabeba ed puso; tan no ontan, mapalar kayo.",
                "9": "Nia say agi yo inkuan to: Anto so gawaen mi?—lapu ed sikami so pinapaway da ed saray sinagogas mi, kanian ag kami makapañgigalang ed Dios mi.",
                "10": "Nia ikuan ko ed sikayo, ipapasen yo kasi ya ag kayo makapañgigalang ed Dios likud no dia ed dalem na saray sinagogas labat?",
                "11": "Tan kaaruman ni, siak so ontepet, ipapasen yo kasi a maminsan labat so pañgigalang yo ed Dios ed loob na sakey simba?",
                "12": "Ikuan ko ed sikayo, maong a sikayo so pinapaway da ed saray sinagogas yo, pian sikayo so mampaabeba, tan pian naaral yo so kakabatan; lapu ed nakaukolan a naaralan yo so kakabatan; lapu ed sikayo so pinapaway da, a sikayo so binalaw na saray kaagian yo lapu ed mapalalo ya inkaduka yo, kanian sikayo so naawit ed saya a kaabebaan na puso; lapu ed sikayo so nakaukolan a naawit a mampaabeba.",
                "13": "Tan natan, lapu ed sikayo so apasuotan a mampaabeba mapalar kayo; lapu ed say too no maminsan, no sikato so napasuotan a mampaabeba, anapen to so pambabawi; tan natan petepeteg, siopaman a mambabawi makaalmo na panañgasi; tan siopaman so makarumog na panañgasi tan mansiansia ya anga ed sampot sikato met lamlamang so nilaban.",
                "14": "Tan natan, unong ed inkuan ko ed sikayo, lapu ed sikayo so apasuotan a mampaabeba sikayo so mapalar, ag yo kasi ipasen a lalo a mapalar so peteg a paabebaen da so inkasikara lapu ed salita?",
                "15": "On, siopaman so mampaabeba ed inkasikato a dili, tan mambabawi ed saray kasalanan to, tan mansiansia ya anga ed sampot, sikato met lamlamang so napalaran—on, lalo a mapalar nen say saraman so apasuotan a mampaabeba lapu ed mapalalo ya inkaduka ra.",
                "16": "Dia ed ontan, mapalar so saraman so mampaabeba ed inkasikara a dili ya ag ira apasuotan a mampaabeba; odino magmaong ni, dia ed sananey a salita, mapalar so siopaman a manisia ed salita na Dios, tan nabiniagan ya angapo so inkabañgar ed puso to, on, ya ag naawit ed pikakabat na salita, odino angan apasuotan a makapikabat, sakbay a sikara so manisia.",
                "17": "On, dakel so saray mankuan: No ipanengneng mo ed sikami so sakey a tanda a manlapu ed tawen, dia ed saya nakabatan mi a saya so peteg; dia ed saya sikami so manisia.",
                "18": "Natan tepeten ko, saya kasi so pananisia? Nia, ikuan ko ed sikayo, Andi; no say sakey a too kabat to la so sakey a beñgatla angapo la so makaseñgeg a sikato so manisia, lapu ed saya kabat to la.",
                "19": "Tan natan, lalo ni a naayew so sakey a kabat to la so linawa na Dios tan saya so ag to gawaen, nen say saman so manisia labat, odino wala so makaseñgeg a sikato so manisia, tan napelag ed kasalanan?",
                "20": "Natan nipaakar ed saya a beñgatla sikayo so mantutol. Nia, ikuan ko ed sikayo, a nagawa ed sakey a lima angan ontan met ed sananey; tan saya so nagawa ed balang sakey a too unong ed saray kimey to.",
                "21": "Tan natan unong ed asalitak la nipaakar ed pananisia—say pananisia ag nakaukolan a wala so nagnap a pikakabat ed saray beñgatla; dia ed ontan no walaan kayo na pananisia ilaloan yo so saray beñgatla ya ag nanengneng, a saraya so tua.",
                "22": "Tan natan, nia, ikuan ko ed sikayo, tan komon nunoten yo, a say Dios mapañgasi ed amin a manisia ed ñgaran to; dia ed ontan pampilalekan to, ed unaonaan, a kaukolan sikayo so manisia, on, angan dia ed salita to.",
                "23": "Tan natan, initer to so salita to ed panamegley na saray angeles ed saray totoo, on, aliwa labat ed saray lalaki balet dia ed saray bibii met. Natan aliwa ni a saya ya amin; saray ankekelag ya ugogaw niiter ed sikara so saray salita to ed dakel a panaon, a saya so nankewkew ed saray makabat tan saray awalaan na aral.",
                "24": "Tan natan, inararok a kaagian, unong ed pilalek yo a kabaten ed siak no anto so gawaen yo lapu ed sikayo so nanlikna na irap tan sikayo so pinapaway da—natan ag ko pilalek ya ipasen yo a say labay ko ya ibaga so pañgokom ko ed sikayo labat unong ed saman so tua—",
                "25": "Lapu ed ag ko labay ya ibaga yo ya amin yo so apasuotan a mampaabeba ed inkasikayo a dili; tan peteg a manisia ak a wala ed limog yo so nampaabeba ed inkasikara, paulyan yo ra a mansiansia ed antokaman a kipapasen a kawalaan da.",
                "26": "Natan, unong ed asalitak la nipaakar ed pananisia—a saya so aliwa a nagnap a pikakabat—angan ontan saya so unong ed saray salitak. Ag yo kabat so katuaan na saraya ed unaan, ed inkagnap, a lalo ni nen say pananisia so sakey a nagnap a pikakabat.",
                "27": "Balet nia, no bañgonen tan liiñgen yo so saray pakayari yo, ya angan salsalien yo so saray salitak, tan ikana yo so angan melag a pananisia, on, angano say nayarian yo a pampilalekan so say manisia, paulyan yo a saya a pilalek so mankimey ed sikayo, ya anga ed sikayo so manisia ed sakey a kanengneñgan pian niiter yo so pasen ed kabiañgan na saray salitak.",
                "28": "Natan, ipareng tayo so salita ed sakey a bokel. Natan, no initer yo so pasen, pian say sakey a bokel so nitanem ed puso yo, nia, no saya so tua a bokel, odino maong a bokel, no saya so ag yo ibantak lapu ed ag-pananisia, pian sumpaen yo so Espiritu na Katawan, nia, saya so ongapo ya ombaleg ed dalem na saray pagew yo; tan sano nalikna yo so saraya ya ombaleg ya ongagalaw, ongapo kayo a mankuan ed inkasikayo—Nakaukolan sirin a saya so maong a bokel, odino say salita so maong, lapu ed ginapoan to a pabalegen so kamareruak; on, gagapoan to a paliliwawaen so pakatalus ko, on, gagapoan to so onnanam ed siak.",
                "29": "Natan nia, ag kasi saya so mañgarum ed pananisia yo? Ikuan ko ed sikayo, On; angaman ontan saya so ag ni tinmubo ed nagnap a pikakabat.",
                "30": "Balet nengneng yo, legan a say bokel so ombabaleg tan ombabasik, tan ongagapo ya ontubo, dia ed saya nakaukolan a nepeg yo ya ikuan a say bokel so maong; tan nia saya so binmaleg, tan binmasik, tan ginmapo la ya ontubo. Tan natan, nia, ag kasi saya so mamabiskeg ed pananisia yo? On, saya so mamabiskeg ed pananisia yo: lapu ed ikuan yo kabat ko a saya so sakey a maong a bokel; tan nia saya so binmasik tan ginmapo ya ontubo.",
                "31": "Tan natan , nia, peteg kasi a saya so maong a bokel? Ikuan ko ed sikayo, On; tan balang sakey a bokel papawayen to so kaolibay to.",
                "32": "Dia ed ontan, no say sakey a bokel so ontubo saya so maong, balet no saya so ag tinmubo, nia saya so aliwa a maong, dia ed ontan saya so ibantak.",
                "33": "Tan natan, nia, lapu ed sinubok yo so saya a salsali, tan intanem yo so bokel, tan saya so binmaleg tan binmasik, tan ginmapo ya ontubo, kaukolan yo a kabaten a saman a bokel so maong.",
                "34": "Tan natan, nia, say pikakabat yo kasi so nagnap la? On, say pikakabat yo so nagnap la ed saman a beñgatla, tan say pananisia yo so ag-onkakana; tan saya lapu ed amta yo, lapu ed kabat yo a say salita pinaliket to so saray kamarerua yo, tan kabat yo met a saya so binmasik, a say pakatalus yo so ginmapo ya onliwawa, tan say nunot yo so ginmapo ya onlaknab.",
                "35": "O sirin, ag kasi saya so petepeteg? Ikuan ko ed sikayo, On, lapu ed saya so liwawa; tan antokaman a liwawa, so maong, lapu ed saya so natalusan, dia ed ontan kaukolan a kabaten yo a saya so maong; tan natan nia, kayari ya atawayan yo so saya a liwawa nagnap la kasi so pikakabat yo?",
                "36": "Nia ikuan ko ed sikayo, Andi; ni say kaukolan yo ya ipulisay so pananisia yo, lapu ed say inagamil yo labat so pananisia yo ya añgitanem na bokel pian salien yo a kabaten no say bokel maong.",
                "37": "Tan nengneng yo, no say kiew ginmapo ya ontubo, ikuan yo: Bayuboan tayo a maalwar, pian onlamut, pian saya so ombaleg, tan mañgiter na buñga ya onkana ed sikatayo. Tan natan nia, no saya so nabayuboan ed dakel ya alwar saya so manlamut, tan ombaleg, tan mañgiter na buñga.",
                "38": "Balet no paulyan yo so kiew, tan angapo la so nunot yo ed pambayubo ed saya, nia saya so ag onlamut; tan sano onsabi so petang na agew tan saya so dangdañgen to, lapu ed angapo so lamut to saya so onlenes, tan saya so bagoten tan ibantak yo.",
                "39": "Natan, saya so aliwa lapu ed say bokel so makapoy, ni say lapu ed say buñga to so aliwa a makapaliket; balet lapu ed say dalin yo so kelang, tan ag yo binayuboan so kiew, dia ed ontan ag kayo makaala na buñga.",
                "40": "Tan dia ed onia, no ag yo bayuboan so salita, ya mantalaran kayo ya awalaan na mata na pananisia ed buñga to, ag kayo makaburbor na buñga ed kiew na bilay.",
                "41": "Balet no bayuboan yo so salita, on, bayuboan yo so kiew no ongapo la ya ontubo, dia ed pananisia yo tekepan na baleg a seet, tan katekep na anos, ya mantatalaran kayo ed buñga to, saya so onlamut; tan nengneng yo saya so manmaliw a sakey a kiew ya onsubol so andi-angaan a bilay.",
                "42": "Tan lapu ed seet yo tan say pananisia yo tan say anos yo ed salita nipaakar ed panagbayubo ed saya, pian onlamut ed sikayo, nia, dia ed nagogonuyan makaburbor kayo na buñga to nia, a saya so sankablian, a saya so sankasamitan nen say dinan a masamit, tan saya so amputi nen say dinan ya amputi, on, tan dalisay nen say amin a dalisay; tan sikayo so mampenek ed saya a buñga ya anga ed sikayo so napesel, pian sikayo so ag naerasan, ni say sikayo so napaet.",
                "43": "Dia ed saya, kaagian ko, anien yo so tumang na pananisia yo, tan seet yo, tan anos yo, tan dukey na panagtepel, a nanalagar kayo ed kiew a mañgiter na buñga ya onkana ed sikayo."
            },
            "33": {
                "1": "Natan kayari nen Alma ya imbaga so saraya a salita, sikara so nampabaki ed sikato lapu ed pilalek da a kabaten no sikara so kaukolan a manisia ed saksakey a Dios, pian nagamoran da so saya a buñga a sinalita to, odino panon da ya itanem so bokel, odino say salita a saya so sinalita to, ya imbaga to a saya so itanem da ed saray puso ra; odino anto a pamaakaran so pañgigapo ra ya ikana so pananisia ra.",
                "2": "Tan si Alma inkuan to ed sikara: Nia, inkuan yo ya ag kayo makapañgigalang ed Dios yo lapu ed sikayo so pinapaway da ed saray sinagogas yo. Balet nia, ikuan ko ed sikayo, no ipapasen yo ya ag kayo makapañgigalang ed Dios, baleg so liñgo yo, tan nepeg yo a sukaiten so saray masanto a kasulatan; no ipapasen yo ya imbañgat da so saraya ed sikayo, ag yo atalusan so saraya.",
                "3": "Nanunotan yo kasi so abasa yo no anto so inkuan nen Zenos, sakey a profeta ed kadaanan, nipaakar ed pikakasi odino panañgigalang?",
                "4": "Tan inkuan to: Sika so mapañgasi, O Dios, lapu ed dineñgel mo so saray pikakasik, angan sanen wala ak ed kalawakan; on, sika so mapañgasi nen nampikasi ak onkana ed saraman so kabusol ko, tan sikara so iniarap mo ed siak.",
                "5": "On, O Dios, tan sika so mapañgasi ed siak sanen siak so tinmawag ed sika sanen wala ak ed kaumaan ko; sanen siak so nannañgis ed sika ed saray pikakasik, tan dineñgel mo ak.",
                "6": "Tan lamet, O Dios, sanen inmarap ak ed abong ko siak so dineñgel mo ed saray pikakasik.",
                "7": "Tan sanen inmarap ak ed silir ko, O Katawan, tan siak so nampikasi ed sika, dineñgel mo ak.",
                "8": "On, sika so mapañgasi ed saray anak mo sanen nannañgis ira ed sika, pian nareñgel mo ira tan aliwa a saray totoo, tan sikara so dineñgel mo.",
                "9": "On, O Dios, sika so mapañgasi ed siak, tan dineñgel mo so saray nañgis ko ed pegley na saray tipon mo.",
                "10": "On, tan dineñgel mo ak sanen siak so pinapaway da tan binalaw na saray kabusol ko, on, dineñgel mo so saray pikakasik, tan nampasnok ka ed saray kabusol ko, tan sikara so dinalaw mo ed pasnok mo ed panamegley na masiglat a kadederal.",
                "11": "Tan siak so dineñgel mo lapu ed saray irap ko tan inkamatuak; tan lapu ed Anak mo kanian sika so mapañgasi ed siak, dia ed ontan siak so onnañgis ed sika ed amin ya irap ko, lapu ed sika so kawalaan na gayagak; lapu ed iniarawim ed siak so panañgokom mo, lapu ed Anak mo.",
                "12": "Tan natan si Alma inkuan to ed sikara: Manisia kayo ed saraman so masanto a kasulatan a saraya so insulat na saray wala ed kadaanan?",
                "13": "Nia, no manisia kayo, sirin manisia kayo ed inkuan nen Zenos: tan, nia inkuan to: Iniarawim so panañgokom mo lapu ed Anak mo.",
                "14": "Natan nia, kaagian ko, ontepet ak no abasa yo la so saray masanto a kasulatan? No abasa yo la, panon so ag yo panisia ed Anak na Dios?",
                "15": "Lapu ed aliwa ya insulat nen Zenos labat so salita nipaakar ed saraya a beñgatla, balet si Zenock met sinalita to so saraya a beñgatla—",
                "16": "Tan nia, inkuan to: Sika so nampasnok, O Katawan, ed saya a totoo, lapu ed ag da talusan so panañgasim ya initer mo ed sikara lapu ed Anak mo.",
                "17": "Tan natan, kaagian ko, nanengneng yo so komadua a kadaanan a profeta a pinaneknekan to so nipaakar ed Anak na Dios, tan lapu ed saray totoo ag da tinalusan so saray salita to sikato so tinutopak da anga ed inatey.",
                "18": "Balet nia, aliwa ni a saya ya amin; aliwa a sikara labat so nansalita nipaakar ed Anak na Dios.",
                "19": "Nia, sikato so sinalita nen Moises; on, tan say kanengneñgan to so nipatalindeg ed kalawakan, a siopaman ya ontangwa ed saya so nabilay. Tan dakel so saray ninmengneng tan sikara so abilay.",
                "20": "Balet pigpigara so akatalus ed kabaliksan na saraman a beñgatla, tan saya lapu ed awet na saray puso ra. Balet wala so dakerakel ya inmawet ya ag ira ninmengneng, dia ed ontan sikara so inatey. Natan say makaseñgeg no akin ag ira ninmengneng lapu ed ag ira manisia a saya so makatambal ed sikara.",
                "21": "O kaagian ko, no sikayo so natambal ed pañgiwandag yo na mata yo labat pian sikayo so natambal, ag yo kasi nengneñgen a tampol, odino lablabayen yo ni a paaweten so saray puso yo ed ag-pananisia, tan sikayo so mañgiras, ya ag yo iwandag so saray mata yo, pian sikayo so ompatey?",
                "22": "No ontan, abagey so onsabi ed sikayo; balet no andi, sirin iwandag yo so saray mata yo tan gapoan yo so manisia ed Anak na Dios, a sikato so onsabi a manundon ed saray totoo to, tan sikato so manirap tan ompatey pian mamaandi na saray kasalanan yo; tan sikato so onoli ed bilay lamet a manlapu ed saray inaatey, a saya so nagawa na kioli ed bilay, pian amin a totoo so ontalindeg ed arap to, a naokom ed sampot tan agew na panañgokom, unong ed saray kimey da.",
                "23": "Tan natan, kaagian ko, pilalek ko ya itanem yo so saya a salita ed saray puso yo, tan sano ongapo la ya ombaleg iñgen bayuboan yo ed panamegley na pananisia yo. Tan nia, saya so manmaliw a sakey a kiew, a saya so onsubol ed sikayo ya onkana ed andi-angaan a bilay. Tan dia ed ontan komon say Dios iter to ed sikayo a saray sasakbaten yo so onlemew, ed panamegley na gayaga ed Anak to. Tan angan saya ya amin nayarian yo a gawaen no labay yo. Amen."
            },
            "34": {
                "1": "Tan natan agawa a kayari ya imbaga nen Alma so saraya a salita ed sikara sikato so inmirong ed dalin, tan inmalagey si Amulek tan ginapoan to so mambañgat ed sikara, a nankuan:",
                "2": "Kaagian ko, dia ed nunot ko ag nayari a sikayo so ag makapikabat ed saray beñgatla ya asalita nipaakar ed isabi nen Cristo, a saya so imbañgat mi ya Anak na Dios; on, kabat ko a saraya a beñgatla so nibañgat la ed sikayo a malaelaem sakbay na insian yo manlapu ed limog mi.",
                "3": "Tan unong a nampilalekan yo ed inararok ya agik ya ipakabat to ed sikayo no anto so gawaen yo, lapu ed saray irap yo; tan sikato so nansalita ed sikayo pian iparaan to so kanunotan yo; on, tan sikato so nankuyong ed sikayo nipaakar ed pananisia tan anos—",
                "4": "On, angan pian nawalaan kayo na baleg a pananisia ya angan itanem yo so salita ed saray puso yo, pian nasali yo so kaabigan to nia.",
                "5": "Tan anengneng mi a say baleg a tepet so wala ed kanunotan yo no kasi say salita wala ed Anak na Dios, odino angapo so Cristo.",
                "6": "Tan anengneng yo met a si agik pinaneknekan to ed sikayo, ed dakel a pamaakaran, a say salita wala ed Cristo onkana ed kilalaban.",
                "7": "Si agik binitla to so saray salita nen Zenos, a say pananundon onsabi ed panamegley na Anak na Dios, tan ontan met ed saray salita nen Zenock; tan ontan met sikato so dinmoñget ed si Moises, pian paneknekan to a saraya a beñgatla so tua.",
                "8": "Tan natan, nia, paneknekan ko ed sikayo ed siak a dili a saraya a beñgatla so tua. Nia, ikuan ko ed sikayo, kabat ko a si Cristo so onsabi ed limog na saray anak na totoo, pian akoen to ed inkasikato so saray kasalanan na totoo to, tan sikato so mamaandi ed saray kasalanan na mundo; lapu ed say Katawan a Dios saya so sinalita to.",
                "9": "Lapu ed kaukolan a sakey a bagat a pamaandi na kasalanan so nagawa; tan unong ed makana a plano na Andi-angaan a Dios kaukolan wala so bagat a pamaandi na kasalanan a nagawa, odino amin a katooan so andi-saew a nabalang; on, amin da so inmawet; on, amin da so nigapol tan abalang, tan sikara so nabalang likud ed panamegley na bagat a pamaandi na kasalanan a saya so kaukolan a nagawa.",
                "10": "Lapu ed kaukolan a wala so baleg tan sampot a bagat; on, aliwa a bagat na sakey a too, ni say ayep, ni say dinanman a nengneng na manok; tan saya so aliwa a bagat na too; balet saya so kaukolan a malaknab tan andi-angaan a bagat.",
                "11": "Natan angapo so angan sakey a too a nayarian to ya ibagat so dili a dala to ya onkana a pamaandi na kasalanan na sananey. Natan, no say sakey a too so akapatey, nia say gangan tayo, a saya so maptek, ekalen to so bilay na agi to? Ikuan ko ed sikayo, Andi.",
                "12": "Balet say gangan kaukolan to so bilay na saman so akapatey; dia ed ontan angapo so sakey a malaknab a bagat a pamaandi na kasalanan a nagnap ya onkana ed saray kasalanan na mundo.",
                "13": "Dia ed ontan, kaukolan sirin a wala so sakey a baleg tan sampot a bagat, tan dia ed saya wala so, odino kaukolan so, itonda na pamaterter na dala; dia ed saya say gangan nen Moises so asumpal la; on, amin so nasumpal, balang sakey a tulnek tan melag a tanda, tan angapo so ompatey.",
                "14": "Tan nia, saya so katibukelan a kabaliksan na gangan, balang sakey a sankamelagan a beñgatla so mañgitoturo ed saya a baleg tan sampot a bagat; tan saman so baleg tan sampot a bagat so say Anak na Dios, on, malaknab tan andi-angaan.",
                "15": "Tan dia ed onia awiten to so kilalaban ed amin a manisia ed ñgaran to; tan saya so gagala na sampot a bagat, say pañgawit to ed sankaaraleman a panañgasi, ya ontaluna ed kaptekan, tan awiten to so agamil ed saray totoo pian nawalaan ira na pananisia ya onkana ed pambabawi.",
                "16": "Tan dia ed onia say panañgasi peneken to so pankaukolan na kaptekan, tan liktoben to ra ed taklay na andi-kaatapan, balet saman so ag mañgikana na pananisia ya onkana ed pambabawi so akaparungtal ed tibukel a gangan na pankaukolan na kaptekan; dia ed ontan saman labat so awalaan na pananisia ya onkana ed pambabawi so naawit ed baleg tan andi-angaan a plano na pananundon.",
                "17": "Dia ed ontan say Dios komon iter to ed sikayo, kaagian ko, pian komon gapoan yo ya ikana so pananisia yo ed pambabawi, a gapoan yo so ontawag ed masanto a ñgaran to, pian sikato so nawalaan na panañgasi ed sikayo;",
                "18": "On, kerew kayo ed sikato na panañgasi; lapu ed sikato so makapanyari a mañgilaban.",
                "19": "On, mampaabeba kayo ed inkasikayo, tan ituloy yo so pampikasi ed sikato.",
                "20": "Manpikasi kayo ed sikato sano wala kayo ed kaumaan yo, on, onkana ed amin ya ayayep yo.",
                "21": "Manpikasi kayo ed sikato dia ed loob na saray abong yo, on, onkana ed amin a kabobung yo, mandapag dia ed kabuasan, kaaguan, tan dia ed labi.",
                "22": "On, manpikasi kayo ed sikato sumpa ed pakapanyari na saray kabusol yo.",
                "23": "On, manpikasi kayo ed sikato sumpa ed demonyo, a sikato so kabusol na amin ya inkamatunong.",
                "24": "Manpikasi kayo ed sikato ya onkana ed saray tanem yo ed kaumaan yo, pian komon sikayo so onaliguas lapu ed saraya.",
                "25": "Manpikasi kayo ya onkana ed saray ayayep yo a wala ed kaumaan, pian komon saraya so ondakel.",
                "26": "Balet aliwa ni a saya ya amin; kaukolan ya ibesñgaw yo so pikakasi na saray kamarerua yo dia ed saray silir yo, tan dia ed saray maamot a pasen yo, tan dia ed saray kalawakan yo.",
                "27": "On, tan sano ag kayo onnañgis ed Katawan, pano yo so saray puso yo, na pikakasi ed sikato ya andi-tonda onkana ed pankaabigan yo, tan ontan met ed pankaabigan na saray wala ed kaliber-liber yo.",
                "28": "Tan natan nia, inararok a kaagian, ikuan ko ed sikayo, ag yo ipapasen a saya la ya amin; tan kayari yo a ginawa so saraya ya amin a beñgatla, no ipulisay yo a paarawien so saray mankakaukolan, tan saray alakseban, tan ag yo dalawen so saray mansasakit tan manlilikna na kairapan, tan iapag yo so saray tagano yo, no wala ed sikayo, ed saraman so wala ed pankaukolan—ikuan ko ed sikayo, no ag yo gawaen so saraya a beñgatla, nia, saray pikakasi yo angapo so kakanaan da, tan angapo so gungona yo, tan kapara yo so saray mankonkonwari ya iboburi ra so pananisia.",
                "29": "Dia ed ontan, no ag yo nunoten so panmaliw a matulong, sikayo so siñga gaer, ya ibantak na saray managsuri, (lapu ed angapo so kana to nia) tan saya so gatin-gatinan na sali na saray totoo.",
                "30": "Tan natan, kaagian ko, pirawat ko, kayari yo a naawat so dakerakel a tasi, ya anengneng yo a say masanto a kasulatan so mamaneknek ed saraya a beñgatla, dago kayo tan mamapaway kayo na buñga ya onkana ed pambabawi.",
                "31": "On, pirawat ko ya ondago kayo tan ag yo la papaaweten so saray puso yo; tan nia, natan so panaon tan agew na kilalaban yo; tan dia ed ontan, no sikayo so mambabawi tan ag yo paaweten so saray puso yo, tampol a say baleg a plano na pananundon so onsabi ed sikayo.",
                "32": "Tan nia, saya a bilay so panaon na saray totoo a mamparaan a miarap ed Dios; on, nia say agew ed saya a bilay so agew ed saray totoo a mangawa na saray kimey da.",
                "33": "Tan natan, unong ed asalitak la ed sikayo ya inmuna, lapu ed awalaan kayo na dakerakel a tasi, dia ed ontan, pikasik ed sikayo ya ag yo la ipapaleen so agew na pambabawi yo ya anga ed kasampotan; tan dia ed kayari na saya ya agew na bilay, a niiter ed sikatayo a mamparaan onkana ed andi-angaan, nia, no ag tayo paabigen so saray panaon tayo legan a wala tayo ed saya a bilay, dia ed saya onsabi so labi na kabiluñgetan ya angapo la so kimey a nagawaan.",
                "34": "Ag yo nibaga, no sikayo so naawit ed saman so makapataktakot a kairapan, a siak so mambabawi, a siak so ompawil ed Dios ko. Andi, ag yo nibaga so saya; lapu ed saya met lamlamang ya espiritu a makankayarian na laman yo ed saya a panaon na ipaway yo ed saya a bilay, saman met lamlamang ya espiritu so walaan na pakapanyari a mankayarian ed laman yo diman ed andi-angaan a mundo.",
                "35": "Tan nia, no impaleen yo so agew na pambabawi yo anga ed patey, nia, sikayo so manmaliw ya oleyan na espiritu na demonyo, tan sikayo la so tatakan to a kayarian to; dia ed ontan, say Espiritu na Katawan so ontaynan la ed sikayo, tan angapo la so pasen to ed sikayo, tan say demonyo wala la ya amin so pakapanyari to ed sikayo; tan saya so sankasampotan a kipapasen na saray marelmeng.",
                "36": "Tan saya so kabat ko, lapu ed say Katawan inkuan to ya ag to manaayam ed dalem na saray aliwa a masanto a templo, balet dia ed puso na saray matunong so panayaman to; on, tan inkuan to met a saray matunong so onyurong ed panarian to, ya ag la ra ompaway; balet saray kawes da so nagawa ya amputi ed panamegley na dala na Cordero.",
                "37": "Tan natan, inararok a kaagian, pilalek ko a tandaan yo so saraya a beñgatla, tan nepeg a panseetan yo so mankimey ed kilalaban yo a sitatakot ed arap na Dios, tan ag yo la iboburi so isabi nen Cristo;",
                "38": "Tan ag kayo la onsasaluñgat sumpa ed Espiritu Santo, balet sikato so awaten yo, tan akoen yo ed inkasikayo so ñgaran nen Cristo; ya ipaabeba yo so inkasikayo anga ed sapok, tan igalang yo so Dios, ed inerman a pasen a kawalaan yo, ed espiritu tan dia ed katuaan; tan mambilay kayo ed pisasalamat ed inagew-agew, onkana ed saray dakel a panañgasi tan saray bendicion ya initer to ed sikayo.",
                "39": "On, tan bilinen takayo met, kaagian ko, a manalwar kayo ed panamegley na pikakasi ya andi-tonda, pian ag kayo niarawi ed saray tukso na demonyo, pian ag to kayo taloen, pian ag kayo manmaliw ya oleyan to ed sampot ya agew; tan nia, tumañgan to kayo na aliwa a maabig a beñgatla.",
                "40": "Tan natan inararok a kaagian, bilinen takayo a mananos, tan mantepel kayo ed amin a kanengneñgan na irap; ya ag yo la balawen so saraman so amapaway ed sikayo lapu ed mapalalo ya inkaduka yo, ag la piga a manmaliw kayo a managkasalanan a siñga sikara;",
                "41": "Balet sikayo so nawalaan na anos, tan itepel yo so saray irap, tekep na ag-nagiing ya ilalo ya onsabi so agew sikayo so mampainawa manlapu ed saray kairapan yo."
            },
            "35": {
                "1": "Natan agawa a kayari nen Amulek a sinampotan to so saraya a salita, insian da so inkasikara ed karaklan tan linma ra ed dalin na Jershon.",
                "2": "On, tan say nakdaan ed saray kaagian da, kayari ra ya impulong so salita ed saray Zoramite, sikara met so linma ed dalin na Jershon.",
                "3": "Tan agawa kayari a saray seseleñgen a kabiañgan na saray Zoramite so nankokonuan nipaakar ed saray salita a nipulong ed sikara, sikara so nampasnok makaseñgeg ed salita, lapu ed aderal so kasiliban da; dia ed ontan ag da labay so ondeñgel ed saray salita.",
                "4": "Tan sikara so nampabaki tan tinipon da ed amin a sakop na dalin so amin a totoo, tan inkono ra ed sikara so nipaakar ed saray salita a nibalikas.",
                "5": "Natan saray manañgoley da tan saray sacerdote ra tan saray managbañgat da ag da impaamta ed saray totoo so saray pilalek da; dia ed ontan akabatan da a maamot no anto so wala ed kanunotan na amin a totoo.",
                "6": "Tan agawa kayari ra ya asukayan so wala ed kanunotan na amin a totoo, saray maabubon ed saray salita ya imbalikas nen Alma tan saray kaagian to so pinapaway da ed saman a dalin; tan sikara so dakerakel; tan sikara met so linma ed dalin na Jershon.",
                "7": "Tan agawa a si Alma tan saray kaagian to so nantalima ed sikara.",
                "8": "Natan saray totoo a Zoramite ampetang so ulo ra ed saray totoo nen Ammon a wala ed Jershon, tan say manunaan a manañgoley na saray Zoramite, lapu ed sikato so mapalalo a marelmeng a too, so nampabaki ed saray totoo nen Ammon a pilalek to ed sikara a papawayen da ed dalin da so amin a nanlapu ed sikara a linma ed dalin da.",
                "9": "Tan imbesñgaw to ed sikara so dakerakel a panagtaktakot sumpa ed sikara. Tan natan saray totoo nen Ammon ag ira tinmakot ed saray salita ra; dia ed ontan ag da ra pinapaway, balet inawat da ya amin so duka na saray Zoramite a linma ed sikara; tan sikara so tinagano ra, tan kinawesan da ra, tan initer da ed sikara so saray dalin a tawiren da; tan sikara so tinalima unong ed kaukolan da.",
                "10": "Natan saya so amagalaw ed saray Zoramite a mampasnok sumpa ed saray totoo nen Ammon, tan ginapoan da so milimog ed saray Lamanite tan pian pagalawen da ra met a mampasnok sumpa ed sikara.",
                "11": "Tan dia ed onia saray Zoramite tan saray Lamanite ginapoan da so mamparaan onkana ed bakal sumpa ed saray totoo nen Ammon, tan ontan met sumpa ed saray Nephite.",
                "12": "Tan dia ed onia so impansampot na komalabimpito a taon ya oley na saray okom ed saray totoo nen Nephi.",
                "13": "Tan saray totoo nen Ammon so tinmaynan a pinmaway ed dalin na Jershon, tan linma ra ed dalin na Melek, tan impalugar da so dalin na Jershon ed saray ñgayew na Nephite, pian sikara so mibaliñgaan ed saray ñgayew na Lamanite tan saray ñgayew na Zoramite; tan dia ed onia ginmapo so bakal na saray Lamanite sumpa ed saray Nephite, dia ed komalabinwalo a taon ya oley na saray okom; tan say kasulatan na saray bakal da so niiter ed mansaguinunor.",
                "14": "Tan si Alma, tan si Ammon, tan saray kaagian da, tan ontan met ed saray duara a lalaki ya anak nen Alma so pinmawil ed dalin na Zarahemla, kayari a sikara so nikana ed lima na Dios ed impañgawit na dakel a Zoramite ed pambabawi; tan no kaonoñgan karakel so saray naawit ed pambabawi sikara so asunson ed paway na dalin da; balet wala so dalin a tawir da ed dalin na Jershon, tan inala ra so saray ayura ra pian iagel da sa inkasikara, tan saray kaasawaan da, tan saray anak da, tan saray dalin da.",
                "15": "Natan si Alma, lapu ed sikato so nanermen lapu ed karelmeñgan na saray totoo to, on lapu ed saray bakal, tan panagpaterter na dala, tan saray baliñgaan a wala ed limog da; tan lapu ed sikato so añgibawag na salita, odino añgibaki na mañgibawag na salita, ed limog na amin a totoo ed balang sakey a ciudad; tan dia ed impakanengneng to na saray puso na totoo so ginmapo ya onawet, tan ginapoan da so nabaiñgan lapu ed mapalalo ya elet na salita, say puso to so mapalalo a maermen.",
                "16": "Dia ed ontan, kinaliktan to a saray anak to a lalaki so natipon, pian iter to ed balang sakey so betang da a sumpalen, ya akabiig, nipaakar ed saray beñgatla ed inkamatunong. Tan wala so kasulatan na saray gangan to, ya initer to ed sikara unong ed dili a kasulatan to."
            },
            "36": {
                "intro": "Saray gangan nen Alma ed laki ya anak to a si Helaman.",
                "1": "Anak ko, italineng mo so saray layag mo ed salitak; tan sambaan ko ed sika, ya unong ya onoren mo so saray gangan na Dios sika so onaliguas ed dalin.",
                "2": "Pirawat ko a gawaen mo so siñga say ginawak, ed pannunot mo ed inkadakep na kaamaan tayo; lapu ed sikara so wala ed inkaaripen, tan angapo so makapañgilaban ed sikara likud ed say Dios nen Abraham, tan say Dios nen Isaac, tan say Dios nen Jacob; tan sikato so petepeteg ya añgilaban ed sikara ed saray kairapan da.",
                "3": "Tan natan, O anak ko a Helaman, nia, wala ka ed kalangweran mo; tan dia ed ontan, kerewen ko ed sika a deñgelen mo so saray salitak tan siak so panaralan mo; lapu ed kabat ko a siopaman ya iter to so talek to ed Dios so naampaya ed saray subok da, tan saray gutgot da, tan saray irap da, tan sikara so nitanduro ed sampot ya agew.",
                "4": "Tan ag ko labay a nunoten mo a kabat ko so inkasiak—aliwa a lapu ed inkalaman balet dia ed inkaespiritu, aliwa a dia ed minomundo a kanunotan balet dia ed Dios.",
                "5": "Natan, nia, ikuan ko ed sika, no ag ak nianak ed Dios ag ko akabatan so saraya a beñgatla; balet say Dios initer to, ed panamegley na sañgi na masanto ya angel to, impakabat to so saraya a beñgatla ed siak, aliwa a lapu ed pankanepegan ko a dili;",
                "6": "Lapu ed siak so nanliber-liber a kaibak so saray lalaki ya anak nen Mosiah, ya aanapen mi a deralen so simbaan na Dios; balet nia, say Dios imbaki to so masanto ya angel to ya amatonda ed sikami ed dalan.",
                "7": "Tan nia, sikato so nansalita ed sikami, a siñga tanol na karul, tan say tibukel a dalin so ginmiwgiw ed leksab na saray sali mi; tan sikami ya amin so niparukol ed dalin, lapu ed say takot ed Katawan so sinmabi ed sikami.",
                "8": "Balet nia, say voces inkuan to ed siak: Bañgon ka. Tan binmañgon ak tan tinmalindeg ak, tan anengneng ko so angel.",
                "9": "Tan inkuan to ed siak: No dia ed inkasika a dili so naderal, ag mo la seseetan a deralen so simbaan na Dios.",
                "10": "Tan agawa a niparukol ak ed dalin; tan saya dia ed loob na talora ya agew tan talora a labi ya ag ko nabiswat so sañgik, ni say nikanak so saray salik tan taklay ko.",
                "11": "Tan say angel nansalita na dakel ni a beñgatla ed siak, a saraya so nadñgel na saray kaagian ko, balet ag ko ra nadñgel; tan sanen nadñgel ko so saray salita—No sika so naderal ed inkasika a dili, ag mo la seseetan a deralen so simbaan na Dios—abakbak ak na ontan la a kabaleg na takot tan pankelaw ag la piga siak so naderal, kanian siak so niparukol ed dalin tan angapo la so nadñgel ko.",
                "12": "Balet siak so minmayegmeg ed andi-angaan a dusa, lapu ed say kamareruak so inmaburido ya anga ed sankabalegan ya irap tan mayegmeg katekep to ya amin so kasalanan ko.",
                "13": "On, anunotan ko ya amin so kasalanan tan karelmeñgan ko, a saraya so nandusa ed siak na irap na infierno; on, anengneng ko a sinmaluñgat ak sumpa ed Dios ko, tan ag ko inonor so saray masanto a gangan to.",
                "14": "On, tan dakel so pinatey ko ed saray anak to, odino intunton ko ra ed kadederal; on, tan dia ed sananey a salita agay la so kabaleg na karelmeñgan ko, a dia labat ed pakanunot ko a siak so ondago ed arapan na Dios ko saya so anagentagen ed kamareruak ed ag-nibaga a takot.",
                "15": "O, kuan ko ed nunot ko, nayari ak a napanis tan naandi mandapag dia ed kamarerua tan laman, pian ag ak la naawit ya ontalindeg ed arapan na Dios ko, a naokom ed saray ginagawak.",
                "16": "Tan natan, dia ed loob na talora ya agew tan talora a labi siak so atagentagen, angan dia ed saray irap na sakey a naayew a kamarerua.",
                "17": "Tan agawa ya atagentagen ak na dusa, legan a siak so naawit ed pakanunot ed saray dakerakel a kasalanan ko, nia, anunotan ko met a nadñgel ko si amak a namprofesiya ed saray totoo nipaakar ed isabi na sakey a Jesu Cristo, a sakey ya Anak na Dios, pian mamaandi ed saray kasalanan na mundo.",
                "18": "Natan, legan a say kanunotan ko so asanga ed saya a kanunotan, inyakis ko ed dalem na pusok: O Jesus, sika ya Anak na Dios, kasian mo ak, lapu ed wala ak ed kapaitan na ermen, tan siak so aliktob na andi-angaan a gulonggulong na patey.",
                "19": "Tan natan, nia, sanen anunotan ko so saya, ag ko la nanunotan so saray irap ko; on, ag ak la naawit ed pakanunot ed saray kasalanan ko.",
                "20": "Tan o, anto a gayaga, tan anto a makapakelaw a liwawa so anengneng ko; on, say kamareruak so napno na gayaga a mapalalo nen say irap a niliknak!",
                "21": "On, ikuan ko ed sika, anak ko, ya angapo la so ontan a mapalalo tan agay la a pait a siñga saray irap ko. On, tan lamet ikuan ko ed sika, anak ko, tan dia ed sananey a dapag to nia, angapo so beñgatla ya onia a karakep tan samit a siñga say gayagak.",
                "22": "On, dia ed nunot ko anengneng ko, so siñga anengneng nen ama tayo a Lehi, say Dios so manyodyurong ed trono to, ya aliber na ag-nabilang ya olop na saray angeles, ed awawey a mancacancion tan mandadayew ed Dios da; on, tan say kamareruak nampirpirawatan to a wala ak met diman.",
                "23": "Balet nia, saray salik inaawat da so gendat a biskeg da lamet, tan siak so tinmalindeg ed salik, tan impanengneng ko ed saray totoo a siak so nianak ed Dios.",
                "24": "On, tan nanlapu ed saman a panaon ya anga ed natan, nankimey ak ya andi-tonda, pian naawit ko so saray kamarerua ed pambabawi; pian naawit ko ra a natawayan da so mapalalo a gayaga ya atawayan ko; pian sikara met so nianak ed Dios, tan napano ra na Espiritu Santo.",
                "25": "On, tan natan nengneng mo, O anak ko, a say Katawan initer to ed siak so alablabas a kabaleg na gayaga a buñga na saray sagpot ko;",
                "26": "Tan lapu ed salita ya initer to ed siak, nia, dakel so saray nianak ed Dios, tan atawayan da so atawayan ko, tan anengneng da ed mata tan mata so siñga anengneng ko; dia ed ontan kabat da so saraya a beñgatla a sinalitak, unong ed pakapikabat ko; tan say kakabatan a wala ed siak so kayarian na Dios.",
                "27": "Tan siak so tinuloñgan to ed saray subok tan gutgot ed amin a nengneng, on, tan dia ed amin a nengneng na kairapan; on, siak so inlaban na Dios ed pañgawan, tan dia ed inkabalor, tan dia ed patey; on, tan iter ko so talek ko ed sikato, tan siak ni a siansia so iagel to.",
                "28": "Tan kabat ko a siak so ibañgon to ed sampot ya agew, a miayam ed sikato ed gloria; on, tan sikato so idayew ko ed ando la ya ando, lapu ed impaway to so kaamaan tayo ed Egipto, tan inakmon to so saray taga-Egipto ed Ambalañga a Dayat; tan sikara so intunton to ed silong na pakapanyari to ed dalin a sipan; on, tan sikara so inlaban to ed inkaaripen tan inkadakep ed sakey a panaon ya anga ed sananey.",
                "29": "On, tan sikato met so añgipaway ed kaamaan tayo ed dalin na Jerusalem; tan sikato met, ed panamegley na andi-angaan a pakapanyari to, inlaban to ra ed inkaaripen tan inkadakep, ed sakey a panaon ya anga ed sananey ya anga ed saya ya agew; tan lawas nitilak ed kanunotan ko so inkadakep da; on, tan nepeg a nitilak met ed kanunotan mo, a siñga ginawak, so inkadakep da.",
                "30": "Balet nia, anak ko, aliwa ni a saya ya amin; tan nepeg mo a kabaten a siñga say pakapikabat ko, ya unong ya onoren mo so saray gangan na Dios sika so onaliguas ed dalin; tan nepeg mo met a kabaten ya unong ya ag mo onoren so saray gangan na Dios sika so nataksing ed arap to. Natan saya so unong ed salita to."
            },
            "37": {
                "1": "Tan natan, anak ko a Helaman, igangan ko ed sika ya alaen mo so saray kasulatan a nimatalek ed siak;",
                "2": "Tan igangan ko met ed sika a mañgisinop ka na kasulatan na saya a totoo, unong ed ginawak, dia ed saray piligo nen Nephi, tan isinop mo ya amin a beñgatla a masagrado a saraya so insinop ko, a siñga impañgisinop ko ed saraya; tan nigena ed sakey a maong a gagala so impañgisinop ed saraya.",
                "3": "Tan saraya so piligo a gansa, a kawalaan na saraya a tatak, a kawalaan na kasulatan na saray masanto a kasulatan, a kawalaan na awaran na saray inmouna a kaamaan tayo, a nanlapu ed gapo—",
                "4": "Nia, improfesiya na kaamaan tayo, a saraya so isinop tan ipalima ed sakey a kailalakan ya anga ed sananey, tan saraya so isinop tan iagel na lima na Katawan anga ed saraya so makasabi ed balang sakey a bansa, kakanayon, salita, tan totoo, pian nakabatan da so saray misterio a nilugan ed saraya.",
                "5": "Tan natan nia, no saraya so isinop nakaukolan a mansiansia so kirlap da; on, tan mansiansia so kirlap da; on, tan ontan met ed amin a piligo a dia nilugan so saray masanto a sulat.",
                "6": "Natan nayarian mo ya ipasen a saya so kaambagelan ed siak; balet nia ikuan ko ed sika, a dia ed melag tan simpli a beñgatla saray ankabaleg a beñgatla so nagawa; tan saray melag a pamaakaran ed dakel a pankanawnawa kewkewen to so saray makabat.",
                "7": "Tan say Katawan a Dios mankimey ed saray pamaakaran pian nagawaan to so saray baleg tan andi-angaan a gagala to; tan dia ed saray ankekelag a pamaakaran say Katawan kinewkew to so saray makabat tan awiten to so kilalaban na dakel a kamarerua.",
                "8": "Tan natan, sipor la a kakabatan ed Dios a saraya a beñgatla so nisinop; tan nia, saraya so amabaleg ed kanunotan na saya a totoo, on, tan apanisia so dakel ed liñgo na saray kakagawa ra, tan sikara so naawit ed pikakabat ed Dios da onkana ed kilalaban na saray kamarerua ra.",
                "9": "On, ikuan ko ed sika, no ag lapu ed saraya a beñgatla a lugan na saraya a kasulatan, a wala ed saraya a piligo, si Ammon tan saray kaagian to ag da apanisia so dakel a nilibo a Lamanite nipaakar ed aliwa a sisia a tawir na kaamaan da; on, saraya a kasulatan tan saray salita so añgawit ed sikara ed pambabawi; a saya, so añgawit ed sikara na pikakabat ed Katawan a Dios da, tan mangayaga ed Jesu Cristo a Mananundon da.",
                "10": "Tan siopa so makapikabat no anto a pamaakaran so pakapañgawit na dakel a nilibo ed sikara, on, tan ontan met ed dakel a nilibo ed saray matalker a beklew a kaagian tayo, a Nephite, a sikara natan so inmawet ed saray puso ra ed kasalanan tan karelmeñgan, dia ed pikakabat ed Mananundon da?",
                "11": "Natan saraya a misterio so ag ni naspot a nipakabat ed siak; dia ed ontan ag ko nibaga.",
                "12": "Tan magenap no ibagak labat a saraya so nisinop ya onkana ed maong a gagala, a saya a gagala say Dios so makapikabat; tan sikato so managsimbawa ed kakabatan ed tapew na amin a kimey to, tan saray basbas to so maptek, tan say dalan to so sakey ya andi-angaan a malimpek.",
                "13": "O nunot mo, nunot mo, anak ko Helaman, agay la so elet na saray gangan na Dios. Tan inkuan to: No onoren yo so saray gangan ko sikayo so onaliguas ed dalin—balet no ag yo onoren so saray gangan ko sikayo so nataksing ed arap ko.",
                "14": "Tan natan nunot mo, anak ko, a say Dios inmatalek to ed sika so saraya a beñgatla, a saraya so sagrado, ya insinop to a masagrado, tan ontan met saya so insinop to tan pagnayonen onkana ed makana a gagala ed sikato, pian ipanengneng to so pakapanyari to ed saray arapen a kailalakan.",
                "15": "Tan natan nia, ibagak ed sika ed panamegley na espiritu na profesiya, a no sumlañgen mo so saray gangan na Dios, nia, saraya a beñgatla a sagrado so naekal ed sika dia ed pakapanyari na Dios, tan sika so naiawat ed si Satanas, pian sika so nipalir a siñga taep ed dagem.",
                "16": "Balet no onoren mo so saray gangan na Dios, tan gawaen mo so saraya a beñgatla a masagrado unong ed ingangan na Katawan ed sika, (tan sika so mikasi ed Katawan nipaakar ed amin a beñgatla ya antokaman a gawaen mo ed saraya) nia, angapo so pakapanyari ed dalin odino infierno so makaala ed saraya manlapu ed sika, lapu ed say Dios so makapanyari ed panumpal to na amin a salita to.",
                "17": "Tan sumpalen to so amin a sipan to a gawaen to ed sika, tan sinumpal to la so saray sipan to a ginawa to ed kaamaan tayo.",
                "18": "Tan insipan to ed sikara a pagnayonen to so saraya a beñgatla onkana ed maong a gagala ed sikato, pian ipanengneng to so pakapanyari to ed saray arapen a kailalakan.",
                "19": "Tan natan nia, sakey a gagala so sinumpal to la, angan say inkipawil na dakel a nilibo a Lamanite ed pikakabat na katuaan; tan impanengneng to so pakapanyari to ed sikara, tan ipanengneng to met so pakapanyari to ed sikara ed saraman so arapen ni a kailalakan; dia ed ontan saraya so magnayon.",
                "20": "Dia ed ontan igangan ko ed sika, anak ko a Helaman, a seetan mo a sumpalen so amin a salitak, tan seetan mo ya onoren so saray gangan na Dios unong a saraya so nisulat.",
                "21": "Tan natan, mansalita ak ed sika nipaakar ed saraman so duamplo tan apat a piligo, a saraya so isinop mo, pian saray misterio tan saray kimey na kabiluñgetan, tan saray maamot a kimey da, odino say maamot a kimey na saraman a totoo a sikara so aderal, so komon niparungtal ed saraya a totoo; on, amin a panagpatey da, tan saray panagtakew da, tan saray panagsamsam da, tan amin a karelmeñgan tan karumsisan da, so niparungtal ed saya a totoo; on, tan isinop mo so saraya a panañgipatalus.",
                "22": "Tan nia, say Katawan anengneng to a saray totoo to ginapoan da so mankimey ed kabiluñgetan, on, nankikimey ira ed maamot a panagpatey tan karumsisan; dia ed ontan say Katawan inkuan to, no ag ira mambabawi sikara so naderal ed tapew na dalin.",
                "23": "Tan say Katawan inkuan to: Iparaan ko onkana ed si aripen ko a Gazelem, so sakey a bato, a saya so onsinag ed biluñget ya onkana a liwawa, pian nasukayan ko ed saray totook a manlilingkor ed siak, pian nasukayan ko ed sikara so kimey na saray kaagian da, on, saray maamot a kimey da, saray kimey da ed kabiluñgetan, tan saray karelmeñgan tan karumsisan da.",
                "24": "Tan natan, anak ko, saraya a panañgipatalus so niparaan pian say salita na Dios so nasumpal, a saraya so sinalita to, a nankuan:",
                "25": "Papawayen ko manlapu ed kabiluñgetan ya onarap ed liwawa so amin a maamot a kimey da tan karumsisan da; tan likud no sikara so mambabawi sikara so deralen ko manlapu ed tapew na dalin; tan awiten ko ed liwawa so amin ya iyaamot da tan saray karumsisan da, ed balang sakey a bansa a dia ed kaunoran sikara so mankayarian na dalin.",
                "26": "Tan natan, anak ko, anengneng tayo a sikara so ag nambabawi: dia ed ontan sikara so aderal, tan dia ed onia say salita na Dios so asumpal; on, saray maamot a karumsisan da so pinmaway nanlapu ed kabiluñgetan tan nipakabat ed sikatayo.",
                "27": "Tan natan, anak ko, igangan ko ed sika ya itilak mo so saray samba ra tan saray paknaan da, tan saray nanaabubonan da ed saray maamot a karumsisan da; on, tan amin a tanda ra tan saray pakelaw da saraya so iamot mo ed saya a totoo, pian ag da nakabatan so saraya, ag la piga sikara so napelag ed kabiluñgetan met tan sikara so naderal.",
                "28": "Tan nia, wala so sakey ya ayew ed tapew na amin na saya a dalin, a say kadederal so onsabi ed amin a managkimey ed kabiluñgetan, unong ed pakapanyari na Dios, sano sikara la so nagnap ed inkauges; dia ed ontan pilalek ko a saya a totoo so ag naderal.",
                "29": "Dia ed ontan isinop mo so saraya a maamot a plano na saray samba ra tan saray paknaan da ed saya a totoo, tan saray karelmeñgan da tan saray panagpatey da tan saray karumsisan da labat so ipakabat mo ed sikara; tan ibañgat mo ira a busolen da so karelmeñgan tan karumsisan tan panagpatey; tan ibañgat mo met ed sikara a saraya a totoo so aderal makaseñgeg ed saray karelmeñgan da tan saray karumsisan da tan saray panagpatey da.",
                "30": "Tan nia, pinatey da ya amin so profeta na Katawan a linma ed limog da ya añgibawag ed sikara nipaakar ed saray karelmeñgan da; tan say dala na saray pinatey da so inmakis ed Katawan a Dios da ed ibales to ed saray nampapatey ed sikara; tan dia ed onia say panañgokom na Dios so sinmabi ed saraya a managkimey ed kabiluñgetan tan maamot a pannununoñgan.",
                "31": "On, tan naayew so dalin ya anga ed anga ed saraman so managkimey ed kabiluñgetan tan maamot a pannununoñgan, anga ed kadederal, likud no sikara so mambabawi sakbay a sikara so nagnap ed inkauges.",
                "32": "Tan natan, anak ko, nunot mo so saray salita ya imbalikas ko ed sika; ag mo imamatalek so saray maamot a plano ed saya a totoo, balet ibañgat mo ed sikara so andi-angaan a pambusol sumpa ed kasalanan tan karelmeñgan.",
                "33": "Ipulong mo ed sikara so pambabawi, tan pananisia ed Katawan a Jesu Cristo; ibañgat mo a mampaabeba ra ed inkasikara a dili tan manmaliw ira a maoyamo tan mapaabeba ed puso; ibañgat mo ed sikara ya agwantaan da so pananukso na demonyo, dia ed pananisia ra ed Katawan a Jesu Cristo.",
                "34": "Ibañgat mo ed sikara ya ag ira onkesaw ed saray maong a kimey, balet sikara so manmaliw a maoyamo tan mapaabeba ed puso; tan dia ed saraya naalmo so painawa ed saray kamarerua ra.",
                "35": "O, nunot mo, anak ko, tan aral mo so kakabatan ed kalangweran mo; on, aral mo ed kalangweran mo so pañgonor ed saray gangan na Dios.",
                "36": "On, tan tawag ka ed Dios onkana ed amin a pankaukolan mo; on, amin a gawaen mo so onkana ed Katawan, tan inerman so laen mo so dia ed Katawan; on, amin a kanunotan mo so iarap mo ed Katawan; on, say amin a panañgaro na pusom so ipasen mo ed Katawan ed ando la ya ando.",
                "37": "Mikonuan ka ed Katawan ed amin a gawaen mo, tan sika so itunton to ed maabig; on, no sika so ondukol ed labi sika so ondukol ed Katawan, pian sika so bantayan to ed ugip mo; tan sano sika so ombañgon ed kabuasan panom so pusom na pisasalamat ed Dios; tan no gawaen mo so saraya a beñgatla, sika so nitanduro ed sampot ya agew.",
                "38": "Tan natan, anak ko, wala so labay ko ya ibaga ed sika nipaakar ed sakey a beñgatla a tatawagen na kaamaan tayo a bola, odino manañgiwanwan—odino saya so tinawag na kaamaan tayo a Liahona, a saya, no ipatalus, sakey ya agohon; tan say Katawan so añgiparaan ed saya.",
                "39": "Tan nia, angapo so siopaman a too a makagawa na onia a nidumaduma ya inkagawa. Tan nia, saya so niparaan a mañgipanengneng ed kaamaan tayo na basbas a dalanen da dia ed kalawakan.",
                "40": "Tan saya so kinmana ed sikara unong ed pananisia ra ed Dios; dia ed ontan, no wala so pananisia ra say Dios nayarian to a pagalawen so saraman so manañgituro ituro to so pasen na laen da, nia, saya so nagawa; dia ed ontan wala ed sikara so saya a milagro, tan ontan met ed dakel ya arum ni a milagro so agawa dia ed pakapanyari na Dios, ed inagew-agew.",
                "41": "Angaman ontan, lapu ed saraman a milagro so kimey na saray melag a pamaakaran impanengneng to ed sikara so saray makapakelaw a kimey. Sikara so mañgiras, tan nilingwanan da ya inkana so pananisia ra tan seet tan dia ed saman saraman so makapakelaw a kimey so tinmonda, tan ag ira inmaliguas ed baroy da.",
                "42": "Dia ed ontan, sikara so tinmonda ed kalawakan, odino ag ira nambaroy ed maptek a dalan, tan sikara so nantepel na eras tan inkapgaan, lapu ed saray kasalanan da.",
                "43": "Tan natan, anak ko, pilalek ko a natalusan mo a saraya a beñgatla so ag awalaan na kanengneñgan; lapu ed kaamaan tayo so mañgiras a manisia ed saya ya agohon (natan saraya a beñgatla so inkalaman) sikara so ag inmaliguas; ya angan ontan met ed saray beñgatla a maespiritu.",
                "44": "Tan nia, mainomay so mañgiter na imano ed salita nen Cristo, a saya so mañgituro ed sikayo na maptek a dalan a mamaarap ed andi-angaan ya inawa, a siñga unong ed kaamaan tayo ed impañgiter da na imano ed saya ya agohon, a saya so mañgituro ed sikara na maptek a dalan ya onarap ed dalin a sipan.",
                "45": "Tan natan ikuan ko, angapo kasi so kanengneñgan na saya a beñgatla? Tan peteg unong a saya a manañgiwanwan inawit to so kaamaan tayo, dia ed panumbok da ed dalan, dia ed dalin a sipan, ontan met ed saray salita nen Cristo, no tumboken tayo so saray dalan da, awiten to itayo ed labas na saya a patar na kaermenan ya onarap ed lalo a maong a dalin na sipan.",
                "46": "O anak ko, ag mo aabuloyan a sikatayo so manñgiras lapu ed inomay na dalan; tan ontan met nen saman ed kaamaan tayo; tan saya so niparaan ed sikara, a no sikara so onnengneng sikara so nabilay; iñgen ontan met ed sikatayo. Say dalan so niparaan, tan no sikatayo so onnengneng nayari a sikatayo so mambilay ed ando la ya ando.",
                "47": "Tan natan, anak ko, seetan mo ya asikasoen mo so saraya a masagrado a beñgatla, on, manseet ka a manmatalek ed Dios tan mambilay ka. Onla ka ed saya a totoo tan ibawag so salita, tan sika so mandangka. Anak ko, mampatanir ak la."
            },
            "38": {
                "intro": "Saray gangan nen Alma ed laki ya anak to a si Shiblon.",
                "1": "Anak ko, talineng mo so saray salitak, tan ikuan ko ed sika, angan siñga inkuan ko ed si Helaman, tan unong ya onoren mo so saray gangan na Dios sika so onaliguas ed dalin; tan unong ya ag mo onoren so saray gangan na Dios sika so nataksing ed arap to.",
                "2": "Tan natan, anak ko, manmatalek ak a nawalaan ak na baleg a gayaga ed sika, lapu ed ag ka nagiing tan inkamatuor mo ed Dios; lapu ed ingapom la ed kalangweran mo so onnengneng ed Katawan a Dios mo, anga ed ontan mailalo ak a mampatuloy ka a manumpal ed saray gangan to; tan mapalar so mansiansia ya anga ed sampot.",
                "3": "Ikuan ko ed sika, anak ko, awalaan ak la na baleg a gayaga ed sika, lapu ed inkamatuor mo tan say seet mo, tan say anos mo tan say andukey ya impantepel mo ed limog na saray totoo na Zoramite.",
                "4": "Tan kabat ko a sika so abalor; on, tan kabat ko met a sika so tinutopak da makaseñgeg ed salita; tan intepel mo so saraya ya amin a beñgatla a siaanos lapu ed say Katawan so wala ed sika; tan natan sikakabat ka a say Katawan inlaban to ka.",
                "5": "Tan natan anak ko, Shiblon, pilalek ko a nunoten mo, a no iter mo so talek mo ed Dios angan ontan met so pañgilaban to ed sika ed saray subok mo, tan saray gonigon mo, tan saray irap mo, tan sika so nitanduro ed sampot ya agew.",
                "6": "Natan, anak ko, ag ko labay a nunoten mo a kabat ko so saraya ya amin a beñgatla ed inkasiak, balet say Espiritu na Dios a saya so wala ed siak so nangawa ed saraya a beñgatla pian nakabatan ko; tan no ag ak nianak ed Dios, ag ko akabatan so saraya a beñgatla.",
                "7": "Balet nia, say Katawan dia ed baleg a panañgasi to imbaki to so angel to a mañgibaga ed siak ya itondak la so kimey na panagderal ed limog na saray totoo to; on, tan anengneng ko so angel ed arap-arapan, tan sikato so akisalita ed siak, tan say voces to so siñga karul, tan niyegyeg to so lapag na dalin.",
                "8": "Tan agawa a dia ed loob na talora ya agew tan talora a labi nanlikna ak na agay la a pait a sakit tan iñgel na kamarerua; tan kapiganman ag ko, anga ed siak so inmakis ed Katawan Jesu Cristo onkana ed panañgasi, agamoran ko so pamaandi na saray kasalanan ko. Balet nia, siak so nannañgis ed sikato tan agamoran ko so kareenan ed kamareruak.",
                "9": "Tan natan, anak ko, imbagak ed sika so saya pian naaralan mo so kakabatan, pian makaaral ka ed siak ya angapo so arum a dalan odino pamaakaran pian say sakey a too so nilaban, no ag labat dia tan panamegley nen Cristo. Nia, sikato so bilay tan liwawa na mundo. Nia, sikato so salita na katuaan tan inkamatunong.",
                "10": "Tan natan, lapu ed ingapom la so mambañgat na salita angan onia pirawat ko ya ituloy mo so mambañgat; tan pirawat ko met a manseet tan manalwar ka ed amin a beñgatla.",
                "11": "Manseet ka ya ag ka nipatagey ed kinon; on, nengneng mo ya ag ka mampasirayew ed dili a kakabatan mo, ni say baleg a biskeg mo.",
                "12": "Ikanam so inkasibeg na linawa, balet aliwa a lastog; tan seetan mo met a dangkaan mo so amin a mabiskeg a liknaan mo, pian sika so napano na aro; seetan mo ya arawian so panagmeneng.",
                "13": "Ag ka mampipikasi a siñga saray Zoramite, lapu ed anengneng mo a mampipikasi ra pian sikara so nareñgel na totoo, tan nadayew ed kakabatan da.",
                "14": "Ag mo ikuan so: O Dios, misalamat ak ed sika lapu ed magmaong kami ni nen saray kaagian mi; balet magmaong ni ya ikuan mo so: O Katawan, pirdonam so ag ko pankanepegan, tan nunoten mo so saray kaagian ko ed panañgasi—on, birbir mo so ag mo pankanepegan ed arap na Dios ed amin a panaon.",
                "15": "Tan komon say Katawan bendicionan to so kamareruam, tan sika so awaten to ed sampot ya agew ed panarian to, ya onyurong ed kareenan. Natan sika la so onla, anak ko, tan ibañgat mo so salita ed saya a totoo. Sika so mandangka. Anak ko, mampatanir ak la."
            },
            "39": {
                "intro": "Saray gangan nen Alma ed laki ya anak to a si Corianton.",
                "1": "Tan natan, anak ko, siñga wala so dakel ya ibagak ed sika nen say imbagak ed say agim a laki; tan nia, ag mo kasi naimatonan so ag-nagiing ya ugali na agim a laki, say inkamatuor to, tan say seet to ya añgonor ed saray gangan na Dios? Nia, ag kasi sikato so añgiter na maong a pañgaligan mo?",
                "2": "Lapu ed ag mo initer so dakel ya imano ed saray salitak a siñga say agim a laki, ed limog na saray totoo na Zoramite. Natan saya so wala ed siak sumpa ed sika; sika so linma a nampasirayew ed biskeg tan kakabatan mo.",
                "3": "Tan aliwa ni a saya ya amin, anak ko. Ginawam so saman so makapaermen ed siak; lapu ed pinaulyanan mo so panagpulong, tan linma ka ed dalin na Siron ed limog na saray ketegan na Lamanite, a tinumbok mo si balangkantis ya Isabel.",
                "4": "On, tinakew to ya iniarawi so puso na dakel; balet aliwa a saya so baraan ed sika, anak ko. Nepeg inasikasom so panagpulong a saya so nimatalek ed sika.",
                "5": "Ag mo kasi amta, anak ko, a saraya a beñgatla so karumsisan ed pakanengneng na Katawan; on, sankarumsisan nen say amin a kasalanan likud labat ed pamaterter na angapo so kasalanan a dala odino say pañgiburi na Espiritu Santo?",
                "6": "Tan nia, no iburim so Espiritu Santo a nen saman wala so pasen to ed sika, tan kabat mo a saya so imburim, nia, saya so sakey a kasalanan ya ag-napirdona; on, tan siopaman a mamatey sumpa ed liwawa tan pikakabat ed Dios, aliwa a mainomay ed sikato so pakagamor na pirdona; on, ikuan ko ed sika, anak ko, ya aliwa a mainomay ed sikato so pakagamor na pirdona.",
                "7": "Tan natan, anak ko, pirawat ko ed Dios ya ag ka komon akagawa na ontan la a kinabaleg a kasalanan. Ag ko la sagiren so saray kasalanan mo, pian panaburidoan na kamareruam, no ag makaseñgeg ed pankaabigan mo.",
                "8": "Balet nia, ag mo niamot so saray kasalanan mo ed Dios; tan likud no mambabawi ka saraya so onalagey a pamaneknek sumpa ed sika dia ed sampot ya agew.",
                "9": "Natan anak ko, pirawat ko a mambabawi ka tan ikaindan mo so saray kasalanan mo, tan ag mo la itotuloy a peneken so alak na laman na saray matam, balet iwaklit mo ed inkasika so saraya a beñgatla; tan likud no gawaen mo so saya ag mo nayari a tawiren so panarian na Dios. O, nunot mo, tan akom ed inkasika, tan iwaklit mo ed inkasika so saraya a beñgatla.",
                "10": "Tan igangan ko ed sika a gawam so mikonuan ed saray pañguloan ya agagim a lalaki ed saray gawaen mo; tan nia, sika so wala ni ed kalangweran, tan nakaukolan mo so bayuboan na saray agagim a lalaki. Tan mañgiter na imano ed saray simbawa ra.",
                "11": "Ag mo aabuloyan so inkasika a nipaarap ka ed andi-kakanaan odino makulang-kulang a beñgatla; ag mo aabuloyan so demonyo ya iwanwan to ya iarawi so pusom lamet ya ontumbok ed saraman so marelmeng a balangkantis. Nia, O anak ko, agay la a kinabaleg na karelmeñgan so inawit mo ed saray Zoramite; tan sanen anengneng da so saray kiwas mo ag la ra manisia ed saray salitak.",
                "12": "Tan natan say Espiritu na Katawan inkuan to ed siak: Igangan mo so saray anak mo a mangawa na maong, ag la piga a sikara so mañgiwanwan ed puso na dakel a totoo ed kadederal; dia ed ontan igangan ko ed sika, anak ko, dia ed takot ed Dios, ya itondam la so saray karelmeñgan mo;",
                "13": "A sika so ompawil ed Katawan ed amin a nunot mo, pakayarim, tan biskeg mo; tan ag mo la iwawanwan so saray puso ra a mangawa na mauges; balet sikara so pawil mo, tan birbir mo so saray kakulañgan mo tan saman so kaugsan a ginawam.",
                "14": "Ag mo aanapen so kayamanan ni saray beñgatla ya andi-kana ed saya a mundo; tan nia, saraya so ag mo naawit.",
                "15": "Tan natan, anak ko, wala ni labay ko ya ibaga ed sika nipaakar ed isabi nen Cristo. Nia, ikuan ko ed sika, tan sikato so onsabi ya andi-saew a mañgekal ed saray kasalanan na mundo; on, sikato so onsabi a mañgibawag na maliket a balita na kilalaban ed saray totoo to.",
                "16": "Tan natan, anak ko, saya so panagpulong a saya so akatawagan mo, say pañgibawag mo na maliket a balita ed saya a totoo, pian iparaan so saray kanunotan da; odino pian say kilalaban so onsabi ed sikara, pian iparaan da so kanunotan na saray anak da ya ondeñgel na salita ed panaon ya isabi to.",
                "17": "Tan natan painomayen ko so kanunotan mo nipaakar ed saya a tima. Nia, sika so mankelaw no akin saraya a beñgatla so nipakabat ed ontan la a kabayag na pamasakbay. Nia, ikuan ko ed sika, ag kasi say sakey a kamarerua ed saya a panaon so pinabli na Dios a siñga say sakey a kamarerua ed panaon na isabi to?",
                "18": "Ag kasi ontan met so pankaukolan ed say plano na pananundon so nipakabat ed saya a totoo a siñga say pankaukolan na saray anak da?",
                "19": "Ag kasi mainomay ed saya a panaon a say Katawan mañgibaki na sakey ya angel to a mañgibawag ed saraya a maliket a balita ed sikatayo a siñga ontan met ed saray anak tayo, odino siñga met dia ed kayari na panaon na isabi to?"
            },
            "40": {
                "1": "Natan anak ko, wala ni so labay ko ya ibaga ed sika; lapu ed apatnagan ko a say kanunotan mo so nagugulo nipaakar ed kioli ed bilay na saray inaatey.",
                "2": "Nia, ikuan ko ed sika, ya angapo so kioli ed bilay—odino, say labay ko ya ibaga, dia ed sananey a salita, a saya ya ompatey a laman ag to isulong so ag-ompatey a laman, saya a nabulok a laman ag to isulong so ag-nabulok a laman—anga ed kayari na isabi nen Cristo.",
                "3": "Nia, awiten to so kagawa na kioli ed bilay na saray inaatey. Balet nia, anak ko, say kioli ed bilay so aliwa ni a natan. Natan, ipakabat ko ed sika so sakey a misterio; manwari ya ontan, dakel ni so saray misterio ya akaamot, ya angapo so angan sakey a makapikabat ed saraya likud ed Dios a dili labat. Balet ipanengneng ko ed sika so sakey a beñgatla a saya so nanseetan ko ya intepet ed Dios pian nakabatan ko—a saya say nipaakar ed kioli ed bilay.",
                "4": "Nia, wala so sakey a panaon a nigena pian amin so ompaway manlapu ed saray inaatey. Natan no kapigan onsabi so saya a panaon angapo so makapikabat; balet say Dios kabat to so panaon a nigena.",
                "5": "Natan, no bilang wala so sakey a panaon, odino komadua a panaon, odino komatlo a panaon, a saray totoo so ombañgon manlapu ed saray inaatey, andi bali la; lapu ed say Dios kabat to ya amin so saraya a beñgatla; tan magenap la ed siak so pikabat ko ya onia so kipapasen to—a wala so sakey a panaon a nigena pian amin so ombañgon manlapu ed saray inaatey.",
                "6": "Natan kaukolan wala so sakey a baetan na panaon na patey tan panaon na kioli ed bilay.",
                "7": "Tan natan siak so ontepet no anto so pansumpalan na saray kamarerua na totoo manlapu ed saya a panaon na patey ya anga ed panaon a nigena a kioli ed bilay?",
                "8": "Natan no wala bilang so dakel ni nen sakey a panaon a nigena ed saray totoo ya ombañgon ag la makana; lapu ed amin ag ompatey a mamimpinsan, tan saya ag la makana; tan amin siñga saksakey ya agew ed Dios, tan say panaon so susukaten labat dia ed saray totoo.",
                "9": "Dia ed ontan, wala so sakey a panaon a nigena ed saray totoo pian sikara so ombañgon manlapu ed saray inaatey; tan wala so sakey a baetan na panaon na patey tan say kioli ed bilay. Tan natan, nipaakar ed saya a baetan na panaon, no anto so pansumpalan na saray kamarerua na saray totoo saya so beñgatla ya intepet ko a siseseet ed Katawan a kabaten; tan saya so beñgatla ya akabatan ko.",
                "10": "Tan sano say panaon onsabi ya amin so ombañgon, dia ed ontan nakabatan da la a say Dios kabat to so amin a panaon a nigena ed too.",
                "11": "Natan, nipaakar ed kipapasen na kamarerua ed baetan na patey tan say kioli ed bilay—Nia, saya so impakabat ed siak na sakey ya angel, saray espiritu na amin a totoo, a tampol dia ed isian to ed saya ya ompatey a laman, on, saray espiritu na amin a totoo, balang la ed sikara so maong odino mauges, so niakar ed panaayaman na saya a Dios ya añgiter ed sikara na bilay.",
                "12": "Tan dia ed ontan nagawa, saray espiritu na matunong so naawat ed sakey a pasen na liket, a saya so tatawagen na paraiso, sakey a pasen na painawaan, sakey a pasen na kareenan, no iner sikara so mampainawa ed amin a gonigon tan amin a kapagaan, tan ermen.",
                "13": "Tan dia ed saya nagawa, saray espiritu na marelmeng, on, sikara a mauges—tan nia, angapo so biang da odino pibiang da ed Espiritu na Katawan; tan nia, pinili ra so mauges a kimey nen say maong; dia ed ontan say espiritu na demonyo so linmoob ed sikara, tan kinayarian to so laman da—tan saraya so ibantak ed paway a kabiluñgetan; diman wala so paniñgel, tan dageyem, tan panñgalateñget na ñgipen, tan saya lapu ed saray dili a karelmeñgan da, lapu ed sikara so adakep ed linawa na demonyo.",
                "14": "Natan saya so kipapasen na saray kamarerua na marelmeng, on, dia ed kabiluñgetan, tan pasen a makapataktakot, makapataktakot a nengneñgen so manliob a maalipanes a sanok na Dios ed sikara; dia ed onia sikara so mansiansia ed saya a kipapasen, a siñga saray matunong dia ed paraiso, ya anga ed panaon na kioli ra ed bilay.",
                "15": "Natan, wala so arum ya akatalus ed saya a kipapasen na liket tan ed saya a kipapasen na ermen na kamarerua, sakbay na kioli ed bilay, so unaan a kioli ed bilay. On, birbiren ko a nayari a tawagen so saya a kioli ed bilay, say ibañgon na espiritu odino say kamarerua tan say kipasen da ed liket odino ermen, unong ed saray salita a saraya so nibalikas la.",
                "16": "Tan nia, lamet asalita la, a wala so unaan a kioli ed bilay, sakey a kioli ed bilay na amin ed sikara nen saman, odino sikara natan, odino sikara naani, a mampaleksab anga ed kioli ed bilay nen Cristo manlapu ed saray inaatey.",
                "17": "Natan, ag tayo ipapasen a saya ya unaan a kioli ed bilay, a saya so asalita ed saya a kanengneñgan, saya la so kioli ed bilay na saray kamarerua tan say kipasen da ed liket odino ermen. Ag yo nayarian ya ipasen a saya so kabaliksan to.",
                "18": "Nia, ikuan ko ed sika, Andi; balet say kabaliksan to so pantekep na kamarerua tan laman, na saraman so manlapu ed saray agew nen Adan ya anga ed kioli nen Cristo ed bilay.",
                "19": "Natan, no bilang saray kamarerua tan saray laman na saraman so asalita la so mantekep ya amin a mamimpinsan, saray marelmeng ontan met na saray matunong, ag ko ya nibaga; magenap la, ya ibagak a sikara so onsabi; odino dia ed sananey a salita, say kioli da ed bilay so onsabi a nagawa sakbay na kioli ed bilay na saraman so inatey kayari inkioli nen Cristo ed bilay.",
                "20": "Natan, anak ko, ag ko ibabaga a say kioli da ed bilay so onsabi no onoli si Cristo; balet nia, saya so iter ko a manlapu ed dili a katunoñgan ko, a saray kamarerua tan saray laman so mantekep, na saray matunong, dia ed kioli nen Cristo ed bilay, tan dia ed intokutok to ed tawen.",
                "21": "Balet no bilang saya so bekta a kioli to ed bilay odino kayari, ag ko nibaga; balet masarag la so pañgibagak, a wala so sakey a baetan na patey tan say kioli ed bilay na laman, tan say kipapasen na kamarerua ed liket odino dia ed ermen anga ed panaon ya ingetar na Dios a saray inaatey so ombañgon, tan mantekep lamet, mandapag a kamarerua tan laman, tan sikara so naawit ya ontalindeg ed arap na Dios, tan naokom unong ed saray kimey da.",
                "22": "On, saya so mañgawit ed kipawil na saraman so beñgatla a sinalita ed panamegley na sañgi na saray profeta.",
                "23": "Say kamarerua so nipawil ed laman, tan say laman ed kamarerua; on, tan balang sakey a taklay tan bikking tan nansuldoñgan so nipawil ed laman; on, angan sakey a buek na ulo so ag nabalang; balet amin a beñgatla so nipawil ed nepeg tan ayadyari ya indeñgan.",
                "24": "Tan natan, anak ko, saya so kipawil a sinalita ed panamegley na sañgi na saray profeta—",
                "25": "Tan dia ed ontan saray matunong so onsinag ed panarian na Dios.",
                "26": "Balet nia, makapataktakot a patey so onsabi ed saray marelmeng; tan sikara so ompatey unong ed saray beñgatla a nipaakar ed inkamatunong; lapu ed sikara so aliwa a malinis, tan angapo so aliwa a malinis a beñgatla so makatawir ed panarian na Dios; balet sikara so ibantak ed paway, tan nigetar a miapag ed saray buñga na saray sagpot da odino saray kimey da, a saraya so mauges; tan sikara so oninum na gaer na ampait a kupa."
            },
            "41": {
                "1": "Tan natan, anak ko, wala so labay ko ya ibaga nipaakar ed kipawil a saya so asalita la; tan nia, saray arum niyesyes da so talus na saray masanto a kasulatan, tan sikara so niarawi la ya abalang lapu ed saya a beñgatla. Tan amuriak a say kanunotan mo so naaburido met nipaakar ed saya a beñgatla. Balet nia, ipaliwawak so saya ed sika.",
                "2": "Ikuan ko ed sika, anak ko, a say plano na kipawil so nakaukolan ed kaptekan na Dios; tan nakaukolan ya amin a beñgatla so nipawil ed gendat ya uksoy da. Nia, nakaukolan tan makatunoñgan unong ed pakapanyari tan kioli nen Cristo ed bilay, a say kamarerua na too kaukolan a nipawil ed laman to, tan amin a kabiañgan na laman kaukolan a nipawil ed inkasikato.",
                "3": "Tan kaukolan ed kaptekan na Dios a saray totoo nepeg sikara so naokom unong ed saray kimey da; tan no saray kimey da so maong ed saya a bilay, tan saray pilalek na saray puso ra so maong, nepeg sikara met, dia ed sampot ya agew, so nipawil ed saman so maong.",
                "4": "Tan no saray kimey da so mauges sikara so nipawil ed mauges. Dia ed ontan, amin a beñgatla so nipawil ed nepeg ya uksoy da, balang sakey a beñgatla ed gendat ya uksoy to—say ompatey ombañgon ed ag-ompatey, say kabulok na laman ed ag-kabulok na laman—ya ombañgon ed andi-angaan a liket a manawir ed panarian na Dios, odino dia ed andi-angaan ya ermen pian tawiren da so panarian na demonyo, say sakey dia ed sakey a lima, tan say sananey dia ed biek—",
                "5": "Saman so binmañgon ed liket unong ed saray pilalek to a liket, odino maong unong ed pilalek to a maong; tan say sananey dia ed mauges unong ed saray pilalek to a mauges; tan unong a say pilalek to a mangawa na mauges legan na sanagew angan ontan met sikato so nawalaan na tumang to a mauges sano say labi so onsabi.",
                "6": "Tan ontan met ed saman so wala ed sananey a dapag. No sikato so nambabawi ed saray kasalanan to, tan nampilalekan to so inkamatunong anga ed sampot na saray agew to, angan ontan met sikato so natumañgan na inkamatunong.",
                "7": "Sikara so saraman so dinundon na Katawan; on, sikara so saray nipaway, a nilaban nanlapu ed andi-angaan a labi na kabiluñgetan; tan dia ed onia sikara so ontalindeg odino nigapol; tan nia, sikara so dili ya okom da, no bilang gawaen da so maong odino gawaen da so mauges.",
                "8": "Natan, saray gangan na Dios so ag-nauman; dia ed ontan, say dalan so imparaan to pian siopaman a malabay a mankurang ed saya tan nilaban.",
                "9": "Tan natan nia, anak ko, ag mo la ipapalaran so angan sakey ni a pankasalanan sumpa ed Dios mo ed saraya a kabiañgan na doctrina, a saya so añgipalaranan mo a mangawa na kasalanan.",
                "10": "Ag mo ipapasen, lapu ed asalita la so kipawil, a sika so nipawil manlapu ed kasalanan ya onla ed liket. Nia, ikuan ko ed sika, say karelmeñgan kapiganman aliwa a kaliketan.",
                "11": "Tan natan, anak ko, amin a totoo a wala ed nigapol a kipapasen, odino ikuan ko, wala ed minomundo a kipapasen, so wala ed apgo na sankapaitan tan dia ed saray balor na kaugsan; angapo so Dios da ed mundo, tan sikara so linma a sinmumpa ed inkaugali na Dios; dia ed ontan, sikara so wala ed kipapasen a sumpa ed inkapalsa na liket.",
                "12": "Tan natan nia, say kabaliksan na salita a kipawil say pañgala na sakey a beñgatla ed gendat a kipapasen tan ipasen to ed aliwa a gendat a kipapasen, odino ipasen to ed kipapasen a sumlang ed inkapalsa to?",
                "13": "O, anak ko, aliwa ya onia so kipapasen to; balet say kabaliksan na salita a kipawil so say pañgawit to ya ipawil lamet so mauges ed mauges, odino minomundo ed minomundo, odino makademonyo ed makademonyo—maong onkana ed saman so maong; inkamatunong ed saman so inkamatunong; maptek ed saman so maptek; mapañgasi ed saman so mapañgasi.",
                "14": "Dia ed ontan, anak ko, seetan mo a mapañgasi ka ed saray kaagian mo; mitoo ka a maptek, mañgokom ka ed inkamatunong, tan mangawa ka na maong ya andi-tonda; tan no saraya ya amin a beñgatla so gawaen mo dia ed ontan awaten mo so tumang mo; on, say panañgasi so nipawil ed sika lamet; say kaptekan so nipawil ed sika lamet; say matunong a panañgokom so nipawil ed sika lamet; tan nawalaan ka na maong a tumang lamet.",
                "15": "Tan no anto so initer mo saman so ompawil ed sika lamet, tan saya so nipawil; dia ed ontan, say salita a kipawil nagnap a dusaen to so makasalanan, tan sikato so ag to patunoñgen."
            },
            "42": {
                "1": "Tan natan, anak ko, naimanok a siñga wala ni arum a makakaaburido na kanunotan mo, ya ag mo natalusan—a saya so nipaakar ed kaptekan na Dios dia ed pandusa na makasalanan; lapu ed sasalien mo ya ipasen ya aliwa a kaptekan a say makasalanan so igetar ed pasen na kaermenan.",
                "2": "Natan nia, anak ko, ipaliwawak so saya a beñgatla ed sika. Tan nia, kayari a say Katawan a Dios pinapaway to so saray inmuna ya ateng tayo manlapu ed tanamanan na Eden, pian bokalkalen da so dalin, no iner diman so nanlapuan da—on, pinapaway to so too, tan impasen to ed bokig a sampot na tanamanan na Eden, so sakey a querubin, tan sakey a mandarlang ya espada a mantelek-telek ed amin a pasen, pian iagel to so kiew na bilay—",
                "3": "Natan, anengneng tayo a say too so nanmaliw a siñga Dios, a kabat to so maong tan mauges; tan ag la piga irandan to so lima to, tan mañgala met ed kiew na bilay, tan kanen to tan mambilay ya ando la ya ando, say Katawan a Dios añgipasen na querubin tan mandarlang ya espada, pian sikato so ag makapañgan ed buñga—",
                "4": "Tan dia ed onia nanengneng tayo, a wala so sakey a panaon a niiter ed too pian mambabawi, on, sakey a panaon na panagsubok, sakey a panaon a pambabawi tan manlingkor ed Dios.",
                "5": "Tan nia, no si Adan indandan to so lima to a tampol, tan añgan ed buñga na kiew na bilay, sikato komon so mambilay ya andi-angaan, unong ed salita na Dios, ya angapo la so panaon na pambabawi; on, tan say salita met na Dios angapo la so kakanaan to, tan say baleg a plano na kilalaban so ag la natuloy.",
                "6": "Balet nia, nigena la a say too so ompatey—dia ed ontan, sanen sikara so asebelan ed kiew na bilay sikara so ataksing ed tapew na dalin—tan say too nanmaliw la ya abalang ed ando la ya ando, on, sikara so nanmaliw la a nigapol a totoo.",
                "7": "Tan natan, anengneng mo ed saya a saray inmuna ya ateng tayo so ataksing mandapag ed inkalaman tan inkaespiritu manlapu ed arapan na Katawan; tan dia ed onia anengneng tayo a sikara so nanmaliw a naoleyan ya ontumbok ed dili a linawa ra.",
                "8": "Natan nia, ag manepeg a say too so bawien manlapu ed saya ya inkalaman a patey, lapu ed saya so manderal ed baleg a plano na liket.",
                "9": "Dia ed ontan, lapu ed say kamarerua ag kapiganman ompatey, tan say inkigapol so añgawit ed amin a katooan na inkaespiritu a patey tan ontan met ed inkalaman, salanti, sikara so ataksing ed kawalaan na Katawan, kanepegan a say katooan so nabawi manlapu ed saya ya inkaespiritu a patey.",
                "10": "Dia ed ontan, sanen nanmaliw ira a makamundo, maliket ed alak na laman, tan makademonyo, lapu ed inkapalsa ra, saya a kipapasen na panagsubok so nanmaliw a kipapasen na panagparaan ed sikara; tan nanmaliw a panagparaan a kipapasen.",
                "11": "Tan natan nunot mo, anak ko, tan no ag lapu ed plano na pananundon, (paulyan ni so saya) tampol sano sikara so inatey saray kamarerua ra so pakaskasi, lapu ed sikara so ataksing ed kawalaan na Katawan.",
                "12": "Tan natan, angapo so polaing a pamawi ed saray totoo manlapu ed saya a nigapol a kipapasen, a saya so inawit na too ed sikato a dili makaseñgeg ed ag to intoluk;",
                "13": "Dia ed ontan, unong ed kaptekan, say plano na pananundon so ag nayari a nagawa, likud labat ed pambabawi na saray totoo dia ed saya a kipapasen na panagsubok; on, ed saya a kipapasen na panagparaan; tan likud ed saraya a pamaakaran, angapo so kana na panañgasi likud ed deralen to so kimey na kaptekan. Natan say kimey na kaptekan so ag nayari a naderal; tan no onia, say Dios ontonda la a sikato so Dios.",
                "14": "Tan dia ed onia nanengneng tayo ya amin a katooan so nigapol, tan sikara so wala ed gemgem na kaptekan; on, say kaptekan na Dios, a saya so añgigena ed sikara ed andi-angaan a pakataksing manlapu ed kawalaan to.",
                "15": "Tan natan, say plano na panañgasi so ag nagawa likud no sakey a bagat a pamaandi na kasalanan so nagawa; dia ed onia say Dios a dili so mamaandi ed saray kasalanan na mundo, pian nagawa so plano na panañgasi, pian napenek so pankaukolan na kaptekan, pian say Dios manmaliw a nagnap, Dios a maptek, tan mapañgasi a Dios met.",
                "16": "Natan, say pambabawi ag onsabi ed saray totoo likud no wala so dusa, a saya met so andi-angaan a siñga say bilay na kamarerua, a kasombaliwan na plano na liket, a saya so andi-angaan a siñga met say bilay na kamarerua.",
                "17": "Natan, panon a say sakey a too mambabawi likud no sikato so mankasalanan? Panon so mankasalanan no angapo so gangan? Panon a wala so gangan likud no wala so dusa?",
                "18": "Natan, wala so sakey a dusa a nitekep, tan sakey a maptek a gangan so niiter, a saya so mañgawit na pakagonigon na consiensia ed too.",
                "19": "Natan, no angapo so gangan a niiter—no say sakey a too so amatey sikato so pateyen—ag kasi sikato so antakot ya ompatey no sikato so mamatey?",
                "20": "Tan ontan met, no angapo so gangan a niiter sumpa ed kasalanan saray totoo ag ira antakot a mankasalanan.",
                "21": "Tan no angapo so gangan a niiter, no nankasalanan so saray totoo anto so nagawaan na kaptekan, odino say panañgasi, lapu ed angapo so pankayarian da ed pinalsa?",
                "22": "Balet wala so gangan a niiter, tan dusa a nipeket, tan say pambabawi so niabuloy; a dia ed saya a pambabawi, wala so pankayarian na panañgasi; odino andi, say kaptekan kayarianen to so pinalsa tan sumpalen to so gangan, tan say gangan idetdet to so dusa; tan no aliwa a onia, saray kimey na kaptekan so naderal, tan say Dios ontonda la a sikato so Dios.",
                "23": "Balet say Dios ag ontonda a sikato so Dios, tan say panañgasi kayarianen to so saray peteg a mambabawi, tan say panañgasi so onsabi lapu ed bagat a pamaandi na kasalanan; tan say bagat a pamaandi na kasalanan awiten to so kagawa na kioli ed bilay na saray inaatey; tan say kioli ed bilay na saray inaatey awiten to ya ipawil so saray totoo ed kawalaan na Dios; tan dia ed onia sikara so nipawil ed kawalaan to, pian naokom ira unong ed saray kimey da, unong ed gangan tan kaptekan.",
                "24": "Tan nia, say kaptekan ikana to so amin a pankaukolan to, tan ontan met say panañgasi kayarianen to so amin a kayarian to; tan dia ed onia, angapo no ag saray petepeteg a nambabawi so nilaban.",
                "25": "Anto, ipapasen mo kasi a say panañgasi nayarian to a takewan so kaptekan? Ikuan ko ed sika, Andi; angan sakey a tulnek. Tan no ontan, say Dios ontonda la a sikato so Dios.",
                "26": "Tan dia ed onia say Dios awiten to so saray makana tan andi-angaan a gagala to, a saraya so niparaan nanlapu ed inletneg na mundo. Tan dia ed onia onsabi so kilalaban tan pananundon ed saray totoo, tan ontan met ed kaderal tan kasegsegañgan da.",
                "27": "Dia ed ontan, O anak ko, siopaman ya ondago sikara so ondago tan minabang ed saray danum na bilay a mabulos; tan siopaman ya ag ondago sikato met lamlamang so ag pasuoten ya ondago; balet dia ed sampot ya agew nipawil ed sikato so unong ed saray gawa to.",
                "28": "No nampilalekan to so mangawa na mauges, tan sikato so ag nambabawi legan na saray agew to, nia, say mauges so nagawa ed sikato, unong ed panañgipawil na Dios.",
                "29": "Tan natan, anak ko, pilalek ko a saraya a beñgatla so ag mo la panaburidoan, tan saray kasalanan mo labat so panaburidoan mo, ed saman a panaburido a mañgawit ed sika ed silong na pambabawi.",
                "30": "O anak ko, pilalek ko ya ag mo la iboburi so kaptekan na Dios. Ag mo seseetan so mambaraan ed inkasika ed angan sankamelagan a kipapasen lapu ed saray kasalanan mo, dia ed pañgiburim na kaptekan na Dios; balet abuloyan mo so kaptekan na Dios, tan say panañgasi to, tan andukey a panagtepel to so nawalaan na naspot a tanguyor ed pusom; tan abuloyan mo a sika so awiten to ed silong na sapok na panagpaabeba.",
                "31": "Tan natan, O anak ko, sika so tinawag na Dios a mañgipulong na salita to ed saya a totoo. Tan natan, anak ko, onla ka la ed dalan mo, ibawag mo so salita ed katuaan tan dia ed kaolimekan, pian komon awiten mo so saray kamarerua ed pambabawi, pian say makana a plano na panañgasi wala so pankayarian to ed sikara. Tan komon say Dios iter to ed sika so angan unong ed saray salitak. Amen."
            },
            "43": {
                "1": "Tan natan agawa a saray lalaki ya anak nen Alma so linma ed limog na saray totoo, pian ibawag da so salita ed sikara. Tan si Alma, met, dia ed sikato a dili, ag makareen, tan sikato met so linma.",
                "2": "Natan ag tayo la dia saglawien so nipaakar ed impampulong da, likud ed impulong da so salita, tan katuaan, unong ed espiritu na profesiya tan puyan; tan sikara so nampulong unong ed masanto a gangan na Dios a saya so akatawagan da.",
                "3": "Tan natan pawilen ko so pañgidalatdat ed saray bakal ed baetan na saray Nephite tan saray Lamanite, ed komalabinwalo a taon ya oley na saray okom.",
                "4": "Tan nia, agawa a saray Zoramite nanmaliw ira a Lamanite; dia ed ontan, dia ed ingapo na komalabinwalo a taon saray totoo a Nephite anengneng da a saray Lamanite so ompegdat ed sikara; dia ed ontan nangawa ra na paraan onkana ed bakal; on, tinipon da so saray ñgayew da ed dalin na Jershon.",
                "5": "Tan agawa a saray Lamanite so pinmegdat a kaolop da so saray nilibo ra; tan linma ra ed dalin na Antionum, a saya so dalin na saray Zoramite; tan sakey a too a say ñgaran to Zerahemnah so pañgulo ra.",
                "6": "Tan natan, lapu ed saray Amalekite so lalo a marelmeng tan awalaan ira na managpatey ya inkaugali nen saray Lamanite, dia ed sikara a dili tan inkasikara, dia ed ontan, si Zerahemnah anuro na saray pañgulo a kapitan ed saray Lamanite, tan sikara ya amin so Amalekite tan Zoramite.",
                "7": "Natan saya so ginawa to pian napagnayon to so busol da ed saray Nephite, pian sikara so nasakop to ra ya oleyan pian nasumpal so saray gagala to.",
                "8": "Tan nia, saray gagala to so pagalawen so saray Lamanite a mampasnok sumpa ed saray Nephite; saya so ginawa to pian nasamsam to so baleg a pakapanyari ed sikara, tan ontan met pian naala to so pakapanyari a mañgoley ed saray Nephite ed panamegley na pañgawit to ed sikara ed inkaaripen.",
                "9": "Tan say gagala na saray Nephite so say pañgiagel da ed saray dalin da, tan saray kaaboñgan da, tan saray kaasawaan da, tan saray anak da, pian sikara so niagel da ed lima na saray kabusol da; tan ontan met napagnayon da so saray katunoñgan da tan pankanawnawa ra, on, tan ontan met ed say kawayañgan da, pian makapañgigalang ira ed Dios unong ed pilalek da.",
                "10": "Lapu ed kabat da a no sikara so napelag ed lima na saray Lamanite, a siopaman a mañgigalang ed Dios ed espiritu tan dia ed katuaan, say tua tan mabilay a Dios, so deralen na saray Lamanite.",
                "11": "On, tan kabat da met so alablabas a busol na saray Lamanite ed saray kaagian da, a sikara so totoo na Anti-Nephi-Lehi, a sikara so atawag a totoo nen Ammon—tan ag da labay a demeten so saray ayura ra, on, sikara so linmoob ed sakey a paknaan tan saya so ag da labay a deralen—dia ed ontan, no sikara so napelag ed lima na saray Lamanite sikara so naderal.",
                "12": "Tan saray Nephite ag da nitepel a sikara so naderal; dia ed ontan niiter ed sikara so saray dalin ya onkana a tawir da.",
                "13": "Tan saray totoo nen Ammon initer da ed saray Nephite so baleg a kabiañgan na tagano ra ya onkana ed saray ñgayew da; tan dia ed onia saray Nephite so apasuotan, a bukor, ya ontalindeg sumpa ed saray Lamanite, a sikara so tinipon nen Laman tan si Lemuel, tan saray anak nen Ishmael, tan amin na saraman so sinmian a nanlapu ed saray Nephite; a sikara so saray Amalekite tan saray Zoramite tan saray kapolian na saray sacerdote nen Noah.",
                "14": "Natan saraman a kapolian agay la so kinarakel da, ñgalñgali, siñga saray Nephite; tan dia ed onia saray Nephite so apasuotan a milaban ed saray kaagian da, angan dia ed pamaterter na dala.",
                "15": "Tan agawa a legan a saray ñgayew na Lamanite so mantitipon ed dalin na Antionum, nia, saray ñgayew na Nephite so akaparaan ya onabet ed sikara dia ed dalin na Jershon.",
                "16": "Natan, say pañgulo na saray Nephite, odino say too ya aturo a pañgulo a kapitan ed saray Nephite—natan say pañgulo a kapitan so mambemben na sankaatageyan a pakapanyari ed amin a ñgayew na Nephite—tan say ñgaran to Moroni;",
                "17": "Tan si Moroni binembenan to so sankaatageyan a pakapanyari, tan say pakaoley ed saray bakal da. Tan sikato so mantaon labat na duamplo tan lima nen sikato so aturo a pañgulo a kapitan ed saray ñgayew na Nephite.",
                "18": "Tan agawa ya inabet to so saray Lamanite ed saray ketegan na Jershon, tan saray totoo to so inayuraan to na espada, tan melag a wasay, tan amin a nengneng ya agamil ed bakal.",
                "19": "Tan sanen saray ñgayew na Lamanite anengneng da so saray totoo nen Nephi, odino nen Moroni, ya imparaan to so saray totoo to a nansulong na salimbeng ed pagew tan salimbeng ed taklay, on, tan ontan met ed salimbeng a mañgiagel ed saray ulo ra, tan ontan met nansulong ira na makakapal a kawes—",
                "20": "Natan saray ñgayew nen Zerahemnah so ag akaparaan ed onia ra a beñgatla; say wala labat ed sikara so espada tan melag a wasay, saray pabekang da, tan saray pana ra, tan saray bato ra tan saray palsot da; tan sikara so lakseb, likud labat ed sakey a katat a niberber ed saray awak da; on, sikara ya amin so lakseb, likud ed saray Zoramite tan Amalekite.",
                "21": "Balet ag ira awalaan na salimbeng ed pagew, ni salimbeng—dia ed ontan, sikara so ataktakot a maong ed saray ñgayew na Nephite lapu ed saray kirlong da, manwari ya ontan a say bilang da so amayamay nen saray Nephite.",
                "22": "Nia, natan agawa ya ag da nitepel so onla sumpa ed saray Nephite ed saray ketegan na Jershon; dia ed ontan sikara so tinmaynan a pinmaway ed dalin na Antionum ya amaarap ed kalawakan, tan sinmaliberber ira ed kalawakan, paarawi diman ed señgeg na ilog na Sidon, pian sikara so onla ed dalin na Manti tan kayarianen da so dalin; lapu ed ag da impasen a saray ñgayew nen Moroni ag da kabat no iner so nila ra.",
                "23": "Balet agawa, dia ed bekta a tinmaynan ira ya amaarap ed kalawakan si Moroni so añgibaki na saray espiya ed kalawakan pian siimen da so campo ra; tan si Moroni, met, dia ed pikakabat to ed saray profesiya nen Alma, so añgibaki na pigara a lalaki ed sikato, pian kerewen da a tepeten to ed Katawan no iner kasi so laen na saray ñgayew na Nephite a mañgiagel ed inkasikara sumpa ed saray Lamanite.",
                "24": "Tan agawa a say salita na Katawan so sinmabi ed si Alma, tan si Alma impakabat to ed saray igagangan nen Moroni, a saray ñgayew na Lamanite so mankokurang ya onsasaliberber ed kalawakan, pian sikara so makasabi ed dalin na Manti, pian igapo ra so laban ed saray makapoy a kabiañgan na saray totoo. Tan saraman ya igagangan linma ra tan initer da so saya a balita ed si Moroni.",
                "25": "Natan si Moroni, añgitilak na kabiañgan na ñgayew to ed dalin na Jershon, ag la piga dia ed antokaman a pamaakaran say kabiañgan na saray Lamanite so onla ed saman a dalin tan kayarianen da so ciudad, inala to so nakekeraan a kabiañgan na ñgayew to tan sikara so kinmurang a linma ed dalin na Manti.",
                "26": "Tan ingangan to so saray totoo ed saman a pasen na dalin so mantitipon ed sikara a dili a mibakal sumpa ed saray Lamanite, pian iagel da so saray dalin da tan say bansa ra, saray katunoñgan da tan kawayañgan da; dia ed ontan sikara so akaparaan ed panaon ya isabi na saray Lamanite.",
                "27": "Tan agawa a si Moroni insanib to so saray ñgayew to ed patar a saya so asinger ed pandel na ilog na Sidon, a wala ed sagur na ilog na Sidon dia ed kalawakan.",
                "28": "Tan si Moroni so añgipasen na saray espiya ed kaliber-liber, pian nakabatan to no kapigan so isabi na campo na saray Lamanite.",
                "29": "Tan natan, lapu ed kabat nen Moroni so gagala na saray Lamanite, a say gagala ra so deralen da so saray kaagian da, odino sikara so oleyan da tan awiten da ra ed inkaaripen pian iletneg da so sakey a panarian onkana ed inkasikara ed amin a lapag na dalin;",
                "30": "Tan lapu ed pikakabat to a say alenleneg a pilalek na saray Nephite so say pañgiagel da ed saray dalin da, tan say kawayañgan da, tan say simbaan da, dia ed ontan anunotan to ya aliwa a kasalanan so pañgiagel to ed sikara ed panamegley na silib; dia ed ontan, akabatan to ed panamegley na saray espiya to no dinan a pasen so dalanen na saray Lamanite.",
                "31": "Dia ed ontan, inapag to so saray ñgayew to tan iniakar to so sakey a kabiañgan to nia ed patar, tan iniamot to ra ed bokig, tan dia ed abalaten na pukdol na Riplah;",
                "32": "Tan say nakdaan so iniamot to ed sagur a patar, dia ed sagur na ilog na Sidon, tan mampaleksab ed ketegan na dalin na Manti.",
                "33": "Tan dia ed onia kayari to ya inlira so saray ñgayew to unong ed pilalek to, sikato so akaparaan ya onabet ed sikara.",
                "34": "Tan agawa a saray Lamanite so sinmabi ed baybay na pukdol, a diman so kawalaan na kabiañgan na saray ñgayew nen Moroni ya akaamot.",
                "35": "Tan sanen saray Lamanite so linmabas ed pukdol Riplah, tan arapat da so patar, tan ginapoan da a baliwen so ilog na Sidon, say ñgayew ya akaamot ed abalaten na pukdol, ya ipapañgulo na sakey a too a say ñgaran to Lehi, tan impañgulo to so ñgayew to tan niliktob da so saray Lamanite ed nibukig a beneg da.",
                "36": "Tan agawa a saray Lamanite, sanen anengneng da so saray Nephite ya onsasabi ed banda ed beneg da, sikara so pinmoliktar tan ginapoan da so milaban ed saray ñgayew nen Lehi.",
                "37": "Tan say kimey na patey so ginmapo ed nantupag a dapag, balet lalo a makapataktakot so agawa ed biang na saray Lamanite, lapu ed say inkalakseb da mapalaway so laman da ed saray ambebelat a sigbat na saray Nephite ed panamegley na saray espada da tan saray melag a wasay da, a saya so añgawit na patey so balang sakey a sigbat ed sikara.",
                "38": "Legan a dia ed biek a dapag, wala natan tan dia ed saman so sakey a too ya apatey da ed limog na saray Nephite, ed panamegley na saray espada da tan say interter na dala, lapu ed asalimbeñgan so saray makana a kabiañgan na laman da, odino saray makana a kabiañgan na laman so asalimbeñgan sumpa ed sigbat na saray Lamanite, makaseñgeg ed salimbeng da ed pagew, tan salimbeng da ed taklay, tan salimbeng da ed ulo; tan dia ed onia saray Nephite intuloy da so kimey na panagpatey ed limog na saray Lamanite.",
                "39": "Tan agawa a saray Lamanite so tinmakot, lapu ed kinabaleg na deral ed limog da, ya anga ed ginapoan da so ombatik ya amaarap ed ilog na Sidon.",
                "40": "Tan sikara so inosilan nen Lehi tan saray totoo to; tan sikara so sinunson nen Lehi ed danum na Sidon, tan binaliw da so danum na Sidon. Tan si Lehi impanayam to so saray ñgayew to ed pandel na ilog na Sidon pian ag ira ombaliw.",
                "41": "Tan agawa a si Moroni tan say ñgayew to inabet da so saray Lamanite ed patar, dia ed biek a pandel na ilog na Sidon, tan ginapoan da ra a dugpaan tan pateyen.",
                "42": "Tan saray Lamanite so binmatik ira lamet ed arapan da ya amaarap ed dalin na Manti; tan sikara so inabet lamet na saray ñgayew nen Moroni.",
                "43": "Natan dia ed saya a kipapasen saray Lamanite so akilaban a maong; on, angapo ni so akabkabatan ya impibakal na saray Lamanite ed onia a mapalalo a biskeg tan kasil na linawa, andi, angan nanlapu ed gapo.",
                "44": "Tan sikara so pinabiskeg na saray Zoramite tan saray Amalekite, a sikara so manunaan a kapitan da tan pañgulo ra, tan si Zerahemnah, a sikato so manunaan a kapitan da, odino say manunaan pañgulo ra tan sankaatageyan a manañgoley da; on, sikara so akilaban a siñga dragon, tan dakel ed saray Nephite so inatey ed saray lima da, on, lapu ed dakel so saray sinisigbat da ya apisag so saray salimbeng da ed ulo, tan dakel so dinoyok da ed saray salimbeng na pagew da, tan dakel so saray sinisigbat da ed saray taklay da; tan dia ed onia saray Lamanite so nansigbat ed masebeg a pasnok da.",
                "45": "Manwari ya ontan, saray Nephite so apabiskeg na magmaong a pamaakaran, lapu ed ag ira milalaban onkana ed panari odino pakapanyari balet sikara so milalaban onkana ed saray kaaboñgan da tan kawayañgan da, saray kaasawaan da tan saray anak da, tan amin a wala ed sikara, on, onkana ed saray pamaakaran na panagpikasi ra tan say simbaan da.",
                "46": "Tan gagawaen da so saman so wala ed liknaan da a saya so kaukolan da a sumpalen ed Dios da; lapu ed say Katawan inkuan to ed sikara, tan ontan met ed kaamaan da, ya: Unong a sikayo so ag nankasalanan na unaan ya impankasalanan, ni say dia ed komadua, ag yo itetepel ed inkasikayo a sikayo so ompatey ed silong na lima na saray kabusol yo.",
                "47": "Tan lamet, say Katawan inkuan to a: Nepeg yo ya iagel so boleg yo ya angan makaseñgeg na iterter na dala. Dia ed ontan lapu ed saya a pamaakaran saray Nephite so akilaban ed saray Lamanite, pian iagel da so inkasikara, tan ontan met ed saray boleg da, tan saray dalin da, say bansa ra, tan saray pankatunoñgan da, tan say relihion da.",
                "48": "Tan agawa a sanen saray totoo nen Moroni anengneng da so sebeg tan pasnok na saray Lamanite, sikara so ñgalñgali la onkebet tan ombatik ya onarawi ed sikara. Tan si Moroni, dia ed impakatebek to ed getma ra, so añgibaki tan pinabiskeg to so puso ra ed saraya a kanunotan—on, say kanunotan ed saray dalin da, say kawayañgan da, on, say inkabulos da ed inkaaripen.",
                "49": "Tan agawa a sikara so pinmoliktar ed saray Lamanite, tan sikara so tinmawag ed saksakey a voces ed Katawan a Dios da, onkana ed say kawayañgan da tan say inkabulos da ed inkaaripen.",
                "50": "Tan ginapoan da so ontalindeg sumpa ed saray Lamanite a tekep so pakapanyari; tan dia ed saman met lamlamang a bekta a sikara so tinmawag ed Katawan ya onkana ed kawayañgan da, saray Lamanite ginapoan da so ombatik ed arapan da; tan sikara so binmatik anga ed saray danum na Sidon.",
                "51": "Natan, saray Lamanite dakerakel so bilang da, on, masulok a mamiddua nen saray Nephite; manwari ya ontan, sikara so asunson kanian sikara so atipon a nankakasakey ed patar, a wala ed pandel na ilog na Sidon.",
                "52": "Dia ed ontan saray ñgayew nen Moroni so linmiktob ed sikara, on, angan dia ed nantupag a pandel na ilog, tan nia, dia ed bokig wala diman so saray totoo nen Lehi.",
                "53": "Dia ed ontan sanen anengneng nen Zerahemnah so saray totoo nen Lehi a wala ed bokig na ilog na Sidon, tan saray ñgayew nen Moroni ed sagur na ilog na Sidon, a sikara so aliktob na saray Nephite, sikara so asabian na mapalalo a takot.",
                "54": "Natan si Moroni, sanen anengneng to so mapalalo a takot da, ingangan to ed saray totoo to ya itonda da la so mañgipaterter na dala."
            },
            "44": {
                "1": "Tan agawa a sikara so tinmonda tan inmarawi ra na sakey kutdang ed sikara. Tan si Moroni inkuan to ed si Zerahemnah: Nengneng mo, Zerahemnah, ya ag mi pilalek so manmaliw a totoo a manliket ed dala. Kabat mo a wala kayo la ed lima mi, balet ag mi pilalek a pateyen mi kayo.",
                "2": "Nia, ag kami linma dia pian mibakal ed sikayo pian paterteren mi so dala yo onkana ed pakapanyari; ni say pilalek mi ya awiten mi so siopaman ed pako na inkaaripen. Balet saya a gagala so iniakar yo dia sumpa ed sikami; on, tan mamapasnok kayo ed sikami lapu ed relihion mi.",
                "3": "Balet natan, anengneng yo a say Katawan so wala ed sikami; tan anengneng yo a sikayo so iniawat to ed saray lima mi. Tan natan labay ko a natalusan yo a saya so agawa ed sikami lapu ed relihion mi tan say pananisia mi ed Cristo. Tan natan anengneng yo ya ag yo nayarian a deralen so saya a pananisia mi.",
                "4": "Natan anengneng yo a saya so tua a pananisia ed Dios; on, anengneng yo a say Dios so ontulong, tan mañgiagel, tan pagnayonen to kami, dapot no sikami so matuor ed sikato, tan dia ed pananisia mi, tan say relihion mi; tan kapiganman say Katawan ag to nitepel a sikami so naderal likud no sikami so napelag ed kasalanan tan iburi mi so pananisia mi.",
                "5": "Tan natan, Zerahemnah, igangan ko ed sika, dia ed ñgaran na saman so makapanyari ed amin a Dios, a sikato so amabiskeg ed saray taklay mi kanian tinalo mi kayo, lapu ed pananisia mi, lapu ed relihion mi, tan lapu ed saray tutuntonen mi ed panagpikasi, tan lapu ed simbaan mi, tan lapu ed sagrado a tulong a saya so utang mi ed saray kaasawaan mi tan saray anak mi, makaseñgeg ed saman so kawayañgan ya amalor ed sikami ed saray dalin mi tan bansa mi; on, tan ontan met lapu ed gagawaen mi so sagrado a salita na Dios, a sikato so akautañgan mi na amin a liket mi; tan lapu ed amin a mabli ed sikami—",
                "6": "On, tan aliwa ni a saya ya amin; igangan ko ed sika ed amin a pilalek a wala ed sika lapu ed bilay, ya iawat mo ed sikami so amin ya agamil yo ed bakal, tan ag mi la panseetan ya anapen so dala yo, balet iligyas mi so bilay yo, no sikayo so onla ed dalan yo tan ag kayo la onla dia a mibakal ed sikami.",
                "7": "Tan natan, no saya so ag yo gawaen, nia, sikayo so wala ed lima mi, tan igangan ko so saray totook a dugpaan da kayo, tan sugatan da kayo na patey ed saray laman yo, pian sikayo so sigpot a naandi; tan dia ed saya nanengneng tayo no siopa kasi so nawalaan na pakapanyari ed saya a totoo; on, nanengneng tayo no siopa so naawit ed inkaaripen.",
                "8": "Tan natan agawa a sanen nadñgel nen Zerahemnah so saraya a salita sikato so dinmago tan iniawat to so espada to tan say melag a wasay to, tan say pabekang to dia ed lima nen Moroni, tan inkuan to ed sikato: Nengneng mo, nia ra so saray agamil mi ed bakal; iawat mi ra ya ed sika, balet ag kami onabuloy a mansamba ed sikayo, lapu ed kabat mi a saya so ag mi met lamlamang nasumpal, tan ontan met na saray anak mi; balet awat yo so saray agamil mi ed bakal, tan abuloyan yo kami la ya ontaynan ed kalawakan; odino andi ag mi iter so saray espada mi, tan sikami so ompatey odino ontaluna.",
                "9": "Nia, ag kami kabiañgan na pananisia yo; ag kami manisia a say Dios so añgiawat ed sikami ed saray lima yo; balet manisia kami a lapu ed kasiliban yo so añgiagel ed sikayo ed saray espada mi. Nia, saray salimbeng yo ed pagew tan saray salimbeng yo so añgiagel ed sikayo.",
                "10": "Tan natan sanen si Zerahemnah sinampotan to la so nansalita, si Moroni impawil to so espada tan saray agamil da ed bakal, a saya so inawat to, ed si Zerahemnah, a nankuan: Nia, sampotan tayo la so gotgutan.",
                "11": "Natan ag ko nayarian a babawien so saray salita ya imbalikas ko, dia ed ontan unong a say Katawan so mabilay, ag kayo ontataynan likud no ontaynan kayo a wala so samba yo ya ag kayo la ompawil lamet sumpa ed sikami a mibakal. Natan lapu ed wala kayo ed saray lima mi paterteren mi so dala yo ed dalin, odino sikayo so onabuloy ed saray ingetar ko ed sikayo.",
                "12": "Tan natan sanen imbalikas nen Moroni so saraya a salita, si Zerahemnah inala to so espada to, tan sikato so mamapasnok ed si Moroni, tan sikato so dinmuklos pian pateyen to si Moroni; balet sanen intagey to so espada to, nia, sakey ed saray ñgayew nen Moroni so anigbat ed saya ya angan naplag ed dalin, tan saya so pinmuter ed putan; tan siningwat to met si Zerahemnah ya asapsap so baog na ulo to tan saya so naplag ed dalin. Tan si Zerahemnah so sinmener nanlapu ed arap da a linma ed pegley na saray sondalo to.",
                "13": "Tan agawa a saman so sondalo ya akatalindeg ed asinger, a sikato so anapsap ed baog na ulo nen Zerahemnah, intagey to so buek tan baog na ulo a nanlapu ed dalin, tan saya so intoruk to ed otok na espada to, tan saya so iniunat to ya impaarap ed sikara, ya inkuan to sikara ed ed maksil a voces:",
                "14": "Angan saya a baog na ulo so naplag ed dalin, a saya so baog na ulo na pañgulo yo, ontan met so kiparukol yo ed dalin likud no iawat yo so saray agamil yo ed bakal tan onalis kayo a wala so sakey a paknaan na kareenan.",
                "15": "Natan wala so dakel, sanen nadñgel da so saraya a salita tan anengneng da so baog na ulo a wala ed otok na espada, so asabian na takot; tan dakel so dinmago tan imbantak da so saray agamil da ed bakal ed salian nen Moroni, tan sikara so linmoob ed sakey a paknaan na kareenan. Tan no kaonoñgan kinarakel so linmoob ed paknaan sikara so inabuloyan da a tinmaynan ya amaarap ed kalawakan.",
                "16": "Natan agawa a si Zerahemnah mapalalo so sanok to, tan sinugsogan to so saray nakdaan ed ñgayew to a mampasnok met, a milaban ed ontan la a biskeg sumpa ed saray Nephite.",
                "17": "Tan natan si Moroni so akapasnok, lapu ed inkabosañgel na saray Lamanite; dia ed ontan ingangan to ed saray totoo to ya ondugpa ra ed sikara tan pateyen da ra. Tan agawa a ginapoan da ra a pateyen; on, tan saray Lamanite so akilaban ed panamegley na espada da tan ed amin a pakayari ra.",
                "18": "Balet nia, saray laman da a lakseb tan saray ulo ra ya angapo so salimbeng to so mapalaway ed makdem ya espada na saray Nephite; on, sikara so aduyok tan sinigbat da, on, tan sikara so niparukol ed mapalalo a peles ed espada na saray Nephite; tan sikara so ginmapo ya apanis, unong ed improfesiya na sondalo nen Moroni.",
                "19": "Natan si Zerahemnah, sanen anengneng to a sikara lawari ya amin so naderal, inmakis na maksil ed si Moroni, ya insipan to a sikato la so migawaan na paknaan tan ontan met ed saray totoo to ed sikara, no iligyas da so bilay na saray nakekeraan, tan ag la ra kapiganman onsalong a mibakal lamet sumpa ed sikara.",
                "20": "Tan agawa a si Moroni ingangan to a tondaan da lamet so kimey na patey ed limog na saray totoo. Tan inala to so saray agamil ed bakal ed saray Lamanite; tan kayari a sikara so linmoob ed sakey a paknaan na kareenan ed sikato sikara so inabuloyan da ya ontaynan ed kalawakan.",
                "21": "Natan say bilang na saray inaatey da so ag la abilang lapu ed kinarakel na bilang da; on, say bilang na saray inaatey da so mapalalo a dakel, mandapag ed saray Nephite tan ontan met ed saray Lamanite.",
                "22": "Tan agawa ya imbabantak da so saray bangkay ed danum na Sidon, tan sikara so nipaanor tan nitabon ed kaaraleman na dayat.",
                "23": "Tan saray ñgayew na Nephite, odino nen Moroni, so amawil la ra ed saray kaaboñgan da tan dia ed saray dalin da.",
                "24": "Tan onia so impansampot na komalabinwalo a taon ya oley na saray okom ed saray totoo nen Nephi. Tan dia ed onia so impansampot na kasulatan nen Alma, a saya so nisulat ed saray piligo nen Nephi."
            },
            "45": {
                "intro": "Say kasulatan na saray totoo nen Nephi, tan saray bakal da tan saray baliñgaan, dia ed agew nen Helaman, unong ed kasulatan nen Helaman, ya insinop to ed agew to.",
                "1": "Nia, natan agawa a saray totoo nen Nephi nanliket ira a mapalalo, lapu ed inlaban ira lamet na Katawan ed lima na saray kabusol da; dia ed ontan initer da so pisasalamat ed Katawan a Dios da; on, tan sikara so nanayuno a dakel tan nampikasi a mabetbet, tan sikara so añgigalang ed Dios ed agay la a gayaga.",
                "2": "Tan agawa a dia ed komalabinsiam a taon ya oley na saray okom ed saray totoo nen Nephi, si Alma linma ed anak to a laki a si Helaman tan inkuan to ed sikato: Manisia ka kasi ed saray salita ya asalitak la ed sika nipaakar ed saray kasulatan a saraya so nisinop?",
                "3": "Tan si Helaman inkuan to ed sikato: On, manisia ak.",
                "4": "Tan si Alma inkuan to lamet: Manisia ka ed si Jesu Cristo, a sikato so onsabi?",
                "5": "Tan inkuan to: On, manisia ak ed amin a salita ya imbalikas mo.",
                "6": "Tan si Alma inkuan to lamet ed sikato: Sumpalen mo kasi so amin a gangan ko?",
                "7": "Tan inkuan to: On, sumpalen ko so saray gangan mo ed amin a pusok.",
                "8": "Dia ed saman inkuan nen Alma ed sikato: Mapalar ka; tan say Katawan paaliguasen to ka ed saya a dalin.",
                "9": "Balet nia, wala so siñga labay ko ya iprofesiya ed sika; balet say iprofesiyak ed sika ag mo ipapakabat; on, say iprofesiyak ed sika so ag nakabatan, anga ed say profesiya so nasumpal; dia ed ontan isulat mo so saray salita ya ibagak.",
                "10": "Tan saraya so salita: Nia, amuriak a saya lamlamang a totoo, saraya so Nephite, unong ed espiritu na puyan a wala ed siak, dia ed loob na apat a lasus a taon manlapu ed panaon a si Jesu Cristo ipanengneng to so inkasikato ed sikara, onlasay ira ed ag-pananisia.",
                "11": "On, tan dia ed ontan nanengneng da so saray bakal tan saray salot, on, eras tan iterter na dala, anga ed saray totoo nen Nephi so sigpot a naupot.",
                "12": "On, tan saya so nagawa lapu ed sikara so onlasay ed ag-pananisia tan sikara so napelag ed kimey na kabiluñgetan, tan alak na laman, tan amin a nengneng na karelmeñgan; on, ikuan ko ed sika, lapu ed sikara so mankasalanan sumpa ed ontan la a kabaleg na liwawa tan pikakabat, on, ikuan ko ed sika, manlapu ed saman ya agew, anga ed say komapat a kailalakan ag ira ompatey ya amin sakbay na isabi na saya a baleg a karelmeñgan.",
                "13": "Tan sano saman a makabaliksan ya agew so onsabi, nia, say panaon ag la mambayag so isabi a saraman so wala dia natan, odino say boleg na saray nibilang la natan ed limog na saray totoo nen Nephi, so ag la nibilang ed limog na saray totoo nen Nephi.",
                "14": "Balet siopaman a natilak, tan ag naderal ed saman a makabaliksan tan makapataktakot ya agew, so nibilang ed limog na saray Lamanite, tan manmaliw ira a siñga sikara, amin, likud ed pigara a natawag a disipulos na Katawan; tan sikara so osilan na saray Lamanite ya anga ed sikara so sigpot a naupot. Tan natan, lapu ed karelmeñgan, saya a profesiya so nasumpal.",
                "15": "Tan natan agawa a kayari nen Alma ya imbalikas so saraya a beñgatla ed si Helaman, sikato so binendicionan to, tan ontan met ed saray arum ya anak to a lalaki; tan binendicionan to met so dalin onkana ed saray matunong.",
                "16": "Tan inkuan to: Onia so inkuan na Dios a Katawan—Naayew so dalin, on, saya a dalin, ed balang sakey a bansa, sankakanayon, salita, tan totoo, dia ed kaderal, sikara so managgawa na karelmeñgan, no sikara la so nagnap ed inkauges; tan unong ed sinalitak saya so nagawa; lapu ed saya so ayew tan pamapalar na Dios ed saya a dalin, tan say Katawan ag to onnengneng ed kasalanan a wala so angan sankamelagan a palugar.",
                "17": "Tan natan, sanen si Alma nibaga to la so saraya a salita binendicionan to so simbaan, on, amin ya ontalindeg ya ag nagiing ed pananisia manlapu ed saman a panaon ya anga ed arapen.",
                "18": "Tan sanen ayari la nen Alma a ginawa so saya sikato so tinmaynan ed dalin na Zarahemla, a siñga sikato so onla ed dalin na Melek. Tan agawa a sikato so ag la nadnadñgelan a kapiganman; no nipaakar ed impatey to odino inkipumpon to saya ag mi la akabatan.",
                "19": "Nia, saya so amta mi, sikato so sakey a too a matunong; tan say balita a nitayak ed simbaan a sikato so inala na Espiritu, odino sikato so nipumpon ed panamegley na lima na Katawan a siñga si Moises. Balet nia, saray masanto a kasulatan so añgikuan a say Katawan inala to si Moises ed inkasikato; tan ipapasen mi a sikato met so añgawat ed si Alma ed espiritu, dia ed inkasikato; dia ed ontan, dia ed saya a pamaakaran angapo so amta mi nipaakar ed impatey tan inkipumpon to.",
                "20": "Tan natan agawa dia ed ingapo na komalabinsiam a taon ya oley na saray okom ed saray totoo nen Nephi, si Helaman so linma ed limog na saray totoo pian ibawag to so salita ed sikara.",
                "21": "Tan nia, lapu ed saray bakal da ed saray Lamanite tan dakel ed saray ankekelag a baliñgaan tan gulo a wala ed limog na saray totoo, nakaukolan a say salita na Dios so ibawag ed limog da, on, tan sakey a pananontunan so nagawa ed lapag na simbaan.",
                "22": "Dia ed ontan, si Helaman tan saray kaagian to so linma a mañgiletneg na simbaan lamet ed amin a dalin, on, dia ed balang sakey a ciudad ed lapag na amin a dalin a kayarian na saray totoo nen Nephi. Tan agawa a sikara so anuro na saray sacerdote tan managbañgat ed lapag na amin a dalin, tan anuro dia ed amin a simbaan.",
                "23": "Tan natan agawa a kayari nen Helaman tan saray kaagian to so anuro na saray sacerdote tan managbañgat ed amin a simbaan wala so sakey a baliñgaan a linmetaw ed limog da, tan ag da labay so mañgiter na imano ed saray salita nen Helaman tan saray kaagian to;",
                "24": "Balet sikara so binmaleg ed kinon, tan sikara so nipaatagey ed saray puso ra, lapu ed saray alablabas a kayamanan da; dia ed ontan sikara so nanmaliw a mayaman ed dili a mata ra, tan ag da labay ya imanoen so saray salita ra, pian mankurang ira a maptek ed imaton na Dios."
            },
            "46": {
                "1": "Tan agawa no kaonoñgan so saray ag ondeñgel ed saray salita nen Helaman tan saray kaagian to sikara so atipon sumpa ed saray kaagian da.",
                "2": "Tan natan nia, sikara so awalaan na mapalalo a sanok, a saya so makaseñgeg na mabiskeg a gagala a pamatey da ed sikara.",
                "3": "Natan say pañgulo na saraman so mapalalo so sanok da sumpa ed saray kaagian da so sakey a baleg tan mabiskeg a too; tan say ñgaran to Amalickiah.",
                "4": "Tan si Amalickiah pilalek to so manmaliw ya ari; tan saraman a totoo ya awalaan na sanok pilalek da met a sikato so manmaliw ya ari ra; tan say karaklan ed sikara so saray abebbeba ya okom ed saman a dalin, tan panseseetan da so nawalaan na pakapanyari.",
                "5": "Tan sikara so nitunton na saray panagpasirayew nen Amalickiah, a no sikato so tuloñgan da tan ipasen da ya ari ra gawaen to ra a manoley ed saray totoo.",
                "6": "Dia ed onia sikara so intunton nen Amalickiah ya onsian, manwari ya ontan so saray impupulong nen Helaman tan saray kaagian to, on, manwari ya ontan so mapalalo a panagasikaso ra ed simbaan, lapu ed sikara so atagey a sacerdote na simbaan.",
                "7": "Tan dakel ed loob na simbaan so anisia ed saray mapasirayew a salita nen Amalickiah, dia ed ontan sikara so sinmian angan dia ed simbaan; tan dia ed onia say kipapasen na saray totoo nen Nephi so mapalalo a kibang-kibang tan makapataktakot, manwari ya ontan so kinabaleg na taluna ya agamoran da ed saray Lamanite; tan say agay la a gayaga ra lapu ed inkilaban da dia ed panamegley na lima na Katawan.",
                "8": "Dia ed onia anengneng tayo no panon so siglat na saray anak na totoo a makalingwan ed Katawan a Dios da, on, agay la so siglat da a mangawa na karelmeñgan, tan iarawi na sakey a mauges.",
                "9": "On, anengneng tayo met so baleg a kaugsan na sakey a mapalalo a mauges a too a saya so amaseñgeg na agawa ed limog na saray anak na totoo.",
                "10": "On, anengneng tayo a si Amalickiah, lapu ed sakey a too ya awalaan na plano na kasiliban tan too ya awalaan na dakel a mapasirayew a salita, iarawi to so puso na dakel a totoo a mangawa na kaugsan; on, tan inanap to a deralen so simbaan na Dios, tan pian deralen to so letnegan na kawayañgan ya initer na Dios ed sikara, odino say bendicion ya initer na Dios ed tapew na dalin ya onkana ed saray matunong.",
                "11": "Tan natan agawa a sanen si Moroni, lapu ed sikato so pañgulo na saray sankaatageyan a manañgoley ed saray ñgayew na Nephite, nadñgelan to so saya ya insisian, sikato so mamapasnok ed si Amalickiah.",
                "12": "Tan agawa a pinilat to so kawes to; tan inala to so melag a kabiañgan to nia, tan insulat to ed saya so—Dia ed pakanodnunotan ed Dios tayo, ed relihion tayo, tan kawayañgan tayo, tan kareenan tayo, saray kaasawaan tayo, tan saray anak tayo—tan saya so impeket to ed sampot na sakey a teken.",
                "13": "Tan insulong to so salimbeng na ulo to, tan salimbeng to ed pagew, tan say arum a salimbeng to, tan imbalkes to so kirlong to ed balambang; tan inala to so teken, a dia ed sampot to nia wala diman so pinilat a kawes to, (tan saya so tinawag to a laylay na kawayañgan) tan sikato so yinmuko ed dalin, tan nampikasi a sibibiskeg ed Dios to onkana ed saray bendicion na kawayañgan a komon onteen ed saray kaagian to, anga ed wala ni so olop na Cristiano a natitilak a mankayarian na dalin—",
                "14": "Tan onia so saray matua a mananisia ed si Cristo, a miembro na simbaan na Dios, so tawag na saraman so aliwa a miembro na simbaan.",
                "15": "Tan saraman so miembro na simbaan so matuor; on, amin a matua a mananisia ed Cristo inako ra ed inkasikara, a sililiket, so ñgaran nen Cristo, odino Cristiano so tawag ed sikara, lapu ed pananisia ra ed si Cristo a sikato so onsabi.",
                "16": "Tan dia ed ontan, ed saya a panaon, si Moroni so nampikasi pian say pankaabigan na saray Cristiano, tan say kawayañgan ed saman a dalin so napalaboan.",
                "17": "Tan agawa a kayari ya initer to so linawa to ed Dios, binitla to ya amin so dalin a wala ed abalaten na dalin na Apalis, on, dia ed antikey a panañgibaga, amin a dalin, mandapag dia ed baybay tan abalaten—So sakey ya apili-pili a dalin, tan dalin na kawayañgan.",
                "18": "Tan inkuan to: Petepeteg a say Dios ag to itepel, a sikatayo ya abalaw lapu ed inako tayo so ñgaran nen Cristo, so gatin-gatinan da tan deralen da, anga ed awiten tayo ed inkasikatayo so saya ed dili a pankasalanan.",
                "19": "Tan sanen nibaga la nen Moroni so saraya a salita, sikato so linma ed limog na saray totoo, ya impayapay to so kabiañgan na pinilat a kawes to ed dagem, pian amin nanengneng da so insulat a sulat ed saman so pinilat to, tan dia ed maksil a voces, inkuan to:",
                "20": "Nia, siopaman a pagnayonen to so saya a paulo ed dalin, abuloyan yo ra ya ondago ed biskeg na Katawan, tan onloob ed sakey a paknaan a pagnayonen da so saray pankatunoñgan da, tan say relihion da, pian say Katawan a Dios bendicionan to ra.",
                "21": "Tan agawa a sanen impalapag nen Moroni so saraya a salita, nia, saray totoo so dinmago a mambaktik a sankaawit da so saray kirlong da ya akabalkes ed balambang da, a pinilat da met so saray kawes da a pakapatnagan, odino tanda na sakey a paknaan, ya ag da inkaindan so Katawan a Dios da; odino, dia ed sananey a salita, no sikara so mankasalanan ed saray gangan na Dios, odino sikara so napelag ed kasalanan, tan ibaing da ya akoen ed inkasikara so ñgaran nen Cristo, say Katawan pilaten to ra a siñga unong ed impampilat da ed saray kawes da.",
                "22": "Natan saya so paknaan a ginawa ra, tan imbantak da so saray kawes da ed saliyan nen Moroni, a kuan da: Sikami so mipaknaan ed Dios tayo, a sikami so naderal, angan siñga ed saray kaagian tayo a wala ed mamabaybay, no sikami so napelag ed kasalanan; on, sikami so ibantak to ed saliyan na saray kabusol mi, a siñga ed impañgibantak mi ed saray kawes mi ed saliyan mo a gatin-gatinan na sali, no sikami so napelag ed kasalanan.",
                "23": "Si Moroni inkuan to ed sikara: Nengneng yo, sikatayo so nakdaan ed boleg nen Jacob; on, sikatayo so nakdaan ed boleg nen Jose, a say kawes to so pinilat-pilat na saray agagi to ed nankakapiga a biang; on, tan natan nia, nunoten tayo a sumpalen so saray gangan na Dios, odino saray kawes tayo so pilat-pilaten na saray kaagian tayo, tan sikatayo so ipisok da ed pañgawan, odino ilako, odino sikatayo so pateyen da.",
                "24": "On, nepeg tayo a pagnayonen so kawayañgan tayo a nakdaan ed si Jose; on, nunoten tayo so saray salita nen Jacob, sakbay na impatey to, tan nia, anengneng to a sakey a biang ed say nakdaan a kawes nen Jose so nisinop tan saya so ag-abulok. Tan inkuan to—Angan saya a nakdaan ed kawes na anak ko a laki so nisinop, wala so nakeraan ed boleg na anak ko a magnayon ed panamegley na lima na Dios, tan saya so naawit ed inkasikato, legan a say nakdaan ed boleg nen Jose so ompatey, angan siñga say nakdaan ed kawes to.",
                "25": "Natan nia, saya so añgiter na ermen ed kamareruak; angaman ontan, say kamareruak so awalaan na gayaga ed anak ko a laki, lapu ed miembro na boleg to a naawit ed Dios.",
                "26": "Natan nia, saya so balikas nen Jacob.",
                "27": "Tan natan siopa so mikabat no ag saray nakdaan ed boleg nen Jose, a sikara so ompatey a siñga kawes to, so saraman so sinmisian ed sikatayo? On, tan angan pati sikatayo met no ag tayo ontalindeg ya ag-nagiing ed pananisia ed Cristo.",
                "28": "Tan natan agawa a sanen nibalikas la nen Moroni so saraya a salita sikato so linma la, tan ontan met nampabaki ed amin a nasasakopan na saman a dalin a kawalaan na saray sinmisian, tan tinipon to ya amin so saray totoo a wala so pilalek da a pagnayonen so kawayañgan da, ya ontalindeg sumpa ed si Amalickiah tan saraman so sinmisian, ya atawag ya Amalickiahite.",
                "29": "Tan agawa sanen anengneng nen Amalickiah a saray totoo nen Moroni a dakerakel so bilang da nen saray Amalickiahite—tan anengneng to met a saray totoo to so manduarua ra nipaakar ed kaptekan na ikokurang da a saya so gegetmaen da—dia ed ontan, dia ed takot to ya ag to naala so pilalek to, inala to so saray totoo to a siaabubon ed sikato tan sikara so tinmaynan ya amaarap ed dalin na Nephi.",
                "30": "Natan si Moroni anunotan to ya ag kanepegan a saray Lamanite naaruman ni so biskeg da; dia ed ontan anunotan to a sakbayan so saray totoo nen Amalickiah, odino sikara so alaen to tan ipawil to ra, tan papatey to si Amalickiah; on, lapu ed kabat to a sikato so mamagalaw ed saray Lamanite a mampasnok sumpa ed sikara, tan señgeg na isalong da a mibakal sumpa ed sikara; tan saya so amta to a gawaen nen Amalickiah pian nagamoran to so saray getma to.",
                "31": "Dia ed ontan si Moroni anunotan to a nakaukolan ya alaen to so saray ñgayew to, a sikara so nantitipon ed inkasikara a dili, tan inayuraan da so inkasikara, tan linmoob ira ed sakey a paknaan a pagnayonen da so kareenan—tan agawa ya inala to so ñgayew to tan sikara so kinmurang ya awit da so saray abong-abong da ya abel ya amaarap ed kalawakan, pian sakbayan da so aarapen nen Amalickiah ed kalawakan.",
                "32": "Tan agawa a ginawa to so unong ed pilalek to, tan kinmurang ira ya amaarap ed kalawakan, tan sinakbayan da so saray ñgayew nen Amalickiah.",
                "33": "Tan agawa a si Amalickiah so binmatik a kaolop to so melag a bilang na saray totoo to, tan saray nakdaan so iniawat da ed saray lima nen Moroni tan sikara so inawit da ya impawil ed dalin na Zarahemla.",
                "34": "Natan, si Moroni lapu ed sikato so too ya aturo a pañgulo ya okom tan say voces na saray totoo, dia ed ontan niiter ed sikato so pakapanyari unong ed linawa to nipaakar ed saray ñgayew na Nephite, pian iletneg to tan sikara so oleyan to.",
                "35": "Tan agawa a siopaman ed saray Amalickiahite ya ag onloob ed paknaan pian tuloñgan da so señgeg na kawayañgan, pian nituloy da so bulos a gobierno, sikara so impapatey to; tan pigpigara so ag inmabubon ed paknaan nipaakar ed kawayañgan.",
                "36": "Tan agawa met, ya ingangan to a say laylay na kawayañgan so itagey da ed balang sakey a tori a wala ed nasasakopan na saman a dalin, a kayarian na saray Nephite; tan dia ed onia si Moroni impaalagey to so laylay na kawayañgan ed limog na saray Nephite.",
                "37": "Tan sikara so ginmapo lamet ya awalaan ira na kareenan ed saman a dalin; tan dia ed onia apagnayon da so kareenan ed saman a dalin anga ed ñgalñgali mansampot la so komalabinsiam a taon ya oley na saray okom.",
                "38": "Tan si Helaman tan saray atagey a sacerdote apagnayon da so uksoy ed simbaan; on, angan dia ed loob na apat taon awalaan ira na baleg a kareenan tan gayaga ed simbaan.",
                "39": "Tan agawa a dakel la so saray inaatey, ya ag-nagiing so pananisia ra a kamarerua ra so dinundon na Katawan Jesu Cristo; dia ed onia sikara so pinmaway ed saya a mundo a sigagayaga.",
                "40": "Tan wala ra met so pigara ya inaatey ed sakit a petang, a dia ed arum a panaon na taon saya so mabetbet ed saman a dalin—balet aliwa ya unong so karakel ed sakit a petang, lapu ed kinarakel na saray tanaman ya awalaan na atagey ya uri tan saray lamut a makatambal ya imparaan na Dios a mañgekal ed panseseñgegan na saray sakit, a saray totoo so wala ra ed silong na inkapalsa na panaon—",
                "41": "Balet dakel so saray inaatey ed inkatakken; tan saraman so inaatey ed pananisia ed Cristo so maliket ed sikato, a nakaukolan dia ed sikatayo so wala met."
            },
            "47": {
                "1": "Natan pawilen tayo so kasulatan nipaakar ed si Amalickiah tan saraman so binmatik ya akila ed sikato ed kalawakan; tan, nia, inawit to so saraman so akiabubon ed sikato, tan linma ra ed dalin na Nephi ed limog na saray Lamanite, tan pinagalaw to so saray Lamanite a mampasnok sumpa ed saray totoo nen Nephi, lapu ed saya say ari na saray Lamanite so añgipaakseb na palapag ed amin a nasasakopan to a dalin, ed limog na amin a totoo to, a sikara so mantitipon lamet a mibakal sumpa ed saray Nephite.",
                "2": "Tan agawa a sanen say palapag so akasabi ed limog da sikara so tinmakot a mapalalo; on, antakot da a pabaiñgan so ari, tan sikara met so antakot a mibakal sumpa ed saray Nephite ag la piga nabalang da so bilay da. Tan agawa ya ag ira inmabuloy, odino say karaklan ed sikara ag da labay, so ontolok ed saray gangan na ari.",
                "3": "Tan natan agawa a say ari so sinmanok lapu ed ag ira ontolok; dia ed ontan initer to ed si Amalickiah so sankaatageyan ya oley ed kabiañgan na ñgayew to a matolok ed saray gangan to, tan sikato so ingangan to ya onla a mamasoot ed sikara a mañgala na saray ayura ra.",
                "4": "Natan nia, saya so pilalek nen Amalickiah; lapu ed sikato so sakey a too a masilib ed panaggawa na mauges dia ed ontan inlira to so plano ed puso to ya ekalen to ed trono so ari na saray Lamanite.",
                "5": "Tan naala to so oley ed saraman so pakapanyari ed kabiañgan na ñgayew na saray Lamanite ya onkikiling ed ari; tan inanap to a naala so maong a linawa na saray aliwa a matolok; dia ed ontan sikato so linma ed pasen a tatawagen na Onidah, lapu ed diman so binatikan na amin a Lamanite; lapu ed asukayan da so ñgayew ya onsasabi, tan, lapu ed impasen da a sikara so deralen da, dia ed ontan sikara so binmatik ed Onidah, a diman so kawalaan na saray ayura.",
                "6": "Tan tinuro ra so sakey a too a sikato so manmaliw ya ari tan pañgulo ed sikara, lapu ed niapasakey la ed nunot da a katekep to so mabiskeg a gagala ya ag ira paoleyan ya onla sumpa ed saray Nephite.",
                "7": "Tan agawa a nantitipon ira ed sikara a dili ed tuktok na pukdol a say ñgaran to Antipas, a sakey a paraan ed pibakal da.",
                "8": "Natan aliwa a gagala nen Amalickiah so mibakal ed sikara unong ed gangan na ari; balet nia, say gagala to so say pakaala to na maong a linawa na saray ñgayew na Lamanite, pian ipasen to so inkasikato a pañgulo ra tan ekalen to ed trono so ari tan kayarianen to so panarian.",
                "9": "Tan nia, agawa ya ingangan to so ñgayew to ya ipaalagey da so abong-abong da ya abel ed sakey a patar ya asinger ed pukdol na Antipas.",
                "10": "Tan agawa a sanen labi la añgibaki na sakey a maamot a mañgilaman ed sikato ya onla ed pukdol na Antipas, tan pilalek to a say pañgulo na saray wala diman ed pukdol, a say ñgaran to Lehonti, so onlasur ed señgeg na pukdol, lapu ed pilalek to a pitungtoñgan.",
                "11": "Tan agawa a sanen naawat nen Lehonti so pakabat ag to labay so onlasur ed señgeg na pukdol. Tan agawa a si Amalickiah añgibaki lamet na komadua, a pilalek to a sikato so onlasur. Tan agawa si Lehonti ag to lamet; tan sikato so añgibaki lamet na komatlo.",
                "12": "Tan agawa a sanen si Amalickiah nalmoan to ya ag to napalasur si Lehonti manlapu ed pukdol, sikato so linma a sinmegep ed pukdol ya asinger ed campo nen Lehonti; tan sikato lamet so añgibaki ed si Lehonti na komapat a pakabat to, a pilalek to a sikato so onlasur a kaiba to so saray bantay to.",
                "13": "Tan agawa a sanen si Lehonti so linmasur a kaiba to so saray bantay to ya onla ed si Amalickiah, si Amalickiah nampilalekan to a si Lehonti so onlasur a kaiba to so ñgayew to ed labi, tan liktoben da so saraman so totoo a wala ed campo ra ya initer na ari ya ipañgulo to, tan sikara so iawat to ed lima nen Lehonti, dapot no sikato so gawaen to (Amalickiah) a komadua a pañgulo ed amin a ñgayew.",
                "14": "Tan agawa a si Lehonti so linmasur kaiba to so saray totoo to tan niliktob da so saray totoo nen Amalickiah, kanian sakbay na imbañgon da ed palbañgon na saman ya agew sikara so aliktob la na saray ñgayew nen Lehonti.",
                "15": "Tan agawa sanen anengneng da a sikara so aliktob, akikasi ra ed si Amalickiah a sikara so miolop ed saray kaagian da, pian ag ira naderal. Natan saya a beñgatla so pilalek nen Amalickiah.",
                "16": "Tan agawa ya iniawat to so saray totoo to, sumpa ed gangan na ari. Natan saya a beñgatla so pilalek nen Amalickiah, pian nasumpal to so gagala to ya ekalen ed trono so ari.",
                "17": "Natan saya so kaugalian ed limog na saray Lamanite, no say sankaatageyan a pañgulo so apatey, turoen da so komadua a pañgulo a manmaliw a sankaatageyan a pañgulo.",
                "18": "Tan agawa a si Amalickiah ingangan to so sakey ed saray igagangan a kalkalnaan to a samalan si Lehonti, kanian sikato so inatey.",
                "19": "Natan, sanen inatey si Lehonti, saray Lamanite tinuro ra si Amalickiah a pañgulo ra tan sikato so sankaatageyan a manañgoley ed sikara.",
                "20": "Tan agawa a si Amalickiah inkurang to so saray ñgayew to (lapu ed agamoran to la so pilalek to) ya onarap ed dalin na Nephi, ed ciudad na Nephi, a saya so manunaan a ciudad.",
                "21": "Tan say ari so pinmaway ya inmabet a kaolop to so saray bantay to, tan impasen to a sinumpal nen Amalickiah so saray gangan to, tan si Amalickiah so akatipon na baleg a ñgayew ya onla a mibakal sumpa ed saray Nephite.",
                "22": "Balet nia, sanen say ari so linma ya inmabet ed sikato ingangan nen Amalickiah ed saray igagangan to a sikara so onabet met ed ari. Tan sikara so linma tan sikara so yinmuko ed arap na ari, a siñga mañgigalang ed sikato lapu ed pakapanyari to.",
                "23": "Tan agawa a say ari iniunat to so lima to pian ipaalagey to ra, unong ed kaugalian na saray Lamanite, a pakapatnagan na kareenan, a saya a kaugalian so nanlapu ed saray Nephite.",
                "24": "Tan agawa a sanen iyalagey to la so unaan manlapu ed dalin, nia sinaksak to so ari ed puso; tan sikato so niparukol ed dalin.",
                "25": "Natan saray igagangan na ari so binmatik; tan saray igagangan nen Amalickiah so inmeyag, a nankuan:",
                "26": "Nengneng yo, saray igagangan na ari sinaksak da so ari ed puso, tan sikato so niparukol tan sikara so binmatik la; nia, dago kayo tan nengneng yo.",
                "27": "Tan agawa a si Amalickiah ingangan to so ñgayew to ya ondago tan nengneñgen da no anto so agawa ed ari; tan sanen sikara so sinmabi ed pasen, tan anengneng da so ari ya akarukol ed dala to a dili, si Amalickiah so nankonkonwari a mamapasnok, tan inkuan to: Siopaman a manañgaro ed ari, sikato so onla, tan osilan to so saray igagangan to pian sikara so pateyen.",
                "28": "Tan agawa ya amin a manañgaro ed ari, sanen nadñgel da so saraya a salita, sikara so linma tan añgosil ed saray igagangan na ari.",
                "29": "Natan sanen saray igagangan na ari anengneng da so ñgayew ya onoosil ed sikara, sikara so ataktakot lamet, tan binmatik ira ed kalawakan, tan akasabi ra ed dalin na Zarahemla tan akitipon ira ed saray totoo nen Ammon.",
                "30": "Tan say ñgayew ya añgosil ed sikara so amawil la ra, lapu ed say impañgosil da angapo so kakanaan to; tan dia ed onia si Amalickiah, dia ed panagluko to, agamoran to so puso na saray totoo.",
                "31": "Tan agawa dia ed kaimbuasan sikato so linmoob ed ciudad na Nephi a kaiba to so saray ñgayew to, tan kinayarian to so ciudad.",
                "32": "Tan natan agawa a say reyna, nen nadñgelan to a pinatey da so ari—lapu ed si Amalickiah so añgibaki na too ed reyna ya añgipakabat a say ari so pinatey na saray dili ya igagangan to, a sikara so impaosilan to a kaiba so ñgayew to, balet saya so andi-kana, tan sikara so akabatik—",
                "33": "Dia ed ontan, sanen say reyna naawat to so saya a balita sikato so nampabaki ed si Amalickiah, a pilalek to ya ag to lalanoren so saray totoo ed ciudad; tan pilalek to met a si Amalickiah so onla ed sikato; tan pilalek to met ed sikato ya awiten to so saray tasi a mamaneknek nipaakar ed impatey na ari.",
                "34": "Tan agawa ya inawit nen Amalickiah so saman met lamlamang ya igagangan ya amatey ed ari, tan amin a kaolop, tan linma ra ed reyna, ed pasen a panyodyuroñgan to; tan sikara ya amin so amaneknek ed sikato a say ari so pinatey na saray dili ya igagangan to; tan inkuan da met: Sikara so binmatik; aliwa kasi a saya so mamaneknek sumpa ed sikara? Tan dia ed onia apenek da so reyna nipaakar ed impatey na ari.",
                "35": "Tan agawa a si Amalickiah nampilalekan to a naala so maong a linawa na reyna, tan sikato so inasawa to; tan dia ed onia a panagluko to, tan dia ed tulong na silib na saray igagangan to, agamoran to so panarian; on, sikato so binirbir da ya ari ed amin a lapag na saman a dalin, ed limog na amin a totoo na Lamanite, a saraya so nanlalaok a Lamanite tan Lemuelite tan Ishmaelite, tan amin a sinmisian a Nephite, manlapu ed impanoley nen Nephi anga ed saya a panaon.",
                "36": "Natan, saraya a sinmisian, lapu ed sikara so awalaan na nampapara ya inkabañgat tan pikakabat a siñga saray Nephite, on, lapu ed sikara so abilin ed saman lamlamang a kakabatan ed Katawan, angaman ontan, makapakelaw a tungtoñgen, ya ag abayag ed insian da sikara so nanmaliw a lalo ya anawet tan ag ira mambabawi, tan alablabas ed inkaatap, marelmeng tan masibeg nen saray Lamanite—ya oniinom ira ed saray sisia a tawir na saray Lamanite; tan niiter so dalan ed inkañgiras, tan amin a kanengneñgan na alak na laman; on, naspot so impañgilingwan da ed Katawan a Dios da."
            },
            "48": {
                "1": "Tan natan agawa, ag abayag kayari ya agamoran nen Amalickiah so panarian ginapoan to a pabiskegen so puso na saray Lamanite sumpa ed saray totoo nen Nephi; on, sikato so anuro na saray totoo a mansalita ed saray Lamanite ed saray tori ra sumpa ed saray Nephite.",
                "2": "Tan dia ed onia pinabiskeg to so puso ra sumpa ed saray Nephite, kanian dia ed saguinunor a sampot na komalabinsiam a taon ya oley na saray okom, lapu ed asumpal to la so saray plano to, on, lapu ed sikato so ginawa ra ya ari ed saray Lamanite, nanseetan to met a mañgoley ed amin a lapag na dalin, on, tan amin a totoo a wala ed dalin, ed saray Nephite tan ontan met ed saray Lamanite.",
                "3": "Dia ed ontan asumpal to so gagala to, lapu ed apaawet to so puso na saray Lamanite tan abulag to so saray kanunotan da, tan sikara so pinagalaw to a mampasnok, a lapu ed saya atipon to so dakerakel a kabiañgan na ñgayew ya onla a mibakal sumpa ed saray Nephite.",
                "4": "Tan mabiskeg so gagala to, lapu ed kinarakel na bilang na saray totoo to, a sarag da a taloen so saray Nephite tan awiten da ra ed inkaaripen.",
                "5": "Tan dia ed onia sikato so anuro na saray pañgulo a kapitan ed saray Zoramite, lapu ed sikara so makapikabat a maong ed biskeg na saray Nephite, tan saray pasen a panagliwasan da, tan saray sankakapuyan a pasen ed saray ciudad da; dia ed ontan sikara so tinuro to a pañgulo a kapitan ed saray ñgayew to.",
                "6": "Tan agawa ya inawit da so campo ra, tan sikara so amaarap ed dalin na Zarahemla dia ed kalawakan.",
                "7": "Natan agawa legan ya aalaen nen Amalickiah so pakapanyari ed panamegley na panagluko tan silib, si Moroni, dia ed biek a dapag, ipaparaan to so kanunotan na saray totoo a sikara so manmaliw a matuor ed Katawan a Dios da.",
                "8": "On, tan pabibiskegen to so saray ñgayew na Nephite, tan nampapagawa na ankekelag a salimbeñgan, odino saray pasen a panagliwasan; a nampapagawa na pilapil a dalin ed kaliber-liber a pankulong to ed saray ñgayew to, tan ontan met nampapagawa na alar a bato a mampaliber ed sikara, ed kaliber-liber na saray ciudad da tan dia ed ketegan na dalin da; on, dia ed amin a kaliber-liber na dalin da.",
                "9": "Tan dia ed saray sankakapuyan a salimbeñgan da añgipasen na malaglaem a bilang na totoo; tan dia ed onia sinalimbeñgan to tan pinabiskeg to so dalin a kayarian na saray Nephite.",
                "10": "Tan dia ed onia sikato so namparaan pian natuloñgan to so kawayañgan da, saray dalin da, saray kaasawaan da, tan saray anak da, tan say kareenan da, tan pian sikara so mambilay ed Katawan a Dios da, tan pian nituloy da so saman so tatawagen na saray kabusol da a pamaakaran na saray Cristiano.",
                "11": "Tan si Moroni so mabiskeg tan makapanyari a too; sikato so sakey a too ya awalaan na nagnap a pakatalus; on, sakey a too ya ag to panliketan so pamaterter na dala; sakey a too a say kamarerua to so magayaga ed kawayañgan tan inkabulos na bansa to, tan saray kaagian to ed ag-inkabalor tan ag-inkaaripen;",
                "12": "On, sakey a too a say puso to so napno na pisasalamat ed Dios to, lapu ed say karakel a pankanawnawa tan bendicion ya initer to ed saray totoo to; sakey a too a mapalalo so impansagpot to onkana ed pankaabigan tan kiarawi ed sigen na saray totoo to.",
                "13": "On, sikato so sakey a too a say pananisia to so ag-nagiing ed si Cristo, tan sikato so nansamba ed sakey a samba ya iagel to so saray totoo to, tan say pankatunoñgan to, say bansa to, tan say relihion to, angan dia ed iterter na dala to.",
                "14": "Natan saray Nephite nibañgat ed sikara ya iagel da so inkasikara a dili sumpa ed saray kabusol da, angan dia ed iterter na dala no saya so kaukolan; on, tan sikara met so nibañgat a kapiganman ag ira mamabaing, on, tan kapiganman ag da itatagey so espada da likud no sumpa ed sakey a kabusol da, likud ed pañgiagel da ed bilay da.",
                "15": "Tan saya so pananisia ra, a dia ed pangawa ra ed saraya say Dios paaliguasen to ra ed dalin, odino dia ed sananey a salita, no sikara so matuor ya ononor ed saray gangan na Dios sikara so paaliguasen to ed dalin; on, sikara so pasakbayan to ya ombatik, odino mamparaan onkana ed bakal, unong ed kaatapan da;",
                "16": "Tan ontan met, say Dios ipakabat to ed sikara no iner so laen da pian naiagel da so inkasikara a dili sumpa ed saray kabusol da, tan dia ed pangawa ra ed saya, say Katawan ilaban to ra; tan saya so pananisia nen Moroni, tan say puso to so nangloria ed saya; aliwa a dia ed pamaterter na dala no ag dia ed pangawa na maong, dia ed pañgiagel to ed saray too to, on, dia ed pañgunor ed saray gangan na Dios, on, tan pañgamper ed karelmeñgan.",
                "17": "On, tua, tua ikuan ko ed sikayo, no amin a too nen imbeneg, tan nen saman, tan dia ed arapen, so siñga si Moroni, nia, say peteg a pakapanyari na infierno so ayegyeg la ed andi-angaan; on, say demonyo ag la kapiganman nawalaan na pakapanyari ed puso na saray anak na totoo.",
                "18": "Nia, sikato so sakey a too a siñga si Ammon, say laki ya anak nen Mosiah, on, tan angan saray arum a lalaki ya anak nen Mosiah, on, tan ontan met nen Alma tan saray anak to a lalaki, lapu ed sikara ya amin so totoo na Dios.",
                "19": "Natan nia, si Helaman tan saray kaagian to ag kinmulang ed panaglingkor ed saray totoo nen say si Moroni; lapu ed nampulong ira na salita na Dios, tan sikara so nambiniag onkana ed pambabawi na amin a totoo a siopaman so ondeñgel ed saray salita ra.",
                "20": "Tan dia ed onia sikara so linma, tan saray totoo so nampaabeba ra ed inkasikara a dili lapu ed saray salita ra, a dia ed saya sikara so awalaan na atagey a palabo na Katawan, tan dia ed onia sikara so ag-asigen-sigen na saray bakal tan baliñgaan ed inkasikara a dili, on, anga dia ed loob na apat taon.",
                "21": "Balet, unong ed asalitak la, dia ed saguinunor a sampot na komalabinsiam a taon, on, manwari ya ontan so kareenan ed limog da a dili, sikara so apasuotan a milaban ed saray kaagian da, saray Lamanite.",
                "22": "On, tan dia ed antikey a salita, say bakal da ag tinmonda a kapiganman ed loob na dakel a taon ed saray Lamanite, manwari ya ontan a sikara so apasuotan a maong.",
                "23": "Natan, maermen ira a mandemet na saray ayura ra sumpa ed saray Lamanite, lapu ed ag da panliketan so pamaterter na dala; on, tan aliwa ni a saya ya amin—sikara so maermen no sikara so makaseñgeg na kiakar na dakel ed saray kaagian da ed paway na saya a mundo dia ed andi-angaan a mundo, ya ag ira akaparaan a miarap ed Dios da.",
                "24": "Manwari ya ontan, ag da met nitepel ya igaton so bilay da, pian saray kaasawaan da tan saray anak da so pateyen da dia ed makamonanakap a karuksaan na saraman so kaagian da nen saman, on, tan sikara so sinmian ed simbaan da, tan sikara so tinaynan da tan linma ra a manderal ed sikara dia ed impiolop da ed saray Lamanite.",
                "25": "On, ag da nitepel a saray kaagian da so mangayaga ed dala na saray Nephite, legan a wala so angan saksakey a mañgoonor ed saray gangan na Dios, tan say insipan na Katawan, no onoren da so saray gangan to sikara so onaliguas ed dalin."
            },
            "49": {
                "1": "Tan natan agawa dia ed komalabinsakey a bulan ed komalabinsiam a taon, ed komasamplo ya agew na bulan, saray ñgayew na Lamanite so anengneng da ya onsasabi a mamapaarap ed dalin na Ammonihah.",
                "2": "Tan nia, say ciudad so naapiger la, tan si Moroni so añgipasen na ñgayew ed ketegan na ciudad, tan pinilapilan da so kaliber-liber na dalin pian saya so mañgisalimbeng ed sikara ed saray pana tan bato na saray Lamanite; tan nia, sikara so akilaban ed panamegley na bato tan pana.",
                "3": "Nia, inkuan ko a say ciudad na Ammonihah so naapiger lamet. Ikuan ko ed sikayo, on, say kabiañgan to labat so naapiger; tan lapu ed dineral na saray Lamanite la ya aminsan lapu ed karelmeñgan na saray totoo, impasen da a saya lamet so maininomay a sakmalen da.",
                "4": "Balet nia, ontan la so irap na linawa ra; tan nia, saray Nephite so nankutkot na banawang ed kaliber-liber da, a mapalalo so kaatagey na pilapil to kanian saray Lamanite ag da nitupak so saray bato ra tan saray pana ed sikara pian saraya wala so kana to, ni say sikara so makasabi likud no dia ed pasen a lolooban.",
                "5": "Natan dia ed saya a panaon saray pañgulo a kapitan na saray Lamanite so nikelawan a maong, lapu ed dunong na saray Nephite ed impañgiparaan da na pasen a salimbeñgan da.",
                "6": "Natan saray pañgulo na saray Lamanite impasen da, lapu ed kinarakel na bilang da, on, impasen da a sikara so mankanawnawa ya onla ed sikara a siñga unong ed ginawa ra la; on, tan imparaan da met so inkasikara a dili ed saray salimbeng, tan salimbeng na pagew; tan imparaan da met so inkasikara a dili ed kawes a ginawa ed katat, on, makakapal a kawes a manakob ed inkalakseb da.",
                "7": "Tan lapu ed onia so paraan da impasen da a mainomay da a taloen tan ibalor so saray kaagian da ed pako na inkaaripen, odino sikara so mamatey tan mampatey unong ed kaliktan da.",
                "8": "Balet nia, dia ed mapalalo a kelaw da, sikara so akaparaan onkana ed sikara, ed sakey a kanengneñgan ya ag ni kapiganman akabkabatan ed limog na saray anak nen Lehi. Natan sikara so akaparaan ed saray Lamanite, a mibakal unong ed saray bilin nen Moroni.",
                "9": "Tan agawa a saray Lamanite, odino saray Amalickiahite, nikelawan ira a maong ed kanengneñgan na paraan na saray Nephite ed pibabakal.",
                "10": "Natan, no si ari Amalickiah so linma a pinmaway ed dalin na Nephi, ya añgipañgulo ed ñgayew to, lagi ingangan to ed saray Lamanite a dugpaen da so saray Nephite ed ciudad na Ammonihah; tan nia, ag to kawananen so dala na saray totoo to.",
                "11": "Balet nia, si Amalickiah ag linma a pinmaway ed inkasikato a dili a mibakal. Tan nia, saray pañgulo a kapitan to ag da nitepel a dugpaen so saray Nephite ed ciudad na Ammonihah, lapu ed si Moroni inuman to so panañgikurang na saray susumpalen ed limog na saray Nephite, a lapu ed saya saray Lamanite mairap so linawa ra ed saray pasen a sineneran da tan sikara so ag makaakar ed kawalaan da.",
                "12": "Dia ed ontan sikara so sinmener ed kalawakan, tan inawit da so campo ra, tan nankurang ira ya amaarap ed dalin na Noah, lapu ed ipapasen da a saya so ontumbok a maong a pasen a sabian da sumpa ed saray Nephite.",
                "13": "Lapu ed ag da amta a sinalimbeñgan nen Moroni so saya, odino inapiger to so saray salimbeñgan da, ed balang sakey a ciudad ed amin a dalin ed kaliber-liber; dia ed ontan, sikara so nankurang ya amaarap ed dalin na Noah ya awalaan na malet a gagala; on, saray pañgulo a kapitan da so linma ed arap da tan sikara so nansamba a deralen da so saray totoo ed saman a ciudad.",
                "14": "Balet nia, dia ed pankelaw da, say ciudad na Noah, a saya so sakey a makapoy a pasen, natan, dia ed panamegley nen Moroni, so nanmaliw a mabiskeg, on, ya angan napalabsanan to ni so biskeg na ciudad na Ammonihah.",
                "15": "Tan natan, nia, saya so kakabatan ed si Moroni; lapu ed impasen to a sikara so nataktakot ed ciudad na Ammonihah; tan lapu ed say ciudad na Noah so sankakapuyan a kabiañgan na dalin, dia ed ontan sikara so kinmurang a mibakal; tan dia ed onia saya so unong ed pilalek to.",
                "16": "Tan nia, tinuro nen Moroni si Lehi a pañgulo a kapitan na saray totoo ed saman a ciudad; tan sikato met lamlamang a Lehi ya akibakal ed saray Lamanite ed patar a wala ed bokig na ilog na Sidon.",
                "17": "Tan natan nia agawa, sanen nalmoan na saray Lamanite a si Lehi so mañguoley ed ciudad mairap lamet so linawa ra, lapu ed mapalalo so takot da ed si Lehi; manwari ya ontan saray pañgulo a kapitan da sinambaan da a dugpaen da so ciudad; dia ed ontan, inawit da so saray ñgayew da.",
                "18": "Natan nia, saray Lamanite ag ira makaloob ed saray panagsalimbeñgan da ed arum a dalan likud ed lolooban, lapu ed kinaatagey na pilapil ya imbunton da, tan say kinaaralem na banawang a kinutkot da ed kaliber-liber, no ag dia ed lolooban.",
                "19": "Tan dia ed onia saray Nephite sipaparaan ira a manderal ed amin a mansubok ya onkalab ya onloob ed salimbeñgan dia ed arum a dalan, dia ed pantupak da na bato tan pana ed sikara.",
                "20": "Dia ed onia sikara so akaparaan, on, sakey ya olop na saray sankabiskegan a lalaki ra, dia ed saray espada da, tan saray palsot da, pian sigbaten da so amin a mansubok ya onasinger ed pasen na salimbeñgan da ed panamegley na pasen a lolooban; tan dia ed onia sikara so akaparaan a mañgiagel ed inkasikara sumpa ed saray Lamanite.",
                "21": "Tan agawa a saray kapitan na Lamanite iniakar da so saray ñgayew da ed arap na pasen a lolooban, tan ginapoan da so milaban ed saray Nephite, pian makaakar ira ed pasen na salimbeñgan da; balet nia, sikara so sinunson da a pinapawil ya amimpiga, lapu ed onia sikara so pinapatey da ed agay la a karakel a panagpatey.",
                "22": "Natan sanen nalmoan da ya ag da nagamoran so pakapanyari ed saray Nephite ed panamegley na looban, ginapoan da a kutkoten so saray pilapil a dalin pian makagawa ra na dalan ya onla ed saray ñgayew da, pian nawalaan ira na nampara a pankanawnawa a milaban; balet nia, dia ed saraya ya impansubok da sikara so kinekena na bato tan pana ya intutupak da ed sikara; tan imbes a panoen da so banawang ed panamegley na pañgigeba ra na pilapil a dalin, sikara so napno na saray inaatey tan asugatan a laman.",
                "23": "Dia ed onia saray Nephite so awalaan na amin a pakapanyari ed saray kabusol da; tan dia ed onia so impansali na saray Lamanite a manderal ed saray Nephite anga ed amin a pañgulo a kapitan da so inatey; on, tan masulok a sanlibo ed saray Lamanite so inatey; balet, dia ed biek a dapag, angapo so angan sakey a kamarerua ed saray Nephite so inatey.",
                "24": "Wala so kulang a limamplo so asugatan, a sikara so akapalaway ed saray pana na saray Lamanite dia ed lolooban, balet sikara so asalimbeñgan na saray salimbeng da, tan saray salimbeng na pagew da, tan say salimbeng na ulo ra, kanian saray sugat da so dia ed bikking, a dakel ed saraya so mapalalo.",
                "25": "Tan agawa, sanen anengneng na saray Lamanite ya amin a pañgulo a kapitan da so inaatey sikara so binmatik ed kalawakan. Tan agawa a sikara so amawil ed dalin na Nephi, a mañgipakabat ed ari ra, ya Amalickiah, a saya so sakey a Nephite dia ed inkianak, so nipaakar ed baleg ya abalang ed sikara.",
                "26": "Tan agawa a mapalalo so pasnok to ed saray totoo to, lapu ed ag to agamoran so pilalek to ed saray Nephite; ya ag to ra nipako ed inkaaripen.",
                "27": "On, mapalalo so sanok to, tan inayew to so Dios, tan ontan met nen Moroni, a sinambaan to ya inomen to so dala to; tan saya lapu ed inonor nen Moroni so saray gangan na Dios ed impañgiparaan to ed kiagel na saray totoo to.",
                "28": "Tan agawa, dia ed biek a dapag, saray totoo nen Nephi so akisalamat ed Katawan a Dios da, lapu ed ag-mipara a pakapanyari to ed impañgilaban to ed sikara ed lima na saray kabusol da.",
                "29": "Tan dia ed onia so impansampot na komalabinsiam a taon ya oley na saray okom ed saray totoo nen Nephi.",
                "30": "On, tan awalaan ira na nampatuloy a kareenan ed limog da, tan mapalalo a baleg ya aliguas ed simbaan lapu ed panagimano da tan seet ya initer da ed saray salita na Dios, a saya so imbawag ed sikara nen Helaman, tan si Shiblon, tan si Corianton, tan si Ammon, tan saray kaagian to, on, tan ed amin a naordinan ed masanto a gangan na Dios, a sikara so abiniagan onkana ed pambabawi, tan sikara so nibaki a mampulong ed limog na saray totoo."
            },
            "50": {
                "1": "Tan agawa a si Moroni so ag tinmonda ed pangagawa to na paraan onkana ed bakal, odino say pañgiagel to ed saray totoo to sumpa ed saray Lamanite; tan kinaukolan to a saray ñgayew to so ongapo ed ingapo na komaduamplo a taon ya oley na saray okom, ya igapo ra so mankutkot na saray bunton na dalin ed kaliber-liber na amin a ciudad, ed lapag na amin a dalin a kayarian na saray Nephite.",
                "2": "Tan dia ed tapew na saraya a pilapil a dalin ingangan to a mañgipaalagey ira na lusek, on, saray kimey ed lusek a kiew so impaalagey da a siñga kinaatagey na too, ed kaliber-liber na saray ciudad.",
                "3": "Tan ingangan to a dia ed tapew na saraman so lusek a kiew mañgiyan ira na mautok a palpal ed saray lusek a mampaliber; tan saraya so mabiskeg tan atagey.",
                "4": "Tan ingangan to a mañgipaalagey ira na saray tori ya osusdoñgan to so saraya a kimey a mautok a palpal, tan nampagawa na saray pasen a salimbeñgan ed saraya a tori, pian saray bato tan pana na saray Lamanite ag makasugat ed sikara.",
                "5": "Tan sikara so akaparaan pian no mañgitupak ira na bato manlapu ed tuktok to nia, unong ed labay da tan biskeg da, tan napatey da so siopaman a salien to so onasinger ed alar na ciudad.",
                "6": "Dia ed onia si Moroni imparaan to so saray mabiskeg ya alar sumpa ed isabi na saray kabusol da, ed kaliber-liber na balang sakey a ciudad ed amin a lapag na dalin.",
                "7": "Tan agawa a si Moroni kinaukolan to a saray ñgayew to so onla ed bokig a kalawakan; on, tan sikara so linma tan dinagdag da ya amin so saray Lamanite a wala ed bokig a kalawakan ya amaarap ed dili a dalin da, a wala ed abalaten na dalin na Zarahemla.",
                "8": "Tan say dalin na Nephi so maptek a nigulis manlapu ed bokig a dayat ya anga ed sagur.",
                "9": "Tan agawa a sanen asunson la nen Moroni so amin a Lamanite ya apapaway ed bokig a kalawakan, a saraya so wala ed baybay na dalin a kayarian da, ingangan to ed saray manaayam ed dalin na Zarahemla tan dia ed saray kaliber-liber a dalin ya onla ed bokig a kalawakan, angan dia ed ketegan a wala ed gilig na dayat, tan kayarianen da so dalin.",
                "10": "Tan añgipasen met na saray ñgayew ed abalaten, ed ketegan na saray kayarian da, tan ingangan to a mampaalagey ira na salimbeñgan pian niagel da so saray ñgayew da tan saray totoo ra ed lima na saray kabusol da.",
                "11": "Tan dia ed onia asakbayan to ya amin so saray biskeg na ñgayew na Lamanite dia ed bokig a kalawakan, on, tan ontan met ed sagur, tan pinabiskeg to so nanleetan na saray Nephite tan saray Lamanite, dia ed baetan na dalin na Zarahemla tan say dalin na Nephi, manlapu ed sagur a dayat, a mamaarap ed ulo na ilog na Sidon—saray Nephite kayarian da ya amin so dalin a mamabaybay, on, angan amin a dalin a mamabaybay ed dalin na Bountiful, unong ed kaliktan da.",
                "12": "Dia ed onia si Moroni, kaiba to so saray ñgayew to, a sikara so inagew-agew ya ondarakel lapu ed angapo so duarua ra ed saray panañgiagel a kimey to so añgawit ed sikara, inanap to a taksiñgen so biskeg tan pakapanyari na saray Lamanite ed saraman a dalin a kayarian da, pian sikara so ag nawalaan na pakapanyari ed saray dalin a kayarian da.",
                "13": "Tan agawa a saray Nephite ginapoan da so mañgiletneg na sakey a ciudad, tan tinawag da so ñgaran na ciudad a Moroni; tan saya so wala ed bokig a dayat; tan saya so wala ed abalaten a kadasig na saray kayarian na saray Lamanite.",
                "14": "Tan ginapoan da met so mañgiletneg na sakey a ciudad ed baetan na ciudad na Moroni tan ciudad na Aaron, ya impansaip da so ketegan na Aaron tan Moroni; tan tinawag da so ñgaran na ciudad, odino saya a dalin, na Nephihah.",
                "15": "Tan ginapoan da met ed saman a taon so mañgipaalagey na dakel a ciudad dia ed baybay, sakey ed saraya so niduma ya inñgaran da na Lehi, a saya so wala ed baybay ya onketeg ed gilig na dayat.",
                "16": "Tan dia ed onia so impansampot na komaduamplo a taon.",
                "17": "Tan dia ed saraya a maaliguas a kipapasen saray totoo nen Nephi ginmapo so komaduamplo tan sakey a taon ya oley na saray okom ed saray totoo nen Nephi.",
                "18": "Tan sikara so inmaliguas a mapalalo, tan sikara so yinmaman a maong; on, tan sikara so dinmakel tan binmiskeg ed saman a dalin.",
                "19": "Tan dia ed onia anengneng tayo no panon so panañgasi tan kaptekan na pililimog na Katawan, ed panumpal to ed amin a salita to ed saray anak na totoo; on, nanengneng tayo a saray salita to so apaneknekan, angan dia ed saya a panaon, a sinalita to ed si Lehi, a nankuan:",
                "20": "Mapalar ka tan saray ilalak mo; tan sikara so nabendicionan, ya unong no onoren da so saray gangan ko sikara so onaliguas ed dalin. Balet nunoten mo, ya unong no ag da onoren so saray gangan ko sikara so taksiñgen ko ed kawalaan na Katawan.",
                "21": "Tan anengneng tayo a saraya a sipan so apaneknekan ed saray totoo nen Nephi; lapu ed saray kolkulan da tan saray baliñgaan da, on, saray panagpatey da, tan saray panagsamsam da, say panagpikasi ra ed talintao, saray inkabalangkantis da, tan saray karumsisan da, a saraya so wala ed limog da a dili, so añgawit ed sikara na saray bakal tan kadederal da.",
                "22": "Tan saraman so matuor ya añgonor ed saray gangan na Katawan so nilaban ed amin a panaon, balet nilibo ed saray mauges a kaagian da so nipasen ed inkaaripen, odino sikara so ompatey ed panamegley na espada, odino sikara so onlasay ed ag-pananisia, tan milimog ira ed saray Lamanite.",
                "23": "Balet nia angapo ni kapiganman so sankaliketan a panaon ed limog na saray totoo nen Nephi, nanlapu ed saray agew nen Nephi, nen dia ed saray agew nen Moroni, on, angan dia ed saya a panaon, ed komaduamplo tan sakey a taon ya oley na saray okom.",
                "24": "Tan agawa a say komaduamplo tan dua a taon ya oley na saray okom so nansampot met ed kareenan; on, tan ontan met ed komaduamplo tan talo a taon.",
                "25": "Tan agawa a dia ed ingapo na komaduamplo tan apat a taon ya oley na saray okom, wala met so kareenan ed limog na saray totoo nen Nephi no ag makaseñgeg ed sakey a baliñgaan ya agawa ed limog da nipaakar ed dalin na Lehi, tan say dalin na Morianton, a nansuldoñgan ed ketegan na Lehi; a saraya a dua so wala ed ketegan dia ed gilig na dayat.",
                "26": "Tan nia, saray totoo a makankayarian ed dalin na Morianton kakayarianen da so kabiañgan na dalin na Lehi; dia ed ontan wala so ginmapo ya ampetang a baliñgaan ed baetan da, a makaseñgeg ed saya saray totoo nen Morianton inala ra so saray ayura ra sumpa ed saray kaagian da, tan tibukel so linawa ra ed panamegley na espada a mamatey ed sikara.",
                "27": "Balet nia, saray totoo a makankayarian ed dalin na Lehi binmatik ira ed campo nen Moroni tan kinmerew ira ed sikato na tulong; tan nia ag ira nankasalanan.",
                "28": "Tan agawa a sanen saray totoo nen Morianton, a sikara so impañgulo na sakey a too a say ñgaran to Morianton, nalmoan to a saray totoo nen Lehi so binmatik ed campo nen Moroni, mapalalo so takot da ag la piga saray ñgayew nen Moroni so onsabi ed sikara tan deralen da ra.",
                "29": "Dia ed ontan, si Morianton inian tonaekal ed trono na ed saray puso ra ya ombatik ira a mamabaybay, a saya so alaknaban na baleg a pasen na danum, tan kayarianen da so dalin a wala ed mamabaybay.",
                "30": "Tan nia, asumpal da so saya a gagala ra, (a saya so señgegan a panermenan da) balet nia, lapu ed si Morianton so sakey a too a mapetang so liknaan to, dia ed onia sikato so amasnok ed sakey ed saray bibii ya igagangan to, tan dinugpaan to tan kinakabil a mapalalo.",
                "31": "Tan agawa a saya a bii ya igagangan so binmatik, tan linma ed kawalaan na campo nen Moroni, tan imbaga to ed si Moroni so amin a beñgatla nipaakar ed saya, tan ontan met ed gagala ra ya ombatik ed dalin a mamabaybay.",
                "32": "Natan nia, saray totoo a wala ed dalin na Bountiful, odino Moroni, tinmakot ira ag la piga deñgelen da so saray salita nen Morianton tan sikara so mitipon ed saray totoo to, tan dia ed onia nagamoran to so pankayarian ed saraman a kabiañgan na dalin, a saya so pangapoan na letnegan a makapataktakot so pansumpalan to ed limog na saray totoo nen Nephi, on, saraya a pansumpalan so mañgitunton ed kaderal na kawayañgan da.",
                "33": "Dia ed ontan si Moroni so añgibaki na ñgayew, kaiba so campo ra, pian sakbayan da so saray totoo nen Morianton, pian patondaen da so itaynan da ya onarap ed dalin a mamabaybay.",
                "34": "Tan agawa ya ag da ra asakbayan anga ed insabi ra ed ketegan na dalin na Apalis; tan diman da ra asakbayan, dia ed makisir a dalan a mampaarap ed dayat ya onla ed dalin a mamabaybay, on, dia ed asinger na dayat, ed sagur tan ed bokig.",
                "35": "Tan agawa a say ñgayew ya imbaki nen Moroni, ya impañgulo na sakey a too a say ñgaran to Teancum, naabet da so saray totoo nen Morianton; tan agay la so inkabosañgel na saray totoo nen Morianton, (lapu ed asagyat ira ed kaugsan to tan ed saray mapasirayew a salita to) kanian ginmapo so sakey a laban ed baetan da, a dia ed saya si Teancum apatey to si Morianton tan atalo so ñgayew to, tan sikara so dinakep da, tan sikara so pinmawil ed campo nen Moroni. Tan dia ed onia so impansampot na komaduamplo tan apat a taon ya oley na saray okom ed saray totoo nen Nephi.",
                "36": "Tan dia ed onia saray totoo nen Morianton so apapawil. Tan dia ed impipaknaan da ya onoren da so kareenan sikara so nipawil ed dalin nen Morianton, tan sakey a tipon so agawa ed baetan da tan saray totoo na Lehi; tan sikara met so nipawil ed saray dalin da.",
                "37": "Tan agawa a dia ed saman lamlamang a taon a saray totoo na Nephi nipawil ed sikara so kareenan, a si Nephihah, say komadua a pañgulo ya okom, so inatey, a binembenan to so yuroñgan na panañgokoman ed nagnap a kaptekan ed arap na Dios.",
                "38": "Manwari ya ontan, ag to inmabubon ed si Alma a sikato so mañgisinop ed saray kasulatan tan saray beñgatla a pinabli nen Alma tan kaamaan to a saraya so sankasantosan; dia ed ontan si Alma initer to so saraya ed anak to a laki, si Helaman.",
                "39": "Nia, agawa a say anak nen Nephihah so aturo a mambemben ed yuroñgan na panañgokoman, a kasalat nen ama to; on, sikato so aturo a pañgulo ya okom tan gobernador na saray totoo, ed samba tan sagrado a tutuntonen a sikato so mañgokom ed inkamatunong, tan pagnayonen to so kareenan tan say kawayañgan na saray totoo, tan iter to ed sikara so saray masanto a pankanawnawa a mañgigalang ed Katawan a Dios da, on, tuloñgan tan pagnayonen to so gagala na Dios ed amin ya agew to, tan awiten to so saray mauges ed maptek a panañgokom unong ed saray kasalanan da.",
                "40": "Natan nia, say ñgaran to Pahoran. Tan si Pahoran so nambemben ed niyuroñgan nen ama to, tan ginapoan to so oley to ed sampot na komaduamplo tan apat a taon, ed saray totoo nen Nephi."
            },
            "51": {
                "1": "Tan natan agawa ed ingapo na komaduamplo tan lima a taon ya oley na saray okom ed saray totoo nen Nephi, lapu ed niletneg da so kareenan ed baetan na saray totoo na Lehi tan saray totoo na Morianton nipaakar ed saray dalin da, tan ingapo ra so komaduamplo tan lima a taon ed kareenan;",
                "2": "Manwari ya ontan, ag nambayag so impagnayon na nagnap a kareenan ed saman a dalin, tan wala so ginmapo a baliñgaan ed limog na saray totoo nipaakar ed say pañgulo ya okom a si Pahoran; tan nia, wala so kabiañgan na saray totoo a pilalek da a pigara a kabiañgan na gangan so nepeg a nauman.",
                "3": "Balet nia, si Pahoran ag to umanen ni say nitepel to a say gangan so nauman; dia ed ontan, ag to dineñgel so saray voces na kerew da nipaakar ed pañguman na gangan.",
                "4": "Dia ed ontan, saraman so mampilalek a say gangan so nauman so nampasnok ed sikato, tan nampilalek ira a sikato so ag la mampatuloy a pañgulo ya okom ed dalin; dia ed ontan linmesa so ampetang a baliñgaan nipaakar ed saya a pamaakaran, balet ag sinmabi ed pamaterter na dala.",
                "5": "Tan agawa a saraman so nampilalek a si Pahoran so naekal ed trono na yuroñgan na panañgokoman so atawag a totoo na ari, tan nampilalekan da a say gangan so nauman ed sakey a kanengneñgan pian natalo so bulos a panañgoley tan iletneg so sakey ya ari ed saman a dalin.",
                "6": "Tan saraman so nampilalek a si Pahoran so mansiansia a pañgulo ya okom ed dalin inala ra so ñgaran a bulos a totoo, tan onia so inkaapag ed limog da, tan saray bulos a totoo so nansamba odino akipaknaan ira a pagnayonen da so pankatunoñgan da tan saray pankanawnawa ra ed relihion da ed panamegley na bulos a panañgoley.",
                "7": "Tan agawa a saya a pamaakaran na baliñgaan da so naapiger da ed panamegley na voces na saray totoo. Tan agawa a say voces na saray totoo so pinmaway a miaabubon ed saray bulos a totoo, tan si Pahoran nansiansia ed yuroñgan na panañgokoman, a saya so señgegan na baleg a gayaga ed saray kaagian nen Pahoran tan ontan met ed dakel a totoo na kawayañgan, a saya met so amareen ed saray totoo na ari, ya ag la ra sinmumlang balet apasuot ira a pagnayonen da so pamaakaran na kawayañgan.",
                "8": "Natan saraman so malabay na ari so saraman so nianak ed atagey a galang, tan pampirawatan da so manmaliw ya ari; tan sikara so tinuloñgan na saraman so mampirawat na pakapanyari tan oley ed saray totoo.",
                "9": "Balet nia, saya so mairap a panaon onkana ed onia a baliñgaan ed limog na saray totoo nen Nephi; tan nia, si Amalickiah apagalaw to lamet so puso na saray Lamanite sumpa ed saray totoo a Nephite, tan titiponen to so saray ñgayew to ed amin a pasen na dalin to, tan sikara so inayuraan to, tan ipaparaan to ra ed bakal ed amin a seet; tan sinambaan to ya inomen so dala nen Moroni.",
                "10": "Balet nia, nanengneng tayo a saya a sipan a ginawa to so asiglatan to; manwari ya ontan, imparaan to so inkasikato tan saray ñgayew to ya onla a mibakal sumpa ed saray Nephite.",
                "11": "Natan saray ñgayew to so aliwa a dakel a siñga sanen saman, lapu ed dakel a nilibo so inatey ed silong na lima na saray Nephite; balet angaman ontan a dakel so saray atigway ed sikara, si Amalickiah so akatipon na makapakelaw ya ontan la a kabaleg na ñgayew, a makaseñgeg ed saya ag antakot ya onla ed dalin na Zarahemla.",
                "12": "On, angan si Amalickiah sikato a dili so linma, ya añgipañgulo ed saray Lamanite. Tan saya nen komaduamplo tan lima a taon ya oley na saray okom; tan dia ed saya a panaon met so ingapo na impakaapiger da na saray baliñgaan nipaakar ed pañgulo ya okom, si Pahoran.",
                "13": "Tan agawa a sanen saray totoo a tatawagen a totoo na ari nadñgel da a saray Lamanite so onsabi a mibakal sumpa ed sikara, manliket ira ed saray puso ra; tan ag da labay ya alaen so saray ayura ra, lapu ed mapalalo so sanok da ed pañgulo ya okom, tan ontan met ed saray totoo na kawayañgan, kanian ag da labay ya alaen so saray ayura ra pian iagel da so bansa ra.",
                "14": "Tan agawa sanen anengneng nen Moroni so onia, tan anengneng to met a saray Lamanite so onsasabi ed ketegan na dalin, mapalalo so sanok to lapu ed inkabosañgel na saray totoo a nansagpotan to ed baleg a seet pian sikara so niagel; on, mapalalo so sanok to; say kamarerua to napno na pasnok sumpa ed sikara.",
                "15": "Tan agawa ya añgipawit na sakey a kerew, a kaiba so voces na saray totoo, ed gobernador na saman a dalin, a pilalek to a saya so basaen to, tan iter to ed sikato (Moroni) so pakapanyari a mamasuot ed saray sinmisian a mañgiagel ed dalin da odino sikara so pateyen.",
                "16": "Tan saya so manunaan ya inasikaso to say pamasampot ed saray baliñgaan tan isian ed limog na saray totoo; tan nia, saya so makaseñgeg ed amin a kadederal da. Tan agawa a saya so niiter unong ed voces na saray totoo.",
                "17": "Tan agawa a si Moroni ingangan to a saray ñgayew to so onla ya onsumpa ed saray totoo na ari, pian iguyor da paabebaen so kinon da tan saray atagey ya uri na inkianak da tan pian sikara so mipara ed dalin, odino alaen da so saray ayura ra tan tuloñgan da so pankaabigan na kawayañgan.",
                "18": "Tan agawa a saray ñgayew so kinmurang sumpa ed sikara; tan inguyor da a pinaabeba so saray kinon da tan say atagey ya uri na inkianak da, a dia ed saya ya impañgala ra ed saray agamil da ed bakal sumpa ed saray totoo nen Moroni sikara so inatey tan nipara ed dalin.",
                "19": "Tan agawa a wala so apat a libo ed saraman so sinmisian so inatey ed panamegley na espada; tan saray pañgulo ra ya ag inatey ed laban so inala ra tan impisok da ed pañgawan, lapu ed angapo so panaon a pansalaysay da ed sikara ed saya a panaon.",
                "20": "Tan saray nakdaan ed saraman so sinmisian, nen say sikara so sigbaten da ed dalin ed panamegley na espada, so simmuko ed laylay na kawayañgan, tan sikara so apasuotan a mañgitagey na laylay na kawayañgan ed saray tori ra, tan dia ed saray ciudad da, tan alaen da so saray ayura ra a mañgiagel ed bansa ra.",
                "21": "Tan dia ed onia sinampotan nen Moroni so saray totoo na ari, kanian angapo la so akabkabatan ya añgako ed ñgaran a totoo na ari; tan dia ed onia sinampotan to so inkabosañgel tan kinon na saraman a totoo ya ibibilang da so dala da ya atagey ya uri na inkianak; balet sikara so naawit a nampaabeba ed inkasikara a dili a siñga saray kaagian da, tan sikara so milaban a mabayani onkana ed kawayañgan da manlapu ed inkaaripen.",
                "22": "Nia, agawa legan a peles nen Moroni a buboyaken so saray bakal tan baliñgaan ed limog na saray dili a totoo to, tan sikara so uoleyan to ed kareenan tan kipapasen a wala so dunong, tan mangagawa na saray tutuntonen onkana ed panagparaan ed bakal sumpa ed saray Lamanite, nia, saray Lamanite so sinmabi ed dalin na Moroni, a saya so wala ed ketegan a gilig na dayat.",
                "23": "Tan agawa a saray Nephite aliwa a magenap so biskeg da ed ciudad na Moroni; dia ed ontan asunson ira nen Amalickiah, a dakel so inatey. Tan agawa a kinayarian nen Amalickiah so ciudad, on, kinayarian to ya amin so pasen ya asalimbeñgan.",
                "24": "Tan saraman so binmatik a pinmaway ed ciudad na Moroni linma ra ed ciudad na Nephihah; tan ontan met saray totoo ed ciudad na Lehi tinipon da so inkasikara, tan ginawa ra so paraan tan akaparaan ira a mañgawat ed saray Lamanite a mibakal.",
                "25": "Balet agawa a si Amalickiah ag to natepelan a saray Lamanite so onla sumpa ed ciudad na Nephihah a mibakal, balet pinatonda to ra ed gilig na dayat, ya añgitilak na saray totoo ed balang sakey a ciudad a mañgituloy tan mañgiagel ed saya.",
                "26": "Tan dia ed onia sikato so nampatuloy, a nankayarian ed dakel a ciudad, say ciudad na Nephihah, tan say ciudad na Lehi, tan say ciudad na Morianton, tan say ciudad na Omner, tan say ciudad na Gid, tan say ciudad na Mulek, a saraya ya amin so wala ed bokig a ketegan ed gilig na dayat.",
                "27": "Tan dia ed onia saray Lamanite agamoran da, dia ed kasiliban nen Amalickiah, so dakel a ciudad, lapu ed ag-nabilang so totoo to ra, a sikara ya amin so mabiskeg ya asalimbeñgan unong ed saray ginawa a panagsalimbeng nen Moroni; a saraya ya amin so añgiter na mabiskeg a pasen ed saray Lamanite.",
                "28": "Tan agawa a sikara so kinmurang ya anga ed ketegan na dalin na Bountiful, a sinunson da so saray Nephite ed arapan da tan dakel so saray pinatey da.",
                "29": "Balet agawa a sikara so naabet nen Teancum, a sikato so amatey ed si Morianton tan sinakbayan to so saray totoo to dia ed ibatik to.",
                "30": "Tan agawa a sinakbayan to met si Amalickiah, sanen sikato so mankokurang a kaiba to so amayamay a ñgayew to pian kayarianen to so dalin na Bountiful, tan ontan met ed say dalin a mamabaybay.",
                "31": "Balet nia sinmakit so linawa to nen sikato so apasener nen Teancum tan saray totoo to, lapu ed sikara so maong a managbakal; tan balang sakey a too nen Teancum apalabsanan to so saray Lamanite ed biskeg da tan inkamaong da ed pibabakal, a makaseñgeg ed saya agamoran da so taluna ed saray Lamanite.",
                "32": "Tan agawa a sikara so pinagit da, a makaseñgeg ed saya sikara so pinapatey da anga ed insabi na biluñget. Tan agawa a si Teancum tan saray totoo to impaalagey da so saray abong-abong da ya abel ed ketegan na dalin na Bountiful; tan si Amalickiah impaalagey to met so saray abong-abong to ya abel ed ketegan dia ed gilig na dayat, tan dia ed onia a kanengneñgan sikara so asunson.",
                "33": "Tan agawa a sanen sinmabi so labi, si Teancum tan say igagangan to nankalkalna ra a pinmaway ed labi, tan linma ra ed campo nen Amalickiah; tan nia, sikara so tinalo na ugip lapu ed mapalalo a banal da, a saya so lapu ed saray kimey da tan petang na agew.",
                "34": "Tan agawa a si Teancum so nankalkalna a linmoob ed abong-abong ya abel na ari, tan intoruk to so gayang ed puso; saya so makaseñgeg na tampol ya impatey na ari kanian ag to la ra abañgon so saray igagangan to.",
                "35": "Tan sikato so pinmawil lamet a nankalkalna ed dili a campo to, tan nia, saray totoo to malet so ugip da, tan sikara so binañgon to tan tinungtong to ya amin so beñgatla a ginawa to.",
                "36": "Tan ingangan to a saray ñgayew to so mamparaan, ag la piga saray Lamanite so naliing tan sikara so onla ed sikara.",
                "37": "Tan dia ed onia nansampot so komaduamplo tan lima a taon ya oley na saray okom ed saray totoo nen Nephi; tan dia ed onia nansampot so saray agew nen Amalickiah."
            },
            "52": {
                "1": "Tan natan, agawa dia ed komaduamplo tan anem a taon ya oley na saray okom ed saray totoo nen Nephi, nia, sanen abañgon so saray Lamanite ed unaan a kabuasan na unaan a bulan, nia, nalmo ra ya inatey si Amalickiah ed dili ya abong-abong to ya abel; tan anengneng da met a si Teancum so akaparaan a mibakal ed sikara ed saman ya agew.",
                "2": "Tan natan, sanen saray Lamanite anengneng da so saya sikara so ataktakot; tan pinaulian da la so plano da ya onkurang a mamaarap ed dalin a mamabaybay, tan sikara so sinmener a kaiba ra so amin a ñgayew da ed ciudad na Mulek, tan inanap da so kiagel da ed saray pasen ya asalimbeñgan.",
                "3": "Tan agawa a say laki ya agi nen Amalickiah so aturo ya ari ed saray totoo; tan say ñgaran to Ammoron; dia ed onia si ari Ammoron, say laki ya agi nen ari Amalickiah, so aturo a manoley ed pasen to.",
                "4": "Tan agawa ya ingangan to ed saray totoo to a pagnayonen da so saray ciudad, a naala ra ed panamegley na impamaterter da na dala; lapu ed angapo so naala ra a ciudad likud ed interter na dakel a dala.",
                "5": "Tan natan, anengneng nen Teancum a saray Lamanite mabiskeg so linawa ra a pagnayonen so saray ciudad ya asamsam da, tan saray kabiañgan na dalin ya akayarian da; tan ontan met dia ed impakanengneng to ed kinarakel na bilang da, si Teancum anunotan to ya ag manepeg a salsalien da so ondugpa ed sikara ed saray salimbeñgan da.",
                "6": "Balet impanayam to so saray totoo to ed kaliber-liber, a siñga sikara so mangagawa na paraan onkana ed bakal; on, tan dia ed tua sikato so mampaparaan a mañgiagel na inkasikato sumpa ed sikara, dia ed panamegley na impampaalagey da na padir a mampaliber tan namparaan ira na pasen a panamotan da.",
                "7": "Tan agawa a sikato so nampatuloy a mampaparaan ed bakal anga ed si Moroni so añgibaki na baleg a bilang na totoo a mamabiskeg ed ñgayew to.",
                "8": "Tan si Moroni so añgipawit met na gangan ed sikato ya itilak to so saray adakep a naplag ed lima to; lapu ed saray Lamanite dakel so saray nala ra ya adakep, kanian itilak to so saray adakep to a Lamanite ya onkana a salat na saray adakep na saray Lamanite.",
                "9": "Tan añgipawit met na gangan ed sikato a salimbeñgan da so dalin na Bountiful, tan bantayan da so makisir a dalan a mamaarap ed dalin a mamabaybay, ag la piga naala na saray Lamanite so saman a pasen tan nawalaan ira na pakapanyari a sigen-sigenen ira ed amin a diking.",
                "10": "Tan si Moroni so añgipawit met ed sikato, a pilalek to a sikato so manmaliw a matuor a pagnayonen to so saman a biang na dalin, tan anapen to so balang sakey a pankanawnawa a pairapen so saray Lamanite ed saman a biang na dalin, ed angaan na pakapanyari a wala ed sikato, ag la piga dia ed panamegley na kasiliban odino arum a pamaakaran nabawi ra lamet so saraman a ciudad ya asamsam ed lima ra; tan nepeg to met a salimbeñgan tan pabiskegen so saray ciudad ed kaliber-liber, ya ag ni naplag ed lima na saray Lamanite.",
                "11": "Tan inkuan to met ed sikato; Onla ak ed sika, balet nia, saray Lamanite so wala ra dia ed kawalaan mi dia ed ketegan na dalin ed sagur na dayat; tan nia, siak so onla sumpa ed sikara, dia ed ontan ag ak makakar ed sika.",
                "12": "Natan, say ari (Ammoron) so tinmaynan ed paway na dalin na Zarahemla, tan impakabat to ed reyna so nipaakar ed impatey nen agi to, tan akatipon na dakel a bilang na lalaki, tan sikato so kinmurang sumpa ed saray Nephite ed ketegan na sagur a dayat.",
                "13": "Tan dia ed onia panseseetan to a sigen-sigenen so saray Nephite, tan ayaten to ya iarawi so kabiañgan na ñgayew da ed saman a biang na dalin, legan ya ingangan to ed saraman so intilak to a kayarianen da so saray ciudad a naala da, a sigen-sigenen da met so saray Nephite a wala ed ketegan na bokig a dayat, tan kayarianen da so saray dalin da unong ed pakapanyari a wala ed sikara, unong ed pakapanyari na saray ñgayew da.",
                "14": "Tan dia ed onia a maatap a kipapasen so kawalaan na saray Nephite ed kasampotan na komaduamplo tan anem a taon ya oley na saray okom ed saray totoo nen Nephi.",
                "15": "Balet nia, agawa ed komaduamplo tan pito a taon ya oley na saray okom, a si Teancum, dia ed gangan nen Moroni—a sikato so añgiletneg na saray ñgayew a mañgiagel ed abalaten tan sagur a ketegan na dalin, tan ingapo to so kurang to a mamaarap ed dalin na Bountiful, pian tuloñgan to si Teancum a kaiba to so saray totoo to ed pambawi na saray ciudad ya abalang da—",
                "16": "Tan agawa a si Teancum so akaawat na gangan a dugpaan to so ciudad na Mulek, tan saya so bawien to no nayari.",
                "17": "Tan agawa a si Teancum ginawa to so paraan pian ondugpa ed ciudad na Mulek, tan onkurang a kaiba to so ñgayew to sumpa ed saray Lamanite; balet anengneng to ya ag-nayari a kapiganman a taloen to ra legan a wala ni ra ed saray salimbeñgan da; dia ed ontan pinaulyan to so plano to tan sikato so amawil lamet ed ciudad na Bountiful, pian alagaren to so isabi nen Moroni, pian naawat to so biskeg na saray ñgayew to.",
                "18": "Tan agawa a sinmabi si Moroni a kaolop to so ñgayew to ed dalin na Bountiful, dia ed saguinunor a sampot na komaduamplo tan pito a taon ya oley na saray okom ed saray totoo nen Nephi.",
                "19": "Tan dia ed ingapo na komaduamplo tan walo a taon, si Moroni tan si Teancum tan dakel ed saray pañgulo a kapitan so nantatalusan ira nipaakar ed bakal—no anto so gawaen da pian napapaway da so saray Lamanite a mibakal sumpa ed sikara; odino dia ed antokaman a pamaakaran nasagyat da ra ya ompaway ed saray salimbeñgan da, pian makagamor ira na pankanawnawa ed sikara tan naala ra lamet so ciudad na Mulek.",
                "20": "Tan agawa ya añgibaki ra na totoo a mitalusan ed ñgayew na saray Lamanite, a mañgiagel ed ciudad na Mulek, ed pañgulo ra, a say ñgaran to Jacob, a pilalek da ed sikato so ompaway a kaiba to so saray ñgayew to ed patar a nambaetan na duara a ciudad. Balet nia, si Jacob, a sakey a Zoramite, ag to labay so ompaway a kaiba to so saray ñgayew to a miabet ed sikara dia ed patar.",
                "21": "Tan agawa a si Moroni, lapu ed angapo la so ilalo to a miarap ira ed matunong tan patas a kipapasen, dia ed ontan, nannunot na sakey a plano pian naayat to so saray Lamanite ya ompaway ed saray salimbeñgan da.",
                "22": "Dia ed ontan ingangan to ed si Teancum a mañgawit na daiset a bilang na totoo tan sikara so mankurang ed gilig na dayat; tan si Moroni tan saray ñgayew to, dia ed labi, so kinmurang ed kalawakan, dia ed sagur na ciudad na Mulek; tan dia ed onia, dia ed kaimbuasan, sanen saray bantay na saray Lamanite asukayan da si Teancum, sikara so binmatik tan imbaga ra ed si Jacob, a pañgulo ra.",
                "23": "Tan agawa a saray ñgayew na Lamanite so kinmurang ira sumpa ed si Teancum, lapu ed impasen da a dia ed bilang da taloen da si Teancum lapu ed kinamelag na bilang da. Tan sanen anengneng nen Teancum so saray ñgayew na Lamanite ya ompapaway sumpa ed sikato ginapoan to so onsener ya amaarap ed gilig na dayat, a mamabaybay.",
                "24": "Tan agawa a sanen anengneng na saray Lamanite a ginapoan to so ombatik, binmiskeg so linawa ra tan inosilan da ra ed ontan la a biskeg. Tan legan ya aayaten nen Teancum ira a makaarawi so saray Lamanite ya onoosil ed sikara ya andi-kana, nia, ingangan nen Moroni ed kabiañgan na ñgayew to a kaiba to a sikara so onkurang a paloob ed ciudad, tan saya so kayarianen da.",
                "25": "Tan onia so ginawa ra, tan pinatey da ya amin so saray atilak a mañgiagel ed ciudad, on, amin ya ag da isuko so saray agamil da ed bakal.",
                "26": "Tan dia ed onia agamoran nen Moroni so pankayarian na ciudad na Mulek a kaiba so kabiañgan na ñgayew to, legan a sikato so kinmurang a kaiba to so saray akeraan ya onabet ed saray Lamanite no sikara so ompawil ed pañgoosil da ed si Teancum.",
                "27": "Tan agawa a saray Lamanite inosilan da si Teancum anga ed akasabi ra ed asinger na ciudad na Bountiful, tan dia ed saya sikara so inabet nen Lehi tan sakey a melag a ñgayew, a sikara so atilak a mañgiagel ed ciudad na Bountiful.",
                "28": "Tan natan nia, sanen anengneng na saray pañgulo a kapitan na Lamanite si Lehi a kaiba to so saray ñgayew to ya onsasabi sumpa ed sikara, sikara so binmatik ya agulo-gulo, ag la piga ag da nagamoran so ciudad na Mulek sakbay a naabot ira nen Lehi; lapu ed sikara so abanalan lapu ed impankurang da, tan saray totoo nen Lehi so ag ni naksawan.",
                "29": "Natan ag amta na saray Lamanite a dia ed benegan da wala diman si Moroni a kaiba to so saray ñgayew to; tan say tatakotan da labat si Lehi tan saray totoo to.",
                "30": "Natan ag pilalek nen Lehi ya osilan to ra anga ed naabet da si Moroni tan saray ñgayew to.",
                "31": "Tan agawa sakbay a saray Lamanite so makasener a paarawi sikara so aliktob la na saray Nephite, na saray totoo nen Moroni ed sakey a dapag, tan saray totoo nen Lehi ed biek a dapag, a sikara ya amin so ag ni naksawan tan napno ni ra na biskeg; balet saray Lamanite mapalalo la so banal da lapu ed andukey ya impankurang da.",
                "32": "Tan ingangan nen Moroni so saray totoo to a dugpaan da ra anga ed isuko ra so saray agamil da ed bakal.",
                "33": "Tan agawa a si Jacob, lapu ed sikato so pañgulo ra, lapu ed sikato so sakey met a Zoramite, tan lapu ed sikato so awalaan na ag-nadaeg ya espiritu, impañgulo to so saray Lamanite a milaban ed mapalalo a sanok sumpa ed si Moroni.",
                "34": "Si Moroni lapu ed wala la ra ed dalan da, dia ed ontan maksil so linawa nen Jacob a mamatey ed sikara tan mangawa na dalan a mamaarap ed ciudad na Mulek. Balet nia, si Moroni tan saray totoo to so lalo a makapanyari; dia ed ontan ag ira añgiter na puñget ed saray Lamanite.",
                "35": "Tan agawa a sikara so akilaban ed duara a lima da ed mapalalo a sanok; tan dakel so saray inaatey ed nantupag a dapag; on, tan si Moroni asugatan tan si Jacob so apatey.",
                "36": "Tan si Lehi so dinmesdes ed beneg ed mapalalo a sanok a kaiba to so saray mabiskeg a totoo to, a lapu ed saya saray Lamanite a wala ed benegan insuko ra so saray agamil da ed bakal; tan saray atilak ed sikara, lapu ed agulo-gulo la ra, ag da la amta so arap-arapen da odino pañgabilan da.",
                "37": "Natan anengneng nen Moroni so gulo ra, inkuan to ed sikara: No awiten yo dia so saray agamil yo ed bakal tan saraya so isuko yo, nia itonda mi so pamaterter na saray dala yo.",
                "38": "Tan agawa sanen nadñgel na saray Lamanite so saraya a salita, saray pañgulo a kapitan da, amin na saraman so ag inatey, so dinmago tan imbuntok da so saray agamil da ed bakal ed saliyan nen Moroni, tan ingangan da met ed saray totoo ra ya ontan met so gawaen da.",
                "39": "Balet nia, dakel ed sikara so ag malabay; tan saraman so ag da labay ya isuko so saray espada da so inala ra tan binalor da, tan inekal da ed sikara so saray agamil da ed bakal, tan sikara so apasuot a manakar a kaiba ra so saray kaagian da a mamaarap ed dalin na Bountiful.",
                "40": "Natan say bilang na saray adakep a naala ra apalabsanan to so kinarakel na bilang na saray inaatey, on, dakel nen say bilang na saray apatey ed nantupag a dapag."
            },
            "53": {
                "1": "Tan agawa ya añgipasen ira na saray bantay ed saray adakep a Lamanite, tan kinaukolan da ra ya onla tan mañgikutkot ed saray inaatey da, on, tan ontan met ed saray inaatey a Nephite ya apatey; tan si Moroni so añgipasen na saray totoo a mambantay ed sikara legan a gagawaen da so saray kimey da.",
                "2": "Tan si Moroni linma ed ciudad na Mulek a kaiba to si Lehi, tan inala to so oley a sankaatageyan ed ciudad tan initer to ed si Lehi. Natan nia, saya a Lehi so sakey a too a kaolop nen Moroni ed karaklan a bakal to; tan sikato so sakey a too a siñga si Moroni, tan sikara so nangayaga ed inkiagel na balang sakey ed sikara ed kaatapan; on, balang sakey ed sikara pinabli ra so sakey tan sakey, tan sikara met so pinabli na saray totoo nen Nephi.",
                "3": "Tan agawa a kayari ya inkutkot na saray Lamanite so saray inaatey da tan ontan met ed saray inaatey na Nephite, sikara so kinmurang a papawil ed dalin na Bountiful; tan si Teancum, dia ed gangan nen Moroni, ingangan to ed sikara a gapoan da so mankimey a mankugkot na banawang a mampaliber ed saman a dalin, odino dia ed ciudad, na Bountiful.",
                "4": "Tan ingangan to a mañgipaalagey ira na padir a kiew dia ed loob na pilapil na banawang; tan dia ra itabon so dalin a nanlapu ed banawang ya insamben ed padir a kiew; tan dia ed onia saray Lamanite so nankimey anga ed aliktob da so ciudad na Bountiful na mabiskeg a padir a kiew tan dalin, ed mapalalo a kaatagey.",
                "5": "Tan saya a ciudad so nanmaliw a mapalalo a mabiskeg a salimbeñgan nanlapu ed saman; tan dia ed saya a ciudad binantayan da so saray adakep a Lamanite; on, angan dia ed loob na sakey a padir ya ingangan da ya ipaalagey da ed saray dili a lima da. Natan apasuotan si Moroni a pankimeyen to so saray Lamanite, lapu ed mainomay ira a bantayan no sikara so mankikimey; tan nampilalekan to so amin a ñgayew no kapigan so idugpa ra ed saray Lamanite.",
                "6": "Tan agawa a dia ed onia agamoran nen Moroni so taluna ed sakey a sankabalegan a ñgayew na saray Lamanite, tan agamoran to so pankayarian ed ciudad na Mulek, a saya so sankabiskegan ya abembenan na saray Lamanite ed dalin na Nephi; tan dia ed onia sikato so añgipaalagey na mabiskeg a salimbeñgan a pañgitilakan to ed saray adakep.",
                "7": "Tan agawa ya ag to la ginetma so mibakal ed saray Lamanite ed saman a taon, balet inkana to so saray totoo to a mamparaan ed bakal, on, tan pangawa na saray salimbeñgan a pañgiagel sumpa ed saray Lamanite, on, tan mañgipaliis met ed saray bibii tan saray anak da ed eras tan kairapan, tan pañgiter na naakan ed saray ñgayew to.",
                "8": "Tan natan agawa a saray ñgayew na Lamanite, ed bokig a dayat, ed abalaten, legan ya angapo si Moroni makaseñgeg ed kolkulan ed limog na saray Nephite, a saya so nanseñgegan na baliñgaan ed limog da, akagamor ira na arum a dalin ed saray Nephite, on, angan lapu ed saya agamoran da a kinayarian so pigara a bilang na ciudad ed saman a kabiañgan na dalin.",
                "9": "Tan dia ed onia lapu ed karelmeñgan a wala ed limog da a dili, on, lapu ed baliñgaan tan kolkulan ed limog da a dili sikara so nipasen ed sankaatapan a kipapasen.",
                "10": "Tan natan nia, wala so siñga labay ko ya ibaga nipaakar ed saray totoo nen Ammon, a sikara, dia ed gapo, Lamanite ira; balet lapu ed si Ammon tan saray kaagian to, odino lapu ed pakapanyari tan salita na Dios, sikara so apasimbalo ed Katawan; tan sikara so niakar ed dalin na Zarahemla, tan nanlapu ed saman sikara so iniagel na saray Nephite.",
                "11": "Tan lapu ed samba ra sikara so asebelan a mañgala na ayura sumpa ed saray kaagian da; lapu ed sikara so nansamba a kapiganman ag la ra mampaterter na dala; tan unong ed samba ra sikara komon so inatey la; on, itepel da a sikara so napelag ed saray lima na saray kaagian da, no ag labat lapu ed panañgasi tan mapalalo a panañgaro nen Ammon tan saray kaagian to ed sikara.",
                "12": "Tan lapu ed saya a pamaakaran sikara so iniakar ed dalin na Zarahemla; tan nanlapu ed saman sikara so lawas ya iaagel na saray Nephite.",
                "13": "Balet agawa a sanen anengneng da so kaatapan, tan say dakel a kairapan tan kaermenan a sasakbaten na saray Nephite lapu ed sikara, sikara so atenyeg na panañgasi tan pilalek da ya alaen so saray ayura ra ed pañgiagel ed bansa ra.",
                "14": "Balet nia, sanen kuan da la ya alaen so saray agamil da ed bakal, sikara so tinalo na saray panagkuyong nen Helaman tan saray kaagian to, tan ñgalñgali ra la deralen so samba a ginawa ra.",
                "15": "Tan si Helaman mapaga ompano dia ed pangawa ra na onia nabalang da so saray kamarerua ra; dia ed ontan amin da a linmoob ed saya a paknaan so apasuotan ira ya imatonan so saray kaagian da ya onyakyak ed saray kairapan da, ed saray maatap a kipapasen da ed saya a panaon.",
                "16": "Balet nia, agawa a dakel so saray anak da a lalaki, ya ag linmoob ed paknaan ya ag da alaen so saray agamil da ed bakal a mañgiagel ed inkasikara sumpa ed saray kabusol da, dia ed ontan tinipon da so inkasikara ed saya a panaon, no kaonoñgan karakel so saray nayarian da so mañgala na ayura, tan tinawag da so inkasikara a Nephite.",
                "17": "Tan sikara so linmoob ed paknaan a milaban ira onkana ed pañgiagel ed kawayañgan na saray Nephite, on, iagel da so dalin ya anga ed pañgibagat da ed bilay da; on, angan sikara so akipaknaan a kapiganman ag da iter so kawayañgan da, balet sikara so milaban ed antokaman a kipapasen a mañgiagel ed saray Nephite tan inkasikara ed inkaaripen.",
                "18": "Natan nia, wala so duara a libo ed saraya a kalangweran a lalaki, so linmoob ed saya a paknaan tan inala ra so saray agamil da ed bakal a mañgiagel ed bansa ra.",
                "19": "Tan natan nia, lapu ed ag la ra pabelat ed saray Nephite, sikara so nanmaliw la natan ed saya a panaon met baleg a tulong; tan inala ra so saray agamil da ed bakal, tan nampirawatan da a si Helaman so pañgulo ra.",
                "20": "Tan sikara ya amin a kalangweran a lalaki, tan mapalalo so inkabayani ra ed biskeg na linawa, tan ontan met ed biskeg tan kagagalaw; balet nia, aliwa ni a saya ya amin—sikara so lalaki a lawas matua ed amin a panaon ed antokaman a beñgatla a nimatalek ed sikara.",
                "21": "On, sikara so totoo na katuaan tan inkakalakal, lapu ed sikara so nibañgat ya ononor ed saray gangan na Dios tan mankurang na maptek ed arap to.",
                "22": "Tan natan agawa a si Helaman so kinmurang ed unaan na saya a duara libo a kalangweran a sondalo, ya ontulong ed saray totoo a wala ed ketegan na dalin dia ed abalaten ya asinger ed sagur a dayat.",
                "23": "Tan dia ed onia so impansampot na komaduamplo tan walo a taon ya oley na saray okom ed saray totoo nen Nephi."
            },
            "54": {
                "1": "Tan natan agawa dia ed gapo na komaduamplo tan siam a taon na saray okom, si Ammoron nampabaki ed si Moroni a pilalek to so misalatan na saray adakep.",
                "2": "Tan agawa a si Moroni so nangayaga a mapalalo ed saya a kerew, lapu ed pilalek to a say tagano ya iiter to a pambilay na saray Lamanite a wala ed pañgawan saya ni so onkana ed saray totoo to a dili; tan pilalek to met so saray dili a totoo to ya onkana ed pamabiskeg na ñgayew to.",
                "3": "Natan saray Lamanite dakel so bibii tan ugogaw ya inala ra, tan angapo so angan sakey a bii odino ogaw ed limog na saray adakep nen Moroni, odino ni saray adakep ya inala nen Moroni; dia ed ontan si Moroni ninunot to so sakey a masilib a plano pian naala to so dakel ed saray adakep a Nephite manlapu ed saray Lamanite no nayari.",
                "4": "Dia ed ontan sikato so nansulat na sakey a sulat, tan saya so initer to ed panamegley na igagangan nen Ammoron, saman lamlamang so añgawit na sulat ed si Moroni. Natan saraya so salita ya insulat to ed si Ammoron, a nankuan:",
                "5": "Nia, Ammoron, nansulat ak ed sika nipaakar ed saya a bakal a sumpa ed saray totook, odino nen agim sumpa ed sikara, tan anga ed natan saya ni so mabiskeg ya itotuloy mo kayari na impatey to.",
                "6": "Nia, ibagak ed sika so nipaakar ed kaptekan na Dios, tan say espada na makapanyari a sanok to, a saya so akasabit ed petek mo likud no sika so mambabawi tan ekalen mo so saray ñgayew mo ya ompawil ed dili a dalin yo, odino dia ed dalin a kayarian yo, a saya so dalin na Nephi.",
                "7": "On, ibagak ed sika so saraya a beñgatla no nayarian mo so ondeñgel ed saraya; on, ibagak ed sika so nipaakar ed makapataktakot ya infierno a saya so manaalagar a mañgawat ed saray managpatey a siñga sika tan say agim, likud no sika so mambabawi tan babawien mo so saray gagalam a mampatey, tan ompawil ka kaibam so saray ñgayew mo ed saray dili a dalin yo.",
                "8": "Balet lapu nen saman ag mo inawat so saraya a beñgatla, tan akilaban ka sumpa ed saray totoo na Katawan, iñgen anga ed natan iilaloan ko a saya so gawaen mo lamet.",
                "9": "Tan natan nia, sikami so akaparaan a mañgawat ed sika; on, tan likud no babawien mo so saray gagalam, nia, naguyor mo so sanok na Dios a sikato so ag mo inawat, angan dia ed sigpot a kaderal mo.",
                "10": "Balet, unong a mabilay so Katawan, saray ñgayew mi so onla ed sika likud no sika so onekal, tan ag mabayag sika so dalawen na patey, lapu ed pagnayonen mi so saray ciudad tan saray dalin mi; on, tan pagnayonen mi so relihion mi tan say pamaakaran na Dios mi.",
                "11": "Balet nia, ipasen ko ya andi-kana so pisalitak ed sika nipaakar ed saraya a beñgatla; odino ipasen ko a sika so anak na infierno; dia ed ontan kapotan ko la so sulat ko ed pañgibagak ed sika ya ag ak misalatan na saray adakep, likud no iawat mo so sakey a laki tan say asawa to tan saray anak to, a kasalat na sakey ya adakep a toom; no onia so gawaen mo, misalatan ak.",
                "12": "Tan nia, no ag mo gawaen so saya, siak so onla sumpa ed sika a kaibak so saray ñgayew ko; on, angan ayuraan ko so saray bibii tan saray anak ko, tan siak so onla sumpa ed sika, tan sika so tumboken ko anga ed dili a dalin mo, a saya so dalin na unaan a tawir mi; on, tan manmaliw a dala ed dala, on, bilay ed bilay; tan sika so labanan ko anga ed sika so naderal ed tapew na saya a dalin.",
                "13": "Nia, siak so wala ed pasnok ko, tan ontan met na saray totook; nampilalekan mo kami a pateyen, tan nampilalekan mi labat so mañgiagel ed inkasikami. Balet nia, no anapen mo a deralen kami pilalek mi met a sikayo so deralen mi; on, tan anapen mi so saray dalin mi, say dalin na unaan a tawir mi.",
                "14": "Natan sampotan ko la so sulat ko. Siak si Moroni; siak so pañgulo na saray totoo na Nephite.",
                "15": "Natan agawa a si Ammoron, sanen naawat to so saya a sulat, sikato so mamapasnok; tan sikato so nansulat a sananey a sulat ed si Moroni, tan saraya so salita ya insulat to, a nankuan:",
                "16": "Siak si Ammoron, ya ari na saray Lamanite; siak so agi nen Amalickiah a pinatey mo. Nia, ibales ko so dala to ed sika, on, siak so onla ed sika a kaibak so saray ñgayew ko lapu ed ag ak antakot ed saray panagtaktakot mo.",
                "17": "Tan nia, saray ama yo nangawa ra na aliwa ed saray agagi ra, a makaseñgeg ed saya tinakew da ed sikara so saray pankatunoñgan da a mañgoley sanen saya so makatunoñgan a sikara so makankayarian.",
                "18": "Tan natan nia, no igaton yo so saray ayura yo, tan paoleyan yo so inkasikayo ed saraman so manepeg a mañgoley, dia ed saya igangan ko ed saray totook ya igaton da so saray ayura ra tan ag itayo la mambabakal.",
                "19": "Nia, imbesñgaw mo so dakerakel a panagtaktakot sumpa ed siak tan saray totook; balet nia, ag kami antakot ed saray panagtaktakot mo.",
                "20": "Manwari ya ontan, onabuloy ak a misalatan na saray adakep unong ed kerew mo, a sigagayaga, pian pagnayonen ko so kakanen na saray totook ya onkana ed bakal; tan sikami so mañgigapo na sakey a bakal ya andi-angaan, balang la ed saray Nephite so onla ed silong na pakaoley mi odino andi-angaan a kaupot da.",
                "21": "Tan no nipaakar ed saman a Dios ya ibabagam ya ag mi inawat, nia, angapo so kabat mi a sakey a siñga ontan, ni say sikayo; balet no wala so ontan, ag mi kabat balet sikato so nangawa ed sikami tan ontan met ed sikayo.",
                "22": "Tan no peteg a wala so demonyo tan infierno, nia ag sikayo kasi so ibaki to diman a manayam a kaibam so agik a pinatey mo, a sikato so impasiñgayew yo a linma ed saman a pasen? Balet nia, saraya a beñgatla angapo so kakanaan da.",
                "23": "Siak si Ammaron, tan kapolian nen Zoram, a sikato so pinasuot na saray ama yo tan inawit da a pinmaway ed Jerusalem.",
                "24": "Tan nia natan, siak so sakey a masebeg a Lamanite; nia, saya a bakal so nigapo a pañgibales mi ed saray aliwa a kagagawa, tan pagnayonen tan gamoran mi so pankatunoñgan da a mañgoley; tan sampotan ko la so sulat ko ed si Moroni."
            },
            "55": {
                "1": "Natan agawa a sanen naawat nen Moroni so saya a sulat naaruman so pasnok to, lapu ed kabat to a si Ammoron so awalaan na nagnap a pikakabat ed panagluko to; on, kabat to ya amta nen Ammoron ya aliwa a maptek a pamaakaran so señgegan na ingapo to a bakal sumpa ed saray totoo nen Nephi.",
                "2": "Tan sikato so nankuan: Nia, ag ak misalatan na saray adakep ed si Ammoron likud no babawien to so gagala to, unong ed imbagak ed sulat ko; lapu ed ag ko iabuloy ed sikato a naaruman ni so pakapanyari to nen say wala la ed sikato.",
                "3": "Nia, amtak no iner so kawalaan na saray Lamanite a mambabantay na saray totook a sikara so naala ra ya adakep; tan no si Ammoron ag to iter ed siak so unong ed sulat ko, nia, iter ko ed sikato so unong ed saray salitak; on, anapen ko so patey ed limog da anga ed sikara so onkerew na kareenan.",
                "4": "Tan natan agawa a sanen imbaga nen Moroni so saraya a salita, ingangan to ed saray totoo to a gawaen da so pananap ed limog na saray totoo to, ag la piga makaalmo ra na sakey a too a kapolian nen Laman ed limog da.",
                "5": "Tan agawa ya akarumog ira na sakey, a say ñgaran to Laman; tan sikato nen saman so sakey ed saray igagangan na ari a pinatey nen Amalickiah.",
                "6": "Natan ingangan nen Moroni ed si Laman tan daiset a bilang na saray totoo to ya onla ed saray bantay na saray Nephite.",
                "7": "Natan saray Nephite so babantayan da ed ciudad na Gid; dia ed ontan si Moroni tinuro to si Laman tan ingangan to so daiset a bilang na totoo to so miolop ed sikato.",
                "8": "Tan sanen labi la si Laman so linma ed saray bantay na saray Nephite, tan nia, sikato so anengneng da ya onsasabi tan sikato so pinatonda ra; balet inkuan to ed sikara: Ag kayo ontatakot; nia, sakey ak a Lamanite. Nia, sikami so akabulos ed saray Nephite, tan sikara so akaugip; tan nia inala mi so saray alak da tan saya so inawit mi.",
                "9": "Natan sanen nadñgel na saray Lamanite so saraya a salita sikato so inawat da a sililiket; tan inkuan da ed sikato: Iter mo ed sikami so alak mo, pian sikami so oninum; maliket kami ya añgawit ka na alak lapu ed sikami la so mabanal.",
                "10": "Balet si Laman inkuan to ed sikara: Isinop tayo ni so alak ya anga ed iakar tayo a mibakal sumpa ed saray Nephite. Balet ed saya a salita so lalo ra a nampilalek ya oninum na alak;",
                "11": "Tan, inkuan da: Sikami la so mabanal, dia ed ontan inumen tayo la so alak, tan ag mabayag naawat mi la so racion mi ya alak, a saya so mamabiskeg ed sikami ya onla sumpa ed saray Nephite.",
                "12": "Tan si Laman inkuan to ed sikara: Gawa yo so unong ed pilalek yo.",
                "13": "Tan agawa a sikara so naninum a bulos ed saman ya alak; tan saya so malamo-lamoy ed pakataway da, dia ed ontan saya so ininum da a bulos; tan saya so mabayani, tan saya so imparaan pian mabayani.",
                "14": "Tan agawa a sikara so naninum tan sikara so nanliket, tan ag abayag sikara so abuek la ya amin.",
                "15": "Tan natan sanen si Laman tan saray totoo to anengneng da a sikara la ya amin so abuek, tan wala ra ed malet ya ugip, sikara so amawil ed si Moroni tan imbaga ra ed sikato so amin a beñgatla ya agawa.",
                "16": "Tan natan saya so unong ed plano nen Moroni. Tan si Moroni imparaan to so saray totoo to ed saray agamil ed bakal; tan sikato so linma ed ciudad na Gid, legan a saray Lamanite so wala ed malet ya ugip tan abuek, tan imbuntok da so saray agamil ed bakal ed saray adakep, lapu ed saya sikara ya amin so naayuraan;",
                "17": "On, anga ed saray bibii ra, tan amin ya anak da, unong ed karakel na saray makasarag a mañgikana na agamil ed bakal, sanen naayuraan la nen Moroni ya amin so saray adakep; tan saraman ya amin a beñgatla so agawa ya angapo a balot so iñgal.",
                "18": "Balet no abañgon da so saray Lamanite, nia sikara so abuek tan saray Nephite, nayarian da ra a pateyen.",
                "19": "Balet nia, aliwa ya onia so pilalek nen Moroni; ag to panliketan so mamatey odino mamaterter na dala, balet panliketan to so kilaban na saray totoo to ed kadederal; tan lapu ed saya ag to naawit ed sikato so aliwa a kaptekan, ag to labay a dugpaen so saray Lamanite tan deralen to ra ed inkabuek da.",
                "20": "Balet agamoran to so saray pilalek to; tan naayuraan to so saraman so adakep a Nephite a wala ed dalem na padir na ciudad, tan niiter to ed sikara so pakapanyari a kayarianen da so kabiañgan a wala ed nasasakopan na padir.",
                "21": "Tan dia ed saya ingangan to ed saray totoo a kaiba to ya onsener ira na daiset ed sikara, tan liktoben da so saray ñgayew na Lamanite.",
                "22": "Natan nia saya so ginawa ra ed panaon na labi, kanian sanen abañgon so saray Lamanite ed kaimbuasan anengneng da a sikara so aliktob la na saray Nephite ed paway, tan akaayura so saray adakep da a wala ed dalem.",
                "23": "Tan dia ed onia anengneng da a saray Nephite wala so pakapanyari ra ed sikara; tan dia ed saya a kipapasen arumog da ya aliwa a manepeg a milaban ni ra ed saray Nephite; dia ed ontan saray pañgulo ra a kapitan kinaukolan da so saray agamil da ed bakal, tan saraya so inawit da ya imbuntok ed saliyan na saray Nephite, ya onkekerew ira na panañgasi.",
                "24": "Natan nia, saya so pilalek nen Moroni. Sikara so inala to ya adakep ed bakal, tan kinayarian to so ciudad, tan ingangan to ya amin ya adakep so ibulos, a saraya so Nephite; tan sikara so akitekep ed ñgayew nen Moroni, tan sikara so añgiter na baleg a biskeg ed ñgayew to.",
                "25": "Tan agawa ya ingangan to ed saray Lamanite, sikara ya inala to ya adakep, a gapoan da so mankimey ed pamabiskeg na saray salimbeñgan ed kaliber-liber na ciudad Gid.",
                "26": "Tan agawa a sanen asalimbeñgan to so ciudad na Gid, unong ed pilalek to, ingangan to a saray adakep so iakar da ra ed ciudad na Bountiful; tan impabantayan to met so saman a ciudad ed mapalalo a mabiskeg ñgayew.",
                "27": "Tan agawa a ginawa ra, manwari ed amin a panagsilib na saray Lamanite, sinimpitan tan iniagel da so amin ya adakep a nala ra, tan impagnayon da met so amin a dalin tan say taluna ya abawi ra.",
                "28": "Tan agawa a saray Nephite ginapoan da lamet so ontaluna, tan pakabawi ra ed saray pankatunoñgan da tan pankanawnawa ra.",
                "29": "Dakel a panaon sinali na saray Lamanite a liktoben ira ed labi, balet dia ed saraya ya impansali ra dakel so naandi ed saray adakep da.",
                "30": "Tan amimpiga-piga a panaon so impansali ra a mañgiter na alak da ed saray Nephite, pian sikara so deralen da ed samal odino inkabuek.",
                "31": "Balet nia, saray Nephite ag ira matantan a mannunot ed Katawan a Dios da ed saya a panaon na kairapan da. Ag da ra nasiliban ed saray pasiklong da; on, ag ira oninum ed saray alak da, likud no paunaen da ni ya unaan so saray adakep a Lamanite.",
                "32": "Tan sikara so maalwar ya angapo so samal a niiter ed limog da; tan no say alak da samalan to so sakey a Lamanite nasamalan to met so sakey a Nephite, tan dia ed onia sinubok da ya amin so saray mabayani ya iinumen da.",
                "33": "Tan natan agawa a kinaukolan nen Moroni so mangawa na paraan ya ondugpa ed ciudad na Morianton; tan nia, saray Lamanite, dia ed sagpot da, sinalimbeñgan da so ciudad Morianton anga a saya so nanmaliw a mapalalo a mabiskeg a ciudad.",
                "34": "Tan andi-tonda so pañgaawit da na balo a ñgayew ed saman a ciudad, tan ontan met ed balo a tagano a nakaukolan.",
                "35": "Tan dia ed onia so impansampot na komaduamplo tan siam a taon ya oley na saray okom ed saray totoo nen Nephi."
            },
            "56": {
                "1": "Tan natan agawa a dia ed gapo na komatalumplo a taon ya oley na saray okom, dia ed komadua ya agew na unaan a bulan, si Moroni akaawat na sulat a nanlapu ed si Helaman, ya insalaysay to so kipapasen na saray totoo ed saman a sukong na dalin.",
                "2": "Tan saraya so salita ya insulat to, a nankuan: Inararok a pinabpablik ya agi, Moroni, dia ed Katawan tan ontan met ed saray kairapan ed bakal tayo; nia, inararok ya agi, wala so siñga labay ko ya ibaga ed sika a nipaakar ed pibabakal mi ed saya a kabiañgan na dalin.",
                "3": "Nia, duara a libo ed saray lalaki ya anak na saraman so totoo ya inawit nen Ammon ya impaway ed dalin na Nephi—natan kabat mo a sikara so kapolian nen Laman, a sankapañguloanan a laki ya anak nen ama tayo a Lehi;",
                "4": "Natan ag ko la uliten ed sika so nipaakar ed saray sisia ra a tawir odino say ag da pananisia, lapu ed kabat mo so nipaakar ed saraya ya amin a beñgatla—",
                "5": "Dia ed ontan masarag la ed siak so pañgibagak ed sika a saraya a duara a libo a malangwer a lalaki so añgala na saray agamil da ed bakal, tan pilalek da a siak so pañgulo ra; tan sikami so linma a mañgiagel ed bansa mi.",
                "6": "Tan natan kabat mo met so nipaakar ed paknaan a ginawa na kaamaan da, ya ag da labay ya alaen so saray agamil da ed bakal sumpa ed saray kaagian da pian mamaterter na dala.",
                "7": "Balet dia ed komaduamplo tan anem a taon, sanen anengneng da so saray kairapan tayo tan saray dusa ya asalsali tayo niseseñgeg ed sikara, ñgalñgali da la deralen so paknaan a ginawa ra tan alaen da so saray agamil da ed bakal ed pañgiagel da ed sikatayo.",
                "8": "Balet ag ko nitepel a deralen da so paknaan a ginawa ra, tan ipapasen ko a pabiskegen tayo na Dios, makaseñgeg ed saya ag la naaruman so paniirap tayo lapu ed panumpal da ed samba a ginawa ra.",
                "9": "Balet nia, saya so sakey a beñgatla a dia awalaan tayo na baleg a gayaga. Tan nia, dia ed komaduamplo tan anem a taon, siak, Helaman, so kinmurang ed unaan na saraya a duara a libo a malangwer a lalaki ya amaarap ed ciudad na Judea, pian tuloñgan mi si Antipus, a sikato so tinurom a pañgulo na saray totoo ed saman a kabiañgan na dalin.",
                "10": "Tan intipon ko so saray duara a libo ya anak ko a lalaki, (tan manepeg ira a tawagen ya anak a lalaki) ed ñgayew nen Antipus, a dia ed saya a say biskeg si Antipus so nangayaga a mapalalo; tan nia, say ñgayew to so abawasan na saray Lamanite ed saray ñgayew da dakel a bilang so apatey da ed saray totoo tayo, a lapu ed saya a pamaakaran sikami so maermen.",
                "11": "Manwari ya ontan, nayari tayo a ligliwaen so sikatayo a dili ed saya, tan sikara so inatey lapu ed bansa ra tan say Dios da, on, tan sikara so maliket.",
                "12": "Tan saray Lamanite intilak da met so dakel ya adakep, ya amin da so pañgulo a kapitan, tan angapo la so arum ya inkera ra a mabilay. Tan ipapasen mi a sikara natan ed saya a panaon so wala ed dalin na Nephi; saya no ag da ra pinatey.",
                "13": "Tan natan saraya so ciudad ya agamoran a kinayarian na saray Lamanite dia ed impamaterter da na dala na dakel ed saray mabayani a totoo tayo:",
                "14": "Say dalin na Manti, odino say ciudad na Manti, tan say ciudad na Zeezrom, tan say ciudad na Cumeni, tan say ciudad na Antiparah.",
                "15": "Tan saraya so ciudad a kinayarian da sanen sinmabi ak ed ciudad na Judea; tan nalmok si Antipus tan saray totoo to a mankikimey ed angaan na pakayari ra pian salimbeñgan da so ciudad.",
                "16": "On, tan sikara so kinmapoy ed laman ontan met ed espiritu, lapu ed sikara so akilaban a mabayani ed agew tan sikara so nankimey ed labi pian pagnayonen da so saray ciudad da; tan dia ed onia sikara so nantepel na baleg a kairapan ed nambabañgil a kanengneñgan.",
                "17": "Tan natan sikara so mapilit ya ontaluna ed saya a pasen odino ompatey; dia ed ontan nayarian mo ya ipasen a saya a melag a ñgayew ya inawit ko, on, saraman so anak ko a lalaki, so akapañgiter ed sikara na baleg ya ilalo tan gayaga.",
                "18": "Tan natan agawa a sanen anengneng na saray Lamanite a si Antipus so akaawat na babaleg a biskeg ya inmarum ed ñgayew to, sikara so apasuotan dia ed gangan nen Ammoron ya ag ira onla sumpa ed ciudad na Judea, odino sumpa ed sikami, ed bakal.",
                "19": "Tan dia ed onia sikami so pinalaboan na Katawan; tan no bilang sikara so dinmugpa ed sikami ed kakapuyan mi ompano dineral da so melag a ñgayew mi; balet lapu ed onia sikami so niagel.",
                "20": "Sikara so ingangan nen Ammoron a pagnayonen da so saray ciudad a naala ra. Tan dia ed onia nansampot so komaduamplo tan anem a taon. Tan dia ed gapo na komaduamplo tan pito a taon imparaan mi so ciudad mi tan sikami a dili ed pañgiagel.",
                "21": "Natan pilalek mi a saray Lamanite so ondugpa ed sikami; tan ag mi pilalek so ondugpa ed sikara ed saray salimbeñgan da.",
                "22": "Tan agawa ya añgipasen kami na saray espiya ed paway a kaliber-liber, pian bantayan da so kiwas na saray Lamanite, pian ag da kami nalabasan ed labi odino agew a mangawa na dugpa ed saray arum a ciudad a wala ed mamabaybay.",
                "23": "Lapu ed kabat mi a dia ed saraman a ciudad ag ira awalaan na magenap a biskeg a miarap ed sikara; dia ed ontan pilalek mi, no sikami so labsanan da, dugpaen mi ra ed beneg, tan dia ed onia awiten mi ra ed beneg ed saman lamlamang a panaon a sikara so naabet ed arap. Impasen mi a sikara so taloen mi; balet nia, sikami so abaiñgan ed saya a pilalek mi.",
                "24": "Sikami so ag da labay a labsanan na amin a ñgayew da, ni say saya so gawaen da ed kabiañgan da, ag la piga ag magenap so biskeg da tan sikara so napelag.",
                "25": "Ni say gawaen da so mankurang sumpa ed ciudad na Zarahemla; ni say gawaen da so ombasil ed ulo na Sidon, dia ed ciudad na Nephihah.",
                "26": "Dia ed onia, saray ñgayew da, mabiskeg so gagala ra a pagnayonen da so saray ciudad a naala ra.",
                "27": "Tan natan agawa ed komadua a bulan ed saya a taon, dakel so saray tagano a sinmabi ed sikami a nanlapu ed kaamaan na saray duara a libo ya anak ko a lalaki.",
                "28": "Tan ontan met wala so duara a libo a lalaki ya imbaki ra ed sikami a nanlapu ed dalin na Zarahemla. Tan dia ed onia sikami so akaparaan ed samplora a libo a lalaki, tan say tagano ya onkana ed sikara, tan ontan met ed saray kaasawaan ra tan saray anak da.",
                "29": "Tan saray Lamanite, nen nanenengneng da so saray ñgayew mi a nanaaruman ya inagew-agew, tan saray tagano ya onsasabi onkana ed pambilay mi, ginapoan da so ontakot, tan ginapoan da met so mampawil-pawil, a no nayari patondaen da so pakakaawat mi na saray tagano tan biskeg mi.",
                "30": "Natan sanen anengneng mi a saray Lamanite ginapoan da so onaburido ed saya a nagagawa, nampilalekan mi so mangawa na sakey a kasiliban ed sikara; dia ed ontan si Antipus ingangan to ak ya onkurang a kaibak so saray anak ko ya ankelag a lalaki dia ed kaabay a ciudad, a siñga mañgaawit kami na tagano ed kaabay a ciudad.",
                "31": "Tan sikami so onkurang ed asinger na ciudad na Antiparah, a siñga say laen mi dia ed ciudad a wala ed labas to, dia ed ketegan a wala ed gilig na dayat.",
                "32": "Tan agawa a sikami so kinmurang, a kunwari sankaawit mi so saray tagano mi, ya onla ed saman a ciudad.",
                "33": "Tan agawa a si Antipus so nankurang a kaiba to so kabiañgan na ñgayew to, ya intilak to so nakekeraan a mañgiagel ed ciudad. Balet sikato so ag ni kinmurang anga ed sikami so akaarawi a kaibak so saray melag a ñgayew ko, tan sinmabi kami ed asinger na ciudad na Antiparah.",
                "34": "Tan natan, diman ed ciudad na Antiparah so kawalaan na sankabiskegan a ñgayew na saray Lamanite; on, say sankarakelan ed bilang.",
                "35": "Tan agawa a sanen sikara so pinakabatan na saray espiya ra, sikara so sinmalong ed sikami a kaiba ra so ñgayew da tan dinmugpa ra sumpa ed sikami.",
                "36": "Tan agawa a sikami so binmatik ya inmarawi ed sikara, ed mamabaybay. Tan dia ed onia naayat mi ya iniarawi so sankamapakapanyarian a ñgayew na saray Lamanite;",
                "37": "On, angan dia ed ontan la a kaarawi, ya anga ed sanen anengneng da so ñgayew nen Antipus ya onoosil ed sikara, ed angaan na pakayari ra, ag ira linmiko ed kawanan odino dia ed kawigi, balet intuloy da so kurang da ed maptek a dalan ya ontumbok ed sikami; tan, sanen ipasen mi, a say gagala ra so pateyen da kami sakbay a sikara so naabotan nen Antipus, tan saya pian ag ira naliktob na saray totoo mi.",
                "38": "Tan natan si Antipus, dia ed impakanengneng to ed kaatapan mi, ginanatan to so kurang na ñgayew to. Balet nia, sinmabi so labi; dia ed ontan ag da kami naabotan, ni say naabotan ira nen Antipus; dia ed ontan sikami so nancampo a mamalabas na labi.",
                "39": "Tan agawa sakbay na palbañgon ed saman a kabuasan, nia, saray Lamanite oosilan da kami la. Natan say biskeg mi ag magenap a milaban ed sikara; on, ag ko nitepel a saraman so ankelag ya anak ko a lalaki so napelag ed lima da; dia ed ontan intuloy mi so kurang mi, tan sikami so kinmurang ya amaarap ed kalawakan.",
                "40": "Natan ag ira onliko ed kawanan ni say dia ed kawigi ag la piga sikara so naliktob; ni say siak met ag ak onliko ed kawanan odino dia ed kawigi ag la piga sikami so naabotan da, tan angapo so pakayari mi ya onlaban sumpa ed sikara, no ag say napatey, tan sikara so makabatik; tan dia ed onia sikami so binmatik ed saman a sanagew ed kalawakan, anga ed binmiluñget.",
                "41": "Tan agawa lamet, sanen say liwawa na kabuasan so sinmabi anengneng mi so saray Lamanite a mamapaarap la ed sikami, tan sikami so binmatik ya inmarawi ed sikara.",
                "42": "Balet agawa ya ag da kami la inosilan na arawi sakbay a sikara so tinmonda; tan saya dia ed kabuasan na komatlo ya agew ed komapito a bulan.",
                "43": "Tan natan, no bilang naabot ira nen Antipus ag mi kabat, balet inkuan ko ed saray totook: Nia, ag tayo kabat balet sikara so tinmonda lapu ed sakey a gagala pian sikatayo so ondugpa ed sikara, pian sikatayo so naerel ed pasiklong da;",
                "44": "Dia ed ontan anto so nibaga yo, anak ko, labay yo so onla sumpa ed sikara ed bakal?",
                "45": "Tan natan ikuan ko ed sika, inararok ya agi a Moroni, ya ag ak ni akanengneng na onia ya agay la a kasil na linawa, andi, ni say dia ed limog na amin a Nephite.",
                "46": "Tan unong ed impantawag ko ed sikara ya anak ko (lapu ed sikara ya amin so malangwer ni) iñgen inkuan da ed siak: Ama, nengneng mo say Dios tayo wala ed sikatayo, tan ag to nitepel a sikatayo so napelag; dia ed onia sikatayo so onla; ag tayo pateyen so saray kaagian tayo no paulyan da itayo a bukor; dia ed ontan sikatayo so onla, ag la piga a taloen da so ñgayew nen Antipus.",
                "47": "Natan ag da ni asalsali so akilaban, balet ag da antakot so patey; tan malaglaem so nunot da ed kawayañgan na kaamaan da nen say dili a bilay da; on, sikara so imbañgat na saray ina ra, no ag ira manduarua, say Dios ilaban to ra.",
                "48": "Tan inulit da ed siak so saray salita na saray ina ra, a kuan da: Ag kami manduarua ed saray ina mi lapu ed kabat da so saya.",
                "49": "Tan agawa a pinmoliktar ak a kaibak so saray duara a libo sumpa ed saray Lamanite ya inmosil ed sikami. Tan natan nia, saray ñgayew nen Antipus so akaabot ed sikara, tan ginmapo so makapataktakot a bakal.",
                "50": "Say ñgayew nen Antipus lapu ed sikara so abanalan, makaseñgeg ed andukey ya impankurang da ed ontan la a kinatikey na panaon, ñgalñgali la ra napelag ed lima na saray Lamanite; tan no ag ak pinmawil a kaibak so saray duara a libo agamoran da so gagala ra.",
                "51": "Tan si Antipus so niparukol ed panamegley na espada, tan dakel met ed saray pañgulo to, lapu ed banal da, makaseñgeg ed siglat na impankurang da—dia ed ontan saray totoo nen Antipus, so agulo-gulo lapu ed inkaparukol na saray pañgulo ra, ginapoan da so onsener ed arap na saray Lamanite.",
                "52": "Tan agawa a saray Lamanite binmiskeg so linawa ra, tan ginapoan da ra ya osilan; tan dia ed onia saray Lamanite inosilan da ra ed baleg a biskeg sanen si Helaman so sinmabi ed benegan da a kaiba to so saray duara a libo to, tan ginapoan da so nampatey ed sikara a mapalalo, dia ed onia say tibukel a ñgayew na saray Lamanite so tinmonda tan pinmoliktar ira ed si Helaman.",
                "53": "Natan sanen saray totoo nen Antipus anengneng da so saray Lamanite a pinmoliktar, tinipon da so saray totoo ra tan sikara so dinmugpa lamet ed benegan na saray Lamanite.",
                "54": "Tan natan agawa a sikami, a totoo nen Nephi, saray totoo nen Antipus, tan siak a kaibak so saray duara a libo, niliktob mi so saray Lamanite, tan sikara so pinapatey mi; on, kanian apasuotan ira a mañgisuko ed saray agamil da ed bakal tan ontan met ed inkasikara ya adakep ed bakal.",
                "55": "Tan natan agawa a sanen insuko ra so inkasikara a dili ed sikami, nia, binilang ko so saray kalangweran a lalaki ya akilaban a kaibak, tan mapaga ak ompano dakel so apatey ed sikara.",
                "56": "Balet nia, dia ed mapalalo a gayagak, angapo so angan sakey a kamarerua ed sikara so niparukol ed dalin; on, tan sikara so akilaban a siñga kaiba ra so biskeg na Dios; on, angapo ni ed saray totoo so akabkabatan ya akilaban ed ontan la a makapakelaw a biskeg; tan baleg a pakapanyari ed indugpa ra ed saray Lamanite, ya ataktakot da ra; tan lapu ed saya saray Lamanite insuko ra so inkasikara ya adakep ed bakal.",
                "57": "Tan lapu ed angapo so pasen na saray adakep mi, pian nabantayan mi ra ya iarawi ed saray ñgayew na Lamanite, dia ed ontan sikara so imbaki mi ed dalin na Zarahemla, tan kabiañgan na saray totoo ya ag apatey nen Antipus, kaiba ra; tan say nakdaan inalak tan intipon ko ed saraman so malangwer ya Ammonite, tan sikami so kinmurang a papawil ed ciudad na Judea."
            },
            "57": {
                "1": "Tan natan agawa ya akaawat ak na sulat a nanlapu ed si Ammoron, ya ari, ya ibabaga to a no iawat ko so saraman so adakep ed bakal a naala mi so iawat to so ciudad na Antiparah ed sikami.",
                "2": "Balet añgipawit ak na sulat ed ari, a kabat mi a wala so saray magenap a ñgayew mi a mamawi ed ciudad na Antiparah ed panamegley na biskeg mi; tan no iawat mi so saray adakep mi ya onkan ed saman a ciudad ipasen mi a sikami so aliwa a makabat, tan iawat mi labat so saray adakep mi ed salatan.",
                "3": "Tan si Ammoron ag to inmabuloy ed sulat ko, lapu ed ag to labay so misalatan na saray adakep; dia ed ontan ginapoan mi so mangawa na paraan ya onla sumpa ed ciudad na Antiparah.",
                "4": "Balet saray totoo ed Antiparah tinaynan da so ciudad, tan binmatik ira ed saray arum a ciudad, a kayarian da, pian saraya so salimbeñgan da; tan dia ed onia say ciudad na Antiparah so naplag ed saray lima mi.",
                "5": "Tan onia so impansampot na komaduamplo tan walo a taon ya oley na saray okom.",
                "6": "Tan agawa a dia ed gapo na komaduamplo tan siam a taon, akaawat kami na saray tagano a nakaukolan mi, tan ontan met ed kaaruman na ñgayew mi, nanlapu ed dalin na Zarahemla, tan dia ed dalin a kaliber-liber, ed bilang ya anem a libo a totoo, likud ed anemaplo a lalaki ya anak na saray Ammonite a sikara so linma ya akitipon ed saray kaagian da, say melag ya olop ko a duara a libo. Tan natan nia, sikami so mabiskeg, on, tan dakel met so saray tagano ya inawit da ed sikami.",
                "7": "Tan agawa a pilalek mi so onla a mañgigapo na bakal ed saray ñgayew ya impasen da a mañgiagel ed ciudad na Cumeni.",
                "8": "Tan natan nia, ipanengneng ko ed sikayo ya agamoran mi so pilalek mi; on, kaiba so mabiskeg a ñgayew mi, odino say kabiañgan na mabiskeg a ñgayew mi, niliktob mi, dia ed labi, so ciudad na Cumeni, asasakbay na daiset sanen awaten da so saray tagano a nakaukolan da.",
                "9": "Tan agawa a nancampo kami ed asinger na ciudad ed dakel a labi; balet onougip kami a wala ed sikami so saray espada mi, tan wala so impasen mi a bantay, pian saray Lamanite ag ira makadugpa ed sikami ed labi tan pateyen da kami, a saya so amimpiga-piga a sinali ra; balet no panon karakel so impansali ra, say dala ra so tinmerter.",
                "10": "Ag abayag saray tagano ra so sinmabi, tan sikara lawari so onloob la ed ciudad ed labi. Tan sikami, imbes a saray Lamanite, a Nephite; dia ed ontan, inala mi ra tan saray tagano ra.",
                "11": "Tan angaman ontan a nasasabat so tagano na saray Lamanite ed saya a nengneng, mabiskeg ni so linawa ra a pagnayonen da so ciudad; dia ed ontan kaukolan ya alaen mi so saray tagano ra tan ipawit mi ed Judea, tan saray nala mi ya adakep ed dalin na Zarahemla.",
                "12": "Tan agawa ya aliwa a dakel ya agew so linmabas sakbay a saray Lamanite ginapoan da a nabalang so amin ya ilalo ra ed tulong; dia ed ontan insuko ra so ciudad ed saray lima mi; dia ed onia agamoran mi so plano mi ya alaen so ciudad na Cumeni.",
                "13": "Balet agawa a saray adakep mi mapalalo so karakel na bilang da ya, angaman ontan la so karakel na bilang mi, a kaukolan ya ikana mi so amin a ñgayew mi a manasikaso ed sikara odino sikara la so pateyen mi.",
                "14": "Tan nia, sikara so onsilib ya ompaway ed baleg a bilang, tan milaban ira ed panamegley na bato, tan pekpek, odino antokaman a nabembenan da, kanian sikami so akapatey na masulok a duara a libo ed sikara kayari impañgisuko ra so inkasikara ya adakep ed bakal.",
                "15": "Dia ed ontan nakaukolan a sikami, so mamasampot ed bilay da, odino bantayan mi ra, a say espada wala ed lima mi, anga ed dalin na Zarahemla; tan ontan met saray tagano mi so ag la makagenap ya onkana ed saray totoo mi, angaman wala so saray naala mi ed saray Lamanite.",
                "16": "Tan natan, dia ed saraman a mairap a kipapasen, nanmaliw a mapalalo so kipapasen no nipaakar ed saray adakep ed bakal; angaman ontan, anunotan mi ra ya iakar ed dalin na Zarahemla; dia ed ontan nampili kami ed kabiañgan na saray totoo mi, tan inmatalek mi ed sikara so saray adakep ya onla ed dalin na Zarahemla.",
                "17": "Balet agawa dia ed kaimbuasan sikara so amawil. Tan natan nia, ag kami la nantepet nipaakar ed saray adakep; tan nia, saray Lamanite so dinmugpa ed sikami, tan sikara so pinmawil a nipanaon pian nilaban da kami ed kapelag mi ed saray lima da. Tan nia, si Ammoron so añgipawit na onkana a tulong a balo a tagano tan ontan met na dakerakel a ñgayew a totoo.",
                "18": "Tan agawa a saraman so totoo ya añgitulor ed saray adakep so sinmabi a nipanaon a mañgamper ed sikara, sanen ñgalñgali kami la natalo.",
                "19": "Balet nia, say melag ya olop ko a duara a libo tan anemaplo so akilaban ya angapo so takot; on, sikara so ag-nagiing ed arap na saray Lamanite, tan initer da so patey ed siopaman ya onsumpa ed sikara.",
                "20": "Tan sanen saray atilak a ñgayew mi so ñgalñgali la ra onsuko ed saray Lamanite, nia, saraman so duara a libo tan anemaplo so ag-nagiing tan ag ira naekalan na ilalo.",
                "21": "On, tan inonor da tan ginawa ra so balang sakey a salita na gangan ya angapo so kulang; on, tan angan unong ed pananisia ra saya so agawa ed sikara; tan anunotan ko so saray salita ya inkuan da ed siak ya imbañgat na saray ina ra.",
                "22": "Tan natan nia, saraya ya anak ko a lalaki, tan saraman so apili a lalaki a mañgulop ed saray adakep, so akautañgan mi na baleg ed saya ya impantaluna; lapu ed sikara so akatalo ed saray Lamanite; dia ed ontan sikara so asunson a papawil ed ciudad na Manti.",
                "23": "Tan apagnayon mi so ciudad na Cumeni, tan ag kami aderal ya amin ed espada; manwari ya ontan, nantepel kami na dakel ya inkabalang.",
                "24": "Tan agawa kayari a saray Lamanite so binmatik la, tampol ya añgipaakseb ak na gangan a saray totook ya asugatan so alaen da ra ed limog na saray inaatey, tan ingangan ko a saray sugat da so tambalen.",
                "25": "Tan agawa a wala so duara a lasus, ed saraman so duara a libo tan anemaplo, so naandian na liknaan lapu ed interter na dala ra; angaman ontan, unong ed kaabigan na Dios, tan dia ed baleg a pankelaw mi, tan ontan met ed gayaga na amin a ñgayew mi, angapo so angan sakey a kamarerua ed sikara so inatey; on, tan angapo met so angan sakey a kamarerua ed limog da so ag asugatan na dakel.",
                "26": "Tan natan, say inkiagel da so makapakelaw ed amin a ñgayew mi; on, a sikara so niligyas angaman wala so sanlibo ed saray kaagian mi so inaatey. Tan malet so pananisia mi a saya so nanlapu ed makapakelaw a pakapanyari na Dios, lapu ed mapalalo a pananisia ra ed saman so nibañgat a sinisia ra—a wala so maptek a Dios, tan siopaman ya ag-manduarua, sikara so ilaban na makapakelaw a pakapanyari to.",
                "27": "Natan saya so pananisia na saraya ya asalitak; sikara so wala ed kalangweran, tan saray kanunotan da so ag-nagiing, tan initer da so talek da ed Dios ya andi-tonda.",
                "28": "Tan natan agawa a kayari mi ya inasikaso so saray totoo mi ya asugatan, tan nikutkot so saray inaatey mi tan ontan met ed saray inaatey na saray Lamanite, a sikara so dakerakel, nia, intepet mi ed si Gid so nipaakar ed saray adakep ya inolop da ya onla ed dalin na Zarahemla.",
                "29": "Natan si Gid so nipasen a pañgulo a kapitan ed olop ya aturo a mambantay ed sikara ya onla ed saman a dalin.",
                "30": "Tan natan, saraya so salita nen Gid ya inkuan to ed siak: Nia, sikami so ginmapo ya onla ed dalin na Zarahemla a kaiba so saray adakep tayo. Tan agawa a naabet mi so saray espiya na saray ñgayew tayo, a sikara so nibaki a mambantay ed campo na saray Lamanite.",
                "31": "Tan sikara so kinmelyaw ed sikami a nankuan—Nia, saray ñgayew na Lamanite so mankokurang a mamapaarap ed ciudad na Cumeni; tan nia, sikara so dugpaan da, on, tan deralen da so saray totoo tayo.",
                "32": "Tan agawa a saray adakep mi nadñgel da so kelyaw da, a saya so añgiter ed sikara na biskeg na linawa; tan sikara so inmalsa sumpa ed sikami.",
                "33": "Tan agawa lapu ed saya ya impanalsa ra ginawa mi a saray espada mi so nikana ed sikara. Tan agawa ya amimpinsan ira a dinmugpa ed saray espada mi, a dia ed saya babaleg ed bilang da so apatey mi; tan saray atilak so akapaway tan sikara so binmatik ya inmarawi ed sikami.",
                "34": "Tan nia, sanen sikara so akabatik tan ag mi la ra naabot, sikami so nankurang na maples ya amaarap ed ciudad na Cumeni; tan nia, sikami so sinmabi a nipanaon pian makatulong kami ed saray kaagian ed pañgiagel na ciudad.",
                "35": "Tan nia, sikami lamet so niligias ed lima na saray kabusol tayo. Tan nagalang so ñgaran na Dios tayo; nengneng yo, sikato so añgilaban ed sikatayo; on, sikato so nangawa ed saya a baleg a beñgatla ed sikatayo.",
                "36": "Natan agawa a sanen siak, Helaman, nadñgel ko so saraya a salita nen Gid, siak so napno na mapalalo a gayaga lapu ed kaabigan na Dios ed impañgiagel to ed sikatayo, pian sikatayo ya amin so ag ompatey; on, tan sitatalek ak a saray kamarerua na saray apatey so linmoob ed painawaan na Dios da."
            },
            "58": {
                "1": "Tan nia, natan agawa a say ontumbok a getma mi say pakaala mi ed ciudad na Manti; balet nia, angapo so nagawaan mi pian napapaway mi ra ed ciudad dia ed panamegley na saray melag ya olop mi. Tan nia, anunotan da so saray ginawa mi la ed sikara; dia ed ontan ag mi la ra naayat ya onarawi ed saray salimbeñgan da.",
                "2": "Tan sikara so lalo a dakel nen say ñgayew mi kanian ag mi labay so onla ya ondugpa ed sikara ed saray salimbeñgan da.",
                "3": "On, tan nakaukolan ya ikana mi so saray totoo mi pian napagnayon so saray kabiañgan na dalin ya abawi mi a kinayarian; dia ed ontan nakaukolan a manalagar kami, pian makaawat kami na onarum a biskeg manlapu ed dalin na Zarahemla tan ontan met ed saray balo a tagano.",
                "4": "Tan agawa ya añgibaki ak na mitalusan ed gobernador na dalin tan, pian ipakabat ed sikato so kipapasen na saray totoo mi. Tan agawa a nanalagar kami ed pañgawat na saray tagano tan biskeg a manlapu ed dalin na Zarahemla.",
                "5": "Balet nia, melag labat so pinanabang mi ed saya; lapu ed saray Lamanite so mañgaawat met na baleg a biskeg ed inagew-agew, tan ontan met na dakel a tagano; tan onia so kipapasen mi ed saya a panaon.",
                "6": "Tan saray Lamanite so nampawil-pawil sumpa ed sikami ed panapanaon, tan nonunoten da a dia ed panamegley na kasiliban deralen da kami; manwari ya ontan ag kami makakar a milaban ed sikara, lapu ed saray seseneran da tan saray salimbeñgan da.",
                "7": "Tan agawa a nanalagar kami ed saya a mairap a kipapasen ed dakel a bulan, anga ed sikami so ñgalñgali la ompatey lapu ed kakulañgan na naakan.",
                "8": "Balet agawa ya akaawat kami na naakan, a saya so binantayan na ñgayew a duara a libo a totoo a tinmulong ed sikami; tan saya labat ya amin so tulong a naawat mi, ed pañgiagel mi ed sikami a dili tan ed bansa mi pian ag napelag ed lima na saray kabusol mi, on, sumpa ed kabusol ya ag-nabilang.",
                "9": "Natan say makaseñgeg ed saraya a kababaiñgan mi, odino say makaseñgeg no akin ag da kami pawitan na onarum a biskeg mi, ag mi amta; dia ed ontan sikami so maermen tan ontan met napno kami na takot, ag la piga dia ed antokaman a pamaakaran say okom na Dios so onsabi ed dalin mi, dia ed kaekal mi tan sigpot a kadederal.",
                "10": "Dia ed ontan initer mi so liknaan mi ed pikakasi ed Dios, a pabiskegen to kami tan ilaban to kami ed lima na saray kabusol mi, on, tan ontan met iter to ed sikami so biskeg pian napagnayon mi so saray ciudad mi, tan saray dalin mi, tan saray kayarian mi, ya onkana a tulong ed saray totoo mi.",
                "11": "On, tan agawa a say Katawan a Dios mi dinalaw to kami ya initer to ed sikami so peteg a sipan ya ilaban to kami; on, iñgen sikato so nansalita na kareenan ed saray kamarerua mi, tan initer to ed sikami so baleg a pananisia, tan makaseñgeg ed saya sikami so nanilalo na kilalaban ed sikato.",
                "12": "Tan awalaan kami na biskeg na linawa ed melag a ñgayew a naawat mi, tan sikami so ag-nagiing ed sebeg na linawa a taloen so saray kabusol mi, tan napagnayon mi so saray dalin mi, tan saray kayarian mi, tan saray kaasawaan mi, tan saray anak mi, tan pamaakaran na kawayañgan mi.",
                "13": "Tan dia ed onia sikami so linma ed amin a pakayari mi sumpa ed saray Lamanite, a wala ed ciudad na Manti; tan impaalagey mi so saray abong-abong mi ya abel ed gilig na kalawakan, ya asinger ed ciudad.",
                "14": "Tan agawa a dia ed kaimbuasan, sanen anengneng na saray Lamanite a wala kami ed ketegan na kalawakan ya asinger ed ciudad, añgibaki ra na saray espiya ra ed kaliber-liber mi pian nakabatan da so bilang tan biskeg na ñgayew mi.",
                "15": "Tan agawa sanen anengneng da ya aliwa kami a mabiskeg, unong ed bilang mi, tan natatakot ira ompano sabaten mi so saray tulong da likud no ompaway ira a milaban ed sikami tan pateyen da kami, tan ontan met ipapasen da a sikami so mainomay da a deralen ed kinarakel na totoo ra, dia ed ontan ginapoan da so mangawa na paraan ya onsalong sumpa ed sikami a milaban.",
                "16": "Tan sanen anengneng mi a sikara so mangagawa na paraan ya onsalong sumpa ed sikami, nia, ingangan ko a si Gid, kaiba to so melag a bilang na totoo, so onla ya unamot ed kalawakan, tan ontan met ed si Teomner tan melag a bilang na totoo so unamot met ed kalawakan.",
                "17": "Natan si Gid tan saray totoo to wala ra ed kawanan tan saray arum wala ra ed kawigi; tan sanen sikara la so akaamot, nia, siak so atilak, kaibak so saray nakekeraan a ñgayew ko, diman ed saman lamlamang a pasen ya añgipaalageyan mi na abong-abong mi ya abel sumpa ed panaon a saray Lamanite ya ompaway a mibakal.",
                "18": "Tan agawa a pinmaway so saray Lamanite a kaiba ra so dakerakel a ñgayew da sumpa ed sikami. Tan sanen sikara so sinmabi tan sikami so ñgalñgali ra la dugpaan ed panamegley na espada, ingangan ko ed saray totook, saraman so kaibak, ya onsener ed kalawakan.",
                "19": "Tan agawa a saray Lamanite tinumbok da kami a masiglat, tan agay la so pilalek da a sikami so naabotan da pian pateyen da kami; dia ed ontan sikami so tinumbok da ed kalawakan; tan sikami so linmabas ed nampegleyan nen Gid tan si Teomner, ya angan ag ira naimano na saray Lamanite.",
                "20": "Tan agawa sanen akalabas la so saray Lamanite, odino sanen saray ñgayew da so linmabas la, si Gid tan si Teomner so pinmaway ed panaamotan da a pasen, tan sinakbayan da so saray espiya na saray Lamanite pian ag la ra makapawil ed ciudad.",
                "21": "Tan natan agawa sanen asakbayan da ra, sikara so binmatik ya amaarap ed ciudad tan dinugpaan da so saray bantay ya intilak da a mambantay ed ciudad, a dia ed saya sikara so dineral da tan kinayarian da so ciudad.",
                "22": "Natan saya so agawa makaseñgeg saray Lamanite inawit da ya amin so ñgayew da, likud labat ed pigara ya intilak da a bantay, ya asagyat a mamaarap ed kalawakan.",
                "23": "Tan agawa a si Gid tan si Teomner ed saya a pamaakaran agamoran da so pankayarian ed salimbeñgan da. Tan agawa a sikami so nampatuloy ed basbas mi, kayari na dakel ya impambaroy mi ed kalawakan ya amaarap ed dalin na Zarahemla.",
                "24": "Tan sanen anengneng na saray Lamanite a sikara la so mankokurang a mamaarap ed dalin na Zarahemla, mapalalo so takot da, ag la piga wala so plano a niparaan a mañgitunton ed sikara ed kadederal; dia ed ontan ginapoan da so onsener ed kalawakan lamet, on, angan amawil ira ed saman lamlamang so dinalan da sanen sikara so amaarap.",
                "25": "Tan nia, labi la tan impaalagey da so saray abong-abong da ya abel, tan impasen na saray kapitan na Lamanite a saray Nephite so abanalan lapu ed impankurang da; tan impasen da ya asunson da ya amin so saray ñgayew da dia ed ontan ag da ninunot so nipaakar ed ciudad na Manti.",
                "26": "Natan agawa a dia ed labi, ingangan ko ed saray totook ya ag ira onugip, balet onkurang ira ya onarap ed ciudad na Manti ed sananey a dalan.",
                "27": "Tan makaseñgeg ed saya ya impankurang mi ed labi, nia, dia ed kaimbuasan alabsanan mi la so kawalaan na saray Lamanite, kanian akauna kami a sinmabi nen say sikara ed ciudad na Manti.",
                "28": "Tan dia ed onia agawa, lapu ed saya a kasiliban akayarian mi so ciudad na Manti ya angapo so tinmerter a dala.",
                "29": "Tan agawa sanen saray ñgayew na Lamanite so sinmabi ed asinger na ciudad, tan anengneng da ya akaparaan kami ya onabet ed sikara, sikara so nikelawan a maong tan awalaan ira na baleg a takot, kanian sikara so binmatik ed kalawakan.",
                "30": "On, tan agawa a saray ñgayew na Lamanite so binmatik a pinmaway ed amin a sukong na dalin. Balet nia, dakel so saray bibii tan ugogaw ya inaawit da ya impaway ed saman a dalin.",
                "31": "Tan saraman so ciudad ya inala na saray Lamanite, saraman ya amin ed saya a panaon so wala la ed pankayarian mi; tan saray kaamaan mi tan saray bibii tan anak mi so ompapawil la ed saray abong da, amin likud labat ed saray naala ya adakep tan inawit na saray Lamanite.",
                "32": "Balet nia, saray ñgayew mi so melag pian napagnayon mi so agay la a karakel a bilang na ciudad tan kabaleg na saray kayarian mi.",
                "33": "Balet nia, nanmatalek kami ed Dios mi ya añgiter ed sikami na taluna ed saraman a dalin, kanian agamoran mi so saraman a ciudad tan saraman a dalin, a saraya so kayarian mi.",
                "34": "Natan ag mi amta so makaseñgeg akin a saray manuoley ag añgiter ed sikami na babaleg a biskeg; ni saraman so totoo a sinmabi ed sikami ag da kabat no akin ag kami akaawat na babaleg a biskeg.",
                "35": "Nia, ag mi kabat balet no anto so ag yo impakagamor na maong ya nansumpalan, tan sikayo so añgiarawi na saray ñgayew ed saman a sukong na dalin; tan no onia, ag mi kaliktan so manñguroñguro.",
                "36": "Tan no aliwa ya ontan, nia, mapaga kami a wala so inkaapag ed olopan na saray manuoley, kanian ag ira añgibaki na dakel a totoo ya ontulong ed sikami; lapu ed kabat mi a dakerakel ni ra nen say saraman so imbaki ra.",
                "37": "Balet, nia, saya so angapo so kakanaan to—matalek kami a say Dios ilaban to kami, angaman ontan so kakapuyan na saray ñgayew mi, on, tan nilaban kami ed lima na saray kabusol mi.",
                "38": "Nia, natan so komaduamplo tan siam a taon, ed saguinunor a sampot, tan sikami so mankakayarian ed saray dalin mi; tan saray Lamanite so binmatik la ra ed ciudad na Nephi.",
                "39": "Tan saraman so lalaki ya anak na saray totoo nen Ammon, a sikara so mapagalang ya asalitak, kaibak ira ed ciudad na Manti; tan say Katawan tinuloñgan to ra, on, tan sikara so iniagel to ed kiparukol da ed panamegley na espada, kanian ni angan sakey a kamarerua so ag apatey.",
                "40": "Balet nia, asugat-sugatan ira; manwari ya ontan sikara so tinmalindeg ya ag-nagiing ed saman a kawayañgan no iner say Dios ginawa to ra a bulos; tan sikara so maong a makanunot ed Katawan a Dios da dia ed inagew-agew; on, inonor da a sumpalen so saray tutuntonen to, tan saray panañgokom to, tan saray gangan to ya andi-tonda; tan say pananisia ra so mabiskeg ed saray profesiya nipaakar ed saman so onsabi.",
                "41": "Tan natan, inararok ya agik, Moroni, komon say Katawan a Dios tayo, a sikato so anundon ed sikatayo tan ginawa to tayo a bulos, sayakopen to tayo ya andi-tonda ed kawalaan to; on, tan komon palaboan to so saya a totoo, anga ed nawalaan kayo na taluna ed pakagamor yo na pankayarian ed amin a sinamsam na saray Lamanite ed sikatayo, a saraya so onkana a tulong ed sikatayo. Tan natan, nia, sampotan ko la so sulat ko. Siak si Helaman, say laki ya anak nen Alma."
            },
            "59": {
                "1": "Natan agawa ed komatalumplo a taon ya oley na saray okom ed saray totoo nen Nephi, kayari a naawat tan binasa nen Moroni so sulat nen Helaman, sikato so nangayaga a mapalalo lapu ed maong a kipapasen da, on, say maong a nansumpalan da ya agamoran nen Helaman, ed impakabawi to ed saray dalin ya abalang da.",
                "2": "On, tan saya so impakabat to ed amin a totoo to, ed amin a pasen na saman a dalin ed kaliber-liber a kawalaan to, pian mangayaga ra met.",
                "3": "Tan agawa a sikato so nansulat a tampol ed si Pahoran, a pilalek to a mantipon na saray totoo a mamabiskeg ed si Helaman, odino ed saray ñgayew nen Helaman, pian mainomay to a bembenan a pagnayonen so saman a biang na dalin a makapakelkelaw so impakabawi ra.",
                "4": "Tan agawa sanen impawit nen Moroni so saya a sulat ed dalin na Zarahemla, ginapoan to lamet so mannunot na plano pian nagamoran to so saray nakekeraan ed saraman so kayarian da tan saray ciudad a naala na saray Lamanite ed sikara.",
                "5": "Tan agawa legan nen Moroni so mangagawa na paraan ya onla sumpa ed saray Lamanite ed bakal, nia, saray totoo ed Nephihah, so nantitipon a nanlapu ed ciudad na Moroni tan ciudad na Lehi tan ciudad na Morianton, lapu ed dinugpaan ira na saray Lamanite.",
                "6": "On, angan saraman so apasuotan ya ombatik manlapu ed dalin na Manti, tan dia ed dalin a kaliber-liber, sikara so linma tan akitipon ed saray Lamanite ed saya a pasen na dalin.",
                "7": "Tan dia ed onia lapu ed mapalalo so kinarakel da, on, tan sikara so makakaawat na biskeg ya inagew-agew, ed silong na gangan nen Ammoron sikara so linma sumpa ed saray totoo na Nephihah, tan sikara so ginapoan da a pateyen ed mapalalo a baleg a panagpatey.",
                "8": "Tan saray ñgayew da so dakel kanian say akeraan a totoo na Nephihah apasuotan ira ya ombatik ed arap da; tan sikara so sinmabi tan akitipon ed ñgayew nen Moroni.",
                "9": "Tan natan lapu ed si Moroni impasen to a wala so saray totoo a nibaki ed ciudad na Nephihah, ya ontulong ed saray totoo pian pagnayonen da so ciudad, tan lapu ed kabat to a mas mainomay ya iagel so ciudad no ag napelag ed lima na saray Lamanite nen say pambawi ed saya ed sikara, impasen to a mainomay da a pagnayonen so ciudad.",
                "10": "Dia ed ontan binembenan to so amin a ñgayew to pian napagnayon to so saraman so pasen ya abawi to.",
                "11": "Tan natan, sanen anengneng nen Moroni a say ciudad na Nephihah so atalo mapalalo so ermen to, tan ginapoan to so manduarua, lapu ed karelmeñgan na saray totoo, no sikara kasi so ag napelag ed lima na saray kaagian da.",
                "12": "Natan saya so kipapasen ed amin a pañgulo a kapitan to. Sikara met so nanduarua tan mankelaw lapu ed karelmeñgan na saray totoo, tan saya lapu ed impantaluna na saray Lamanite ed sikara.",
                "13": "Tan agawa a si Moroni akapasnok ed saray manuoley, lapu ed angapo so panañgiansakit da nipaakar ed kawayañgan na bansa ra."
            },
            "60": {
                "1": "Tan agawa a sikato lamet so nansulat ed gobernador na dalin, a si Pahoran, tan saraya so insulat to, a nankuan: Nia, ipugtak so saya a sulat ko ed si Pahoran, dia ed ciudad na Zarahemla, a sikato so pañgulo ya okom tan gobernador ed lapag na dalin, tan ontan met ed amin na saraman so pinili na saray totoo a mañgoley tan mantalima ed kurang na saya a bakal.",
                "2": "Tan nia, wala so siñga labay ko ya ibaga ed sikara ya idalan ko ed tetel; tan nia, sikayo a dili kabat yo a sikayo so aturo a mantipon na totoo, tan ayuraan yo ra na saray espada, tan saray panagtastas, tan amin a nengneng na agamil ed bakal, tan sikara so ibaki yo sumpa ed saray Lamanite, ed inerman a pasen a laen da ed dalin tayo.",
                "3": "Tan natan nia, ibagak ed sikayo a siak a dili, tan ontan met ed saray totook, tan ontan met nen Helaman tan saray totoo to, so nantepel na agay la ya irap; on, angan eras, inkapgaan, tan banal, tan amin a kanengneñgan na irap.",
                "4": "Balet nia, no saraya labat ya amin so nilikna mi ag kami la manñguroñguro odino mambalaw.",
                "5": "Balet nia, agay la so karakel na inaatey ed limog na saray totoo tayo; on, nilibo la so niparukol ed panamegley na espada, ya aliwa ya onia so agawa no saray ñgayew tayo so niiter na magenap a biskeg tan tulong ya onkana ed sikara. On, baleg so impamaolyan yo ed sikami.",
                "6": "Tan natan nia, pilalek mi a kabaten so señgegan na saya a mapalalo ya impampaulyan yo; on, pilalek mi a kabaten so señgegan na ag yo impannunot ed saya a kipapasen.",
                "7": "Nayarian yo kasi a nunoten a sikayo so manyodyurong ed saray trono yo ed kipapasen ya angapo la so pakanunot yo, legan balet a saray kabusol yo peles da ya itatayak so kimey na patey ed kaliber-liber yo? On, legan da a papateyen so nilibo ed saray kaagian yo—",
                "8": "On, angan saraman so nanilalo ed sikayo ya onkana ed pañgiagel ed sikara, on, ibibilang da kayo a mañgiter na tulong ed sikara, on, sikayo komon so añgibaki ed sikara na saray ñgayew, pian apabiskeg ira, tan niagel yo so nilibo ed sikara ed kiparukol da ed panamegley na espada.",
                "9": "Balet nia, aliwa ni a saya ya amin—ag yo initer so saray tagano ed sikara, a lapu ed saya dakel so saray akilaban tan inmagos so dala ed saray bilay da makaseñgeg ed baleg a pilalek da ya onkana ed pankaabigan na saya a totoo; on, tan saya so ginawa ra sanen sikara so ompapatey la ed eras, lapu ed mapalalo ya impampaulyan yo ed sikara.",
                "10": "Tan natan, inararok a kaagian—tan nepeg yo so aroen; on, tan sikayo so nepeg a ginmalaw a siseseet onkana ed pankaabigan tan kawayañgan na saya a totoo; balet nia, sikara so pinaulyan yo a lapu ed saya say dala na nilibo so onla ed saray ulo yo ed kibabales; on, lapu ed kabat na Dios so amin ya nañgis da, tan amin ya intetepel da—",
                "11": "Nia, nayarian yo kasi ya ipasen a legan yo a manyodyurong ed saray trono yo, tan lapu ed mapalalo a kaabigan na Dios ya angapo a kapiganman so gawaen yo tan sikayo so ilaban to? Nia, no onia so pañgipapasen yo saya a pañgipapasenan yo so andi-kakanaan.",
                "12": "Ipapasen yo kasi a lapu ed ontan la a kinarakel na saray kaagian yo so apatey saya so lapu ed karelmeñgan da? Ikuan ko ed sikayo, no onia so pañgipapasenan yo saya so pañgipapasen yo so andi-kakanaan; tan ikuan ko ed sikayo, dakel so saray niparukol ed panamegley na espada; tan nia saya so onkana ed kadusa yo;",
                "13": "Tan say Katawan itepel to so saray matunong a napatey pian say kaptekan to tan panañgokom to so onsabi ed saray marelmeng; dia ed ontan ag yo nepeg ya ipasen a saray matunong abalang la ra lapu ed sikara so pinatey da; balet nia, sikara so onloob ed painawaan na Katawan a Dios da.",
                "14": "Tan natan nia, ikuan ko ed sikayo, mapalalo so takot ko a say panañgokom na Dios so onsabi ed saya a totoo, lapu ed mapalalo ya inkañgiras da, on, angan say inkañgiras na manuoley tayo, tan say mapalalo ya impamaulyan da ed saray kaagian da, on, ed saraman so inaatey.",
                "15": "Tan no ag komon lapu ed karelmeñgan a ginmapo ed saray pañgulo tayo, atalindegan tayo komon so saray kabusol tayo pian ag da komon agamoran so pakapanyari ed sikatayo.",
                "16": "On, no ag lapu ed bakal a linmesa ed limog tayo; on, no ag lapu ed saray totoo na ari, a sikara so gapoan na interter na dala ed limog tayo a dili; on, ed panaon sanen sikatayo so nambabaliñgaan ed limog tayo a dili, no impankakasakey tayo so saray biskeg tayo a siñga nen unaan a ginawa tayo; on, no ag lapu ed pilalek da ed pakapanyari tan panoley a saya so pilalek na saray totoo na ari ed sikatayo; no matua ra ed pankaabigan na kawayañgan, tan akitipon ira ed sikatayo, tan sikara so linma sumpa ed saray kabusol tayo, nen say inala ra so saray espada da sumpa ed sikatayo, a saya so señgegan a dakel so tinmerter a dala ed limog tayo a dili; on, no linma tayo sumpa ed sikara dia ed panamegley na biskeg na Katawan, abuyak tayo so saray kabusol tayo, tan saya so agawa, unong ed kasumpal na saray salita to.",
                "17": "Balet nia, natan onsasalong so saray Lamanite ed sikatayo, a kakayarianen da so saray dalin tayo, tan papateyen da so saray totoo tayo ed panamegley na espada, on, saray bibii tan saray anak tayo, tan ontan met sikara so inaawit da ya adakep, a sikara so nantetepel na amin a nengneng na irap, tan saya so lapu ed baleg a karelmeñgan na saray manaanap na pakapanyari tan pakaoley, on, angan saraman so totoo na ari.",
                "18": "Balet akin dakerakel ni so ibabagak ed saya a pamaakaran? Tan ag mi amta no anto balet so panseseetan yo ya aanapen ed oley. Ag mi amta ompano traidor kayo met ed bansa yo.",
                "19": "Odino sikayo so nampaulyan ed sikami makaseñgeg wala kayo ed otel na bansa tayo tan sikayo so aliber-liber na manañgiagel, kanian pinaulyan yo so naakan ya ag nipawit ed sikami, tan ontan met ed totoo a mamabiskeg ed ñgayew tayo?",
                "20": "Alingwanan yo kasi la so saray gangan na Katawan a Dios yo? On, alingwanan yo kasi la so inkadakep na kaamaan tayo? Alingwanan yo kasi la so kinarakel na panaon a sikatayo so nilaban ed lima na saray kabusol tayo?",
                "21": "Odino ipapasen yo a say Katawan ilaban to tayo, legan a manyodyurong tayo ed saray trono tayo tan ag tayo ikana so saray pamaakaran ya initer na Katawan ed sikatayo?",
                "22": "On, sikayo kasi so onyurong a manmeneng legan a sikayo la so aliktob na saray nilibo na saraman, on, tan angan asamplora a nilibo, so akayurong met a manmemeneng, legan a wala so saray nilibo a wala ed kaliber-liber na ketegan na dalin a sikara so nipaparukol ed panamegley na espada, on, sugatan tan ondadala?",
                "23": "Ipapasen yo kasi a say Dios usdoñgan to kayo a siñga angapo so kasalanan yo legan ya akayurong kayo ya ag ongagalaw tan nengnengneñgen yo so saraya a beñgatla? Nia ikuan ko ed sikayo, Andi. Natan labay ko a nunoten yo a say Dios inkuan to a say loob na panañginan so unaan a linisan, tan dia ed saman say paway na panañginan so linisan met.",
                "24": "Tan natan, likud no mambabawi kayo ed saman a ginawa yo, tan gapoan yo so ontalindeg tan mankimey, tan mamatulor kayo na naakan tan totoo ed sikami, tan ontan met ed si Helaman, pian natuloñgan to so saraman so kabiañgan na bansa tayo a saraya so abawi to, tan pian nabawi mi met so saray nakekeraan ni ed saray kayarian tayo ed saraya a pasen, nia nakaukolan ya ag kami la milaban sumpa ed saray Lamanite anga ed ag tayo alinisan so loob na panañginan, on, angan say manunaan a pañgulo na oley tayo.",
                "25": "Tan likud no abuloyan yo so kekerewen ko ed sulat ko, tan sikayo so ompaway tan ipanengneng yo ed siak so tua ya espiritu na kawayañgan, tan panseetan yo a pabiskegen tan salimbeñgan yo so saray ñgayew tayo, tan iter yo ed sikara so naakan a nakaukolan da, nia mañgitilak ak na kabiañgan na saray totoo a wala ed kawayañgan pian pagnayonen da so kabiañgan na saya a dalin tayo, tan itilak ko so biskeg tan bendicion na Dios ed sikara, pian angapo so arum a pakapanyari a makapagalaw sumpa ed sikara—",
                "26": "Tan saya so lapu ed mapalalo a pananisia ra, tan say anos da ed saray subok ed sikara—",
                "27": "Tan siak so onla ed sikayo, tan no wala so siopaman ed limog yo a wala so pilalek to ed kawayañgan, on, no wala so angan melag a kidiam na kawayañgan a nakekeraan, nia pagalawen ko so gulo ed limog yo, anga ed saraman so mampilalek a manamsam na pakapanyari tan pakaoley so naandi ra a sigpot.",
                "28": "On, nia ag ak antakot ed pakapanyari yo ni say pakaoley yo, balet say Dios ko labat so tatakotan ko; tan unong ed saray gangan to kanian alaen ko so espada to pian iagel ko so pankaabigan na bansak, tan lapu ed saray karelmeñgan yo kanian sikami so nantepel na dakerakel ya inkabalang.",
                "29": "Nia panaon la, on, say panaon natan la, likud no sikayo so ongalaw ed inkasikayo ed pañgiagel bansa yo tan saray anak yo ya ankekelag, say espada na kaptekan so akasabit ed petek yo; on, tan saya so ondapo ed sikayo tan dalawen to kayo angan dia ed nagnap a kadederal yo.",
                "30": "Nia, alagaren ko so tulong a manlapu ed sikayo; tan, likud no asikasoen yo so pakainawaan mi, nia, siak so onla ed sikayo, angan dia ed dalin na Zarahemla, tan sikayo so bakbaken ko na espada, ya anga ed naandi so pakapanyari yo a manamben ed aliguas na saya a totoo onkana ed pamaakaran na kawayañgan tayo.",
                "31": "Tan nia, ag nitepel na Katawan a sikayo so mambilay tan ombiskeg ed karelmeñgan yo pian manderal ed saray matunong a totoo to.",
                "32": "Nia, nayarian yo kasi ya ipasen a say Katawan iligyas to kayo tan ompaway a mañgokom sumpa ed saray Lamanite, balet lapu ed sisia a tawir na kaamaan da so gapoan na onia a pambusol da, on, tan saya so adublian na saray sinmisian a nanlapu ed sikatayo, legan a say karelmeñgan yo so onkana ed panañgaro yo ed gloria tan saray andi-kakanaan a beñgatla ed mundo?",
                "33": "Kabat yo a mankakasalanan kayo ed saray gangan na Dios, tan kabat yo ya ingatin-gatin yo so saraya ed silong na saray sali yo. Nia, say Katawan inkuan to ed siak: No saray tinuturo yo a gobernador yo ag ira mambabawi ed saray kasalanan tan karelmeñgan da, sikayo so onla ed bakal sumpa ed sikara.",
                "34": "Tan natan nia, siak, Moroni, so naamper, unong ed paknaan a ginawak ya onoren ko so saray gangan na Dios ko; dia ed ontan pilalek ko a sikayo so ompeket ed salita na Dios, tan masiglat ya ipawit yo ed siak so saray tagano a wala ed sikayo tan saray totoo yo, tan ontan met ed si Helaman.",
                "35": "Tan nia, no saya so ag yo gawaen siak so onla ed sikayo a masiglat; tan nia, say Dios ag to nitepel a sikami so ompatey ed eras; dia ed ontan iter to ed sikami so saray kanen yo, angan dia ed panamegley na espada. Natan manseet kayo a sumpalen yo so salita na Dios.",
                "36": "Nia, siak si Moroni, a pañgulo a kapitan yo. Ag ko aanapen so pakapanyari, balet saya so iguyor ko ed leksab. Ag ko aanapen so kagalañgan na mundo, balet onkana ed gloria na Dios ko, tan say kawayañgan tan kaabigan na bansak. Tan dia ed onia sampotan ko la so sulat ko."
            },
            "61": {
                "1": "Nia, natan agawa ya ag abayag ed impañgipawit nen Moroni na sulat ed pañgulo a gobernador, sikato so akaawat na sulat a nanlapu ed si Pahoran, say pañgulo a gobernador. Tan saraya so salita a naawat to:",
                "2": "Siak, si Pahoran, a pañgulo a gobernador ed saya a dalin, ipawit ko so saraya a salita ed si Moroni, say pañgulo a kapitan na ñgayew. Nia, ikuan ko ed sika Moroni, ya ag ak magayaga ed baleg ya irap mo, on, apaermen so kamareruak.",
                "3": "Balet nia, wala ra so arum a nangayaga ed irap mo, on, a dia ed onia sikara so tinmalindeg ya inmalsa sumpa ed siak, tan ontan met ed saraman so totook a sikara so, bulos a totoo, on, tan saray inmaalsa mapalalo so kinarakel da.",
                "4": "Tan saraman so nampilpilalek ya alaen da ed siak so yuroñgan na panañgokoman a saya so señgegan na saya a baleg a karelmeñgan; tan inkana ra so baleg a panagsagyat, tan asagyat da so saray puso na dakel a totoo, a saya so señgegan na ansakit ya irap ed limog mi; ag da initer so saray tagano mi, tan tinaktakot da so saray bulos a totoo kanian ag ira akasabi ed sika.",
                "5": "Tan nia, siak so dinagdag da a pinapaway ed arap da, tan siak so binmatik ed dalin na Gideon, a kaibak so kinarakel na totoo a nayarian ko ya awiten.",
                "6": "Tan nia, añgipaakseb ak na pakabat ed saya a pasen na dalin; tan nia, sikara so ondadago ya inagew-agew ed sikami, ya awit da so saray ayura ra, a mañgiagel ed bansa ra tan say inkabulos da, tan ombales ed mauges a ginawa ra ed sikami.",
                "7": "Tan sikara so sinmabi ed sikami, dia ed onia saraman so tinmalindeg ya inmalsa sumpa ed sikami so sinmumlang, on, dia ed onia sikara so tinmakot ed sikami tan ag da la labay so ompaway sumpa ed sikami ed bakal.",
                "8": "Naala ra a kinayarian so dalin, odino say ciudad, na Zarahemla; sikara so anuro na ari ed sikara, tan sikato so nansulat ed ari na saray Lamanite, a dia ed saya sikato so akikasakey ed nunoñgan; a dia ed saman a nunoñgan inmabuloy a pagnayonen to so ciudad na Zarahemla, a dia ed saya a panagasikaso to impasen to a niiter ed saray Lamanite so pankanawnawa a nasamsam so nakekeraan ni a dalin, tan sikato so ipasen ya ari ed saraya a totoo sano nasamsam la na saray Lamanite.",
                "9": "Tan natan, dia ed sulat mo ed siak so tinetel mo, balet saya so ag la makana; ag ak mampapasnok, balet nangayaga ak ed kinabaleg na pusom. Siak, Pahoran, ag ko pampipilalekan so pakapanyari, likud labat ed pansiansiak ed yuroñgan na panañgokoman pian niagel ko so saray pankatunoñgan tan kawayañgan na saray totook. Say kamareruak so ag nagiing nipaakar ed saya a kawayañgan a dia ed saya say Dios ginawa to tayo a bulos.",
                "10": "Tan natan, nia, amperen tayo so karelmeñgan iñgen anga ed iterter na dala. Ag tayo paterteren so dala na saray Lamanite no sikara so mansiansia ed saray dili a dalin da.",
                "11": "Ag tayo paterteren so dala na saray kaagian tayo no sikara so ag onalsa tan alaen da so saray espada da sumpa ed sikatayo.",
                "12": "Sikatayo so ontewek ed pako na inkaaripen no saya so nakaukolan ed kaptekan na Dios, odino no igangan to ed sikatayo a saya so gawaen tayo.",
                "13": "Balet nia ag to ingangan a sikatayo so ontewek ed saray kabusol tayo, balet iter tayo so talek tayo ed sikato, tan ilaban to itayo.",
                "14": "Dia ed ontan, inararok ya agi, a Moroni, amperen tayo so mauges, tan antokaman a mauges ya ag tayo naamper ed saray salita tayo, on, a siñga saray panagalsa, tan isian, saya so amperen tayo ed panamegley na espada tayo, pian napagnayon tayo so inkabulos tayo, pian mangayaga itayo ed baleg a pankanawnawa ed simbaan tayo, tan makaseñgeg ed Mananundon tayo tan Dios tayo.",
                "15": "Dia ed ontan, gala dia ed siak a masiglat a kaibam so pigara ed saray totoom, tan itilak mo so nakekeraan ed si Lehi tan si Teancum; iter mo ed sikara so pakapanyari a mañgikurang na bakal ed saman a kabiañgan na dalin, unong ed Espiritu na Dios, a saya met so espiritu na inkabulos a wala ed sikara.",
                "16": "Nia añgipawit ak na daiset a tagano ed sikara, pian ag ira ompatey anga ed pakasabim dia ed siak.",
                "17": "Tipon mo so antokaman a ñgayew a nayarian mo ed ikurang mo ya onla dia, tan tampol sikatayo so onla sumpa ed saray sinmisian, dia ed biskeg na Dios tayo unong ed pananisia a wala ed sikatayo.",
                "18": "Tan kayarianen tayo so ciudad na Zarahemla, pian makagamor tayo na dakel ni a naakan ya ipawit ed si Lehi tan si Teancum; on, sikatayo so onla sumpa ed sikara dia ed biskeg na Katawan, tan sampotan tayo so saya a baleg a karelmeñgan.",
                "19": "Tan natan, Moroni, nangayaga ak ed impakaawat ko na sulat mo, tan siñga aburido ak no anto so gawaen tayo, no kasi matunong so iakar tayo sumpa ed saray kaagian tayo.",
                "20": "Balet inkuan mo, likud no sikara so mambabawi say Katawan ingangan to ed sika ya onla ka sumpa ed sikara.",
                "21": "Manseet ka a pabiskegen si Lehi tan si Teancum ed Katawan; ibagam ed sikara ya ag ira ontatakot, tan say Dios ilaban to ra, on, tan ontan met ed amin na saraman so ontalindeg ya ag nagiing ed saman a kawayañgan a dia ed saya say Dios impanmaliw to ra a bulos. Tan natan sampotan ko la so sulat ko ed inararok ya agik, a Moroni."
            },
            "62": {
                "1": "Tan natan agawa sanen naawat nen Moroni so saya a sulat awalaan na kasil na linawa so puso to, tan napno na mapalalo a baleg a gayaga lapu ed inkamatuor nen Pahoran, ya aliwa met manaya a traidor ed kawayañgan tan pankaabigan na bansa to.",
                "2": "Balet sikato met so maermen a maong lapu ed karelmeñgan na saraman so anagdag ed si Pahoran ed yuroñgan na panañgokoman, on, dia ed arum a salita lapu ed saraman so inmalsa sumpa ed bansa ra tan ontan met ed Dios da.",
                "3": "Tan agawa a si Moroni añgala na pigara a totoo, unong ed pilalek nen Pahoran, tan initer to ed si Lehi tan si Teancum so sankaatageyan a pakapanyari ed nakekeraan a ñgayew to, tan sikato so kinmurang ya amaarap ed dalin na Gideon.",
                "4": "Tan intagey to so laylay na kawayañgan ed inerman a pasen a looban to, tan inawat to so antokaman a mamabiskeg ed ñgayew to legan na impankurang to ya amaarap ed dalin na Gideon.",
                "5": "Tan agawa a nilibo so linma ed silong na laylay to, tan inala ra so saray espada da a mañgiagel ed kawayañgan da, pian ag ira napelag ed inkaaripen.",
                "6": "Tan dia ed onia, sanen atipon la nen Moroni so siopaman a too a naala to ed amin a kurang to, sikato so linma ed dalin na Gideon; tan dia ed impañgitipon to na ñgayew to ed saray totoo nen Pahoran sikara so nanmaliw a mapalalo a mabiskeg, angan mas mabiskeg nen saray totoo nen Pachus, a sikato so ari na saray sinmisian a sikara so nandagdag ed saray bulos a totoo ed paway na dalin na Zarahemla tan kinayarian da so saman a dalin.",
                "7": "Tan agawa a si Moroni tan si Pahoran so linma a kaiba ra so saray ñgayew da ed dalin na Zarahemla, tan linma ra sumpa ed ciudad, tan inabet da so saray totoo nen Pachus, ya anga ed sikara so nanlalaban.",
                "8": "Tan nia, si Pachus so apatey tan saray totoo to so inala ra ya adakep, tan si Pahoran so nipawil ed yuroñgan na panañgokoman to.",
                "9": "Tan saray totoo nen Pachus so asalaysay, unong ed gangan, tan ontan met ed saray totoo na ari a sikara so adakep tan nipisok ed pañgawan; tan sikara so pinatey unong ed gangan; on, saraman so totoo nen Pachus tan saraman so totoo na ari, siopaman ya ag to labay a demeten so ayura to ed pañgiagel ed bansa to, balet milaban ni sumpa ed saya, so pinapatey da.",
                "10": "Tan dia ed onia akaukolan a saya a gangan so mapeget a sinumpal da onkana ed kiagel na bansa ra; on, siopaman a naalmo a mañgiburi ed kawayañgan da so tampol da a pateyen unong ed gangan.",
                "11": "Tan dia ed onia so impansampot na komatalumplo a taon ya oley na saray okom ed saray totoo nen Nephi; si Moroni tan si Pahoran apapawil da so kareenan ed dalin na Zarahemla, ed limog na dili a totoo ra, tan initer da so patey ed amin ya aliwa a matua ed pankaabigan na kawayañgan.",
                "12": "Tan agawa a dia ed gapo na komatalumplo tan sakey a taon ya oley na saray okom ed saray totoo nen Nephi, si Moroni tampol ya ingangan to a say tagano so ipawit, tan ontan met ed ñgayew ya anem a libo a totoo so ipawit ed Helaman, ya ontulong ed sikato ed pañgiagel to ed saman a kabiañgan na dalin.",
                "13": "Tan ingangan to met so ñgayew na anem a libo a totoo, kaiba so magenap a tagano, so ipawit ed saray ñgayew nen Lehi tan si Teancum. Tan agawa a saya so asumpal pian napabiskeg so saman a dalin sumpa ed saray Lamanite.",
                "14": "Tan agawa a si Moroni tan si Pahoran, intilak da so baleg ya olop na totoo ed dalin na Zarahemla, kinmurang ira a kaiba ra so baleg a tipon na totoo ya amaarap ed dalin na Nephihah, lapu ed mabiskeg so linawa ra a nadaeg da so saray Lamanite ed saman a ciudad.",
                "15": "Tan agawa sanen sikara so mamapaarap ed saman a dalin, inala ra so baleg ya olop na lalaki a Lamanite, tan dakel so pinatey da ed sikara, tan inala ra so saray tagano ra tan saray agamil da ed bakal.",
                "16": "Tan agawa a kayari ra ya inala so saraya, pinasuot da ra ya onloob ed sakey a paknaan ya ag da la alaen so saray agamil da ed bakal sumpa ed saray Nephite.",
                "17": "Tan sanen sikara la so akaloob ed saya a paknaan imbaki da ra a manayam ed kawalaan na saray totoo nen Ammon, tan say bilang da so ñgalñgali apat a libo a sikara so ag apatey.",
                "18": "Tan agawa sanen sikara la so imbaki ra intuloy da so kurang da a paarap ed dalin na Nephihah. Tan agawa sanen akasabi ra ed ciudad na Nephihah, impaalagey da so saray abong-abong da ya abel ed patar na Nephihah, a saya so asinger ed ciudad na Nephihah.",
                "19": "Natan pilalek nen Moroni a saray Lamanite so ompaway a milaban sumpa ed sikara, dia ed patar; balet saray Lamanite, lapu ed kabat da so mapalalo a kasil na linawa ra, tan lapu ed anengneng da so ontan la a kinarakel na bilang da, dia ed ontan ag ira pinmaway sumpa ed sikara; dia ed ontan ag ira linma ya akilaban ed saman ya agew.",
                "20": "Tan sanen sinmabi so labi, si Moroni so linma ed kabiluñgetan na labi, tan sikato so linma ed tuktok na padir pian nengneñgen to no iner a pasen na ciudad so nancampoan na saray ñgayew na Lamanite.",
                "21": "Tan agawa a wala ra ed bokig, ya asinger ed lolooban; tan sikara ya amin so naugip. Tan natan si Moroni so pinmawil ed ñgayew to, tan ingangan to a sikara so masiglat a mañgiparaan na saray malet a lubir tan takayan, ya ipelag da a manlapu ed tuktok na padir paloob ed dalem a kabiañgan na padir.",
                "22": "Tan agawa a si Moroni ingangan to ed saray totoo to ya onkurang ira tan onla ra ed tuktok na padir, tan sikara so onlasur ed saman a pasen na ciudad, on, angan diman ed sagur, no iner ag nancampoan na saray ñgayew na Lamanite.",
                "23": "Tan agawa a sikara ya amin so akaloob ed dalem na ciudad legan na labi, dia ed panamegley na saray malet a lubir tan saray takayan da; dia ed onia sanen sinmabi so kabuasan wala la ra ya amin ed loob na padir na ciudad.",
                "24": "Tan natan, sanen binmañgon la so saray Lamanite tan anengneng da a saray ñgayew nen Moroni so wala ed dalem na padir, sikara so ataktakot a maong, dia ed onia sikara so binmatik ed paway a lalabasan.",
                "25": "Tan natan sanen anengneng nen Moroni a sikara so ombabatik ya ontaynan ed arap to, ingangan to ed saray totoo to ya onla ra sumpa ed sikara, tan dakel so apatey da, tan niliktob da so dakel ni ya arum, tan sikara so inala ra ya adakep; tan say akeraan ed sikara so binmatik ed dalin na Moroni, a wala ed ketegan ed gilig na dayat.",
                "26": "Dia ed onia si Moroni tan si Pahoran agamoran da so pankayarian ed ciudad na Nephihah ya angapo so angan sakey ya abalang a kamarerua; tan dakel ed saray Lamanite so apatey.",
                "27": "Natan agawa a dakel ed saray Lamanite ya adakep nampilalekan da so mikasakey ed saray totoo nen Ammon tan manmaliw a bulos a totoo.",
                "28": "Tan agawa a no kaonoñgan so kinarakel na saray nampilalek, dia ed sikara niiter so unong ed saray pilalek da.",
                "29": "Dia ed ontan, amin ya adakep a Lamanite so akikasakey ed saray totoo nen Ammon, tan ginapoan da so mansagpot a mapalalo, a mandalos ed dalin, tan mantanem ira na amin a nengneng na dawa, tan amin a nengneng na ayep tan olop na manok; dia ed onia alemewan so saray Nephite ed belat na sasakbaten da; on, dia ed onia alemewan ira ed amin ya adakep a Lamanite.",
                "30": "Natan agawa a si Moroni, kayari ya agamoran to so pankayarian ed ciudad na Nephihah, lapu ed dakel so naala to ya adakep, a saya so akabawas ed saray ñgayew na Lamanite a mapalalo, tan lapu ed dakel a Nephite ya adakep so abawi to, saya so amabiskeg ed ñgayew nen Moroni a mapalalo; dia ed ontan si Moroni so tinmaynan ed dalin na Nephihah tan linma ed dalin na Nephi.",
                "31": "Tan agawa a sanen anengneng na saray Lamanite a si Moroni so onsasabi sumpa ed sikara, sikara lamet so ataktakot tan sikara so binmatik ed arap na ñgayew nen Moroni.",
                "32": "Tan agawa a si Moroni tan saray ñgayew to inosilan da ra a manlapu ed sakey a ciudad ya anga ed sananey a ciudad, anga ed sikara so naabet nen Lehi tan si Teancum; tan saray Lamanite so binmatik ed arap nen Lehi tan si Teancum, anga diman ed ketegan ed gilig na dayat, anga ed impakasabi ra ed dalin na Moroni.",
                "33": "Tan saray ñgayew na Lamanite so nantitipon ira ya amin a nankakasakey, angan sikara ya amin so atipon ed sakey ya olop ed dalin a Moroni. Natan si Ammoron, ya ari na saray Lamanite, so kaiba ra met.",
                "34": "Tan agawa a si Moroni tan si Lehi tan si Teancum so nancampo a kaiba ra so saray ñgayew da ed kaliber-liber a ketegan na dalin na Moroni, dia ed onia saray Lamanite so aliktob ed ketegan ya abalaten na kalawakan, tan dia ed ketegan a bokig na kalawakan.",
                "35": "Tan dia ed onia sikara so nancampo legan na labi. Tan nia, saray Nephite tan saray Lamanite met so abanalan lapu ed kaarawi na kinurang da; dia ed ontan ag da ninunot so mangawa na beñgatla a kasiliban ed panaon na labi, likud labat ed si Teancum; lapu ed mapalalo so pasnok to ed si Ammoron, a dia ed saya impasen to a si Ammoron, tan si Amalickiah ya agi to, so nanseñgegan na saya a baleg tan andi-angaan a bakal ed baetan da tan ed saray Lamanite, a saya so akaseñgeg na dakel a bakal tan interter na dala, on, tan baleg ya eras.",
                "36": "Tan agawa a si Teancum lapu ed pasnok to sikato so linma ed campo na saray Lamanite, tan sikato so linmasur ed loob na padir na ciudad. Tan sikato so linma a sankaawit to so lubir, ed balang sakey a pasen, anga ed arumog to so ari; tan indoyuk to so sankaawit to a gayang, a saya so tinmurok ed asinger na puso to. Balet nia, say ari aliing to so saray igagangan to sakbay a sikato so inatey, dia ed onia inosilan da si Teancum, tan sikato so pinatey da.",
                "37": "Natan agawa sanen akabatan nen Lehi tan si Moroni a si Teancum so inatey sikara so mapalalo a maermen; tan nia, sikato so sakey a too ya akilaban a bayani onkana ed bansa to, on, sakey a matua a kaaro na kawayañgan; tan sikato so nantepel na dakerakel a mapalalo ya ansakit a kairapan. Balet nia, sikato so inatey, tan sikato so linma la ed dalan na amin ed dalin.",
                "38": "Natan agawa a si Moroni so kinmurang ed kaimbuasan, tan sinmabi ed kawalaan na saray Lamanite, a dia ed saya sikara so pinapatey da ed baleg a panagpatey; tan dinagdag da ra ed paway na saman a dalin; tan sikara so binmatik, anga ed ag la ra pinmawil ed saman a panaon sumpa ed saray Nephite.",
                "39": "Tan dia ed onia so impansampot na komatalumplo tan sakey a taon ya oley na saray okom ed saray totoo nen Nephi; tan dia ed onia sikara so awalaan na saray bakal, tan interter na dala, tan eras, tan kairapan, ed loob na dakel a taon.",
                "40": "Tan wala so saray pateyan, baliñgaan, tan sinmisian, tan amin a nengneng na karelmeñgan ed limog na saray totoo nen Nephi; angaman ontan lapu ed saray matunong, on, lapu ed pikakasi na saray matunong, sikara so niligyas.",
                "41": "Balet nia, lapu ed mapalalo a karukey na bakal na saray Nephite tan saray Lamanite dakel so inmaawet, makaseñgeg ed mapalalo a kinarukey na bakal; tan dakel so saray linmemek lapu ed saray irap da, a dia ed onia sikara so nampaabeba ed inkasikara a dili ed arap na Dios, angan dia ed kaaraleman na panagpaabeba.",
                "42": "Tan agawa a kayari nen Moroni a sinalimbeñgan so saraman so kabiañgan na dalin a saraya so mapalaway ed saray Lamanite, anga ed magenap la so biskeg da, sikato so pinmawil ed ciudad na Zarahemla; tan si Helaman met so pinmawil la ed pasen a tawir to; tan aminsan ni lamet a niletneg so kareenan ed limog na saray totoo nen Nephi.",
                "43": "Tan iniawat nen Moroni so sankaatageyan a pakapanyari ed saray ñgayew to ed lima na anak to a laki, a say ñgaran to Moronihah; tan sikato so nampainawa la ed dili ya abong to pian palabasen to so saray nakekeraan ya agew to ed kareenan.",
                "44": "Tan si Pahoran so pinmawil ed yuroñgan na panañgokoman to; tan si Helaman pinili to ed sikato a dili lamet so mampulong ed saray totoo na salita na Dios; lapu ed kinarakel na saray bakal tan baliñgaan nakaukolan a say tutuntonen so gawaen lamet ed simbaan.",
                "45": "Dia ed ontan, si Helaman tan saray kaagian to so linma, ya añgibawag na salita na Dios a tekep na baleg a pakapanyari a mañguyong ed dakel a totoo nipaakar ed saray karelmeñgan da, a saya so señgeg na impambabawi ra ed saray kasalanan da tan sikara so abiniagan ed Katawan a Dios da.",
                "46": "Tan agawa ya inletneg da lamet so simbaan na Dios, ed amin a lapag na dalin.",
                "47": "On, tan saray tutuntonen so ginawa ra nipaakar ed gangan. Tan saray okom da, tan saray pañgulo ya okom da so apili.",
                "48": "Tan saray totoo nen Nephi ginmapo ra ya onaliguas lamet ed dalin, tan ginapoan da so ondakel tan ombiskeg lamet a mapalalo ed dalin. Tan sikara so ginmapo a manmaliw a mapalalo a mayaman.",
                "49": "Balet manwari ya ontan so kayamanan da, odino say biskeg da, odino say aliguas da, sikara so ag nipaatagey ed kinon na saray mata ra; ni say matantan ira a makanunot ed Katawan a Dios da; balet sikara so nampaabeba a mapalalo ed inkasikara a dili ed arap to.",
                "50": "On, ninunot da so ontan la a kinabaleg na saray beñgatla a ginawa na Katawan ed sikara, lapu ed sikara so inlaban to ed patey, tan manlapu ed inkaaripen, tan dia ed pañgawan, tan dia ed amin a nengneng na kairapan, tan inlaban to ra ed lima na saray kabusol da.",
                "51": "Tan sikara so nampikasi ed Katawan a Dios da ya andi-tonda, a dia ed onia benindicionan ira na Katawan unong ed salita to, kanian sikara so binmiskeg tan inmaliguas ed dalin.",
                "52": "Tan agawa a saraya ya amin a beñgatla so agawa. Tan si Helaman so inatey, ed komatalumplo tan lima a taon ya oley na saray okom ed saray totoo nen Nephi."
            },
            "63": {
                "1": "Tan agawa dia ed gapo na komatalumplo tan anem a taon ya oley na saray okom ed saray totoo nen Nephi, si Shiblon so nankayarian ed saray sagrado a beñgatla a saraya so iniawat nen Alma ed si Helaman.",
                "2": "Tan sikato so matunong a too, tan nankurang a maptek ed arap na Dios; tan sikato so nangawa na maong ya andi-tonda, ya inonor to so saray gangan na Katawan a Dios to; tan ontan met na agi to a laki.",
                "3": "Tan agawa ya inatey met si Moroni. Tan dia ed onia nansampot so komatalumplo tan anem a taon ya oley na saray okom.",
                "4": "Tan agawa a dia ed komatalumplo tan pito a taon ya oley na saray okom, wala so baleg ya olop na saray totoo, angan say bilang da so lima a libo tan apat a lasus a lalaki, kaiba ra so saray kaasawaan da tan saray anak da, so tinmaynan ed dalin na Zarahemla a paarap ed dalin a wala ed mamabaybay.",
                "5": "Tan agawa a si Hagoth, lapu ed sikato so sakey a too a mapalalo so panagnunot to, dia ed ontan sikato so linma tan nangawa na mapalalo a baleg a bapor, dia ed ketegan na dalin na Bountiful, diman ed dalin na Apalis, tan saya so iniakar to ed sagur a dayat, dia ed makisir a pasen a mamaarap ed dalin a mamabaybay.",
                "6": "Tan nia, dakel a Nephite so linmugan tan sikara so nanlayag ya awit da so dakel a tagano, tan ontan met dakel so bibii tan ugogaw; tan sikara so amaarap ed mamabaybay. Tan onia so impansampot na komatalumplo tan pito a taon.",
                "7": "Tan dia ed komatalumplo tan walo a taon, saya a too so nangawa ni na arum a bapor. Tan saman so inmuna a bapor so pinmawil met, tan dakel ni a totoo so linmugan ed saya; tan añgawit ira met na dakel a tagano, tan sikara lamet so amaarap ed dalin a mamabaybay.",
                "8": "Tan agawa ya angapo la so nadñgelan nipaakar ed sikara. Tan impasen mi a sikara so nalner la ed kaaraleman na dayat. Tan agawa a sakey ni a bapor so sinmipot a nanlayag; tan no iner so nila to so ag mi amtak.",
                "9": "Tan agawa ed saya met lamlamang a taon dakel a totoo so linma ed dalin a mamabaybay. Tan dia ed onia so impansampot na komatalumplo tan walo a taon.",
                "10": "Tan agawa a dia ed komatalumplo tan siam a taon ya oley na saray okom, si Shiblon so inatey met, tan si Corianton so linma met ed dalin a mamabaybay ed sakey a bapor, ya añgawit na tagano ed saray totoo a linma ed saman a dalin.",
                "11": "Dia ed ontan nakaukolan ed si Shiblon ya ipalima to so saraman a sagrado a beñgatla, sakbay na impatey to, ed laki ya anak nen Helaman, ya atawag na Helaman, lapu ed sikato so imboloy da ed ñgaran nen ama to.",
                "12": "Natan nia, amin na saraman so nitatak a wala ed panagasikaso nen Helaman so nisulat tan niiter ed saray anak na saray totoo ed amin a lapag na dalin, likud labat ed saray kabiañgan ya ingangan nen Alma a saraya so ag iter.",
                "13": "Manwari ya ontan, saraya a beñgatla so isinop a sagrado, tan saraya so iawat manlapu ed sakey a kailalakan ya onla ed sananey; dia ed ontan, dia ed saya a taon, saraya so nipalima ed si Helaman, sakbay na impatey nen Shiblon.",
                "14": "Tan agawa ed saya met a taon wala so saray sinmisian a linma ed saray Lamanite; tan sikara lamet so ginmalaw a nampasnok sumpa ed saray Nephite.",
                "15": "Tan ontan met ed saya lamlamang a taon sikara so sinmabi a kaiba ra so dakerakel a ñgayew da a mibakal sumpa ed saray totoo nen Moronihah, odino sumpa ed ñgayew nen Moronihah, a dia ed saya sikara so atalo tan adagdag ira lamet a papawil ed dili a dalin da, a dakerakel so saray atigway ed sikara.",
                "16": "Tan dia ed onia so impansampot so komatalumplo tan siam a taon ya oley na saray okom ed saray totoo nen Nephi.",
                "17": "Tan dia ed onia nansampot so saray kasulatan nen Alma, tan si Helaman ya anak to, tan si Shiblon met, ya anak to."
            }
        }
    },
    "hel": {
        "meta": {
            "slug": "hel",
            "name": "Say Libro nen Helaman",
            "chapterWord": "Tekap"
        },
        "chapters": {
            "1": {
                "intro": "Say kasulatan na saray Nephite. Saray bakal tan baliñgaan da, tan saray saluñgatan da. Tan ontan met ed saray profesiya na dakel a masanto a profeta, sakbay na isabi nen Cristo, unong ed saray kasulatan nen Helaman, a sikato so laki ya anak nen Helaman, tan ontan met unong ed saray kasulatan na saray anak to a lalaki, anga ed isabi nen Cristo. Tan ontan met dakel ed saray Lamanite so apasimbalo ed pananisia. Say kasulatan nipaakar ed impakapasimbalo ra. Say kasulatan na inkamatunong na saray Lamanite, tan say karelmeñgan tan karumsisan na saray Nephite, unong ed kasulatan nen Helaman tan saray anak to a lalaki, ya anga ed isabi nen Cristo, a saya so tinawag a libro nen Helaman, tan arum ni.",
                "1": "Tan natan nia, agawa dia ed gapo na komaapataplo a taon ya oley na saray okom ed saray totoo nen Nephi, ginmapo so mapalalo ya irap ed limog na saray totoo a Nephite.",
                "2": "Tan nia, si Pahoran so inatey, tan sikato so linma la ed dalan na amin ed dalin; dia ed ontan ginmapo so mapalalo a baliñgaan no siopa so mañgala ed yuroñgan na panañgokoman ed limog na saray sanaagi, a sikara so lalaki ya anak nen Pahoran.",
                "3": "Natan saraya so ñgaran na saray mambabaliñgaan ed pañgala na yuroñgan na panañgokoman, a sikara met so nanseñgegan a saray totoo so mambaliñgaan: sikara di Pahoran, Paanchi, tan Pacumeni.",
                "4": "Natan aliwa ni a saraya ya amin so lalaki ya anak nen Pahoran (tan dakel so anak to), balet sikara labat, so mansasamsaman ed yuroñgan na panañgokoman; dia ed ontan, sikara so señgegan na nankatlo ya inkaapag-apag na saray totoo.",
                "5": "Manwari ya ontan, agawa a si Pahoran so aturo ed panamegley na voces na saray totoo a pañgulo ya okom tan gobernador ed saray totoo nen Nephi.",
                "6": "Tan agawa a si Pacumeni, sanen anengneng to ya ag to naala so yuroñgan na panañgokoman, sikato so akitipon ed voces na saray totoo.",
                "7": "Balet nia, si Paanchi, tan say kabiañgan na saray totoo a mampilalek a sikato so gobernador da, mapalalo so sanok da; dia ed ontan, ñgalñgali to la ra tanguyoren so saray totoo ya onalsa sumpa ed saray kaagian da.",
                "8": "Tan agawa a sanen ñgalñgali to la gawaen so saya, nia, sikato so inala ra, tan sikato so sinalaysay da unong ed voces na saray totoo, tan sikato so atutolan na patey; tan sikato so tinmalindeg ya inmalsa tan nampilalekan to a deralen so kawayañgan na saray totoo.",
                "9": "Natan sanen saraman so totoo a mampilalek a sikato so gobernador da anengneng da a sikato so atutolan na patey, dia ed ontan nampasnok ira, tan nia, añgibaki ra na sakey a manñgaran na Kishkumen, ed yuroñgan na panañgokoman nen Pahoran, tan pinatey to si Pahoran sanen manyodyurong ed yuroñgan na panañgokoman.",
                "10": "Tan sikato so inosilan na saray igagangan nen Pahoran; balet nia, agay la so peles na batik nen Kishkumen ya angapo so too ya akaabot ed sikato.",
                "11": "Tan sikato so linma ed saraman so añgibaki ed sikato, tan sikara ya amin so linmoob ed paknaan, on, sinambaan da ed andi-angaan ya Amalsa, ya angapo so siopaman a too so pañgibagaan da a si Kishkumen so nampatey ed si Pahoran.",
                "12": "Dia ed ontan, si Kishkumen so ag-akabatan ed limog na saray totoo nen Nephi, lapu ed sikato so nankonkonwari ed saman a panaon nen pinatey to si Pahoran. Tan si Kishkumen tan saray kaolop to, ya akipaknaan ed sikato, inlimog da so inkasikara ed saray totoo, ed kanengneñgan ya amin da so ag la naalmo; balet no kaonoñgan so saray arumog da sikara so atutolan na patey.",
                "13": "Tan natan nia, si Pacumeni so aturo, unong ed voces na saray totoo, a manmaliw a pañgulo ya okom tan gobernador na saray totoo, a sikato so manoley a kasalat nen agi to a Pahoran; tan saya so unong ed pankatunoñgan to. Tan saraya ya amin, so agawa ed komaapataplo a taon ya oley na saray okom; tan saya so nansampot.",
                "14": "Tan agawa dia ed komaapataplo tan sakey a taon ya oley na saray okom, saray Lamanite so nantipon na ag-nabilang a ñgayew na totoo, tan sikara so naayuraan da na saray espada, tan saray panagtastas tan pabekang, tan saray pana, tan saray salimbeng na ulo, tan saray salimbeng na pagew, tan amin a nengneng na saray salimbeng.",
                "15": "Tan sikara lamet so pinmegdat pian mañgigapo na bakal sumpa ed saray Nephite. Tan sikara so impañgulo na sakey a too a say ñgaran to Coriantumr; tan sikato so kapolian nen Zarahemla; tan sikato so sakey ed saray sinmian ed limog na saray Nephite; tan sikato so baleg tan mabiskeg a too.",
                "16": "Dia ed ontan, say ari na saray Lamanite, a say ñgaran to Tubaloth, say laki ya anak nen Ammoron, tan impasen to a si Coriantumr, lapu ed sikato so sakey a mabiskeg a too, nayarian to so ontalindeg sumpa ed saray Nephite, ed biskeg to tan ontan met ed dakel a kakabatan to, a dia ed pañgibaki to sikato so makagamor na pakapanyari ed saray Nephite—",
                "17": "Dia ed ontan pinagalaw to ra a mampasnok, tan tinipon to so saray ñgayew to, tan tinuro to si Coriantumr a manmaliw a pañgulo ra, tan ingangan to ra ya onkurang a mamaarap ed dalin na Zarahemla a milaban sumpa ed saray Nephite.",
                "18": "Tan agawa lapu ed dakel a baliñgaan tan baleg a kairapan ed oley, kanian ag ira akapañgipasen na magenap a bantay ed dalin na Zarahemla; lapu ed impasen da a saray Lamanite ag la ra onla ed pegley na saray dalin da ya ondugpa ed saman a baleg a ciudad na Zarahemla.",
                "19": "Balet agawa a si Coriantumr so nankurang ed unaan na dakerakel a ñgayew to, tan akasabi ra ed kawalaan na saray manaayam ed ciudad, tan say impankurang da so mapalalo ed peles kanian angapo so panaon na saray Nephite a mantipon na saray ñgayew da.",
                "20": "Dia ed ontan pinatey nen Coriantumr so bantay ed lolooban na ciudad, tan sikato so kinmurang a kaolop to so tibukel a ñgayew to ed ciudad, tan pinatey da so siopaman ya onsumpa ed sikara, a dia ed onia kinayarian da so tibukel a ciudad.",
                "21": "Tan agawa a si Pacumeni, a sikato so pañgulo ya okom, so batik ed arap nen Coriantumr; anga ed padir na ciudad. Tan agawa a dinesdes nen Coriantumr ed padir, a dia ed onia sikato so inatey. Tan onia so impansampot na saray agew nen Pacumeni.",
                "22": "Tan natan sanen anengneng nen Coriantumr a sikato la so makankayarian na ciudad na Zarahemla, tan anengneng to a saray Nephite so batik ed arap da, tan sikara so apatey, tan sikara so dinadakep da, tan impisok da ra ed pañgawan, tan agamoran to so pankayarian na sankabiskegan a pasen ed lapag na amin a dalin, say puso to so awalaan na biskeg na linawa a dia ed onia ñgalñgali la onla sumpa ed amin a dalin.",
                "23": "Tan natan sikato so ag nambayag ed dalin na Zarahemla, balet sikato so kinmurang a kaolop to so baleg a ñgayew, angan amaarap ed ciudad na Bountiful; lapu ed wala so mabiskeg a getma to ya onla tan ibotaw to so dalan to ed panamegley na espada, pian nagamoran to so mamabaybay a kabiañgan na dalin.",
                "24": "Tan, dia ed pañgipapasen to a say sankabalegan a biskeg da so wala ed pegley na saman a dalin, dia ed ontan sikato so nankurang, ya ag to initer ed sikara so panaon a mantitipon ed inkasikara likud labat ed ankekelag ya olop; tan dia ed onia a kanengneñgan sikara so dinugpaan da tan sikara so tinipas da ya imparukol ed dalin.",
                "25": "Balet nia, saya a kurang nen Coriantumr ed pegley na saman a dalin so añgiter ed si Moronihah na balbaleg a pankaabigan a taluna ed sikara, angaman ontan la so kinarakel na saray Nephite ya inaatey.",
                "26": "Tan nia, impasen nen Moronihah a saray Lamanite so ag la onla ed pegley na saman a dalin, no ag da dugpaan so saray ciudad ed kaliber-liber na ketegan a siñga unong na ginawa ra la; dia ed ontan ingangan nen Moronihah a saray mabiskeg a ñgayew da pagnayonen da so saray kabiañgan a mampaliber ed ketegan.",
                "27": "Balet nia, ag tinmakot so saray Lamanite unong ed pilalek to, balet sikara so linma ed pegley na saman a dalin, tan inala ra so manunaan a ciudad a saya so ciudad na Zarahemla, tan sikara so nankurang ed saray pegley a kabiañgan na dalin, a pinapatey da so saray totoo ed baleg a panagpatey, mandapag a lalaki, bibii tan ugogaw, a kinayarian da so dakel a ciudad tan dakel ya asalimbeñgan.",
                "28": "Balet sanen asukayan nen Moronihah so saya, tampol ya imbaki to si Lehi a kaiba to so ñgayew ya onsaliberber ed sikara sakbay na isabi ra ed dalin na Bountiful.",
                "29": "Tan onia so ginawa to; tan sikato so añgipañgulo ed sikara sakbay na isabi ra ed dalin na Bountiful, tan sikara so nilabanan to, dia ed onia ginapoan da so onsener a papawil ed dalin na Zarahemla.",
                "30": "Tan agawa a sinakbayan nen Moronihah ira ed isosener da, tan sikara so nilabanan to, a dia ed saya nanmaliw a mapalalo a madala a bakal; on, dakel so apatey, tan dia ed limog na saray apatey si Coriantumr so nalmo da met.",
                "31": "Tan natan, nia, ag la makasener so saray Lamanite ed dinanman a dalan, ni say dia ed baybay, odino dia ed abalaten, ni say dia ed bokig, ni say dia ed sagur, lapu ed sikara so aliktob ed amin a dapag na saray Nephite.",
                "32": "Tan dia ed onia iniakar nen Coriantumr so saray Lamanite ed pegley na saray Nephite, a dia ed saya sikara so wala ed loob na pakapanyari na saray Nephite, tan sikato a dili so apatey, tan insuko na saray Lamanite so inkasikara ed lima na saray Nephite.",
                "33": "Tan agawa a kinayarian nen Moronihah so ciudad na Zarahemla lamet, tan ingangan to ed saray Lamanite ya adakep so ontaynan ed paway na dalin ed kareenan.",
                "34": "Tan dia ed onia so impansampot na komaapataplo tan sakey a taon ya oley na saray okom."
            },
            "2": {
                "1": "Tan agawa dia ed komaapataplo tan dua a taon ya oley na saray okom, kayari ya inletneg nen Moronihah lamet so kareenan ed baetan na saray Nephite tan saray Lamanite, nia angapo so siopaman a naala ya ompasen ed yuroñgan na panañgokoman; dia ed ontan ginmapo so baliñgaan lamet ed limog na saray totoo no siopa so ompasen ed yuroñgan na panañgokoman.",
                "2": "Tan agawa a si Helaman, a sikato so laki ya anak nen Helaman, so aturo ya ompasen ed yuroñgan na panañgokoman, ed panamegley na voces na saray totoo.",
                "3": "Balet nia, si Kishkumen, a sikato so amatey ed si Pahoran, so manaalagar pian deralen to met si Helaman; tan sikato so inabubonan na olop to, a sikara so linmoob ed paknaan pian angapo so makapikabat ed karelmeñgan to.",
                "4": "Tan wala so sakey a too a manñgaran na Gadianton, a mapalalo a marunong ed dakel a salita, tan ontan met ed say kasiliban to, a mañgituloy ed maamot a kimey na panagpatey tan panagtulisan; dia ed ontan sikato so nanmaliw a pañgulo na olop nen Kishkumen.",
                "5": "Dia ed ontan tinanguyor to ra, tan ontan met nen Kishkumen, a no sikato so ipasen da ed yuroñgan na panañgokoman iter to ed saraman so kabiañgan na olop to pian sikara so nipasen ed pakapanyari tan pakaoley ed limog na saray totoo; dia ed ontan nampilalekan nen Kishkumen a deralen si Helaman.",
                "6": "Tan agawa legan a sikato so linma a paarap ed yuroñgan na panañgokoman pian deralen to si Helaman, nia sakey ed saray igagangan nen Helaman, lapu ed sikato so pinmaway ed labi, tan agamoran to, ed panamegley na impankonwari to, so kakabatan ed saraman a plano ya imparaan na saya ya olop a panderal ed si Helaman—",
                "7": "Tan agawa a naabet to si Kishkumen, tan añgiter na tanda a pakabirbiran ed sikato; dia ed ontan impakabat nen Kishkumen ed sikato so pilalek to, a labay to a sikato so olopen to ed yuroñgan na panañgokoman pian pateyen to si Helaman.",
                "8": "Tan sanen say igagangan nen Helaman akabatan to la ya amin so wala ed puso nen Kishkumen, tan no panon a say getma to so mamatey, tan ontan met so getma na saraman ya amin a kabiañgan na olop to so say mampatey, tan mantulisan, tan say pakaala na pakapanyari, (tan saya so maamot a plano ra, tan nannunoñgan da) say igagangan nen Helaman inkuan to ed si Kishkumen: Onla ta ed yuroñgan na panañgokoman.",
                "9": "Natan saya so akapaliket ed si Kishkumen a mapalalo, lapu ed impasen to a nasumpal to so pilalek to; balet nia, say igagangan nen Helaman, sanen sikara so mamapaarap ed yuroñgan na panañgokoman, sinaksak to si Kishkumen anga ed puso, kanian sikato so inatey ya angapo so uñgol. Tan sikato so binmatik tan imbaga to ed si Helaman so amin a beñgatla ya anengneng to, tan nadñgel to, tan ginawa to.",
                "10": "Tan agawa a si Helaman so añgigangan ya erelen da so saya ya olop na tulisan tan maamot a managpatey, pian sikara so pateyen unong ed gangan.",
                "11": "Balet nia, sanen nalmoan nen Gadianton a si Kishkumen so ag akapawil sikato so tinmakot ag la piga sikato so naderal; dia ed ontan ingangan to ed olop to a sikato so tumboken da. Tan sikara so binmatik ed paway na dalin, ed maamot a dalan, a mamaarap ed kalawakan; tan dia ed onia sanen añgibaki si Helaman na mañgerel ed sikara angapo so pakaalmoan da ed sikara.",
                "12": "Tan dakel ni so pakasalitaan nipaakar ed saya si Gadianton dia ed mantumbok. Tan dia ed onia so impansampot na komaapataplo tan dua a taon ya oley na saray okom ed saray totoo nen Nephi.",
                "13": "Tan nia, dia ed sampot na saya a libro nanengneng yo a saya a Gadianton agawa to so pañgekal na oley, on, ñgalñgali sigpot ya inkaderal na saray totoo nen Nephi.",
                "14": "Nia ag ko labay ya ibaga a say kabaliksan to so say sampot na libro nen Helaman, balet say labay ko ya ibaga dia ed sampot na libro nen Nephi, a dia ed saya so añgalaan ko na amin a kasulatan ya insulat ko."
            },
            "3": {
                "1": "Tan natan agawa dia ed komaapataplo tan talo a taon ya oley na saray okom, angapo so baliñgaan ed limog na saray totoo nen Nephi likud ed ankelag a kinon a saya so wala ed simbaan, a saya so akaseñgeg na melag a baliñgaan ed limog na saray totoo, a saya a kipapasen so naapiger ed kasampotan na komaapataplo tan talo a taon.",
                "2": "Tan angapo so baliñgaan ed limog na saray totoo ed komaapataplo tan apat a taon; ni say dakel a baliñgaan ed komaapataplo tan lima a taon.",
                "3": "Tan agawa ed komaapataplo tan anem a taon, on, wala so dakerakel a baliñgaan tan amayamay a sinmisian; a dia ed saya wala so mapalalo a kinarakel na tinmataynan ed dalin na Zarahemla, tan linma ra ed dalin a mamabaybay pian tawiren da so dalin.",
                "4": "Tan sikara so nambaroy ed mapalalo a kinaarawi a pasen, a dia ed saya sikara so akasabi ed ankakabaleg a tipon na danum tan amayamay ya ilog.",
                "5": "On, tan angan sikara so tinmayak ed amin a kabiañgan na dalin, ed dinanman a kabiañgan ya ag nanmaliw ya ag-napanayaman tan angapo so kakiewan, lapu ed kinarakel na nanayam diman ya akakauna ya anawir na dalin.",
                "6": "Tan natan angapo so kabiañgan na dalin ya ag-napanayaman, likud no onkana ed kakiewan; balet lapu ed ontan la ya inkaderal na saray totoo ya akakauna a nanayam ed saman a dalin kanian saya so tinawag na ag-napanayaman.",
                "7": "Tan lapu ed karaiset na kakiewan ed tapew na saman a dalin, manwari ya ontan saray totoo a linma diman so nanmaliw a mapalalo a marunong ed panagkimey na semento; dia ed ontan sikara so nampaalagey na kaaboñgan a semento, a saya so nanayaman da.",
                "8": "Tan agawa a sikara so dinmakel tan binmuyak, tan sikara so linma a manlapu ed dalin a mamaabalaten anga ed dalin a mamabaybay, tan binmuyak ira a dia ed onia ginapoan da so ontayak ed tapew na amin a dalin, manlapu ed dayat ed abalaten ya anga ed dayat ed baybay, manlapu ed dayat ed sagur ya anga ed dayat ed bokig.",
                "9": "Tan saray totoo a wala ed dalin a mamabaybay so nanayam ed abong-abong ya abel, tan dia ed abong a semento, tan inasikaso da so antokaman a kiew ya ontubo ed tapew na saman a dalin a saya so ombaleg, pian dia ed isabi na panaon wala so kiew a pañgipaalagey na saray abong da, on, saray ciudad da, tan saray templo ra, tan saray sinagogas da, tan saray pasen a panagpikasian da, tan ed amin a nengneng na paalagey da.",
                "10": "Tan agawa a lapu ed mapalalo a matalag so kiew diman ed dalin a mamabaybay, dakel so impawit da ed panamegley na bapor.",
                "11": "Tan dia ed onia initer da ed saray totoo so dalin a mamabaybay pian makapañgipaalagey ira na dakel a ciudad, mandapag a kiew tan semento.",
                "12": "Tan agawa a dakel ed saray totoo nen Ammon, a sikara so inianak a Lamanite nen saman, so linma met ed saya a dalin.",
                "13": "Tan natan dakel so kasulatan a nisinop nipaakar ed saraya a totoo, na dakel ed saya a totoo, a saraya so tua tan balbaleg, nipaakar ed sikara.",
                "14": "Balet nia, sakey a kakalasus a kabiañgan na saray kasulatan na saya a totoo, on, say kasulatan na saray Lamanite tan saray Nephite, tan saray bakal da, tan saray baliñgaan da, tan saray gotgotan da, tan saray panagpulong da, tan saray profesiya ra, tan saray baroy da ed panamegley na bapor tan say impangagawa ra na saray bapor, tan say impampaalagey da na saray templo, tan sinagogas tan saray pasen a panagpikasian da, tan say inkamatunong da, tan say karelmeñgan da, tan saray panagpatey da, tan saray panagtakew da, tan saray panagtulisan da, tan amin a nengneng na karumsisan tan inkabalangkantis, so ag nilugan ed saya a kimey.",
                "15": "Balet nia, wala so dakerakel a libro tan dakerakel a kasulatan ed nambabañgil a nengneng, tan saraya so malaglaem ya insinop na saray Nephite.",
                "16": "Tan saraya so iniawat da manlapu ed sakey a kailalakan ya anga ed sananey na saray Nephite, anga ed sikara so naplag ed kasalanan tan sikara so inaatey, tan dinederal da, tan inaanopan da, tan dinagdag da ira, tan pinapatey, tan nitaytayak ed tapew na dalin, tan sikara so akilaok ed saray Lamanite anga ed sikara so ag la natawag a Nephite, tan nanmaliw ira a marelmeng, tan atap, tan masebeg, on, anga ed nanmaliw la ra a Lamanite.",
                "17": "Tan natan pawilen ko lamet so nipaakar ed kasulatan ko; dia ed ontan, say asalitak so agawa la kayari na inkiwala na baleg a baliñgaan, tan saray gulo, tan saray bakal, tan gotgotan, ed limog na saray totoo nen Nephi.",
                "18": "Say komaapataplo tan anem a taon ya oley na saray okom so nansampot;",
                "19": "Tan agawa a wala ni so baleg a baliñgaan ed saman a dalin, on, anga ed komaapataplo tan pito a taon, tan ontan met ed komaapataplo tan walo a taon.",
                "20": "Manwari ya ontan si Helaman so akapasen ni ed yuroñgan na panañgokoman a wala so kaptekan tan pampapara; on, inasikaso to so pakasumpal na saray tutuntonen, tan saray tutol, tan saray gangan na Dios; tan ginawa to no anto so manepeg ed imaton na Dios ya andi-tonda; tan tinunton to so saray dalan nen ama to, dia ed onia sikato so inmaliguas ed dalin.",
                "21": "Tan agawa a sikato so awalaan na duara ya anak a lalaki. Initer to ed pañguloan so ñgaran a Nephi, tan say sankayugtanan, say ñgaran a Lehi. Tan sikara so ginmapo a binmaleg ed Katawan.",
                "22": "Tan agawa a saray bakal tan baliñgaan so ginmapo ya ontonda, a minmelag, ed limog na saray totoo a Nephite, dia ed saguinunor a sampot na komaapataplo tan walo a taon ya oley na saray okom ed saray totoo nen Nephi.",
                "23": "Tan agawa dia ed komaapataplo tan siam a taon ya oley na saray okom, wala so nampatuloy a kareenan a niletneg ed saman a dalin, amin likud labat ed maamot ya impinunong ed si Gadianton a matakew a sikato so añgiletneg ed mareereen a kabiañgan na dalin, a dia ed saman a panaon ag ira kabat na saraman so pañgulo na oley; dia ed ontan sikara so ag aderal ed saman a dalin.",
                "24": "Tan agawa ed saya met lamlamang a taon wala so mapalalo a baleg ya aliguas ed simbaan, a dia ed saya wala so nilibo ya inkasakey da so inkasikara ed simbaan tan sikara so abiniagan onkana ed pambabawi.",
                "25": "Tan ontan la so kabaleg na inialiguas na simbaan, tan agay la so karakel na saray bendicion a nikalbo ed saray totoo, ya angan saray atagey a sacerdote tan saray managbañgat mankelaw ira ed inkasikara ya ag nasoksukat.",
                "26": "Tan agawa a say kimey na Katawan so inmaliguas onkana ed panagbiniag tan pankakasakey ed simbaan na Dios, na amayamay a kamarerua, on, angan asamplora a nilibo.",
                "27": "Dia ed onia anengneng tayo a say Katawan so mapañgasi ed amin, dia ed katuoran na puso ra, ya ontawag ed masanto a ñgaran to.",
                "28": "On, dia ed onia anengneng tayo a say dalan a paarap ed tawen so lukas ed amin, angan saraman so manisia ed ñgaran nen Jesu Cristo, a sikato so Anak na Dios.",
                "29": "On, anengneng tayo a siopaman ya ompeket ed salita na Dios, a saya so mabilay tan makapanyari, a saya so mamuyak ed amin a kasiliban tan patit tan masilib a plano na demonyo, tan mañgitunton ed too nen Cristo ed mairap tan maiñget a dalan ya ombasil ed saman so andi-angaan a kaaraleman na segsegang a saya so niparaan a manliktob ed saray makasalanan—",
                "30": "Tan isakbit to so kamarerua ra, on, say ag ompatey a kamarerua ra, ed nikawanan na Dios ed panarian na tawen, ya onyurong a miolop ed si Abraham, tan si Isaac, tan si Jacob, tan kaiba na amin a masanto ya ama tayo, ya ag la ra ompaway.",
                "31": "Tan dia ed saya a taon wala so nampatuloy a gayaga ed dalin na Zarahemla, tan dia ed amin a pasen ed kaliber-liber, angan dia ed amin a dalin a kayarian na saray Nephite.",
                "32": "Tan agawa a wala so kareenan tan mapalalo a baleg a gayaga ed nakekeraan ed komaapataplo tan siam a taon; on, tan wala met so nampatuloy a kareenan tan baleg a gayaga ed komalimamplo a taon ya oley na saray okom.",
                "33": "Tan dia ed komalimamplo tan sakey a taon ya oley na saray okom wala met so kareenan, likud labat ed kinon a ginmapo ya onloob ed simbaan—aliwa a dia ed simbaan na Dios, balet dia ed puso na saray totoo ya ipapasen da so inkasikara a miembro na simbaan na Dios—",
                "34": "Tan sikara so nampaatagey ed saray kinon da, anga ed impamasegsegang da ed dakel ed saray kaagian da. Natan saya so baleg a kaugsan, ya akaseñgeg ed saray mapaabeba a kabiañgan na saray totoo a mantepel na baleg a pamasegsegang, tan onyakyak ed dakel a kairapan.",
                "35": "Manwari ya ontan sikara so naynay a nanayuno tan nampikasi, tan sikara so binmiskeg tan binmiskeg ed panagpaabeba ra, tan nanmaliw a malet tan inmelet so pananisia ra ed Cristo, a saya so nampano ed kamarerua ra na gayaga tan ligliwa, on, anga ed inkalinisan tan inkapasanto na saray puso ra, a saya ya impakasanto agamoran da lapu ed impañgiter da ed saray puso ra ed Dios.",
                "36": "Tan agawa a say komalimamplo tan dua a taon so nansampot met ed kareenan, likud labat ed mapalalo a baleg a kinon a linmoob ed puso na saray totoo; tan saya lapu ed saray mapalalo a baleg a kayamanan da tan aliguas da ed saman a dalin; tan saya so binmaleg ed sikara ya inagew-agew.",
                "37": "Tan agawa ed komalimamplo tan talo a taon ya oley na saray okom, si Helaman so inatey, tan say sankapañguloan ya anak to a laki a si Nephi so ginmapo a manoley a kasalat to. Tan agawa a sikato so inmirong ed yuroñgan na panañgokoman ed kaptekan tan pampapara; on, inonor to so saray gangan na Dios, tan nankurang ed saray basbas nen ama to."
            },
            "4": {
                "1": "Tan agawa a dia ed komalimamplo tan apat a taon dakel so saray baliñgaan ed simbaan, tan wala met so baliñgaan ed limog na saray totoo, a dia ed saya dakel so tinmerter a dala.",
                "2": "Tan saray kabiañgan ya inmaalsa so apatey tan dinagdag da ra ed paway na saman a dalin, tan sikara so linma ed ari na saray Lamanite.",
                "3": "Tan agawa a sikara so nanseet a nampagalaw ed saray Lamanite a mibakal sumpa ed saray Nephite; balet nia, saray Lamanite mapalalo so takot da, a dia ed onia ag da labay a deñgelen so salita na saray sinmisian.",
                "4": "Balet agawa dia ed komalimamplo tan anem a taon ya oley na saray okom, wala so sinmisian a nanlapu ed saray Nephite a linma ed saray Lamanite; tan sikara so tinmaluna a kaiba na saray arum kanian apagalaw da ra ya onsanok sumpa ed saray Nephite; tan legan na saman a taon namparaan ira ya onkana ed bakal.",
                "5": "Tan dia ed komalimamplo tan pito a taon sikara so linma sumpa ed saray Nephite a milaban, tan ginapoan da so kimey na patey; on, a dia ed komalimamplo tan walo a taon ya oley na saray okom sikara so tinmaluna ed pakagamor na pankayarian ed dalin na Zarahemla; on, tan ontan met ed amin a dalin, anga ed say dalin ya asinger ed dalin na Bountiful.",
                "6": "Tan saray Nephite tan saray ñgayew nen Moronihah so adagdag anga ed dalin na Bountiful;",
                "7": "Tan diman sinalimbeñgan da sumpa ed saray Lamanite, manlapu ed sagur a dayat, ya anga ed bokig; a saya so sanagew ya akaren na sakey a Nephite, manlapu ed saman a pasen a sinalimbeñgan da tan diman da impasen so saray ñgayew da a mañgiagel ed baybay a bansa ra.",
                "8": "Tan dia ed onia saraman so Nephite a sinmisian, dia ed tulong na dakel a bilang na ñgayew na saray Lamanite, agamoran da so amin a kayarian na saray Nephite a wala ed mamaabalaten. Tan saya ya amin so agawa ed saray komalimamplo tan walo tan siam a taon ya oley na saray okom.",
                "9": "Tan agawa dia ed komaanemaplo a taon ya oley na saray okom, tinmaluna si Moronihah a kaiba to so saray ñgayew to ed impakagamor to na dakel a kabiañgan na dalin; on, abawi ra so dakel a ciudad a naplag ed lima na saray Lamanite.",
                "10": "Tan agawa ed komaanemaplo tan sakey a taon ya oley na saray okom tinmaluna ra ed impakabawi na anga ed kapaldua na amin a kayarian da.",
                "11": "Natan saya a baleg ya abalang na saray Nephite, tan say dakel ya inatey ed limog da, so ag agawa no ag makaseñgeg ed karelmeñgan tan karumsisan a wala ed limog da; on, tan saya dia ed limog na saraman so mañgibabaga a sikara so miembro na simbaan na Dios.",
                "12": "Tan saya so lapu ed kinon na saray puso ra, lapu ed mapalalo a kayamanan da, on, saya so lapu ed panagpairap da ed saray duka, ya insiblet da so saray kakanen da ed saray nanaerasan, insiblet da so saray kawes da ed saray lakseb, tan binakbak da so saray mapaabeba a kaagian da ed aping, ya binalaw-balaw da so saman so sagrado, ya imburi ra so espiritu na profesiya tan puyan, panagpatey, panagtulisan, panagtila, panagtakew, pikakaloguran, baleg a pibabaliñgaan, tan insian ya inmarawi ed dalin na Nephi, ed limog na saray Lamanite—",
                "13": "Tan makaseñgeg ed saya a baleg a karelmeñgan da, tan say baleg a panagpasirayew da ed biskeg da a dili, sikara so atilak ed biskeg da a dili; dia ed ontan sikara so ag inmaliguas, balet sikara so apairap tan abakbak, tan adagdag ed arap na saray Lamanite, anga ed abalang da so pankayarian ed amin lawari a dalin da.",
                "14": "Balet nia, si Moronihah dakel a beñgatla so impulong to ed saray totoo makaseñgeg ed karelmeñgan da, tan ontan met nen Nephi tan si Lehi, a sikara so lalaki ya anak nen Helaman, sikara so nampulong na dakel a beñgatla ed saray totoo, on, tan sikara so namprofesiya na dakel a beñgatla ed sikara nipaakar ed karelmeñgan da, tan no anto so onsabi ed sikara no ag ira mambabawi ed saray kasalanan da.",
                "15": "Tan agawa a sikara so nambabawi, tan unong a sikara so nambabawi sikara so ginmapo ya inmaliguas.",
                "16": "Tan sanen anengneng nen Moronihah a sikara so nambabawi sikara so inwanwan to ya onla ed sakey a pasen ya anga ed sananey, tan manlapu ed sakey a ciudad ya anga ed sananey a ciudad, anga ed impakabawi ra na kapaldua ed saray kayarian da tan kapaldua ed amin a dalin da.",
                "17": "Tan dia ed onia so impansampot na komaanemaplo tan sakey a taon ya oley na saray okom.",
                "18": "Tan agawa a dia ed komaanemaplo tan dua a taon ya oley na saray okom, si Moronihah ag to la nagamoran so saray kayarian da a wala ed saray Lamanite.",
                "19": "Dia ed ontan pinaulyan da la so plano ra a pañgala ed saray nakekeraan ni a dalin da, agay la so karakel na saray Lamanite kanian nanmaliw ya angapo so pakagawa na saray Nephite a pakagamor na pakapanyari ed sikara; dia ed ontan inkana nen Moronihah so amin a ñgayew to pian napagnayon to so saraman so kabiañgan ya abawi ra.",
                "20": "Tan agawa, lapu ed karakel na bilang na saray Lamanite wala so baleg a takot na saray Nephite, ag la piga sikara so natalo ra, tan gatin-gatinan da ra, tan pateyen da ra, tan deralen da ra.",
                "21": "On, ginapoan da a nanunotan so saray profesiya nen Alma, tan ontan met ed saray salita nen Mosiah; tan anengneng da a sikara so totoo a matalker a teñger da, tan impasen da ya angapo so kana na saray gangan na Dios.",
                "22": "Tan inuman da tan ginatin-gatinan da na saray sali ra so saray gangan nen Mosiah, odino say ingangan na Katawan ed sikato ya iter to ed saray totoo; tan anengneng da a saray gangan so nanmaliw a nauman, tan sikara so nanmaliw a marelmeng a totoo, a dia ed say a sikara so nanmaliw a marelmeng a siñga saray Lamanite.",
                "23": "Tan lapu ed karelmeñgan da say simbaan so linmasay; tan ginapoan da so ag manisia ed espiritu na profesiya tan dia ed espiritu na puyan; tan say tutol na Dios sankanengneng to ra ed lupa.",
                "24": "Tan anengneng da a sikara so kinmapoy, a siñga saray kaagian da, a Lamanite, tan say Espiritu na Katawan so ag to la ra iniagel; on, saya so inmoyos la ed sikara makaseñgeg say Espiritu na Katawan so ag manayam ed aliwa a masanto a templo—",
                "25": "Dia ed ontan say Katawan tinondaan to ra ya iagel ed panamegley na makapakelaw tan andi-kapara a pakapanyari to, lapu ed sikara so naplag ed kipapasen na ag-pananisia tan makapataktakot a karelmeñgan; tan anengneng da a saray Lamanite so mas dakerakel a maong nen say sikara, tan likud no sikara so ompeket ed Katawan a Dios da andi-saew ya ompatey ira.",
                "26": "Tan nia, anengneng da a say biskeg na saray Lamanite so siñga kinabaleg na biskeg da, angan too tan too. Tan dia ed onia sikara so naplag ed saya a baleg a kasalanan; on, dia ed onia sikara so nanmaliw a makapoy, lapu ed saray kasalanan da, dia ed baetan na aliwa a dakel a taon."
            },
            "5": {
                "1": "Tan agawa dia ed saya met lamlamang a taon, si Nephi iniawat to so yuroñgan na panañgokoman ed sakey a too a manñgaran na Cezoram.",
                "2": "Tan unong a saray gangan tan oley da so niletneg ed voces na saray totoo, tan saraman so nampili na mauges so dakerakel nen say saraman so nampili na maong, dia ed ontan sikara la so asinger la ed kadederal, tan saray gangan so nanmaliw la ya aliwa a maptek.",
                "3": "On, tan aliwa ni a saya ya amin; sikara so totoo a matalker so teñger da, a dia ed onia ag ira naoleyan na gangan ni say kaptekan, likud no dia ed kaderal da.",
                "4": "Tan agawa ya akesawan si Nephi lapu ed karelmeñgan da; tan inikbanan to so yuroñgan na panañgokoman, tan pinili to so mampulong na salita na Dios ed amin a nakekeraan ya agew to, tan ontan met ed si agi to a Lehi, ed amin a nakekeraan ya agew to;",
                "5": "Tan anunotan da so saray salita ya imbalikas nen ama ra a Helaman ed sikara. Tan saraya so salita ya imbalikas to:",
                "6": "Nia, anak ko a lalaki, pirawat ko a nunoten yo ya onoren so saray gangan na Dios; tan labay ko ya ipulong yo ed saray totoo so saraya a salita. Nia, initer ko ed sikayo so kañgaranan na saray inmuna ya ateng tayo a sikara so pinmaway ed dalin na Jerusalem; tan saya so ginawak pian no nanunotan yo so saray ñgaran yo sikara komon so nanunotan yo; tan no sikara so nanunotan yo komon nanunotan yo so saray kimey da; tan sano nanunotan yo so saray kimey da komon nakabatan yo no panon a saraya so asalita, tan nisulat met, a sikara so maong.",
                "7": "Dia ed ontan, anak ko a lalaki, pilalek ko a gawaen yo so saman so maong, pian nikuan ed sikayo, tan nisulat met, anga ed siñga saya so asalita tan nisulat nipaakar ed sikara.",
                "8": "Tan natan anak ko a lalaki, nia wala ni so siñga labay ko ed sikayo, a saya a pilalek, pian ag yo gawaen so saraya a beñgatla pian sikayo so mampasirayew, balet pian gawaen yo so saraya a beñgatla pian nisinop yo so onkana ed inkasikayo so sakey a kayamanan ed tawen, on, a saya so andi-angaan, tan saman so kapiganman ag onkupas; on, pian nawalaan kayo na saman so pinabli a palabo na andi-angaan a bilay, a wala so kanepegan tayo a mañgipasen a saya so niiter ed kaamaan tayo.",
                "9": "O nunoten yo, nunoten yo, anak ko, so saray salita nen ari Benjamin ya imbalikas to ed saray totoo to; on, nunoten yo ya angapo so arum a dalan odino pamaakaran pian say too so nilaban, no ag labat ed panamegley na dala a bagat nen Jesu Cristo a pamaandi na kasalanan, a sikato so onsabi; on, nunoten yo a sikato so onsabi a manundon ed mundo.",
                "10": "Tan nunoten yo met so saray salita ya imbalikas nen Amulek ed si Zeezrom, diman ed ciudad na Ammonihah; tan inkuan to ed sikato a say Katawan so andi-saew ya onsabi a manundon ed saray totoo to, balet sikato so ag onsabi a manundon ed saray kasalanan da, balet dundonen to ra manlapu ed saray kasalanan da.",
                "11": "Tan wala ed sikato so pakapanyari ya initer na Ama ed sikato a manundon ed sikara manlapu ed saray kasalanan da lapu ed pambabawi; dia ed ontan imbaki to so saray angeles to a mañgibawag ed saray balita nipaakar ed saray pambabawi, a saya so mañgawit na pakapanyari ed Mananundon, onkana ed kilalaban na saray kamarerua ra.",
                "12": "Tan natan, anak ko a lalaki, nunoten yo, nunoten yo a saya so wala ed bato a dampay na Mananundon tayo, a sikato si Cristo, ya Anak na Dios, a sikato so pañgitalindegan yo na letnegan yo; pian sano say demonyo ibaki to so saray mabiskeg a dagem to, on, say pana to ed alimbosabos, on, sano amin a kristal a yelo to tan mabiskeg a bagyo to so ombasig ed sikayo, angapo so pakapanyari to a mañgiguyor ed sikayo ed leksab na kaaraleman na segsegang tan andi-angaan a kaermenan, lapu ed say bato a niletnegan yo, a saya so petepeteg a letnegan, sakey a letnegan sano diman a mampaalagey so saray totoo ag ira napelag.",
                "13": "Tan agawa a saraya so salita ya imbañgat nen Helaman ed saray anak to a lalaki; on, imbañgat to ed sikara so dakerakel a beñgatla ya ag la nisulat, tan ontan met dakel a beñgatla a saraya so nisulat.",
                "14": "Tan anunotan da so saray salita to; tan dia ed ontan sikara so linma, ya onoren da so saray gangan na Dios, pian ibañgat da so salita na Dios ed limog na amin a totoo nen Nephi, ya ingapo ra ed ciudad na Bountiful;",
                "15": "Tan nanlapu diman anga ed ciudad na Gid; tan nanlapu ed ciudad na Gid ya anga ed ciudad na Mulek;",
                "16": "Tan angan manlapu ed sakey a ciudad ya anga ed sananey, anga ed sikara so akakar ed limog na amin a totoo nen Nephi a wala ed dalin a mamaabalaten; tan nanlapu diman anga ed dalin na Zarahemla, ed limog na saray Lamanite.",
                "17": "Tan agawa a sikara so nampulong ed baleg a pakapanyari, a dia ed saya kinmelaw so saray sinmisian a tinmaynan a nanlapu ed saray Nephite, dia ed onia sikara so dinmago tan impatua ra so saray kasalanan da tan sikara so abiniagan onkana ed pambabawi, tan sikara a tampol so pinmawil ed saray Nephite a nankimey pian nipulang da ed sikara so saray kaugsan a ginagawa ra.",
                "18": "Tan agawa a si Nephi tan si Lehi so nampulong ed saray Lamanite ed ontan la a kabaleg na pakapanyari tan pakaoley, lapu ed awalaan ira na pakapanyari tan pakaoley a niiter ed sikara pian sikara so makapansalita, tan niiter met ed sikara no anto so salitaen da—",
                "19": "Dia ed ontan sikara so nansalita ed baleg a pankelaw na saray Lamanite, ya akatanguyor ed sikara, a dia ed saya wala so walo a libo ed saray Lamanite a wala ed dalin na Zarahemla tan dia ed kaliber-liber so abiniagan onkana ed pambabawi, tan sikara so apanisia ra ed karelmeñgan na saray sisia a tawir na kaamaan da.",
                "20": "Tan agawa a linma si Nephi tan si Lehi manlapu diman ya amaarap ira ed dalin na Nephi.",
                "21": "Tan agawa a sikara so inerel na ñgayew na saray Lamanite tan impisok da ra ed pañgawan; on, angan diman met lamlamang a pañgawan no iner si Ammon tan saray kaagian to so impisok na saray aripen nen Limhi.",
                "22": "Tan kayari a sikara so nipisok ed pañgawan ed loob na dakel ya agew ya angapo so panañgan, nia, nila da ra ed pañgawan pian sikara la so alaen da a pateyen.",
                "23": "Tan agawa a si Nephi tan si Lehi so aliktob na siñga apoy, angan dia ed saya ag da idiwit so saray lima da ed sikara lapu ed takot da ag la piga sikara so napoolan. Manwari ya ontan, si Nephi tan si Lehi so ag apoolan; tan sikara so nanalalagey ed pegley na apoy tan ag ira apoolan.",
                "24": "Tan sanen anengneng da a sikara so aliktob na siñga lusek ya apoy, tan saya so ag akapool ed sikara, say puso ra so awalaan na biskeg na linawa.",
                "25": "Tan anengneng da a saray Lamanite so antakot da ra a limaan; ni ag ira onasinger ed sikara, balet sikara so akaalagey a siñga ra naemel ed pankelaw.",
                "26": "Tan agawa ya akaalagey si Nephi tan si Lehi tan ginapoan da so mansalita ed sikara, a kuan da: Ag kayo natatakot, tan nia, say Dios so añgipanengneng ed sikayo na saya a makapakelaw a beñgatla, a saya ya impanengneng to ed sikayo pian ag yo kami nalimaan a pateyen.",
                "27": "Tan nia, sanen nibalikas da so saraya a salita, say dalin so yinmegyeg a mapalalo, tan yinmugayog so dingding na pañgawan a siñga ñgalñgali nageba ed dalin; balet nia, ag ira akusbo. Tan nia, saraman so wala ed dalem na pañgawan so saray Lamanite tan saray sinmisian a Nephite.",
                "28": "Tan agawa a sikara so atalukboñgan na lurem na kabiluñgetan, tan masimuon a takot so sinmabi ed sikara.",
                "29": "Tan agawa a sinmabi so sakey a voces a siñga manlalapu ed tagey na lurem na kabiluñgetan, a nankuan: Mambabawi kayo, mambabawi kayo, tan ag yo la panseseetan a deralen so saray igagangan ko ya imbakik ed sikayo a mañgibawag na maong a balita.",
                "30": "Tan agawa sanen nadñgel da so saya a voces, tan atalineng a saya so aliwa a voces na karul, ni say saya so voces na baleg a magulo ya iñgal, balet nia, saya so sakey a makalna a voces a nagnap ed ulimek, a siñga sakey ya esaes, tan, tinmalos anga ed utel na kamarerua—",
                "31": "Tan manwari a say voces so maulimek, nia saya say dalin so minmayegmeg a mapalalo, tan saray dingding na pañgawan so yinmugayog lamet, a siñga ñgalñgali nageba ed dalin; tan nia say lurem na kabiluñgetan, ya akatalukbong ed sikara, so ag ni binmuyak—",
                "32": "Tan nia say voces so sinmabi lamet, a nankuan: Mambabawi kayo, mambabawi kayo, say panarian na tawen asinger la; tan ag yo la panseseetan a deralen so saray igagangan ko. Tan agawa a say dalin minmayegmeg lamet, tan saray dingding so yinmugayog.",
                "33": "Tan ontan lamet ed komatlo a panaon say voces so sinmabi, tan sinalita to ed sikara so saray makapakelaw a salita ya ag nibalikas na too; tan saray dingding yinmugayog lamet, tan say dalin yinmegyeg a siñga la napaldua so saya.",
                "34": "Tan agawa a saray Lamanite ag ira makabatik lapu ed saman a lurem na kabiluñgetan a tinmalukbong ed sikara; on, tan ontan met ag ira makagalaw lapu ed takot a sinmabi ed sikara.",
                "35": "Natan wala so sakey ed limog da a sikato so inianak a Nephite, a sikato nen saman so miembro na simbaan na Dios balet sikato so sinmian ed sikara.",
                "36": "Tan agawa a sikato so linmiñgaw, tan nia, tinmanek so pakanengneng to ed lurem na kabiluñgetan tan anengneng to so lupa nen Nephi tan si Lehi; tan nia, sikara so masmasnag a maong, angan siñga lupa na saray angeles. Tan anengneng to ya intangwa ra so saray mata ra ed tawen; tan say awawey da siñga ra mitotungtong odino ibebesñgaw da so voces da ed sakey a pinalsa a sankanengneng da.",
                "37": "Tan agawa a saya a too so inmeyag ed saray karaklan, pian sikara so onliñgaw tan onnengneng. Tan nia, wala so pakapanyari a niiter ed sikara kanian linmiñgaw ira tan ninmengneng; tan anengneng da so lupa nen Nephi tan si Lehi.",
                "38": "Tan inkuan da ed saman a too: Nia, anto so kabaliksan na saraya a beñgatla, tan siopa so pisasalitaan na saraya a totoo?",
                "39": "Natan say ñgaran na saman a too so Aminadab. Tan si Aminadab inkuan to ed sikara: Sikara so mitotungtong ed saray angeles na Dios.",
                "40": "Tan agawa a saray Lamanite inkuan da ed sikato: Anto so gawaen tayo, pian saya a lurem na kabiluñgetan so naekal ya akatalukbong ed sikatayo?",
                "41": "Tan si Aminadab inkuan to ed sikara: Nakaukolan a mambabawi kayo, tan ibelyaw yo ed voces, anga ed sikayo so nawalaan na pananisia ed si Cristo, a sikato so imbañgat ed sikayo nen Alma, tan si Amulek, tan si Zeezrom; tan sano saya so gawaen yo, say lurem na kabiluñgetan so naekal ya akatalukbong ed sikayo.",
                "42": "Tan agawa a ginapoan da ya amin so onkelyaw ed saman a voces na saman so amayegpeg ed dalin; on, sikara so nankelyaw anga ed say lurem na kabiluñgetan so abuyak.",
                "43": "Tan agawa a sanen inwandag da so saray mata ra ed kaliber-liber, tan anengneng da a say lurem na kabiluñgetan so abuyak ed impantalukbong to ed sikara, nia, anengneng da a sikara so aliktob ya aliber-liber, on balang sakey a kamarerua, na siñga lusek ya apoy.",
                "44": "Tan si Nephi tan si Lehi so wala ed pegley da; on, sikara so aliktob ya aliber-liber; on, sikara so siñga wala ed pegley na manliob ya apoy, balet sikara so ag kapiganman asakitan na saya, ni say dingding na pañgawan so ag apoolan; tan sikara so napno na gayaga ya ag-nibalikas tan napno na gloria.",
                "45": "Tan nia, say Masanto ya Espiritu na Dios so linmasur a nanlapu ed tawen, tan linmoob ed saray puso ra, tan sikara so napno na siñga apoy, tan sikara so akapambalikas na saray makapakelaw a salita.",
                "46": "Tan agawa a wala so sakey a voces a sinmabi ed sikara, on, sakey a voces a makaruyo, a siñga sakey ya esaes, a nankuan:",
                "47": "Kareenan, kareenan so onsabi ed sikayo, lapu ed pananisia yo ed Inararok a Maong, a sikato so wala la nanlapu ed inletneg na mundo.",
                "48": "Tan natan, sanen saya so nadñgel da intangwa ra so saray mata ra a siñga onnenengneng ira ed nanlapuan na voces; tan nia, anengneng da so tawen a linmukas; tan saray angeles so linmasur a nanlapu ed tawen tan saraya so nantalima ed sikara.",
                "49": "Tan wala so ñgalñgali talora a lasus a kamarerua so akanengneng tan akadñgel ed saraya a beñgatla; tan sikara so nigangan ya onla tan ag ira mankelaw, ni say sikara so manduarua.",
                "50": "Tan agawa a sikara so linma, tan nampulong ira ed saray totoo, ya imbabawag da ed amin a pasen ed kaliber-liber so amin a beñgatla a nadñgel tan anengneng da, a dia ed saya wala so dakerakel a kabiañgan na saray Lamanite ya akuyong da, lapu ed ontan la a kabaleg na paneknek a naawat da.",
                "51": "Tan no kaonoñgan so saray akuyong ingaton da so saray agamil da ed bakal, tan ontan met ed busol da tan sisia a tawir na kaamaan da.",
                "52": "Tan agawa ya initer da ed saray Nephite so saray dalin a kayarian da."
            },
            "6": {
                "1": "Tan agawa a sanen say komaanemaplo tan dua a taon ya oley na saray okom so nansampot, agawa so saraya ya amin tan saray Lamanite so nanmaliw, say karaklan a kabiañgan da, a matunong a totoo, ya angan say inkamatunong da so alabas nen saray Nephite, lapu ed malet tan ag-nagiing a pananisia ra.",
                "2": "Tan nia, dakel ed saray Nephite so nanmaliw ya inmawet tan ag ira mambabawi tan nagnap la a marelmeng, ya angan ag da inawat so salita na Dios tan amin a pulong tan profesiya a sinmabi ed limog da.",
                "3": "Manwari ya ontan, saray totoo na simbaan so awalaan na baleg a gayaga lapu ed impakasimbalo ed pananisia na saray Lamanite, on, lapu ed simbaan na Dios, a saya so niletneg ed limog da. Tan sikara so nanoolop a sankakaaro ed sakey tan sakey, tan sikara so nangayaga ed sakey tan sakey, tan awalaan ira na baleg a gayaga.",
                "4": "Tan agawa a dakel ed saray Lamanite so linma ed dalin na Zarahemla, tan imbawag da ed saray totoo a Nephite no panon so impakasimbalo ra ed pananisia, tan sikara so pinuloñgan da na pananisia tan pambabawi.",
                "5": "On, tan dakel so saray nampulong ed mapalalo a baleg a pakapanyari tan pakaoley, ya angan naawit da so dakel ed sikara ed kaaraleman na panagpaabeba, pian manmaliw ira a mapaabeba a mananumbok ed Dios tan say Cordero.",
                "6": "Tan agawa a dakel ed saray Lamanite so linma ed dalin a mamabaybay; tan ontan met ed si Nephi tan si Lehi so linma met ed dalin a mamabaybay, a mampulong ed saray totoo. Tan dia ed onia nansampot so komaanemaplo tan talo a taon.",
                "7": "Tan nia, wala so kareenan ed amin a dalin, a dia ed saray Nephite linma ra ed angan dinan a kabiañgan na dalin a labay da, balang la ed limog na saray Nephite odino dia ed saray Lamanite.",
                "8": "Tan agawa a saray Lamanite so linma ra met ed angan iner a labay da, balang la ed limog na saray Lamanite odino dia ed limog na saray Nephite; tan dia ed onia sikara so awalaan na bulos a pantatalusan ed sakey tan sakey, a mansaliw odino manlako, tan mangungona, unong ed saray pilalek da.",
                "9": "Tan agawa a nanmaliw ira a mapalalo a mayaman, mandapag a saray Lamanite tan saray Nephite; tan sikara so awalaan na dakerakel a balitok, tan pilak, tan amin a nengneng na saray ankabli a mital, mandapag dia ed dalin ya abalaten tan dalin ed baybay.",
                "10": "Natan say dalin a wala ed abalaten so tinawag da a Lehi, tan say dalin ed baybay tinawag da a Mulek, ya imboloy da ed laki ya anak nen Sedekias; say Katawan iniakar to si Mulek ed dalin a baybay, tan si Lehi dia ed dalin ya abalaten.",
                "11": "Tan nia, wala so amin a nengneng na balitok ed mandapag ed saraya a dua a dalin, tan pilak, tan ankabli a bato ed amin a nengneng; tan wala ra met so saray marunong a managkimey, a sikara so nankimey ed amin a nengneng na bato tan sinuri da so saraya; tan dia ed onia sikara so nanmaliw a mayaman.",
                "12": "Sikara so nantanem na saray tanaman a nandawa dia ed daakan, mandapag dia ed baybay tan dia ed abalaten; tan sikara so inmaliguas a mapalalo, mandapag ed baybay tan abalaten. Tan sikara so dinmakel tan binmiskeg a mapalalo ed saman a dalin. Tan sikara so nanasikaso na dakel ya olop na manok tan baka, on, saray kilaw a pinataba.",
                "13": "Nia saray bibii so makuli ra a mankimey tan nanabel tan nangawa ra na amin a nengneng na abel, a lienso tan amin a kanengneñgan na abel pian nakawesan so inkalakseb da. Tan dia ed onia say komaanemaplo tan apat a taon so linmabas ed kareenan.",
                "14": "Tan dia ed komaanemaplo tan lima a taon awalaan met ira na baleg a gayaga tan kareenan, on, dakel ya impampulong tan dakel so profesiya nipaakar ed no anto so onsabi. Tan onia so inlabas na komaanemaplo tan lima a taon.",
                "15": "Tan agawa dia ed komaanemaplo tan anem a taon ya oley na saray okom, nia, si Cezoram so pinatey na ag kabat a lima legan a sikato so wala ed yuroñgan na panañgokoman. Tan agawa ed saman lamlamang a taon, say anak to a laki, a sikato so tinuro na saray totoo ya onsalat ed sikato, so pinatey da met. Tan onia so impansampot na komaanemaplo tan anem a taon.",
                "16": "Tan dia ed gapo na komaanemaplo tan pito a taon saray totoo so ginmapo ra a mapalalo a karelmeñgan lamet.",
                "17": "Tan nia, binendicionan ira na Katawan ed andukey a panaon na kayamanan ed mundo kanian sikara so ag ginmalaw ed pasnok, ed bakal, ni say pamaterter na dala; dia ed ontan ginapoan da ya iteen so saray puso ra ed saray kayamanan da; on, ginapoan da ya anapen so pakagungona ra pian sikara so nipaatagey ya ontaluna ed sakey tan sakey; dia ed ontan ginapoan da so mangawa na maamot a panagpatey, tan panagtakew tan panagtolisan, pian sikara so makagamor na gungona.",
                "18": "Tan natan nia, saraman so managpatey tan managtulisan so olop a tinibukel nen Kishkumen tan si Gadianton. Tan natan agawa, a wala so dakel ed sikara, anga ed limog na saray Nephite, so kabiañgan na olop nen Gadianton. Balet nia, sikara so dakerakel ed limog na saray marelmeng a kabiañgan na saray Lamanite. Tan sikara so atawag a managtulisan tan managpatey nen Gadianton.",
                "19": "Tan sikara so amatey ed pañgulo ya okom a si Cezoram, tan say anak to, legan a wala ra ed yuroñgan na panañgokom; tan nia, sikara la so ag arumog.",
                "20": "Tan natan agawa sanen asukayan na saray Lamanite a wala so saray tulisan ed limog da sikara so mapalalo a maermen; tan inkana ra so amin a nayarian da a wala ed pakapanyari ra pian sikara so deralen da ed tapew na dalin.",
                "21": "Balet nia, si Satanas pinagalaw to so puso na dakel a kabiañgan na Nephite, anga ed akikasakey ira ed saraman so olop na matatakew, tan linmoob ira ed saray paknaan da tan dia ed saray samba ra, ya iagel da tan asikasoen da so sakey tan sakey ed antokaman a mairap a kipapasen a napasenan da, pian sikara so ag nadusa ed saray panagpatey da, tan saray panagtolisan da, tan saray panagtakew da.",
                "22": "Tan agawa a sikara so awalaan na saray tanda, on, saray maamot a tanda, tan saray maamot a salita ra; tan saya pian nibiig da so sakey ya agi a linmoob ed paknaan, pian antokaman a karelmeñgan a gawaen na sakey ya agi da so ag sakitan na agi to, odino saray kabiañgan na olopan, na saraman so akipaknaan.",
                "23": "Tan dia ed onia sikara so mamatey, tan manderal, tan mantakew, tan mangawa na inkabalangkantis tan amin a kanengneñgan na karelmeñgan, a sumpa ed saray gangan na bansa ra tan ontan met ed saray gangan na Dios da.",
                "24": "Tan siopaman a kabiañgan na olopan da so mañgipatua ed mundo na saray karelmeñgan da tan saray karumsisan da, sikato so nasalaysay, aliwa ya unong ed gangan na bansa ra, balet unong ed gangan na karelmeñgan da, a saya so initer nen Gadianton tan si Kishkumen.",
                "25": "Natan nia, saraman a maamot a samba tan paknaan so ingangan nen Alma ed anak to a laki ya ag ompaway ed mundo, ag la piga saraya a pamaakaran so mañgawit ed saray totoo ed kadederal.",
                "26": "Natan nia, saraman a maamot a samba tan paknaan so ag sinmabi ed si Gadianton ya inaon ed saray kasulatan ya iniawat ed si Helaman; balet nia, saraya so niiter ed puso nen Gadianton na saman met lamlamang so nantanguyor ed saray unaan ya ateng tayo a mañgan ed saman so nisebel a bunga—",
                "27": "On, saman met lamlamang so akinonong ed si Cain, a no pateyen to si agi to ya Abel saya so ag nakabatan na mundo. Tan sikato so akinonong ed si Cain tan saray mananumbok to nanlapu la ed saman a panaon.",
                "28": "Tan ontan sikato met lamlamang so añgiter ed puso na saray totoo a mañgipaalagey ira na tori a nagnap ed kinaatagey pian makaakar ira ed tawen. Tan sikato met lamlamang so añgiwanwan ed saray totoo a nanlapu ed saman a tori ed saya a dalin; a sikato so añgibuyak na kimey na kabiluñgetan tan karumsisan ed amin a lapag na tapew na dalin, anga ed niguyor to so saray totoo ed nagnap da a kadederal, tan ed andi-angaan ya infierno.",
                "29": "On, sikato met lamlamang so añgilogan ed puso nen Gadianton a mañgituloy ed kimey na kabiluñgetan, tan maamot a panagpatey; tan saya so inawit to nanlapu ed gapo na too ya anga ed saya a panaon.",
                "30": "Tan nia, sikato so saman so sugsog ed amin a kasalanan. Tan nia, itotuloy to ni so saray kimey to ed kabiluñgetan tan maamot a panagpatey, tan iniawat to so saray maamot a nunoñgan da, tan saray samba ra, tan saray paknaan da, tan say plano ra a makapataktakot a karelmeñgan, manlapu ed sakey a kailalakan ya anga ed sananey a kailalakan unong ed pakabemben to ed puso na saray anak na totoo.",
                "31": "Tan natan nia, malet so impakabemben to ed puso na saray Nephite; on, a dia ed sikara so nanmaliw a mapalalo a marelmeng; on, a say dakerakel a kabiañgan da so sinmian ed dalan na inkamatunong, tan ingatin-gatin da ed silong na saray sali ra so saray gangan na Dios, tan sikara so linma ed dili a dalan da, tan sikara so nampaalagey ed inkasikara na saray talintao ra ed balitok da tan pilak da.",
                "32": "Tan agawa a saraya ya amin a karelmeñgan so sinmabi ed sikara ed loob na aliwa a dakel a taon, a dia ed say dakel a kabiañgan da so sinmabi ed komaanemaplo tan pito a taon ya oley na saray okom ed saray totoo nen Nephi.",
                "33": "Tan sikara so binmaleg ed karelmeñgan da ed komaanemaplo tan walo a taon met, dia ed baleg a kaermenan tan dageyem na saray matunong.",
                "34": "Tan dia ed onia anengneng tayo a saray Nephite ginapoan da so onlasay ed ag-panisia, tan binmaleg ira ed karelmeñgan tan karumsisan, legan a saray Lamanite so ginmapo ya ombaleg a mapalalo ed pikakabat ed Dios da; on, sikara so ginmapo ya ononor ed saray tutuntonen tan saray gangan to, tan mankurang ed katuaan tan kaptekan ed arap to.",
                "35": "Tan dia ed onia anengneng tayo a say Espiritu na Katawan ginmapo ya onoyos ed saray Nephite, lapu ed karelmeñgan tan awet na saray puso ra.",
                "36": "Tan dia ed onia anengneng tayo a ginapoan na Katawan ya iter so Espiritu to ed saray Lamanite, lapu ed inomay da tan bulos na linawa ra a manisia ed saray salita to.",
                "37": "Tan agawa ya inanap na saray Lamanite so olop na saray matatakew a Gadianton; tan impulong da so salita na Dios ed saray lalo a marelmeng a kabiañgan da, anga ed saya ya olop na matatakew so sigpot ya aderal ed limog na saray Lamanite.",
                "38": "Tan agawa dia ed sananey a dapag, pinabiskeg ira na saray Nephite tan tinuloñgan da ra, manlapu ed saray lalo a marelmeng a kabiañgan da, anga ed sikara so nitayak ed amin a dalin na saray Nephite, tan atanguyor da so saray dakel a kabiañgan na saray matunong anga ed sikara so anisia ed saray kimey da tan akiapag ira ed saray atulisan da, tan sikara so akitipon ed saray maamot a panagpatey tan pannununoñgan.",
                "39": "Tan dia ed onia agamoran da so dili a panañgikurang na oley, a dia ed saya ingatin-gatin da ed saray sali ra tan binakbak tan pinairap tan imbeneg da so saray duka tan saray maoyamo, tan mapaabeba a mananumbok na Dios.",
                "40": "Tan dia ed onia nanengneng tayo a sikara so wala ed makapataktakot a kipapasen, tan asinger la ra ed andi-angaan a kadederal.",
                "41": "Tan agawa ya onia so impansampot na komaanemaplo tan walo a taon ya oley na saray okom ed saray totoo nen Nephi."
            },
            "7": {
                "intro": "Saray Profesiya nen Nephi, Say Laki ya Anak nen Helaman—Say Dios tinaktakot to so saray totoo nen Nephi a sikara so dalawen to ed pasnok to, ed sigpot a kaderal da likud no sikara so mambabawi ed saray karelmeñgan da. Say Dios binakbak to so saray totoo nen Nephi ed panamegley na salot; sikara so nambabawi tan pinmawil ira ed sikato. Si Samuel, a Lamanite, so namprofesiya ed saray Nephite.",
                "1": "Nia, natan agawa ed komaanemaplo tan siam a taon ya oley na saray okom ed saray totoo na Nephite, si Nephi, say laki ya anak nen Helaman, so pinmawil ed dalin na Zarahemla a nanlapu ed dalin a mamabaybay.",
                "2": "Tan sikato so linma ed saray totoo a manaayam ed dalin a mamabaybay, tan impulong to so salita na Dios ed sikara, tan namprofesiya na dakel a beñgatla ed sikara;",
                "3": "Tan ag da inawat so amin a salita to, kanian sikato so ag nanayam ed limog da, balet sikato so pinmawil lamet ed dalin a nianakan to.",
                "4": "Tan dia ed impakanengneng to ed saray totoo ed kipapasen a makapataktakot a karelmeñgan, tan saraman so matatakew a Gadianton so akapasen ed saray yuroñgan na panañgokoman—tan sinamsam da so pakapanyari tan pakaoley ed dalin; ya impaliis da so saray gangan na Dios, tan angapo so angan melag a kamaoñgan a ginawa ra ed arapan to; tan sikara so ag nangawa na kaptekan ed saray anak na totoo;",
                "5": "Dinusa ra so saray matunong lapu ed inkamatunong da, tan pinaulyan da so saray nankasalanan tan saray marelmeng ya ag-nadusa makaseñgeg ed kuarta ra; tan nagkalalo ni sikara so impasen da a pañgulo na oley, pian sikara so manoley unong ed kaliktan da, pian sikara so makagamor na gungona tan gloria na mundo, tan, nagkalalo ni, pian mainomay da so mangawa na panagkamalala, tan panagtakew, tan panagpatey, tan mangawa ra na unong ed dili a saray kaliktan da—",
                "6": "Natan saya a baleg a kaugsan so sinmabi ed saray Nephite, ed baetan na aliwa a dakel a taon; tan sanen saya so anengneng nen Nephi, say puso to so napno na ermen ed dalem na pagew to; tan inkuan to ed maniirap a kamarerua to:",
                "7": "O, no komon saray agew ko so wala ed saray agew sanen si amak a Nephi so unaan a pinmaway ed dalin na Jerusalem, pian siak komon so akigayaga ed sikato ed dalin a sipan; a sanen saman saray totoo to mainomay ira a bañgatan, malet so panañgonor da ed saray gangan na Dios, tan matantan ira a mangawa na karelmeñgan; tan masiglat ira ya ondeñgel ed saray salita na Katawan—",
                "8": "On, no komon saray agew ko dia ed saraman ya agew, dia ed ontan say kamareruak so awalaan na gayaga ed inkamatunong na saray kaagian ko.",
                "9": "Balet nia, siak so nigena a saraya so agew ko, tan say kamareruak so napano na ermen lapu ed karelmeñgan na saray kaagian ko.",
                "10": "Tan nia, natan saya so agawa diman ed tori, a wala ed tanamanan nen Nephi, a saya so asinger ed dalan ya onarap ed sankabalegan a tindaan, a saya so wala ed ciudad na Zarahemla; dia ed ontan, si Nephi so yinmuko ed tori a wala ed tanamanan to, a saya a tori so asinger ed loluoban na tanamanan ya onarap ed baleg a dalan.",
                "11": "Tan agawa a wala so saray pigara a totoo ya onlalabas tan anengneng da si Nephi ya iiter to so kamarerua to ed Dios diman ed tori; tan sikara so binmatik tan imbaga ra ed saray totoo so nipaakar ed anengneng da, tan dinmago so saray totoo ed baleg a tipon pian nakabatan da so señgegan na ontan la a paneermen lapu ed karelmeñgan na saray totoo.",
                "12": "Tan natan, sanen tinmalindeg si Nephi anengneng to so dakerakel a totoo ya atiptipon.",
                "13": "Tan agawa a binisuat to so sañgi to tan inkuan to ed sikara: Nia, akin atiptipon kayo ed inkasikayo? Pian ibagak ed sikayo so nipaakar ed saray karelmeñgan yo?",
                "14": "On, lapu ed siak so linma ed torik pian iter ko so kamareruak ed Dios ko, lapu ed mapalalo ya ermen na pusok, a say makaseñgeg saray karelmeñgan yo!",
                "15": "Tan lapu ed paneermen ko tan pandageyem ko kanian nantitipon kayo, tan sikayo so mankelaw; on, tan wala so baleg a pankaukolan yo ya onkelaw; on, nepeg yo so onkelaw lapu ed sikayo so nisian kanian say demonyo awalaan na malet a bemben ed saray puso yo.",
                "16": "On, panon ya initer yo so dalan na panagayat na saman a panseseetan to ya alaen so saray kamarerua yo ed kaaraleman na andi-angaan a kaermenan tan andi-angaan ya inkaabagey?",
                "17": "O mambabawi kayo, mambabawi kayo! Akin nakaukolan ni ya ompatey kayo? Pawil kayo, pawil kayo ed Katawan a Dios yo. Akin sikayo so inkaindan to?",
                "18": "Say makaseñgeg lapu ed pinaawet yo so saray puso yo; on, ag yo dineñgel so voces na maong a managpastol; on, sikato so sinugsogan yo a mamasnok sumpa ed sikayo.",
                "19": "Tan nia, imbes a sikayo so tiponen to, likud no sikayo so mambabawi, nia, sikayo so itaytayak to pian manmaliw kayo a karne na saray aso tan saray monanakap.",
                "20": "O, panon so pañgilingwan yo ed Dios yo dia ed saman ya agew a sikato so añgilaban ed sikayo?",
                "21": "Balet nia, say makaseñgeg say pakaala yo na gungona, pian dayewen kayo na saray totoo, on, tan pian makaala kayo na balitok tan pilak. Tan inteen yo so saray puso yo ed saray kayamanan tan andi-kakanaan a beñgatla na mundo, a makaseñgeg ed saraya sikayo so mampapatey, tan mantutulisan, tan mantatakew, tan mantatasi ed aliwa a tua sumpa ed kaabay yo, tan mangagawa kayo na amin a nengneng na karelmeñgan.",
                "22": "Tan makaseñgeg ed saya, gonigon so onsabi ed sikayo likud no sikayo so mambabawi. Tan no sikayo so ag mambabawi, nengneng yo, saya a baleg a ciudad, tan ontan met ed saraman so ankakabaleg a ciudad a wala ed kaliber-liber, a saraya so wala ed dalin a kayarian tayo, so naekal pian angapo so pasen yo ed saraya; tan nia, say Katawan ag to initer ed sikayo so biskeg, a siñga unong ed ginawa to, pian makatalindeg kayo sumpa ed saray kabusol yo.",
                "23": "Tan nia, onia so kuan na Katawan: Ag ko ipanengneng ed saray marelmeng so biskeg ko, ed sakey a nagkalalo nen say sananey, likud ed saraman so mambabawi ed saray kasalanan da, tan ondeñgel ed saray salitak. Natan dia ed ontan, pirawat ko a sikayo so onnengneng, kaagian ko, a magmaong ni so saray Lamanite nen say sikayo likud no sikayo so mambabawi.",
                "24": "Tan nia, sikara so lalo a matunong nen say sikayo, lapu ed ag ira nankasalanan sumpa ed saman so baleg a kakabatan a naawat yo; dia ed ontan say Katawan so mapañgasi ed sikara; on, padukeyen to so saray agew da tan parakelen to so saray boleg da, anga ed sano sikayo so sigpot a naderal likud no sikayo so mambabawi.",
                "25": "On, abagey kayo lapu ed saman so baleg a karumsisan a sinmabi ed limog yo; tan intipon yo so inkasikayo ed saya, on, ed saman so maamot ya olop ya inletneg nen Gadianton!",
                "26": "On, inkaabagey so onsabi ed sikayo lapu ed saman so kinon a pinaulyan yo ya onloob ed saray puso yo, a saya so añgipaatagey ed sikayo ed labas na kaabigan lapu ed mapalalo a kinabaleg na kayamanan yo!",
                "27": "On, abagey kayo lapu ed karelmeñgan yo tan saray karumsisan yo!",
                "28": "Tan likud no sikayo so mambabawi sikayo so ompatey; on, angan saray dalin tayo so naala ed sikayo, tan sikayo so naderal ed tapew na dalin.",
                "29": "Nia natan, ag ko ikuan a saraya a beñgatla so onsabi, unong ed siak, ya aliwa a lapu ed siak a dili kanian kabat ko so saraya a beñgatla; balet nia, amtak so saraya a beñgatla so tua lapu ed say Katawan a Dios so añgipakabat ed siak, dia ed ontan paneknekan ko a saraya so nagawa."
            },
            "8": {
                "1": "Tan natan agawa sanen nibalikas la nen Nephi so saraya a salita, nia, wala so saray totoo a sikara so okom, a sikara met so kabiañgan na saray maamot ya olop nen Gadianton, tan sikara so mamapasnok, tan sikara so nansalita sumpa ed sikato, a kuan da ed saray totoo: Akin ag yo singkaten so saya a too tan awiten yo dia, pian niiter ed sikato so tutol unong ed kasalanan a ginawa to?",
                "2": "Akin nenengneñgen yo so saya a too, tan sikato so dedeñgelen yo a mampapauges sumpa ed saya a totoo tan sumpa ed gangan tayo?",
                "3": "Tan nia, si Nephi so nansalita nipaakar ed kaugsan na gangan da; on, dakel a beñgatla so sinalita nen Nephi ya ag la nisulat; tan angapo so antokaman a sinalita to a sumlang ed gangan na Dios.",
                "4": "Tan saraman ya okom so mamapasnok ed sikato lapu ed sinalita to ed sikara a malinlinew so nipaakar ed saray maamot a kimey da ed kabiluñgetan; manwari ya ontan, sikato so ag da labay a limaan, lapu ed antakot da so saray totoo ag la piga sikara so mansalita sumpa ed sikara.",
                "5": "Dia ed ontan sikara so inmiñgal ed saray totoo, a nankuan: Akin papaulyanan yo so saya a too a mamapauges sumpa ed sikatayo? Tan nia tututolan to so saya a totoo, anga ed kaderal da; on, tan ontan met ed saray ankakabaleg a ciudad tayo so naekal ed sikatayo, ya angapo la so pankayarian tayo ed saraya.",
                "6": "Tan natan kabat tayo a saya so ag nayari a nagawa, tan nia, sikatayo so makapanyari, tan saray ciudad tayo so ankakabaleg, dia ed ontan saray kabusol tayo angapo so pakapanyari ra ed sikatayo.",
                "7": "Tan agawa a dia ed onia pinagalaw da so saray totoo a mampasnok sumpa ed si Nephi, tan ingapo ra so pambabaliñgaan ed limog da; lapu ed wala so saray arum ya inmiñgal a nankuan; Paulyan yo so saya a too, lapu ed sikato so maong a too, tan saray beñgatla a sinalita to so andi-saew ya onsabi a nagawa likud no sikatayo so mambabawi;",
                "8": "On, nia, amin a tutol so onsabi ed sikatayo a saraya so pinaneknekan to ed sikatayo; tan kabat mi a saray pinaneknekan to so peteg nipaakar ed saray karelmeñgan tayo. Tan nia saraya so dakerakel, tan kabat to ya amin so saray beñgatla ya onsabi ed sikatayo unong ed say pikakabat to ed saray karelmeñgan tayo;",
                "9": "On, tan nia, no sikato so ag sakey a profeta ag to nayarian a paneknekan so nipaakar ed saraman a beñgatla.",
                "10": "Tan agawa a saraman so totoo a labay da a deralen si Nephi apasuotan ira lapu ed takot da, kanian sikato so ag da nilimaan; dia ed ontan ginapoan to lamet so mansalita ed sikara, lapu ed anengneng to a sikato so akala na tulong ed mata na saray arum, dia ed onia saray nakdaan so tinmakot.",
                "11": "Dia ed ontan sikato so apasuotan a mansalita na dakel ni ed sikara a nankuan: Nia, agagik ira, ag yo ni abasa a say Dios initer to so pakapanyari ed sakey a too, angan si Moises, a bakbaken to so danum na Ambalañga a Dayat, tan saya so abelsay a nansian dia tan diman, a dia ed saya saray Israelita, a sikara so kaamaan tayo, so binmasil ed amaga a dalin, tan say danum so nansaip ed saray ñgayew a taga-Egipto tan sikara so inakmon to?",
                "12": "Tan natan nia, no say Dios initer to ed saya a too so ontan a pakapanyari, sirin akin pansusupiatan yo ed limog yo a dili, tan ikuan yo ya ag to initer ed siak so pakapanyari pian nakabatan ko so nipaakar ed tutol ya onsabi ed sikayo likud no sikayo so mambabawi?",
                "13": "Balet, nia, ag yo labat imburi so saray salitak, balet imburi yo met so amin a salita ya imbalikas na kaamaan tayo, tan ontan met ed saray salita ya imbalikas na saya a too, si Moises, a sikato so awalaan na ontan la a kabaleg na pakapanyari a niiter ed sikato, on, saray salita ya imbalikas to nipaakar ed isabi na Mesias.",
                "14": "On, ag kasi pinaneknekan to a say Anak na Dios so onsabi? Tan unong ya impaatagey to so pinanday a gansa ya oleg ed kalawakan, angan ontan met nipaatagey so saman so onsabi.",
                "15": "Tan no kaonoñgan so karakel na saray ontañgay ed saman ya oleg sikara so nabilay, angan ontan met no kaonoñgan so kinarakel na saraman so ontañgay ed Anak na Dios a walaan na pananisia, a walaan na mapaabeba ya espiritu, so nabilay, angan onkana ed bilay a saya so andi-angaan.",
                "16": "Tan natan nia, aliwa labat a si Moises so nampaneknek ed saraya a beñgatla, balet ontan met na amin a masanto a profeta, nanlapu ed saray agew to ya anga ed saray agew nen Abraham.",
                "17": "On, tan nia, anengneng nen Abraham so isabi to, tan sikato so napno na liket tan sikato so nangayaga.",
                "18": "On, tan nia ikuan ko ed sikayo, aliwa labat a si Abraham so makapikabat ed saraya a beñgatla, balet wala ni ra so dakel sakbay na saray agew nen Abraham a sikara so atawag ed gangan na Dios; on, angan unong ed gangan na Anak to; tan saya pian nipatnag ed saray totoo, ed dakel a nilibo a taon sakbay na isabi to, ya angan say pananundon so onsabi ed sikara.",
                "19": "Tan natan pilalek ko a nakabatan yo, a nanlapu la ed saray agew nen Abraham wala la so dakel a profeta a nampaneknek ed saraya a beñgatla; on, nia, si profeta Zenos so nampaneknek ya andi-takot; a lapu ed saya sikato so pinatey da.",
                "20": "Tan nia, ontan met nen Zenock, tan si Ezias met, tan ontan met nen Isaias, tan si Jeremias, (si Jeremias sikato met lamlamang so profeta a nampaneknek ed kaderal na Jerusalem) tan natan kabat tayo la a say Jerusalem so aderal unong ed saray salita nen Jeremias. O sirin akin a say Anak na Dios so ag onsabi unong ed profesiya to?",
                "21": "Tan natan pansusupiatan yo ni kasi a say Jerusalem so aderal? Ikuan yo ni kasi a saray lalaki ya anak nen Sedekias ag da ra pinatey, ya amin da likud ed si Mulek? On, tan ag yo kasi nanenengneng a saray boleg nen Sedekias wala ra dia ed sikatayo, tan sikara so pinapaway da ed dalin na Jerusalem? Balet nia, aliwa ni a saya ya amin—",
                "22": "Si ama tayo a Lehi so dinagdag da a pinmaway ed Jerusalem lapu ed pinaneknekan to so saraya a beñgatla. Si Nephi pinaneknekan to met so saraya a beñgatla, tan amin met lawari a kaamaan tayo, ya anga ed saraya a panaon; on, pinaneknekan da so isabi nen Cristo, tan nantalaran ira ed arapen, tan sikara so nangayaga ed agew to a saya so onsabi.",
                "23": "Tan nengneng yo, sikato so Dios, tan sikato so wala ed sikara, tan imparungtal to so inkasikato ed sikara, a sikara so dinundon to; tan initer da ed sikato so gloria, lapu ed saman so onsabi.",
                "24": "Tan natan, lapu ed anengneng ko a kabat yo so saraya a beñgatla tan saraya so ag yo niburi likud no mantila kayo, dia ed ontan sikayo so nankasalanan, lapu ed impulisay yo so amin a beñgatla, manwari ya ontan a dakel a pakapatnagan so naawat yo; on, angan naawat yo so amin a beñgatla, mandapag a saray beñgatla a wala ed tawen, tan amin a beñgatla a wala ed dalin, ya onkana a tasi a saraya so tua.",
                "25": "Balet nia, ag yo inawat so katuaan, tan sikayo so inmalsa sumpa ed masanto a Dios yo; tan angan dia ed saya a panaon, imbes a mantipon kayo na kayamanan yo ed tawen, a diman angapo so manderal, tan diman angapo so makaunla ya aliwa a malinis, ilulosbo yo ed inkasikayo so sanok sumpa ed agew na panañgokom.",
                "26": "On, anga ed saya a bekta sikayo so asinger la a naderal, lapu ed saray panagpatey yo tan say panaamong yo ya angapo so kasal tan say karelmeñgan yo, onkana ed andi-angaan a kadederal; on, tan likud no mambabawi kayo saya so onsabi ed sikayo ya ag la ombayag.",
                "27": "On, nia saya so angan natan wala la ed saray puerta yo; on, onla kayo ed yuroñgan na panañgokoman, tan mansukait kayo; tan nengneng yo, say okom yo so pinatey da, tan sikato so mandokdukol ed dala to; tan sikato so pinatey na dili ya agi to, a mampipilalekan to ya onyurong ed yuroñgan na panañgokoman.",
                "28": "Tan nia, sikara a dua so kabiañgan na maamot ya olopan, a say añgiletneg si Gadianton tan saman so mauges a pampipilalekan to a deralen so saray kamarerua na totoo."
            },
            "9": {
                "1": "Nia, natan agawa sanen nibalikas nen Nephi so saraya a salita, wala so saray totoo ed limog da so binmatik ed yuroñgan na panañgokoman; on, angan limara so linma, tan inkuan da ed inkasikara a dili, legan a sikara so oonla:",
                "2": "Nia, natan nakabatan tayo a peteg no kasi saya a too so sakey a profeta tan say Dios so nangangan ed sikato a mamprofesiya na makapakelaw a beñgatla ed sikatayo. Nia, ag tayo manisia a wala ed sikato so saya; on, ag tayo manisia a sikato so sakey a profeta; manwari ya ontan, no saya a beñgatla ya inkuan to nipaakar ed pañgulo ya okom so tua, a sikato so inatey, dia ed ontan manisia tayo a saray arum a sinalita to so tua.",
                "3": "Tan agawa a sikara so binmatik ed angaan na pakayari ra, tan sikara so linmoob ed yuroñgan na panañgokoman: tan nia, say pañgulo ya okom so niparukol ed dalin, tan sikato so mandokdukol ed dili a dala to.",
                "4": "Tan natan nia, sanen saya so anengneng da sikara so nikelawan a mapalalo, a dia ed say sikara so niparukol ed dalin; lapu ed ag ira anisia ed saray salita nen Nephi nipaakar ed pañgulo ya okom.",
                "5": "Balet natan, sanen anengneng da sikara so anisia, tan say takot so sinmabi ed sikara ag la piga ya amin a tutol a sinalita nen Nephi so onsabi ed saray totoo; dia ed ontan sikara so ginmiwgiw, tan niparukol ed dalin.",
                "6": "Natan, tampol sanen say okom so apatey—lapu ed sikato so sinaksak nen agi to dia ed maamot a sulong, tan sikato so binmatik, tan saray igagangan so binmatik tan impakabat da ed saray totoo, ya ineyag da so pateyan ed limog da;",
                "7": "Tan nia saray totoo nantitipon ira diman ed pasen na yuroñgan na panañgokoman—tan nia, dia ed kelaw da anengneng da so limara a totoo a niparukol ed dalin.",
                "8": "Tan natan nia, ag kabat na totoo so nipaakar ed saray karaklan ya atiptipon ed tanamanan nen Nephi; dia ed ontan inkuan da ed limog da a dili: Saraya a totoo so amatey ed okom, tan binakbak ira na Dios pian ag ira makabatik ed sikatayo.",
                "9": "Tan agawa a sikara so dinegkeman da, tan binalor da ra tan impisok da ra ed pañgawan. Tan agawa a sakey a pakabat so nibawag ed paway na saman a dalin a say okom so inatey, tan saray amatey so naerel la tan nipisok la ra ed pañgawan.",
                "10": "Tan agawa dia ed kaimbuasan saray totoo so nantitipon ira ed inkasikara a manermen tan manayuno, ed pumpon na pañgulo ya okom a sikato so inatey.",
                "11": "Tan ontan met na saraman so okom a wala ed tanamanan nen Nephi, tan nadñgel da so saray salita to, sikara met so atipon ed pumpon.",
                "12": "Tan agawa a sikara so nantepet-tepet ed saray totoo, a kuan da: Iner so kawalaan na saraman so limara ya imbaki a mantepet nipaakar ed pañgulo ya okom no kasi sikato so inatey? Tan sikara so inmebat a kuan da: Nipaakar ed saray limara a kuan yo a sikara so imbaki yo, ag mi amta; balet wala so limara a sikara so amatey, a sikara so impisok mi ed pañgawan.",
                "13": "Tan agawa a saray okom nampilalekan da ya awiten da ra; tan sikara so inawit da, tan nia sikara so saraman so limara a nibaki; tan nia saray okom so nantepet ed sikara pian nakabatan da so nipaakar ed saya ya agawa, tan insalaysay da ed sikara so amin a ginawa ra, a kuan da:",
                "14": "Sikami so binmatik tan akasabi kami ed pasen na yuroñgan na panañgokoman, tan sanen anengneng mi so amin a beñgatla unong ed pinaneknekan nen Nephi, sikami so nikelawan a dia ed say sikami so niparukol ed dalin; tan sanen pinmawil la so liknaan mi lapu ed inkikelawan mi, nia sikami la so nipañgaw.",
                "15": "Natan, no nipaakar ed impatey na saya a too, ag mi kabat no siopa so nangawa; tan saya labat so amta mi; sikami so binmatik tan sikami so akasabi unong ed pilalek yo, tan nia sikato so inatey, unong ed saray salita nen Nephi.",
                "16": "Tan natan agawa a saray okom impaliwawa ra so saya ya agawa ed saray totoo, tan sikara so nansalita sumpa ed si Nephi, a kuan da: Nia, amta mi a saya a Nephi so akinonong ed sakey pian sikato so mamatey ed okom, tan dia ed ontan saya no ibawag to ed sikatayo, pian sikatayo so napasimbalo to ed pananisia to, pian ipaatagey to so inkasikato a sakey a baleg a too, a pinili na Dios, tan sakey a profeta.",
                "17": "Tan natan nia, kabaten tayo so saya a too, tan ipatua to so liñgo to tan ipakabat to ed sikatayo so tua ya amatey ed saya ya okom.",
                "18": "Tan agawa ya imbulos da so saray limara ed saman ya agew na pumpon. Manwari ya ontan, nampasnokan da so saray okom lapu ed saray salita ya imbalikas da sumpa ed si Nephi, tan sikara so akibaliñgaan ed sikara ed sakey tan sakey, a dia ed saya sikara so kinewkew da.",
                "19": "Manwari ya ontan, ingangan da ya erelen si Nephi tan baloren da tan iakar ed arap na karaklan, tan sikato so ginapoan da a tepetan ed nanduroma a pamaakaran pian napambabalingliñgan to so salita to, pian tutolan da na patey—",
                "20": "Ya inkuan da ed sikato: Sika so akinonong; siopa so saya a too so nangawa na saya ya impamatey? Natan ibagam ed sikami, tan birbir mo la so liñgom; a kuan da ni: Nia wala dia so kuarta; tan ontan met iter mi ed sika so bilay mo no ibagam ed sikami, tan birbiren mo so impinonong a ginawam ed sikato.",
                "21": "Balet si Nephi inkuan to ed sikara: O sikayo a makulang-kulang, sikayo ya ag-agalsiman ed puso, sikayo a bulag, tan sikayo a matalker so teñger a totoo, kabat yo no panon karokey so pantepel na Katawan a Dios yo pian sikayo so mampatuloy ed saya a dalan yo a panagkasalanan?",
                "22": "O nepeg yo la a gapoan so onaglem tan manermen, lapu ed baleg a kadederal a dia ed saya a panaon manaalagar la ed sikayo, likud no sikayo so mambabawi.",
                "23": "Nia inkuan yo a siak so akinonong ed sakey a too pian sikato so mamatey ed si Seezoram, say pañgulo ya okom tayo. Balet nia, ikuan ko ed sikayo, lapu ed pinaneknekan ko ed sikayo pian nakabatan yo so nipaakar ed saya a beñgatla; on, angan onkana a sakey a tasi ed sikayo, a kabat ko so karelmeñgan tan saray karumsisan a wala ed limog yo.",
                "24": "Tan lapu ed saya so ginawak, ikuan yo ya akinonong ak ed sakey a too pian sikato so mangawa ed saya a beñgatla; on, lapu ed impanengneng ko ed sikayo so saya a tanda mamapasnok kayo ed siak, tan pilalek yo a deralen so bilay ko.",
                "25": "Tan natan nia, ipanengneng ko ed sikayo so sananey ni a tanda, tan nengneng yo no kasi dia ed saya a beñgatla pilalek yo ak ni a deralen.",
                "26": "Nia ikuan ko ed sikayo: Onla kayo ed abong nen Seantum, a sikato so laki ya agi nen Seezoram, tan ikuan yo ed sikato—",
                "27": "Si Nephi, saman so mankonkonwari a profeta, a sikato so añgiprofesiya na dakel a kaugsan nipaakar ed saya a totoo, so akinonong ed sika, dia ed onia pinatey mo si Seezoram, a sikato so agim?",
                "28": "Tan nia, ikuan to ed sikayo, Andi.",
                "29": "Tan ikuan yo ed sikato: Pinatey mo so agim?",
                "30": "Tan sikato so onalagey a napno na takot, tan piri-piri ya ag to amta so ibaga to. Tan nia, saya so ag to birbiren ed sikayo; tan ipanengneng to a kunwari a mankelaw; manwari ya ontan, ikuan to ed sikayo ya angapo so kasalanan to.",
                "31": "Balet nia, sikato so sukaitan yo, tan narumog yo so dala ed saloy na kolibemben to.",
                "32": "Tan sano saya so nanengneng yo, ikuan yo ed sikato: Iner so nanlapuan na saya a dala? Ag mi kasi kabat a saya so dala nen agim?",
                "33": "Tan dia ed saya sikato so ongiwgiw, tan say nengneng to so omposisaw, a siñga say patey so sinmabi ed sikato.",
                "34": "Tan dia ed ontan ikuan yo ed sikato: Lapu ed saya a takot tan impusisaw na lupam, nia, kabat mi ya sika so nankasalanan.",
                "35": "Tan babaleg ni a takot so onsabi ed sikato; tan dia ed ontan, ipatua to ed sikayo, tan ag to la iburi a sikato so nangawa ed saya ya impamatey.",
                "36": "Tan dia ed ontan ikuan to ed sikayo, a siak, Nephi, angapo so amtak nipaakar ed saya ya agawa likud no saya so niiter ed siak ed panamegley na pakapanyari na Dios. Tan dia ed ontan nakabatan yo a sakey ak a matua a too, tan siak so nibaki ed sikayo a nanlapu ed Dios.",
                "37": "Tan agawa a sikara so linma tan ginawa ra, so angan unong ed inkuan nen Nephi ed sikara. Tan nia, saray salita ya inkuan to so tua; tan unong ed salita to sikato so namburi; tan unong met ed salita to sikato so nampatua.",
                "38": "Tan sikato so inawit da pian pamintuan to a sikato a dili so amatey, a dia ed saraman so limara so imbulos da, tan ontan met ed si Nephi.",
                "39": "Tan wala so pigara ed saray Nephite ya anisia ed saray salita nen Nephi; tan wala ra met so arum ya anisia lapu ed paneknek na saray limara, lapu ed sikara so apasimbalo legan a wala ra ed dalem na pañgawan.",
                "40": "Tan natan wala so pigara ed limog na saray totoo, ya añgikuan a si Nephi so sakey a profeta.",
                "41": "Tan wala ra so arum a nankuan: Nia, sikato so sakey a dios, tan likud no sikato so sakey a dios ag to nakabatan so amin a beñgatla. Tan nia, imbaga to so kanunotan na saray puso tayo, tan ontan met imbaga to ed sikatayo so saray beñgatla; tan iñgen inawit to ed pikakabat tayo so tua ya amatey ed pañgulo ya okom tayo."
            },
            "10": {
                "1": "Tan agawa a wala so linmesa ya inkaapag ed limog na saray totoo, a dia ed saya sikara so naapag dia tan diman tan sikara so nankurang ed kaliktan da, a tinaynan da si Nephi a bokbukor to, unong nen sikato so nanalagey ed pegley da.",
                "2": "Tan agawa a si Nephi so linma met la ed dalan to a mamaarap ed dili ya abong to, a manmumotektek ed saray beñgatla ya impanengneng na Katawan ed sikato.",
                "3": "Tan agawa a legan a wala ed onia a panmumotektek—lapu ed sikato so maermen a maong makaseñgeg ed karelmeñgan na saray totoo a Nephite, saray maamot a kimey da ed kabiluñgetan, tan saray panagpatey da, tan saray panagsamsam da, tan amin a kanengneñgan na karelmeñgan—tan agawa a legan ya onia so panmumotektek to ed puso to, nia, sakey a voces so sinmabi ed sikato a nankuan:",
                "4": "Mapalar ka, Nephi, makaseñgeg ed saraman a beñgatla a ginawam, lapu ed anengneng ko no panon ya andi-kesaw so impañgibawag mo ed salita, ya initer ko ed sika, ed saya a totoo. Tan ag ka tinmakot ed sikara, tan ag mo nampilalekan ya iagel so dili a bilay mo, balet inanap mo so linawak, tan inonor mo so saray gangan ko.",
                "5": "Tan natan, lapu ed saya so ginawam ya andi-kesaw, nia, sika so bendicionan ko ya ando la ya ando; tan gawaen taka a makapanyari ed salita tan dia ed gawa, ed pananisia tan saray kimey; on, anga ed amin a beñgatla so nagawa ed sika unong ed salitam, lapu ed ag mo kekerewen so saman so onsumlang ed linawak.",
                "6": "Nengneng mo, sika si Nephi, tan siak so Dios. Nia, saya so ibawag ko ed sika ed arap na saray angeles ko, a nawalaan ka na pakapanyari ed saya a totoo, tan bakbaken mo so dalin na eras, tan salot, tan kadederal, unong ed karelmeñgan na saya a totoo.",
                "7": "Nia, iter ko ed sika so pakapanyari, pian antokaman a paeletan mo ed dalin saya met so napaeletan ed tawen; tan antokaman ya ukbaran mo ed dalin saya met so naukbar ed tawen; tan dia ed onia sika so nawalaan na pakapanyari ed saya a totoo.",
                "8": "Tan dia ed onia, no ikuan mo ed saya a templo saya so napaldua, saya so nagawa.",
                "9": "Tan no ikuan mo ed saya a palandey, Onabeba ka tan manmaliw ka a mapalanas, saya so nagawa.",
                "10": "Tan nia, no ikuan mo a say Dios bakbaken to so saya a totoo, saya so nagawa.",
                "11": "Tan natan nia, igangan ko ed sika, ya onla ka tan ibawag mo ed saya a totoo, ya onia so inkuan na Katawan a Dios, a sikato so Sankamakapanyarian ed amin: Likud no sikayo so mambabawi sikayo so nabakbak, anga dia ed kadederal.",
                "12": "Tan nia, natan agawa sanen imbalikas na Katawan so saraya a salita ed si Nephi, sikato so tinmonda tan ag la tinmuloy ya ompawil ed abong to, balet sikato so pinmawil ed saray karaklan ya ataytayak ed tapew na saman a dalin, tan ginapoan to ya ibawag ed sikara so salita na Katawan a saya so nisalita ed sikato, nipaakar ed kaderal da no sikara so ag mambabawi.",
                "13": "Natan nia, manwari ya ontan la kabaleg so milagro a ginawa nen Nephi ed impañgibaga to nipaakar ed impatey na pañgulo ya okom, pinaawet da so saray puso ra tan ag da dineñgel so saray salita na Katawan.",
                "14": "Dia ed ontan imbawag nen Nephi ed sikara so salita na Katawan, a nankuan: Likud no mambabawi kayo, kuan na Katawan, sikayo so nabakbak anga ed kadederal.",
                "15": "Tan agawa a sanen nibawag nen Nephi ed sikara so saya a salita, nia, siansia ni a pinaawet da so saray puso ra tan ag ira ondeñgel ed saray salita to; dia ed ontan sikato so pinauges da, tan nampilalekan da a limaan pian sikato so ipisok da ed pañgawan.",
                "16": "Balet nia, say pakapanyari na Dios so wala ed sikato, tan sikato so ag da naala ya ipisok ed pañgawan, lapu ed sikato so inala na Espiritu tan sikato so niarawi ed pegley da.",
                "17": "Tan agawa a dia ed onia sikato so nankurang ed panamegley na Espiritu, manlapu ed sakey a dagup ya anga ed sananey, ya ibabawag to so salita na Dios, anga ed saya so nibawag to la ed sikara ya amin, odino niakar to ed amin a limog na saray totoo.",
                "18": "Tan agawa a sikara so ag ondeñgel ed saray salita to; tan wala so ginmapo a baliñgaan, a dia ed say sikara so naapag-apag sumpa ed inkasikara a dili tan ginapoan da so mampapateyan ed sakey tan sakey dia ed panamegley na espada.",
                "19": "Tan dia ed onia so impansampot na komapitomplo tan sakey a taon ya oley na saray okom ed saray totoo nen Nephi."
            },
            "11": {
                "1": "Tan natan agawa dia ed komapitomplo tan dua a taon ya oley na saray okom say baliñgaan so dinmakel, a dia ed saya wala so saray bakal ed amin a lapag na dalin ed limog na amin a totoo nen Nephi.",
                "2": "Tan saraman so maamot ya olop na saray matatakew so mañgikokurang ed saya a kimey na panagderal tan karelmeñgan. Tan saya a bakal so nampatuloy ed loob na saman a taon; tan dia ed komapitomplo tan talo a taon saya so nampatuloy met ni.",
                "3": "Tan agawa a dia ed saya a taon si Nephi nannañgis ed Katawan, a nankuan:",
                "4": "O Katawan, ag mo aabuloyan a saya a totoo so naderal ed panamegley na espada; balet O Katawan, magmaong ni a wala so eras ed lapag na saya a dalin, pian sikara so ongalaw ed pakanunot ed Katawan a Dios da, tan ag la piga sikara so mambabawi tan ompawil ed sika.",
                "5": "Tan saya so agawa, unong ed saray salita nen Nephi. Tan wala so baleg ya eras ed dalin, ed amin a limog na saray totoo nen Nephi. Tan dia ed onia ed komapitomplo tan apat a taon say eras so nampatuloy, tan say kimey na kadederal so tinmonda ed panamegley na espada balet nanmaliw ya ansakit makaseñgeg ed eras.",
                "6": "Tan saya a kimey na kadederal so nampatuloy ed komapitomplo tan lima a taon. Tan say dalin so abakbak kanian amagaan, tan ag nambuñga ed panaon na dawa; tan say lapag na dalin so abakbak, anga ed limog na saray Lamanite tan ontan met ed limog na saray Nephite, sikara so abakbak kanian nilibo ed sikara so inaatey dia ed saray lalo a marelmeng a pasen na dalin.",
                "7": "Tan agawa a saray totoo anengneng da a ñgalñgali la ra ompatey lapu ed eras, tan ginapoan da a nanunotan so Katawan a Dios da; tan ginapoan da met ya anunotan so saray salita nen Nephi.",
                "8": "Tan saray totoo ginapoan da so mikasi ed pañgulo ya okom tan saray manañgipañgulo ra, pian sikara so mañgikuan ed kinen Nephi: Nia, kabat mi a sika so too na Dios, tan dia ed ontan kerew ka ed Katawan a Dios tayo ya iarawi to la ed sikatayo so saya ya eras, ompano amin a salita ya imbalikas mo nipaakar ed kaderal mi so nasumpal.",
                "9": "Tan agawa a saray okom imbaga ra ed si Nephi, so saray salita a pilalek da. Tan agawa sanen anengneng nen Nephi a saray totoo so nambabawi tan nampaabeba ra ed inkasikara a dili a mapalalo, sikato so nannañgis lamet ed Katawan, a nankuan:",
                "10": "O Katawan, nia saya a totoo so nambabawi; tan dineral da la so olop nen Gadianton ed limog da angan sikara so sigpot naandi la, tan iniamot da la so saray maamot a plano ra ed dalin.",
                "11": "Natan, O Katawan, lapu ed saya ya impampaabeba ra iarawim pa so pasnok mo, tan ombetel la so pasnok mo ed inkaderal na saray marelmeng a totoo a sikara so dineral mo la.",
                "12": "O Katawan, iyarawim pa komon so pasnok mo, on, say masebeg a pasnok mo, tan gawam a saya ya eras so ontonda la ed saya a dalin.",
                "13": "O Katawan, siak pa so deñgelen mo, tan abuloyan mo komon a saya so nagawa unong ed saray salitak, tan mañgibaki ka na uran ed tapew na dalin, pian mañgiter na saray buñga to, tan saray dawa to ed panaon na panagdadawa.",
                "14": "O Katawan, dineñgel mo so saray salitak sanen ikuan ko, Wala so eras, pian say salot na espada so ontonda la; tan kabat ko, angan dia ed saya a panaon, a deñgelen mo so saray salitak, tan inkuan mo a: No saya a totoo so mambabawi sikato so iligyas ko.",
                "15": "On, O Katawan, tan anengneng mo a sikara so nambabawi la, lapu ed eras tan say salot tan inkaderal a sinmabi ed sikara.",
                "16": "Tan natan, O Katawan, iarawim pa la so pasnok mo, tan subok mo ra lamet no sika so panlingkoran da? Tan no onia, O Katawan, nayarian mo la ra a bendicionan unong ed saray salitam ya imbalikas mo.",
                "17": "Tan agawa dia ed komapitomplo tan anem a taon say Katawan inarawi to so pasnok to ed saray totoo, tan ingangan to so uran ya ompelag ed dalin, a dia ed saya so añgiter na saray buñga dia ed panaon na panagbuñga. Tan agawa a saya so añgiter na saray dawa to ed panaon na panagdadawa to.",
                "18": "Tan nia, nangayaga so saray totoo tan ingalang da so Dios, tan say amin a tapew na dalin so napno na gayaga; tan ag da la inanap a deralen si Nephi, balet sikato so pinabli ra a sakey a baleg a profeta, tan sakey a too na Dios, ya awalaan na baleg a pakapanyari tan pakaoley a niiter ed sikato a nanlapu ed Dios.",
                "19": "Tan nia, si Lehi, ya agi to, ag met natitilak no nipaakar ed saray beñgatla ed inkamatunong.",
                "20": "Tan dia ed onia agawa a saray totoo nen Nephi ginmapo ra ya inmaliguas lamet ed dalin, tan ginapoan da a paalageyan so saray andi-kakanaan a pasen da, tan ginapoan da so ondakel tan ontayak, ya anga ed alaknaban da so amin a dalin, mandapag a mamabaybay tan dia ed mamaabalaten, manlapu ed sagur a dayat ya anga ed bokig a dayat.",
                "21": "Tan agawa a say komapitomplo tan anem a taon so nansampot ed kareenan. Tan say komapitomplo tan pito a taon so ginmapo ed kareenan; tan say simbaan so tinmayak ed amin a tapew na dalin; tan say karaklan ed saray totoo, mandapag a saray Nephite tan saray Lamanite, so miembro na simbaan; tan awalaan ira na mapalalo a baleg a kareenan ed dalin; tan dia ed onia so impansampot na komapitomplo tan pito a taon.",
                "22": "Tan awalaan met ira na kareenan ed komapitomplo tan walo a taon, likud ed pigara a baliñgaan nipaakar ed pigara a datak na doctrina ya initer na saray profeta.",
                "23": "Tan dia ed komapitomplo tan siam a taon wala so ginmapo a dakel a sebegan. Balet agawa a si Nephi tan si Lehi, tan dakel ed saray kaagian da a makaamta nipaakar ed tua a datak na saray doctrina, lapu ed akaawat ira na dakel a puyan ya inagew-agew, dia ed ontan sikara so nampulong ed saray totoo, a dia ed saya nansampot so saray sebegan da ed saman met lamlamang a taon.",
                "24": "Tan agawa dia ed komawalomplo a taon ya oley na saray okom ed saray totoo nen Nephi, wala so pigara a bilang na saray sinmisian ed totoo nen Nephi, a pigara a taon la so apalabas nen sikara so linma ed saray Lamanite, tan inala ra ed inkasikara so ñgaran a Lamanite, tan wala met so pigara a bilang a sikara so peteg a kailalakan na saray Lamanite, lapu ed sikara so apagalaw da ra a mampasnok, odino saraman so sinmisian, dia ed ontan ingapo ra so bakal ed saray kaagian da.",
                "25": "Tan sikara so nangawa na panagpatey tan panagsamsam; tan sikara so onsener ed kapalandeyan, tan dia ed kalawakan tan saray maamot a pasen da, ya iamot da so inkasikara pian ag ira nasukayan, ya inagew-agew naaawat da so onaarum ed saray bilang da, ya angan wala so saray sinmisian a linma ya akitipon ed sikara.",
                "26": "Tan ag abayag a panaon, on, ed baetan na aliwa a dakel a taon, sikara so nanmaliw a mapalalo a baleg ya olop na saray matatakew; tan sinokait da ya amin so saray maamot a plano nen Gadianton; tan dia ed onia sikara so nanmaliw a matatakew nen Gadianton.",
                "27": "Natan nia, saraya a matatakew baleg so deral a ginawa ra, on, angan baleg a deral ed limog na saray totoo nen Nephi, tan ontan met ed limog na saray totoo a Lamanite.",
                "28": "Tan agawa ya nakaukolan ya ontonda so saya a kimey na panagderal; dia ed ontan sikara so añgibaki na ñgayew na mabibiskeg a totoo ed kalawakan tan dia ed saray kapalandeyan pian mananap ed saya ya olop na matatakew, tan deralen da ra.",
                "29": "Balet nia, agawa a dia ed saman a taon sikara so adagdag a papawil ed dili a dalin da. Tan dia ed onia so impansampot na komawalomplo a taon ya oley na saray okom ed saray totoo nen Nephi.",
                "30": "Tan agawa dia ed gapo na komawalomplo tan sakey a taon sikara so linma lamet sumpa ed saya ya olop na saray matatakew, tan dakel so saray aderal da; tan sikara met so dinalaw na baleg a kadederal.",
                "31": "Tan sikara so apasuotan lamet a pinmawil ed saray kalawakan tan manlapu ed saray kapalandeyan a paarap ed saray dili a dalin da, lapu ed mapalalo a kinarakel na saraman so matatakew a manaayam ed kapalandeyan tan dia ed kalawakan.",
                "32": "Tan agawa ya onia so impansampot na saya a taon. Tan dinmakel ni so saray matatakew tan binmiskeg ira, a dia ed saya ag ira tinmakot ed amin a ñgayew na saray Nephite, tan ontan met ed saray Lamanite; tan sikara so señgegan na baleg a takot a sinmabi ed saray totoo ed amin a tapew na dalin.",
                "33": "On, lapu ed sikara so dinmalaw ed dakel a pasen na dalin, tan nangagawa ra na baleg a panagderal ed sikara; on, dakel so saray pinapatey da, tan inaawit da so saray arum a dinakep ed kalawakan, on, lalo la ed saray bibii tan saray anak da.",
                "34": "Natan saya a baleg a kaugsan, a sinmabi ed saray totoo lapu ed karelmeñgan da, so amagalaw ed sikara lamet a makanunot ed Katawan a Dios da.",
                "35": "Tan dia ed onia so impansampot na komawalomplo tan sakey a taon ya oley na saray okom.",
                "36": "Tan dia ed komawalomplo tan dua a taon ginapoan da lamet ya ilingwan so Katawan a Dios da. Tan dia ed komawalomplo tan talo a taon ginapoan da so ombiskeg ed karelmeñgan. Tan dia ed komawalomplo tan apat a taon ag da ni inapiger so saray kagagawa ra.",
                "37": "Tan agawa ed komawalomplo tan lima a taon sikara so binmiskeg la a binmiskeg ed saray kinon da, tan dia ed saray karelmeñgan da; tan dia ed onia sikara so asinger lamet ed kadederal.",
                "38": "Tan dia ed onia so impansampot na komawalomplo tan lima a taon."
            },
            "12": {
                "1": "Tan dia ed onia nanengneng tayo so aliwan inkamatua, tan ontan met ed aliwan inkamatuor na puso na saray anak na totoo; on, tan nanengneng tayo a say Katawan dia ed baleg ya andi-angaan a kamaoñgan to bendicionan tan paaliguasen to so saraman so iter da so talek da ed sikato.",
                "2": "On, tan nanengneng tayo ed panaon sano paaliguasen to so saray totoo to, on, dia ed idakel na saray kaalugan da, saray manok da tan ayayep da, tan dia ed balitok, tan dia ed pilak, tan amin a nengneng na ankabli a beñgatla ed balang sakey a kanengneñgan tan marakep ya inkagawa; dia ed pañgiligyas to ed saray bilay da, tan dia ed pañgilaban to ed sikara manlapu ed lima na saray kabusol da; a palemeken to so puso na saray kabusol da pian ag ira mañgibawag na bakal sumpa ed sikara; on, tan dia ed arum a salita, gagawaen to ya amin so beñgatla ya onkana ed pankaabigan tan panliketan na saray totoo to; on, dia ed saman a panaon paaweten da so saray puso ra, tan lingwanan da so Katawan a Dios da, tan gatin-gatinan da ed saray sali ra so Masanto a Bugtong—on, tan saya so lapu ed inawa ra, tan mapalalo ya aliguas da.",
                "3": "Tan dia ed onia nanengneng tayo likud no deriaen na Katawan so saray totoo to ed dakel a doknal, on, likud no sikara so dalawen to na patey tan katekep so mapalalo a takot, tan eras tan amin a nengneng na salot, sikato so ag da nanunotan.",
                "4": "O agay la so inkamakulang-kulang, tan agay la ya andi-kakanaan, tan agay la so inkauges, tan kademonyoan, tan agay la so siglat da a mangawa na karelmeñgan, tan agay la so tantan da a mangawa na kaabigan, na saray anak na totoo; on, agay la so siglat da ya ondeñgel ed saray salita na sakey a mauges, tan iteen da so puso ra ed saray andi-kakanaan a beñgatla ed mundo!",
                "5": "On, agay la so siglat da a mampatagey ed kinon; on, agay la so siglat da a mampasirayew, tan mangawa na amin a say nengneng to karelmeñgan; tan agay la so tantan da a makanunot ed Katawan a Dios, da, tan ideñgel da so layag da ed saray simbawa to, on, agay la so tantan na kurang da ed basbas na kakabatan!",
                "6": "Nia, ag da pilalek a say Katawan a Dios da, a sikato so amalsa ed sikara, so mañgoley tan mañgipañgulo ed sikara; angaman ontan so kinabaleg na kaabigan to tan panañgasi to ed sikara, ipasen da ya andi-kana so saray simbawa to, tan ag da kaliktan a sikato so mañgiwanwan ed sikara.",
                "7": "O agay la so kabaleg na inkaangapo na anak na saray totoo; on, angan sikara so lalo ya abeba nen say sapok na dalin.",
                "8": "Tan nia, say sapok na dalin so ondere dia tan diman, dia ed pakapaldua to, dia ed gangan na andi-angaan a Dios tayo.",
                "9": "On, nia dia ed voces to saray pukdol tan saray palandey so ongiwgiw tan onyegyeg.",
                "10": "Tan dia ed pakapanyari na voces to saraya so nabuyak, tan manmaliw a mapalanas, on, anga ed sakey a patar.",
                "11": "On, dia ed pakapanyari na voces to say lapag a dalin so onyegyeg;",
                "12": "On, lapu ed pakapanyari na voces to, saray letnegan so ongalaw, anga ed pegley.",
                "13": "On, tan no ikuan to ed say dalin—Dere—saya so ondere.",
                "14": "On, no ikuan to ed dalin—Sika so ompawil, pian ondukey so agew na dakel ya oras—saya so nagawa;",
                "15": "Tan dia ed onia, unong ed salita to say dalin so ompawil, tan dia ed pakanengneng na too say agew so nampareen; on, tan nengneng yo, saya so tua; balet say peteg say dalin so ongagalaw tan aliwa a say agew.",
                "16": "Tan nengneng yo, met, no ikuan to ed saray danum na kaaraleman—Sika so ommaga—saya so nagawa.",
                "17": "Nengneng yo, no ikuan to ed saya a palandey—Sika so ontagey, tan onla ka dia tan ontabon ka ed saman a ciudad, pian natabonan—nengneng yo saya so nagawa.",
                "18": "Tan nia, no say sakey a too iamot to so kayamanan to ed dalem na dalin, tan say Katawan ikuan to—Sika so naayew, lapu ed karelmeñgan na saman so añgiamot—nia, saya so naayew.",
                "19": "Tan no say Katawan ikuan to—Sika so naayew, pian angapo so too a makaalmo ed sika manlapu ed saya a panaon ya anga ed arapen tan kapiganman—nia, angapo so too a makaalmo ed saya manlapu ed natan ya anga ed anga.",
                "20": "Tan nia, no say Katawan ikuan to ed sakey a too—Lapu ed karelmeñgan mo, sika so naayew ya anga ed anga—saya so nagawa.",
                "21": "Tan no say Katawan ikuan to—Lapu ed saray karelmeñgan mo sika so naandi ed arapan ko—igangan to a saya so nagawa.",
                "22": "Tan abagey so saman a too a pañgibagaan to na onia, tan saya so nagawa ed saman so mangagawa na karelmeñgan, tan sikato so ag la nilaban; dia ed ontan, lapu ed saya a pamaakaran, pian saray totoo so nilaban, kanian say pambabawi so niparungtal.",
                "23": "Dia ed ontan, mapalar so saray mambabawi tan ondeñgel ed voces na Katawan a Dios da; tan saraya so saraman so nilaban.",
                "24": "Tan komon say Dios iabuloy to, ed baleg a pakapanyari to, pian saray totoo so naawit ed pambabawi tan dia ed saray maong a kimey, pian sikara so nipawil ed gracia ya onkana ed gracia, unong ed saray kimey da.",
                "25": "Tan pirawat ko ya amin a totoo so nilaban. Balet nabasa tayo a dia ed makana tan kaunoran ya agew wala so saray arum a nipulisay, on, sikara so nipulisay ed arapan na Katawan;",
                "26": "On, sikara so nigena ed sakey a kipapasen na andi-angaan ya ermen, pian sumpalen da so saray salita a mankuan: Saraman so nangawa na maong so initer ed sikara so andi-angaan a bilay; tan saraman so nangawa na mauges niiter ed sikara so andi-angaan a kadudusa. Tan saya so onia. Amen."
            },
            "13": {
                "intro": "Say profesiya nen Samuel, a Lamanite, ed saray Nephite.",
                "1": "Tan natan agawa dia ed komawalomplo tan anem a taon, nansiansia ni so saray Nephite ed karelmeñgan, on, ed baleg a karelmeñgan, legan a saray Lamanite mapeget so impañgonor da ed saray gangan na Dios, unong ed gangan nen Moises.",
                "2": "Tan agawa dia ed saya a taon wala so sakey a Samuel, sakey a Lamanite, so sinmabi ed dalin na Zarahemla, tan ginapoan to so mampulong ed saray totoo. Tan agawa a sikato so nampulong, ed dakel ya agew, na nipaakar ed pambabawi ed saray totoo, tan sikato so pinagit da a pinapaway, tan ñgalñgali la ompawil ed dili a dalin to.",
                "3": "Balet nia, say voces na Katawan so sinmabi ed sikato, a sikato so ompawil lamet, tan mamprofesiya ed saray totoo na antokaman ya onsabi ed puso to.",
                "4": "Tan agawa ya ag da labay a sikato so onloob ed ciudad; dia ed ontan sikato so linma tan kinmalab ed toktok na padir, tan iniunat to so lima to tan inkuan to ed maksil a voces, tan namprofesiya ed saray totoo na antokaman a beñgatla ya initer na Katawan ed puso to.",
                "5": "Tan inkuan to ed sikara: Nengneng yo, siak, si Samuel, sakey a Lamanite, ibalikas ko so saray salita na Katawan ya iter to ed dalem na pusok; tan nia initer to ed dalem na pusok ya ibagak ed saya a totoo a say espada na kaptekan so akasabit ed tagey na saya a totoo; tan apat a lasus a taon so ag onlabas anga ed ondapo so espada na kaptekan ed saya a totoo.",
                "6": "On, baleg a kadederal so manaalagar ed saya a totoo, tan andi-saew a saya so onsabi ed saya a totoo, tan angapo so makapañgilaban ed saya a totoo likud labat ed pambabawi tan pananisia ed Katawan Jesu Cristo, a sikato so andi-saew ya onsabi ed saya a mundo, tan mantepel na dakel a beñgatla tan sikato so pateyen da ya onkana ed totoo to.",
                "7": "Tan nia, sakey ya angel na Katawan so añgibawag na saya ed siak, tan sikato so añgawit na makapaliket a balita ed kamareruak. Tan nia, siak so nibaki ed sikayo pian saya so ipakabat ko ed sikayo met, pian nawalaan kayo na makapaliket a balita; balet nia ag yo ak awaten.",
                "8": "Dia ed ontan, onia so inkuan na Katawan: Lapu ed awet na puso na saray totoo a Nephite, likud no sikara so mambabawi babawien ko so saray salitak ed sikara, tan babawien ko met so Espirituk ed sikara, tan ag ko la ra anosan, tan papuliktaren ko so puso na saray kaagian da sumpa ed sikara.",
                "9": "Tan ag onlabas so apat a lasus a taon sakbay ya igangan ko so pamakbak ed sikara; on, dalawen ko ra ed panamegley na espada tan eras tan salot.",
                "10": "On, sikara so dalawen ko ed masebeg a sanok ko, tan wala so saray kabiañgan na komapat a kailalakan a nabilay, ed saray kabusol yo, pian nanengneng da so sigpot a kadederal yo; tan saya so andi-saew ya onsabi likud no sikayo so mambabawi, kuan na Katawan; tan saraman so wala ed komapat a kailalakan so ondalaw ed kadederal yo.",
                "11": "Balet no sikayo so mambabawi tan ompawil kayo ed Katawan a Dios yo ipulisay ko a paarawien so pasnok ko, kuan na Katawan; on, onia so inkuan na Katawan, mapalar so saraman so mambabawi tan ompawil ed siak, balet abagey so saraman so ag mambabawi.",
                "12": "On, abagey so saya a baleg a ciudad na Zarahemla; tan nia, makaseñgeg ed saray matunong kanian saya so nilaban; on, abagey so saya a baleg a ciudad, lapu ed nanenengneng ko, inkuan na Katawan, a wala so dakel, on, angan say babaleg a kabiañgan na saya a baleg a ciudad, paaweten da so saray puso ra sumpa ed siak, inkuan na Katawan.",
                "13": "Balet mapalar so saraman so mambabawi, lapu ed sikara so iligyas ko. Balet nia, no ag lapu ed saray matunong a manaayam ed saya a baleg a ciudad, nia, igangan ko so apoy ya onleksab manlapu ed tawen tan manderal ed saya.",
                "14": "Balet nia, say makaseñgeg saray matunong kanian saya so niligyas. Balet nia, say panaon onsabi, inkuan na Katawan, sano pagiten yo a papawayen so saray matunong ed limog yo, dia ed ontan sikayo so asinger la ya onkana ed kadederal; on, abagey so saya a baleg a ciudad, lapu ed saray karelmeñgan tan karumsisan a wala ed sikato.",
                "15": "On, tan abagey so ciudad na Gideon, lapu ed saray karelmeñgan tan karumsisan a wala ed sikato.",
                "16": "On, tan abagey so amin a ciudad a wala ed dalin a kaliber-liber, a kayarian na saray Nephite, lapu ed saray karelmeñgan tan karumsisan a wala ed sikara.",
                "17": "Tan nia, sakey ya ayew so onsabi ed dalin, inkuan na Katawan na saray Ejercito, makaseñgeg ed saray totoo a wala ed dalin, on, lapu ed saray karelmeñgan tan karumsisan da.",
                "18": "Tan nagawa, kuan na Katawan na saray Ejercito, on, say makapanyari tan tua a Dios tayo, a siopaman a mañgiamot na saray kayamanan da ed dalem na dalin saya so ag da la narumog lamet, lapu ed baleg ya inkaayew na dalin, likud no sikato so sakey a matunong a too tan saya so iamot to dia ed Katawan.",
                "19": "Tan gawaen ko, kuan na Katawan, a sikara so mañgiamot ed saray kayamanan da ed siak; tan naayew so saray ag mañgiamot na saray kayamanan da ed siak; tan angapo so makapañgiamot na saray kayamanan da ed siak no likud ed saray matunong; tan siopaman ya ag makapañgiamot na saray kayamanan to ed siak, sikato so naayew, tan ontan met ed kayamanan, tan angapo so makadundon ed saya lapu ed inkaayew na dalin.",
                "20": "Tan say agew onsabi ya iamot da so saray kayamanan da, lapu ed pilalek na saray puso ra ed kayamanan da; tan lapu ed pilalek na saray puso ra ed saray kayamanan da, tan iamot da so saray kayamanan da sano ibatikan da so saray kabusol da; lapu ed ag da inamot so saraya ed siak, naayew ira tan ontan met ed saray kayamanan da; tan dia ed saman ya agew sikara so nabakbak, kuan na Katawan.",
                "21": "Nengneng yo, totoo ed saya a baleg a ciudad, tan deñgel kayo ed saray salitak; on, deñgel kayo ed saray salita ya inkuan na Katawan, tan nia, inkuan to a sikayo so naayew lapu ed saray kayamanan yo, tan ontan met na saray kayamanan yo so naayew lapu ed pilalek na saray puso yo ed saraya, tan ag kayo dinmeñgel ed salita na saman so añgiter ed saraya ed sikayo.",
                "22": "Ag yo nanunotan so Katawan a Dios yo ed saray beñgatla ya imbendicion to ed sikayo, balet lawas yo a nanunotan so saray kayamanan yo, ya ag kayo misasalamat ed Katawan a Dios yo lapu ed saraya; on, saray puso yo so aliwan maasinger ed Katawan, balet saraya so napno na baleg a kinon, anga ed panagpasirayew, tan agay la ya inkalastog, panagibeg, pikokulkol, panagluko, panagpasegsegang, tan panagpatey, tan amin a nengneng na karelmeñgan.",
                "23": "Lapu ed saya ya inkagawa kanian say Katawan a Dios ingangan to ya onsabi so sakey ya ayew ya onsabi ed saya a dalin, tan ontan met ed saray kayamanan yo, tan saya lapu ed saray karelmeñgan yo.",
                "24": "On, abagey so saya a totoo, lapu ed saya a panaon a sinmabi, a pinagit yo so saray profeta, tan sikara so nilemlemew yo, tan tinutopak yo ra na bato, tan sikara so pinatey yo, tan ginawa yo so amin a kanengneñgan na karelmeñgan ed sikara, a siñga ginawa ra ed daan a panaon.",
                "25": "Tan natan sano mansalita kayo, ikuan yo: No komon saray agew mi sanen agew na saray ama mi nen saman, ag mi komon pinatey so saray profeta; ag mi ra tinutopak, tan ag mi ra pinagit.",
                "26": "Nia lalo kayo a mauges nen say sikara; tan unong a say Katawan mabilay, no say sakey a profeta so onsabi tan ibawag to ed sikayo so salita na Katawan, a sikato so mampaneknek ed saray kasalanan tan karelmeñgan yo, sikayo so mampasnok ed sikato, tan sikato so pagiten yo a papawayen tan seetan yo ya anapen so amin a polaing a panderal ed sikato; on, ikuan yo a sikato so sakey ya aliwa a tua a profeta, tan sikato so sakey a managkasalanan, tan makademonyo, lapu ed paneknekan to a saray kagagawa yo so mauges.",
                "27": "Balet nia, no say sakey a too so onla ed limog yo tan ikuan to: Gawa yo so saya, tan angapo so karelmeñgan; gawa yo so ontan tan ag kayo manirap, on, ikuan to: Mankurang kayo unong ed kinon na saray dili a puso yo; on, kurang kayo unong ed kinon na saray mata yo, tan gawa yo so antokaman a beñgatla a pilalek na saray puso yo—tan no sakey a too so onsabi ed limog yo tan saya so ikuan to ed sikayo, sikato so awaten yo, tan ikuan yo a sikato so sakey a profeta.",
                "28": "On, sikato so itanduro yo, tan iter yo ed sikato so kakanen yo; iter yo ed sikato so balitok yo, tan saray pilak yo, tan sikato so kawesan yo na ankabli a kawes; tan lapu ed sikato so mambabaga na makaruyo a salita ed sikayo, tan ikuan to ya amin so maong, dia ed ontan sikayo so ag makarumog na liñgo ed sikato.",
                "29": "O sikayo a marelmeng tan beñger a kailalakan; sikayo ya anawet tan matalker a teñger a totoo, kaonoñgan so kinabayag na pañgipasen yo a say Katawan nitepel to kayo? On, kaonoñgan so kinabayag na pañgitepel yo a sikayo so idawat na saray makulang-kulang tan bulag a manañgitunton? On, kaonoñgan so kinabayag na pampili yo na kabiluñgetan nen say liwawa?",
                "30": "On, nia, say pasnok na Katawan so aselselan la sumpa ed sikayo; nengneng yo, inayew to so dalin lapu ed karelmeñgan yo.",
                "31": "Tan nia, say panaon onsabi ya ayewen to so saray kayamanan yo, pian saraya so manmaliw ya andanglel, pian ag yo nabembenan so saraya; tan dia ed saray agew na inkaduka yo ag yo pagnayonen so saraya.",
                "32": "Tan dia ed saray agew na inkaduka yo sikayo so onnañgis ed Katawan; tan say nañgis yo so andi-kana, lapu ed say pambokbukor yo so sinmabi la ed sikayo, tan say kaderal yo so andi-saew la a nagawa; tan dia ed ontan sikayo so onnañgis tan ondageyem ed saman ya agew, kuan na Katawan na saray Ejercito. Tan dia ed ontan sikayo so manermen, tan mankuan:",
                "33": "O no komon siak so nambabawi, tan ag ko pinatey so saray profeta, tan tinutopak, tan pinagit a pinapaway. On, dia ed saman ya agew ikuan yo: O no komon anunotan mi so Katawan a Dios mi ed saman ya agew nen niiter ed sikami so saray kayamanan, tan dia ed ontan saraya komon so ag nanmaliw ya andanglel a saraya so naikbanan mi; tan nia, saray kayamanan mi so naandi la ed sikami.",
                "34": "Nia, mañgigaton kami dia na sakey a kagawaan tan dia ed kaimbuasan saya so angapo la; tan nia, saray espada mi so naekal ed sikami ed agew a saraya so anapen mi ya ikana ed bakal.",
                "35": "On, insinop mi so saray kayamanan mi tan saraya so kinmaronias manlapu ed sikami, lapu ed inkaayew na dalin.",
                "36": "O no komon sikami so nambabawi ed saman ya agew a say salita na Katawan so sinmabi ed sikami; tan nia say dalin so naayew, tan amin a beñgatla so nanmaliw ya andanglel, tan saraya so ag mi nabembenan.",
                "37": "Nia, sikatayo so aliber-liber na saray makapataktakot a pinalsa, on, sikatayo so aliktob na angeles na saman so manseseet a deralen so saray kamarerua tayo. Nia, saray karelmeñgan tayo so baleg. O Katawan, ag mo kasi nayari a babawien so pasnok mo ed sikami? Tan saya so salita yo ed saraman ya agew.",
                "38": "Balet nia, saray agew na panagsubok yo so linmabas la; impaleen yo so agew na kilalaban yo anga ed saya kapiganman so ag la nababawi, tan say kadederal yo so nagawa ya ag la nasaew; on, lapu ed inanap yo ed amin ya agew na bilay yo so saman so ag yo nagamoran; tan inanap yo so liket ed impangawa yo na karelmeñgan, a saya a beñgatla so sumlang ed kaugalian na inkamatunong a saya so wala ed makapanyari tan Andi-angaan a Pañgulo.",
                "39": "O sikayo a totoo ed saya a dalin, komon deñgelen yo so saray salitak! Tan pikasik a say pasnok na Katawan so niarawi komon ed sikayo, tan komon sikayo so mambabawi tan nilaban."
            },
            "14": {
                "1": "Tan natan agawa a si Samuel, a Lamanite, so namprofesiya na dakel ni a baleg ira a beñgatla a saraya so ag la nisulat.",
                "2": "Tan nia, inkuan to ed sikara: Nengneng yo, iter ko ed sikayo so sakey a pakapatnagan; tan limara a taon ni so onsabi, tan nia, dia ed ontan onsabi so Anak na Dios a manundon ed amin na saraman so manisia ed ñgaran to.",
                "3": "Tan nia, saya so iter ko ed sikayo a pakapatnagan ed panaon na isabi to; tan nia, wala so saray baleg a liwawa ed tawen, ya angan dia ed labi sakbay na isabi to angapo so biluñget, angan say pakanengneng na too a saya so siñga agew.",
                "4": "Dia ed ontan, wala so sakey ya agew tan sakey a labi tan sakey ya agew, a siñga saksakey ya agew tan angapo so labi; tan saya so onkana ed sikayo a pakapatnagan; lapu ed amta yo so ibutay na agew tan ontan met ed iselek to; dia ed ontan nakabatan da a peteg a wala so duara ya agew tan sakey a labi; manwari ya ontan say labi ag ombiluñget; tan saman so labi sakbay na inkianak to.",
                "5": "Tan nengneng yo, wala so ombutay a sakey a balo a bitewen, ya angapo ni so siñga onia ya anengneng yo; tan saya met so sakey a pakapatnagan ed sikayo.",
                "6": "Tan nia aliwa ni a saya ya amin, wala ni so dakerakel a pakapatnagan tan pakelaw ed tawen.",
                "7": "Tan nagawa a sikayo ya amin so nikelawan, tan mankelaw, lapu ed saya sikayo so niparukol ed dalin.",
                "8": "Tan nagawa a siopaman a manisia ed Anak na Dios, sikato met lamlamang so nawalaan na andi-angaan a bilay.",
                "9": "Tan nia, onia so ingangan na Katawan ed siak, ed panamegley na angel to, a siak so onla ed sikayo tan ibagak so saya a beñgatla ed sikayo; on, ingangan to ak a mamprofesiya na saraya a beñgatla ed sikayo; on, tan inkuan to ed siak: Ikelyaw mo ed saya a totoo, mambabawi kayo tan iparaan so dalan na Katawan.",
                "10": "Tan natan, lapu ed sakey ak a Lamanite, tan imbalikas ko ed sikayo so saray salita na Katawan ya ingangan to ed siak, tan lapu ed saya so ansakit sumpa ed sikayo, sikayo so mamapasnok ed siak tan aanapen yo a siak so deralen yo, tan siak so pinagit yo a pinapaway ed limog yo.",
                "11": "Tan nareñgel yo so saray salitak, kanian, lapu ed saya a gagala so inakaran ko dia ed tagey na padir na saya a ciudad, pian nareñgel yo tan nakabatan yo so saray panañgokom na Dios a manaalagar ed sikayo makaseñgeg ed saray karelmeñgan yo, tan ontan met pian nakabatan yo so saray nakaukolan ed pambabawi;",
                "12": "Tan ontan met pian nakabatan yo so isabi nen Jesu Cristo, say Anak na Dios, ya Ama na tawen tan dalin, say Manamalsa na amin a beñgatla manlapu ed gapo; tan pian nakabatan yo so saray pakapatnagan na isabi to, ed gagala a manisia kayo ed ñgaran to.",
                "13": "Tan no manisia kayo ed ñgaran to sikayo so mambabawi ed amin a kasalanan yo, pian dia ed onia sikayo so nawalaan na pakapaandi ed saraya ed panamegley na matunong a kimey to.",
                "14": "Tan nia, lamet, sakey ni a pakapatnagan so iter ko ed sikayo, on, say pakapatnagan na ipatey to.",
                "15": "Tan nia, sikato so andi-saew ya ompatey pian say kilalaban so onsabi; on, nakaukolan ed sikato tan manmaliw a nakaukolan a sikato so ompatey, pian nagawa so kioli ed bilay na saray inaatey, pian dia ed ontan saray totoo so naawit ed kawalaan na Katawan.",
                "16": "On, nia, saya a patey gagawaen to so kioli ed bilay, tan dundonen to so amin a katooan manlapu ed unaan a patey—saman so inkaespiritu a patey; lapu ed amin a katooan, lapu ed inkigapol nen Adan so asian ed kawalaan na Katawan, so nibilang ya inatey, mandapag ed beñgatla ya inkalaman tan beñgatla ya inkaespiritu.",
                "17": "Balet nia, say kioli ed bilay nen Cristo dundonen to so katooan, on, iñgen amin a katooan, tan awiten to ra ya ipawil ed kawalaan na Katawan.",
                "18": "On, tan awiten a nagawa so nakaukolan ed pambabawi, a siopaman a mambabawi sikato met lamlamang so ag nabatang tan nibuntok ed apoy; balet siopaman ya ag mambabawi sikato so nabatang tan ibuntok ed apoy; tan onsabi ed sikara lamet so sakey a patey na espiritu, on, komadua a patey, tan sikara so nabatang lamet ed saray beñgatla a nipaakar ed inkamatunong.",
                "19": "Dia ed ontan mambabawi kayo, mambabawi kayo, dia ed pakapikabat yo ed saraya a beñgatla tan ag yo sumpalen mantepel kayo ed inkasikayo a naawit ed kadodusa, tan sikayo so naawit ed saya a komadua a patey.",
                "20": "Balet nia, unong ed inkuan ko ed sikayo nipaakar ed sakey ni a pakapatnagan, say pakapatnagan na ipatey to, nia, dia ed saman ya agew a sikato so manlikna na patey say agew so ombiluñget tan ag mañgiter na liwawa to ed sikayo; tan ontan met ed bulan tan saray bitewen; tan angapo so liwawa ed tapew na saya a dalin, iñgen manlapu ed panaon na panirap to na patey, ed loob na talora ya agew, anga ed sikato so onoli ed bilay manlapu ed saray inaatey.",
                "21": "On, dia ed oras na pañgiawat to ed espiritu to wala so saray karul tan kirmat ed loob na dakel ya oras, tan say dalin so onyegyeg tan onmayegmeg; tan saray ankakabaleg a bato a wala ed tapew na saya a dalin, mandapag a wala ed tapew na dalin odino dia ed dalem, a kabat yo ed saya a panaon so tibukel, odino say babaleg a kabiañgan na saya so sakey a tibukel a beñgatla, saraya so nabuyak;",
                "22": "On, saraya so naboybuyak a mankaddua, tan saraya so naalmo ed saray letak tan lamat, tan apisag-pisag ed tapew na amin a dalin, on, mandapag dia ed tapew na dalin tan dia ed dalem.",
                "23": "Tan nia, wala so saray mabiskeg a bagyo, tan dakel so saray palandey ya onabeba, a siñga patar, tan wala so saray pasen a tatawagen natan a patar so manmaliw a palandey, ya agay la so kinaatagey da.",
                "24": "Tan dakel a dalan so nabuyak, tan dakel a ciudad so manmaliw ya angapo so manayam.",
                "25": "Tan dakel a lubok so nalukasan, tan iawat da so dakel ed saray inaatey da; tan dakel a sasantos so omparungtal ed dakel.",
                "26": "Tan nia, dia ed onia so impisalita na angel ed siak; tan inkuan to ed siak a wala so saray karul tan kirmat ed loob na dakel ya oras.",
                "27": "Tan inkuan to ed siak a legan ya onlalabas so karul tan kirmat, tan ontan met ed mabiskeg a bagyo, a saraya a beñgatla so nagawa, tan say biluñget sakoban to so tapew na amin a dalin ed loob na talora ya agew.",
                "28": "Tan say angel inkuan to ed siak a dakel so makanengneng na ankakabaleg ni nen say saraya a beñgatla, ed gagala pian manisia ra a saraya a pakapatnagan tan saraya a pakelaw so nakaukolan a nagawa ed amin a tapew na saya a dalin, ed gagala ya angapo so señgegan na ag-panisia ed limog na anak na saray totoo—",
                "29": "Tan saya a gagala so onkana ed siopaman a manisia so nilaban, tan siopaman ya ag manisia, sakey a matunong a tutol so onsabi ed sikara; tan ontan met no sikara so nadusa sikara so añgawit ed dili a kadodusa ra.",
                "30": "Tan natan nunot yo, nunot yo, kaagian ko, siopaman so ompatey, sikato so ompatey ed inkasikato a dili; tan siopaman so mangawa na karelmeñgan, saya so gawaen to ed inkasikato a dili; tan nia, sikayo so bulos; sikayo so naabuloyan ya ongalaw ed inkasikayo a dili; tan nia, say Dios initer to ed sikayo so kakabatan tan ginawa to kayo a bulos.",
                "31": "Initer to ed sikayo pian nakabatan yo so maong manlapu ed mauges, tan initer to ed sikayo pian pilien yo so bilay odino patey; tan nayarian yo so mangawa na maong tan sikayo so nipawil ed saman so maong, odino wala so kipawil na saman so maong ed sikayo; odino nayarian yo so mangawa na mauges, tan wala ed sikayo so saman so mauges ya ompawil ed sikayo."
            },
            "15": {
                "1": "Tan natan, inararok a kaagian, nia, ibawag ko ed sikayo likud no sikayo so mambabawi saray kaaboñgan yo so nataynan ya angapo so manayam.",
                "2": "On, likud no sikayo so mambabawi, saray kaasawaan yo wala so baleg a señgegan a sikara so onermen ed agew a sikara so mampasuso; tan salien yo so ombatik tan angapo so pasen a napansalimbeñgan; on, tan abagey ed saraman so wala so anak, tan sikara so ambelat tan ag ira makabatik, dia ed ontan, sikara so nagatin-gatinan tan natilak ira ya ompatey.",
                "3": "On, abagey so saya a totoo a sikara so tatawagen a totoo nen Nephi likud no sikara so mambabawi, sano nanengneng da so saraya ya amin a pakapatnagan tan pakelaw a saraya so nipanengneng ed sikara; tan nia, sikara so apili a totoo na Katawan; on, saray totoo nen Nephi so inaro to, tan ontan met dinusa to ra; on, dia ed agew na saray karelmeñgan da sikara so dinusa to lapu ed inaro to ra.",
                "4": "Balet nia kaagian ko, saray Lamanite so binusol to lapu ed saray kagagawa ra a mauges ya andi-tonda, tan saya so lapu ed karelmeñgan na sisia a tawir na kaamaan da. Balet nia, say kilalaban so sinmabi ed sikara lapu ed impampulong na saray Nephite; tan lapu ed saya a gagala say Katawan pinarukey to so saray agew da.",
                "5": "Tan pilalek ko a nengneñgen yo a say babaleg a kabiañgan da so wala ed dalan na susumpalen da, tan sikara so mankokurang a maalwar ed arap na Dios, tan susumpalen da so saray gangan to tan saray tutuntonen to tan saray panañgokom to unong ed gangan nen Moises.",
                "6": "On, ikuan ko ed sikayo, a say babaleg a kabiañgan da saya so gagawaen da, tan pansasagpotan da ed andi-kesaw a seet pian naawit da so saray nakdaan ni a kaagian da ed pikakabat na katuaan; dia ed ontan wala so dakel ya onaarum ed saray bilang da ya inagew-agew.",
                "7": "Tan nia, kabat yo ed inkasikayo a dili, lapu ed naimatonan yo so saya, tan no kaonoñgan so kinarakel na saray naaawit ed pikakabat na katuaan, tan makapikabat ed saray marelmeng tan marumsis a sisia a tawir na kaamaan da, tan sikara so nitunton a manisia ed saray masanto a kasulatan, on, dia ed saray profesiya na saray masanto a profeta, a saraya so nisulat, a saya so añgiwanwan ed sikara ed pananisia ed Katawan, tan dia ed pambabawi, a saya a pananisia tan pambabawi so añgawit na inkaoman na puso ed sikara—",
                "8": "Dia ed ontan, no kaonoñgan so kinarakel na saray akarapat ed saya, kabat yo ed inkasikayo a dili a sikara so malet tan ag-nagiing ed say pananisia, tan dia ed beñgatla a señgegan na impanmaliw da a bulos.",
                "9": "Tan kabat yo met ya inkutkot da so saray agamil da ed bakal, tan antakot da la ya alaen so saraya ag la piga a dia ed antokaman a pamaakaran sikara so makapankasalanan; on, anengneng yo ya antakot da so mankasalanan—tan nia lablabayen da la a sikara so nagatin-gatinan tan pateyen na saray kabusol da, tan ag da itagey so saray espada da sumpa ed sikara, tan saya so lapu ed pananisia ra ed si Cristo.",
                "10": "Tan natan, lapu ed ag ira nagiing sanen anisia ra ed saman a beñgatla a sisiaen da, lapu ed elet da ed bekta a sikara so aliwawaan, nia, bendicionan ira na Katawan tan parukeyen to so saray agew da, manwari ya ontan a wala so saray karelmeñgan da—",
                "11": "On, angan sikara so onlasay ed ag-pananisia say Katawan parukeyen to so saray agew da, anga ed isabi na panaon a saya so sinalita na kaamaan tayo, tan ontan met nen profeta Zenos, tan dakerakel ni a profeta, nipaakar ed kipawil na saray kaagian tayo, saray Lamanite, ed pikakabat lamet ed katuaan—",
                "12": "On, ikuan ko ed sikayo, a dia ed saray kaunoran a panaon saray sipan na Katawan so niiter met ed saray kaagian tayo, saray Lamanite; tan angaman ontan a dakel so kairapan ya onsabi ed sikara, tan angaman sikara so nadagdag diman tan dia ed tapew na dalin, tan sikara so anupan, tan sikara so nabakbak tan natayak ed arawi a pasen, ya angapo so pasen a napansalimbeñgan da, say Katawan so manmaliw a mapañgasi ed sikara.",
                "13": "Tan saya so unong ed say profesiya, a sikara so naawit lamet ed tua a kakabatan, a saya so pikakabat ed Mananundon da, tan saman so baleg tan matua a managpastol da, tan sikara so nibilang ed limog na saray karnero to.",
                "14": "Dia ed ontan ikuan ko ed sikayo, a magmaong ni ra nen say sikayo, likud no sikayo so mambabawi.",
                "15": "Tan nia, no saray makapakelaw a kimey so nipanengneng ed sikara a saraya so nipanengneng ed sikayo, on, ed saraman so linmasay ed ag-pananisia makaseñgeg ed saray sisia a tawir na kaamaan da, nanengneng yo ed inkasikayo a dili a kapiganman ag la ra onlasay ed ag-pananisia.",
                "16": "Dia ed ontan, inkuan na Katawan: Ag ko ra sigpot a deralen, balet gawaen ko dia ed agew na kakabatan ko a sikara so ompawil lamet ed siak, inkuan na Katawan.",
                "17": "Tan natan nia, inkuan na Katawan, nipaakar ed saray totoo a Nephite: No sikara so ag mambabawi, tan onoren da so linawak, sigpot ko ra a deralen, kuan na Katawan, lapu ed ag da pananisia angaman ontan a dakel so saray ankakabaleg a kimey a ginawak ed limog da; tan unong ya andi so duarua a say Katawan so mabilay saraya ya amin a beñgatla so onia, inkuan na Katawan."
            },
            "16": {
                "1": "Tan natan, agawa a wala so dakel ya akadñgel ed saray sinalita nen Samuel, a Lamanite, ya insalita to ed tagey na padir na ciudad. Tan no kaonoñgan karakel so saray anisia ed salita to so linma tan inanap da si Nephi; tan sanen sikara so linma tan sikato so nalmo ra impatua ra ed sikato so saray kasalanan da tan ag da imburi, lapu ed pilalek da a sikara so nabiniagan ed Katawan.",
                "2": "Balet no kaonoñgan karakel so saray ag manisia ed saray salita nen Samuel so mamapasnok ed sikato; tan sikato so tinutopak da na bato ed kawalaan to a padir, tan ontan met dakel so nampana ed sikato legan a manalalagey ed padir; balet say Espiritu na Katawan so wala ed sikato, a dia ed onia sikato so ag da nakena na saray bato ra odino na saray pana ra.",
                "3": "Natan sanen anengneng da a sikato so ag da nakena, wala so dakel ni ya anisia ed salita to, a dia ed saya sikara so linma ed si Nephi a mampabiniag.",
                "4": "Tan nia, si Nephi so mambibiniag, tan mamproprofesiya, tan mampupulong, a mañgikekelyaw na pambabawi ed saray totoo, a mañgipapanengneng na saray pakapatnagan tan pakelaw, a mankikimey na saray milagro ed limog na saray totoo, pian nakabatan da a si Cristo so magano la ya onsabi—",
                "5": "Ibabaga to ed sikara so saray beñgatla a magano la ya onsabi, pian nakabatan da tan nanunotan da ed panaon ya isabi to a saraya so nipasakbay la ed sikara, ed gagala pian sikara so manisia; dia ed ontan no kaonoñgan karakel so saray anisia ed saray salita nen Samuel so linma ed sikato a pabiniagan, lapu ed sikara so linma a mambabawi tan mañgipapatua ed saray kasalanan da.",
                "6": "Balet say karaklan ed sikara so ag manisia ed saray salita nen Samuel; dia ed ontan sanen anengneng da a sikato so ag da nakena ed saray bato ra tan saray pana ra, sikara so inmeyag ed saray kapitan da, a nankuan: Alaen yo so saya a too tan sikato so balor yo, tan nia sikato so awalaan na demonyo; tan lapu ed pakapanyari na demonyo a wala ed sikato ag tayo nakena ed saray bato tayo tan saray pana tayo; dia ed ontan sikato so alaen yo tan balor yo, tan iarawi yo.",
                "7": "Tan sanen sikara so linma pian sikato so degkeman da, nia, sikato so tinmaboy ed padir, tan sikato so batik a pinmaway ed dalin da, on, anga ed dili a dalin to, tan ginapoan to so nampulong tan namprofesiya ed limog na saray totoo to.",
                "8": "Tan nia, sikato so ag la nadñgelan a kapiganman ed limog na saray Nephite; tan onia so kipapasen na kiwas na saray totoo.",
                "9": "Tan dia ed onia so impansampot na komawalomplo tan anem a taon ya oley na saray okom ed saray totoo nen Nephi.",
                "10": "Tan dia ed onia met so impansampot na komawalomplo tan pito a taon ya oley na saray okom, a say karaklan ed saray totoo so nampatuloy ira ed kinon tan karelmeñgan da, tan say daiset a kabiañgan da so mankokurang a maalwar ed arap na Dios.",
                "11": "Tan onia met so indalan na saray kipapasen ed komawalomplo tan walo a taon ya oley na saray okom.",
                "12": "Tan wala balet so melag ya añgumanan na kiwas na saray totoo, likud labat ed saray totoo ginmapo ra a mampaawet ed karelmeñgan, tan dinmakel la a dinmakel so ginagawa da a sumlang ed saray gangan na Dios, ed komawalomplo tan siam a taon ya oley na saray okom.",
                "13": "Balet agawa ed komasiamaplo a taon ya oley na saray okom, wala so saray ankakabaleg a pakapatnagan a niiter ed saray totoo, tan saray pakelaw; tan saray salita na saray profeta so ginmapo la a nasumpal.",
                "14": "Tan saray angeles so pinmanengneng ed saray totoo, ed saray makabat a totoo, tan imbawag da ed sikara so makapaliket a balita na baleg a gayaga; dia ed onia ed saya a taon saray masanto a kasulatan so ginmapo la a nasumpal.",
                "15": "Angaman ontan, saray totoo ginapoan da a paaweten so saray puso ra, amin likud ed saray mananisia ed sikara, mandapag ed saray Nephite tan ontan met ed saray Lamanite, tan ginapoan da so manmatalek ed dili a biskeg da tan dia ed dili a kakabatan da, a kuan da:",
                "16": "Saray arum a beñgatla nayari ya aparlesan da a duga, ed limog na dakerakel; balet nia, sikakabat kami a saraya ya ankakabaleg tan makapakelkelaw a kimey so ag nayari a nagawa, a saraya so asalita la.",
                "17": "Tan ginapoan da so mankatunoñgan tan mambaliñgaan ed limog da a dili, a kuan da:",
                "18": "Tan aliwa a makatunoñgan a wala so pinalsa a sakey a Cristo ya onsabi; no ontan, tan no sikato so Anak na Dios, say Ama na tawen tan dalin, unong a saya so asalita la, akin ag to ipanengneng so inkasikato a dili ed sikatayo a siñga dia ed saray wala ed Jerusalem?",
                "19": "On, akin ag to ipanengneng so inkasikato a dili ed saya a dalin a siñga dia ed dalin na Jerusalem?",
                "20": "Balet nia, kabat tayo a saya so marelmeng a sisia a tawir, a saya so impalima ed sikatayo na kaamaan tayo, a señgegan pian sikatayo so nepeg a manisia ed saray ankakabaleg tan makapakelaw a beñgatla a nagawa, balet aliwa ed limog tayo, balet dia ed sakey a dalin ya arawrawi, ed dalin ya ag tayo kabat; dia ed ontan nayarian da tayo a pansansiaen ed ag-pikakabat, lapu ed ag tayo natasian ed dili a mata tayo a saraya so tua.",
                "21": "Tan saraya so gawaen da, dia ed kasiliban tan misterioso a gawa na saman a sakey a mauges, a mankimey na saray ankabaleg a misterio ya ag tayo natalusan, a saya pagnayonen to itayo ya aripen na saray salita ra, tan aripen da met, lapu ed sikara so panmatalekan tayo a mambañgat ed sikatayo na salita; tan dia ed onia mansiansia itayo ed ag-pikakabat no sikatayo so ontoluk ed sikara, ed amin ya agew na bilay tayo.",
                "22": "Tan dakel ni a beñgatla so ninunot na saray totoo ed dalem na saray puso ra, a saraya so makulang-kulang tan andi-kakanaan; tan sikara so mapalalo ya asigen-sigen, lapu ed si Satanas ginewgew to ra a mangawa na karelmeñgan ya andi-tonda; on, sikato so tinmutunog ya añgitayak na saray deñgel-deñgel tan saray baliñgaan ed tapew na dalin, pian paaweten to so puso na saray totoo sumpa ed saman so maong tan sumpa ed saman so onsabi.",
                "23": "Tan angaman wala so saray pakapatnagan tan pakelaw a niiter ed limog na saray totoo na Katawan, tan saray dakel a milagro ya agawa, si Satanas so awalaan na mabiskeg a bemben ed puso na saray totoo ed tapew na amin a dalin.",
                "24": "Tan onia so impansampot na komasiamaplo a taon ya oley na saray okom ed saray totoo nen Nephi.",
                "25": "Tan dia ed onia nansampot so libro nen Helaman, unong ed saray kasulatan nen Helaman tan saray anak to a lalaki."
            }
        }
    },
    "3-ne": {
        "meta": {
            "slug": "3-ne",
            "name": "Komatlo a Nephi",
            "chapterWord": "Tekap"
        },
        "chapters": {
            "1": {
                "intro": "Tan si Helaman so laki ya anak nen Helaman, a sikato so laki ya anak nen Alma, a laki ya anak nen Alma, a sikato so kapolian nen Nephi a laki ya anak nen Lehi, a sikato so pinmaway a nanlapu ed Jerusalem ed unaan a taon ed oley nen Sedekias, ya ari na Juda.",
                "1": "Natan agawa a say komasiamaplo tan sakey a taon so linmabas tan saya so anem a lasus a taon nanlapu ed panaon ya intaynan nen Lehi ed Jerusalem; tan dia ed saya a taon si Lachoneus so pañgulo ya okom tan gobernador ed saman a dalin.",
                "2": "Tan si Nephi, say laki ya anak nen Helaman, so sinmipot a pinmaway ed dalin na Zarahemla, ya initer to so pakaoley ed laki ya anak to a si Nephi, a sikato so sankapañguloan a laki ya anak to, so nipaakar ed saray piligo a gansa, tan amin a kasulatan a nisinop, tan amin a beñgatla ya insinop a sagrado nanlapu ed intaynan nen Lehi a pinmaway ed Jerusalem.",
                "3": "Dia ed saya sikato so tinmaynan a pinmaway ed saman a dalin, tan no iner so nila to, angapo so too a makapikabat; tan say laki ya anak to a si Nephi so añgisinop ed saray kasulatan ed lugar to, on, say kasulatan a nipaakar ed saya a totoo.",
                "4": "Tan agawa a dia ed kagapo na komasiamaplo tan dua a taon, nia, saray profesiya na saray profeta so ginmapo la a nasumpal a nagnap; tan wala so saray ginmapo a makapakelaw a pakapatnagan tan makapakelaw ira a milagro so sinmabi ed limog na saray totoo.",
                "5": "Balet wala so arum a ginmapo a nankuan a say panaon so linmabas la nipaakar ed kasumpal na saray salita, a saraya so sinalita nen Samuel, a Lamanite.",
                "6": "Tan ginapoan da so mangayaga ed saray kaagian da, a kuan da: Nia say panaon so linmabas la, tan saray salita nen Samuel so ag asumpal; dia ed ontan, say gayaga tan pananisia yo nipaakar ed saya a beñgatla so naandian la na kakanaan.",
                "7": "Tan agawa a nangawa ra na maksil ya iñgal ed amin a dalin; tan saray totoo ya anisia ginmapo ra a manermen, ag la piga dia ed antokaman a pamaakaran saraman a beñgatla ya asalita so ag la nagawa.",
                "8": "Balet nia, sikara so nambantay ya andi-tonda ed saman so agew tan saman a labi a saya so manmaliw a siñga sakey labat ya agew a siñga angapo so labi, pian nakabatan da a say pananisia ra so ag naandian na kakanaan.",
                "9": "Natan agawa a wala so sakey ya agew ya imbiig na saray aliwan mananisia, ya amin ya anisia ed saraman so ugali a tinawir sikara so pateyen da likud no say pakapatnagan so nagawa, a saya so initer nen Samuel a profeta.",
                "10": "Natan agawa sanen si Nephi, say laki ya anak nen Nephi, anengneng to so saya a karelmeñgan na saray totoo to, say puso to so maermen a mapalalo.",
                "11": "Tan agawa a sikato so linma a pinmaway tan intewek to so inkasikato ed dalin, tan nampikasi a maksil ed Dios to onkana ed saray totoo to, on, saraman so ñgalñgali la naderal lapu ed pananisia ra ed ugali a tawir na kaamaan da.",
                "12": "Tan agawa a sikato so nampikasi a maksil ed Katawan ed loob na sanagew; tan nia, say voces na Katawan so sinmabi ed sikato, a nankuan:",
                "13": "Itangwam so ulom tan manliket ka a maong; tan nia, say panaon asinger la, tan dia ed saya a labi niiter so pakapatnagan, tan dia ed kaimbuasan siak so onsabi ed mundo, pian ipanengneng ko ed mundo a sumpalen ko ya amin so saraman so ingangan ko a salitaen ed panamegley na sañgi na saray masanto a profetak.",
                "14": "Nia, siak so onsabi ed inkasiak a dili, a manumpal ed amin a beñgatla ya impakabat ko ed saray anak na totoo manlapu ed inletneg na mundo, tan pian gawaen ko so linawa, na mandapag ya Ama tan say Anak—ed Ama lapu ed siak, tan ed Anak lapu ed laman ko. Tan nia, say panaon so asinger la, tan dia ed saya a labi niiter la so pakapatnagan.",
                "15": "Tan agawa a saray salita a sinmabi ed kinen Nephi so asumpal, unong a saraya so asalita; tan nia, dia ed inselek na agew, angapo so biluñget; tan saray totoo ginmapo ra ya onkelaw lapu ed angapo so biluñget sanen sinmabi so labi.",
                "16": "Tan wala so dakel, ed saray ag-anisia ed salita na saray profeta, so niparukol ed dalin tan siñga ra inatey, lapu ed kabat da a say baleg a plano na kadederal ya imparaan da onkana ed saraman so anisia ed saray salita na saray profeta so ag natuloy; lapu ed saray pakapatnagan a niiter so nagagawa la.",
                "17": "Tan sikara so ginmapo ed pikakabat a say Anak na Dios so ag-mabayag sikato so ompatnag; on, dia ed antikey a salita, amin a totoo ed tapew na dalin manlapu ed sagur ya anga ed bokig, mandapag dia ed dalin ed baybay tan dalin ed abalaten, sikara so mapalalo a kinmelaw kanian sikara so niparukol ed dalin.",
                "18": "Lapu ed kabat da a saray profeta pinaneknekan da so saraya a beñgatla ed loob na dakel a taon, tan saray pakapatnagan a niiter so nagagawa la; tan ginmapo ra ya ontakot lapu ed saray karelmeñgan da tan say ag da panisia.",
                "19": "Tan agawa ya angapo so biluñget ed saman a labi, balet maliwliwawa a siñga kaaguan. Tan agawa a say agew so binmutay ed kaimbuasan lamet, unong ed gendat ya ipapaway to; tan amta da a dia ed saman ya agew say Katawan so nianak, lapu ed say pakapatnagan a niiter.",
                "20": "Tan agawa, on, say amin a beñgatla, angan say sankamelagan a kabiañgan, unong ed saray salita na saray profeta.",
                "21": "Tan agawa met a sakey a balo a bitewen so linmetaw, unong ed salita.",
                "22": "Tan agawa a nanlapu ed saya a panaon wala so saray ginmapo a tilaan a sinmabi ed limog na saray totoo, ed panamegley nen Satanas, pian paaweten to so saray puso ra, ed gagala pian ag ira manisia ed saraman a pakapatnagan tan pakelaw ya anengneng da; balet manwari ya ontan a wala so saray panagtila tan panagpalikdo say dakel a kabiañgan na saray totoo so anisia, tan apasimbalo ra ed Katawan.",
                "23": "Tan agawa a si Nephi so linma ed limog na saray totoo, tan ontan met wala so dakel, so bininiagan to onkana ed pambabawi, lapu ed saya wala so baleg a pamaandi na saray kasalanan. Tan dia ed onia saray totoo ginmapo ra lamet a nawalaan na kareenan ed saman a dalin.",
                "24": "Tan angapo so saray baliñgaan, likud ed saray pigara a ginmapo a nampulong, a panseseetan da a paneknekan ed panamegley na saray masanto a kasulatan ya ag la nakaukolan a sumpalen so saray gangan nen Moises. Natan dia ed saya a beñgatla sikara so aliñgo, lapu ed ag da atalusan so saray masanto a kasulatan.",
                "25": "Balet agawa ya ag abayag sikara so apasimbalo, tan sikara so akuyong ed saray liñgo a kawalaan da, lapu ed nipakabat ed sikara a say gangan so ag ni asumpal, tan saya so nakaukolan a nasumpal anga ed sankamelagan a kabiañgan; on, say salita so sinmabi ed sikara a saya so nakaukolan a nasumpal; on, angan sakey a tulnek odino melag a tanda so ag onlabas anga ed nasumpal ya amin; kanian dia ed saman lamlamang a taon sikara so naawit ed kakabatan ed saray liñgo ra tan impatua ra so saray kasalanan da.",
                "26": "Tan dia ed onia linmabas so komasiamaplo tan dua a taon, ya añgawit na maliket a balita ed saray totoo lapu ed saray pakapatnagan ya agawa, unong ed saray salita ya improfesiya na amin a masanto a profeta.",
                "27": "Tan agawa a say komasiamaplo tan talo a taon so linmabas met ed kareenan, likud labat ed saray matatakew a Gadianton, a manaayam ed saray kapalandeyan, a sikara so mamapairap ed saman a dalin; tan ontan la so biskeg na panaamotan da tan saray maamot a pasen da kanian saray totoo ag da ra nadaeg; dia ed ontan, sikara so nangawa na dakel a panagpatey, tan sikara so nangawa na dakel a panagpatey ed limog na saray totoo.",
                "28": "Tan agawa a dia ed komasiamaplo tan apat a taon sikara so dinmakel ed bilang, makaseñgeg wala so dakel a sinmian a Nephite a binmatik ed sikara, a señgegan na baleg ya ermen ed saraman so Nephite ya atilak ed saman a dalin.",
                "29": "Tan wala met so señgegan na baleg ya ermen ed limog na saray Lamanite; tan nia, dakel so saray anak da so binmaleg tan ginapoan da so binmiskeg ed taon, tan sikara so nanoley ed sikara a dili, tan sikara so iniarawi na arum a Zoramite, ed panamegley na saray panagtila ra tan makasagiat a salita ra a mitipon ed saray matatakew a Gadianton.",
                "30": "Tan dia ed onia saray Lamanite so asigen-sigen met, tan ginmapo ya onlasay ed pananisia ra tan inkamatunong da, lapu ed karelmeñgan na saray ontotubo a kailalakan."
            },
            "2": {
                "1": "Tan agawa ya onia met so inlabas na komasiamaplo tan lima a taon, tan saray totoo ginmapo a nalingwanan da la so saray agawa a pakapatnagan tan pakelaw a nadñgel da, tan ginmapo a manmelag la a manmelag so pankelaw da ed sakey a pakapatnagan odino sakey a pakelaw a nanlapu ed tawen, lapu ed saya ginmapo ya inmawet so saray puso ra, tan apereñgan so saray kanunotan da, tan ginapoan da la so ag manisia ed amin a nadñgel tan anengneng da—",
                "2": "Momotekteken da ed dili a puso ra so saray beñgatla ya andi-kana, a saraya so nanlapu ed totoo tan dia ed pakapanyari na demonyo, pian niarawi tan palikdoen da so puso na saray totoo; tan dia ed onia si Satanas kinayarian to lamet so puso na saray totoo, dia ed onia abulag to so saray mata ra tan sikara so iniarawi to a manisia a saray doctrina nen Cristo so sakey a makulang-kulang tan sakey ya andi-kana a beñgatla.",
                "3": "Tan agawa a saray totoo so ginmapo ra a binmiskeg ed karelmeñgan tan karumsisan; tan sikara so ag manisia a wala ni so saray niiter a pakapatnagan odino pakelaw; tan si Satanas so nanliber-liber, a mañgiaarawi ed puso na saray totoo, a sikara so tutuksoen to tan sosugsogan to a mangawa na baleg a karelmeñgan dia ed dalin.",
                "4": "Tan dia ed onia so inlabas na komasiamaplo tan anem a taon; tan ontan met ed komasiamaplo tan pito a taon; tan ontan met ed komasiamaplo tan walo a taon; tan ontan met ed komasiamaplo tan siam a taon;",
                "5": "Tan ontan met linmabas so sanlasus a taon manlapu ed saray agew nen Mosiah, a sikato so ari ed saray totoo na Nephite.",
                "6": "Tan anem a lasus tan siam a taon so linmabas la nanlapu ed intaynan nen Lehi ed Jerusalem.",
                "7": "Tan siam a taon la so linmabas nanlapu ed saman so panaon sanen say pakapatnagan so niiter, a saya so sinalita na saray profeta, a si Cristo so onsabi ed mundo.",
                "8": "Natan saray Nephite ginapoan da so mambilang na panaon manlapu ed say pakapatnagan so niiter, odino nanlapu ed insabi nen Cristo; dia ed ontan, siam a taon la so linmabas.",
                "9": "Tan si Nephi, ya ama nen Nephi, a sikato so añgimatalekan ed saray kasulatan, so ag la pinmawil ed dalin na Zarahemla, tan angapo la so pakarumogan ed sikato ed amin a dalin.",
                "10": "Tan agawa a saray totoo so nansiansia ni ed karelmeñgan, angaman dakerakel la so profesiya tan pulong so niiter ed limog da; tan onia met so inlabas na komasamplo a taon; tan say komalabinsakey a taon met so linmabas ed kaugsan.",
                "11": "Tan agawa ed komalabintalo a taon ginmapo so saray bakal tan baliñgaan ed lapag na dalin; lapu ed saray matatakew a Gadianton so nanmaliw ira a dakerakel, tan dakel so saray pinapatey da a totoo, tan ginawa ra ya andi-kakanaan so dakel a ciudad, tan intayak da so dakerakel a panagpatey tan dakel a panagpaterter na dala ed lapag na dalin, kanian nakaukolan ya amin a totoo, mandapag a Nephite tan Lamanite, ya alaen da so saray ayura ra sumpa ed sikara.",
                "12": "Dia ed ontan, amin a Lamanite ya apasimbalo ed Katawan so akiolop ed saray kaagian da, a Nephite, tan sikara so apasuotan, onkana ed pañgiagel da ed saray bilay da tan saray kaasawaan da tan saray anak da, ya alaen da so saray ayura ra sumpa ed saray matatakew a Gadianton, on, tan ontan met pian napagnayon da so pankatunoñgan da, tan saray pankanawnawa na simbaan da tan say panagpikasi ra, tan say kawayañgan tan inkabulos da.",
                "13": "Tan agawa a kasakbayan na saya a komalabintalo a taon so linmabas saray Nephite so ataktakot ed sigpot a kadederal lapu ed saya a bakal, a saya so nanmaliw a mapalalo ya ansakit.",
                "14": "Tan agawa a saraman so Lamanite ya akitipon ed saray Nephite so nibilang ed limog na saray Nephite;",
                "15": "Tan say inkaayew da so naekal ed sikara, tan say baog da so nanmaliw ya amputi a siñga saray Nephite;",
                "16": "Tan saray malangwer a lalaki tan saray bibii ya anak da so nanmaliw ira a malimgas, tan sikara so nibilang ed limog na saray Nephite, tan atawag ira a Nephite. Tan dia ed onia nansampot so komalabintalo a taon.",
                "17": "Tan agawa dia ed ingapo na komalabinapat a taon, say bakal ed baetan na saray matatakew tan saray totoo nen Nephi so nampatuloy tan nanmaliw a mapalalo ya ansakit; manwari ya ontan, saray totoo nen Nephi so akagamor na taluna ed saray matatakew, dia ed onia asunson ira ed dalin da a papawil ed saray kapalandeyan tan dia ed saray maamot a pasen da.",
                "18": "Tan dia ed onia nansampot so komalabinapat a taon. Tan dia ed komalabinlima a taon sikara lamet so linma sumpa ed saray totoo nen Nephi; tan makaseñgeg ed karelmeñgan na saray totoo nen Nephi, tan lapu ed dakel a baliñgaan tan gotgotan, saray matatakew a Gadianton so akagamor na baleg a taluna ed sikara.",
                "19": "Tan dia ed onia nansampot so komalabinlima a taon, tan dia ed onia saray totoo so wala ed kipapasen na doknal; tan say espada na kadederal so mambibitin ed petek da, dia ed onia ñgalñgali to ra bakbaken, tan saya so lapu ed karelmeñgan da."
            },
            "3": {
                "1": "Tan natan agawa dia ed komalabinanem a taon nanlapu ed insabi nen Cristo, si Lachoneus, say gobernador ed saman a dalin, so akaawat na sakey a sulat a nanlapu ed pañgulo tan gobernador na saya ya olop na saray matatakew; tan saraya so salita a nisulat, a nankuan:",
                "2": "Lachoneus, sankamagalañgan tan pañgulo a gobernador na saya a dalin, nia, insulat ko so saya a sulat ed sika tan iter ko ed sika so mapalalo a dayew lapu ed elet mo ya ag-nagiing, tan ontan met ed elet na saray totoom, a pagnanayonen yo so ipapasen yo a pankatunoñgan tan kawayañgan yo; on, sikayo so akatalindeg ya ag-nagiing, a siñga kayo tutuloñgan na lima na sakey a dios, ed pañgiagel ed kawayañgan yo, tan kayarian yo, tan bansa yo, odino saya so tatawagen yo na ontan.",
                "3": "Tan ipapasen ko a sakey ka a pakaskasi ed siak, sankamagalañgan a Lachoneus, a sakey ka a makulang-kulang tan andi-kana no ipapasen mo a nayarian mo so ontalindeg ya onsumpa ed ontan la a karakel na masesebeg a lalaki a wala ed silong na sankaatageyan a pakapanyarik, a natan ed saya a panaon akatalindeg ira a siaayura, tan manaalagar ira a tekep na baleg a pampirawat ed salita—Onla kayo ya ondugpa ed saray Nephite tan deral yo ra.",
                "4": "Tan siak, unong ed kakabatan ko ed espiritu ra ya ag patalo, lapu ed sikara so asubok la ed lawak na labanan, tan dia ed pikakabat ko ed andi-angaan a busol da ed sika makaseñgeg ed dakel ya aliwa a makatunoñgan a ginawam ed sikara, dia ed ontan no sikara so onla sumpa ed sika sikayo so dalawen da na sigpot a kadederal.",
                "5": "Dia ed ontan insulat ko so saya a sulat, tan kinapotan ko ed dili a limak, a sililikna ak ed pankaabigan yo, lapu ed elet yo ya ag-nagiing ed saman so sisiaen yo a pankatunoñgan yo, tan say magalang ya espiritu yo ed lawak na labanan.",
                "6": "Dia ed ontan isulat ko ed sika, lapu ed pilalek ko ya isuko yo ed saraya so totook, so saray ciudad yo, saray dalin yo, tan saray kayarian yo, nen say sikayo so dalawen da na espada tan say kadederal so onsabi ed sikayo.",
                "7": "Odino dia ed sananey a salita, isuko yo so inkasikayo ed sikami, tan mitipon kayo ed sikami tan mikabat kayo ed saray maamot a kimey mi, tan manmaliw kayo a kaagian mi pian sikayo so manmaliw a siñga sikami—aliwa ya aripen mi, balet kaagian mi tan kamuyong mi ed amin a pambibilay mi.",
                "8": "Tan nia, sambaan ko ed sika, no saya so gawaen mo, tekep na samba, sikayo so ag naderal; balet no ag yo gawaen so saya, sambaan ko ed sika katekep to so samba, a dia ed ontumbok a bulan igangan ko so saray ñgayew ko ya onlasur sumpa ed sikayo, tan ag da amperen so saray lima da tan angapo so iligyas da, balet sikayo so pateyen da, tan idapo ra so saray espada da ed sikayo, anga ed sikayo ya amin so sigpot a naandi.",
                "9": "Tan nia, siak si Giddianhi; tan siak so gobernador na saya a maamot a muyoñgan nen Gadianton; a saya a muyoñgan tan saray kimey to so kabat ko a maong; tan saraya so ginagawa la ed kadaanan a panaon tan saraya so niawat ed sikami.",
                "10": "Tan isulat ko so saya a sulat ko ed sika, Lachoneus, tan mailalo ak ya iawat yo so saray dalin yo tan saray kayarian yo, ya angapo la so onterter a dala, pian saraya a totook napapawil da so saray pankatunoñgan da tan say oley, a sikara so sinmian ya inmarawi ed sikayo lapu ed karelmeñgan yo ed impansamsam yo ed saray pankatunoñgan da ed panañgoley, tan likud no saya so gawaen yo, ibales ko so aliwa a kagagawa yo ed sikara. Siak si Giddianhi.",
                "11": "Tan natan agawa a sanen naawat nen Lachoneus so saya a sulat sikato so nikelawan na mapalalo, lapu ed ontan la a sebeg nen Giddianhi ed pañgipasuot to ed pankayarian to ed dalin na saray Nephite, tan ontan met ed panagtaktakot to ed saray totoo tan pañgibales to ed saray aliwa a kagagawa na saraman so ag akaawat na aliwa, bangbalet sikara so nangawa na aliwa ed inkasikara a dili lapu ed insian da ya inmarawi ra a linma ed saray marelmeng tan marumsis a matatakew.",
                "12": "Natan nia, saya a Lachoneus, say gobernador, so sakey a too a matunong, tan ag nataktakot ed saray panagpasuot tan panagtaktakot na sakey a matakew; dia ed ontan ag to sinisia so sulat nen Giddianhi, a gobernador na saray matatakew, balet ingangan to ed saray totoo to ya ontawag ira ed Katawan onkana ed biskeg sumpa ed panaon a saray matatakew so ondugpa sumpa ed sikara.",
                "13": "On, sikato so añgipaakseb na pakabat ed limog na saray totoo, a tiponen da so saray bibii, tan saray anak da, saray karnero tan baka ra, tan amin a nakaukolan da a pambilay, likud ed saray dalin da, ed sakey a pasen.",
                "14": "Tan ingangan to so pañgipaalagey na saray salimbeñgan ed kaliber-liber da, tan nakaukolan a saraya so mabisbiskeg. Tan ingangan to so saray ñgayew, mandapag a saray Nephite tan saray Lamanite, odino amin a nibilang ed limog na saray Nephite, so ipasen a bantay ed kaliber-liber pian bantayan da ra, tan iagel da ra ed saray matatakew no labi tan agew.",
                "15": "On, inkuan to ed sikara: Unong a say Katawan so mabilay, likud no sikayo so mambabawi ed amin a karelmeñgan yo, tan mikasi kayo ed Katawan, ag kayo nilaban ed lima na saray matatakew a Gadianton.",
                "16": "Tan agay la a kinabaleg tan makapakelkelaw so saray salita tan saray profesiya nen Lachoneus a saraya so añgiter na takot ed saray totoo; tan ginawa ra so angaan na pakayari ra unong ed saray salita nen Lachoneus.",
                "17": "Tan agawa a si Lachoneus so anuro na pinagkapañgulo na saray kapitan ed amin a ñgayew na saray Nephite, a mañgikurang ed sikara ed panaon a saray matatakew so ompaway ya onlasur ed saray kalawakan sumpa ed sikara.",
                "18": "Natan say sankaatageyan ed limog na amin a pañgulo na saray kapitan tan sikato so sankaatageyan a manañgigangan ed amin a ñgayew na saray Nephite so aturo, tan say ñgaran to Gidgiddoni.",
                "19": "Natan saya so kaugalian ed limog na amin a Nephite so manuro na pañgulo na saray kapitan, (likud labat ed panaon na karelmeñgan) na sakey a too a wala ed sikato so espiritu na puyan tan ontan met na profesiya; dia ed ontan, saya a Gidgiddoni so sakey a bantog a profeta ed limog da, tan sikato met so pañgulo ya okom.",
                "20": "Natan saray totoo inkuan da ed kinen Gidgiddoni: Mampikasi ka ed Katawan, tan sikatayo so onla ed tuktok na saray kapalandeyan tan dia ed saray kalawakan, pian sikatayo so ondugpa ed saray matatakew tan sikara so deralen tayo ed saray dalin da a dili.",
                "21": "Balet si Gidgiddoni inkuan to ed sikara: Say Katawan ag to iabuloy; tan no sikatayo so onla ya ondugpa ed sikara say Katawan iawat to itayo ed saray lima da; dia ed ontan iparaan tayo so inkasikatayo a dili ed pegley na saray dalin tayo, tan tiponen tayo ya amin so saray ñgayew tayo, tan sikatayo so ag ompegdat sumpa ed sikara, balet sikatayo so manalagar anga ed sikara so ondago sumpa ed sikatayo; dia ed ontan unong a say Katawan so lawas a mabilay, no onia so gawaen tayo sikara so iawat to ed saray lima tayo.",
                "22": "Tan agawa a dia ed komalabimpito a taon, sanen mansampot la so taon, say pakabat nen Lachoneus so akasabi la ed amin a pasen na dalin, tan inala ra so amin a kabayo ra, tan saray karwahe ra, tan amin a baka ra, tan amin a manok da, tan saray ayayep da, tan saray dawa ra, tan amin a pambilay da, tan sikara so nanakar a nilibo tan tungal a samplora a nilibo, ya anga ed akasabi ra ed aturo a pasen a pantitiponan da, pian iagel da so inkasikara sumpa ed saray kabusol da.",
                "23": "Tan say pasen ya aturo so say dalin na Zarahemla, tan say dalin a wala ed baetan na Zarahemla tan say dalin na Bountiful, on, anga ed ketegan na dalin na Bountiful tan dalin na Apalis.",
                "24": "Tan wala so dakerakel a nilibo a totoo a sikara so tinawag a Nephite, a nantitipon a nanoolop ed saya a dalin. Natan si Lachoneus ingangan to a mantitipon ira a manoolop ed dalin a mamaabalaten, lapu ed baleg ya ayew a wala ed dalin a mamabaybay.",
                "25": "Tan sinalimbeñgan da so inkasikara a dili sumpa ed saray kabusol da; tan sikara so nanayam ed sakey a pasen na dalin, tan ed sakey ya olop, tan inonor da so saray salita ya imbaga nen Lachoneus, dia ed onia sikara so nambabawi ed amin a kasalanan da; tan intañgay da so pikakasi ra ed Katawan a Dios da, a sikara so ilaban to ed panaon no saray kabusol da so onlasur sumpa ed sikara a milaban.",
                "26": "Tan sikara so maermen a mapalalo lapu ed saray kabusol da. Tan si Gidgiddoni ingangan to a mangawa ra na saray agamil da ed bakal ed nambabañgil a nengneng, tan nakaukolan a sikara so mabiskeg ed saray sakob na laman da, tan saray salimbeng na pagew, tan ontan met ed sakob na taklay, unong ed kanengneñgan na bilin to ed sikara."
            },
            "4": {
                "1": "Tan agawa a dia ed sampot na komalabinwalo a taon saraman a ñgayew na saray matatakew so namparaan ira ed bakal, tan ginapoan da so onlasur tan nampa-wil-pawil manlapu ed saray kapukdolan, tan ompaway ed saray palandey, tan dia ed kalawakan tan saray mabiskeg a kawalaan da, tan saray maamot a pasen da, tan ginapoan da a kayarianen so saray dalin, dia ed mandapag a dalin ed abalaten tan dalin ed baybay, tan ginapoan da a kayarianen so amin a dalin a tinaynan na saray Nephite, tan saray ciudad ya angapo so manaayam.",
                "2": "Balet nia, angapo so saray monanakap odino beñgatla a naanopan ed saman a dalin a tinaynan na saray Nephite, tan angapo so naanopan na saray matatakew likud dia ed saray kalawakan.",
                "3": "Tan saray matatakew ag ira nabilay likud labat no dia ed kalawakan, lapu ed pankaukolan da na naakan; tan saray Nephite tinaynan da so saray dalin da ya angapo so onkitakitaw, tan tinipon da so saray manok tan saray ayayep da tan amin a napambilay da, tan sikara so wala ed saksakey ya olop.",
                "4": "Dia ed ontan, angapo so pankanawnawa na saray matatakew a manamsam tan mañgala na naakan, likud no sikara so onla a milaban sumpa ed saray Nephite; tan lapu ed saray Nephite so wala ed saksakey ya olop, tan wala so baleg a bilang da, tan wala so insinop da ya onkana ed sikara a tagano, tan saray kabayo tan baka, tan saray manok ed nanduroma a kanengneñgan, a nayarian da so mambilay ed loob na pitora a taon, a dia ed loob na saya a panaon iilaloan da a naderal da la ya amin so saray matatakew ed tapew na saman a dalin; tan dia ed onia linmabas so komalabinwalo a taon.",
                "5": "Tan agawa a dia ed komalabinsiam a taon si Giddianhi nalmoan to a sikato so nakaukolan ya onla a milaban sumpa ed saray Nephite, lapu ed angapo so nagawaan da a pamaakaran pian mambilay ira likud ed pansamsam tan pantakew tan pampatey.",
                "6": "Tan ag da labay so mansisian ed inkasikara a dili ed tapew na saman a dalin pian dia ed onia nayarian da so mantanem na saray dawa, ag la piga saray Nephite so ondugpa ra ed sikara tan pateyen da ra; dia ed ontan si Giddianhi so añgiter na gangan ed saray ñgayew to a dia ed saya a taon sikara so onla a milaban sumpa ed saray Nephite.",
                "7": "Tan agawa a sikara so linma ed bakal; tan saya dia ed komanem a bulan; tan nia, agay la tan makapataktakot so agew ya iniakar da a mibakal; tan sikara so akabalkes a siñga unong ed kanengneñgan na saray matatakew; tan wala so katat na karnero ed balambang da, tan nankolor ira na dala, tan saray ulo ra so pinoklisan, tan wala so salimbeng na ulo ra; tan agay la tan makapataktakot so nengneng na saray ñgayew nen Giddianhi, lapu ed saray sakob na laman da, tan lapu ed sikara so akoloran na dala.",
                "8": "Tan agawa a saray ñgayew na Nephite, sanen anengneng da so kanengneñgan na saray ñgayew nen Giddianhi, sikara ya amin so dinmakmumo ed dalin, tan inkelyaw da so nañgis da ed Katawan a Dios da, a sikara so iligyas to tan sikara so ilaban to ed lima na saray kabusol da.",
                "9": "Tan agawa sanen saray ñgayew nen Giddianhi anengneng da so onia ginapoan da so oneyag ed maksil a voces, lapu ed gayaga ra, lapu ed impasen da a saray Nephite so niparukol lapu ed takot makaseñgeg ed kigtot da ed saray ñgayew da.",
                "10": "Balet dia ed saya a beñgatla sikara so aliñgo, tan saray Nephite ag ira tinmakot ed sikara; balet say tinakotan da say Dios da tan sikara so nampikasi ed sikato na panañgiagel; dia ed ontan, sanen saray ñgayew nen Giddianhi so dinmugpa ed sikara akaparaan ira ya onabet ed sikara; on, dia ed biskeg na Katawan sikara so inawat da.",
                "11": "Tan say bakal ginmapo ed saya a komanem a bulan; tan baleg tan makapataktakot so laban diman, on, baleg tan makapataktakot so panagpatey diman, a dia ed saman angapo ni so akabatan ya onia a kinabaleg na panagpatey ed limog na saray totoo nen Lehi nanlapu ed intaynan to ed Jerusalem.",
                "12": "Tan manwari ya ontan so saray impantaktakot tan samba a ginawa nen Giddianhi, nia, saray Nephite tinalo da ra, dia ed onia sikara so sinmener ed arapan da.",
                "13": "Tan agawa a si Gidgiddoni ingangan to ed saray ñgayew to ya osilan da ra anga ed ketegan na saray kalawakan, tan angapo so iligyas da ya angan sakey a napelag ed lima da ed dalan; tan dia ed onia inosilan da ra tan pinatey da ra, ya anga ed ketegan na kalawakan, iñgen anga ed impakasumpal da na gangan nen Gidgiddoni.",
                "14": "Tan agawa a si Giddianhi, a sikato so tinmalindeg tan akilaban a sisesebeg, so inosilan da nen sikato so binmatik; tan dia ed banal to lapu ed dakel ya impilaban to sikato so naabot tan pinatey da. Tan onia so impansampot nen Giddianhi a matakew.",
                "15": "Tan agawa a saray ñgayew na Nephite so amawil lamet ira ed pasen a salimbeñgan da. Tan agawa a saya a komalabinsiam a taon so linmabas, tan saray matatakew ag la ra linma lamet a mibakal; ni say sikara so linma lamet ed komaduamplo a taon.",
                "16": "Tan dia ed komaduamplo tan sakey a taon sikara so ag linma a mibakal, balet sikara so linma ed amin a gilig pian liktoben da so saray totoo nen Nephi; tan ipapasen da a no sakbayan da so saray totoo nen Nephi ed saray dalin da tan sikara so desdesen da ed amin a diking, tan no napaksot da so saray pankanawnawa ra a manlapu ed paway, saya so makaseñgeg na pañgiawat da ed inkasikara unong ed kaliktan da.",
                "17": "Natan anuro ra na sananey a pañgulo ed limog da, a say ñgaran to Zemnarihah; dia ed onia si Zemnarihah so nangangan ed saya a panliktob so nagawa.",
                "18": "Balet nia, saya so sakey a pankamaoñgan ed saray Nephite; lapu ed ag nayarian na saray matatakew a gawaen so andukey a panliktob ed sikara pian saya so makaiter na antokaman a kaugsan ed saray Nephite, lapu ed kinarakel na saray tagano ra a tinipon da.",
                "19": "Tan lapu ed kinaraiset na tagano ed limog na saray matatakew; tan nia, angapo so wala ed sikara likud ed karne a saya so pambibilay da, a saya a karne so aanopan da ed kalawakan;",
                "20": "Tan agawa a saray ayep ya aanopan so nanmaliw la a matalag ed kalawakan dia ed onia saray matatakew ñgalñgali la ra ompatey ed eras.",
                "21": "Tan saray Nephite ag ira tinmonda ed panaanap da ed labi tan agew, tan ondudugpa ra ed saray ñgayew da, tan papateyen da ra ed nilibo tan tungal asamplora a nilibo.",
                "22": "Tan dia ed onia nanmaliw a pilalek na saray totoo nen Zemnarihah so onsener ed saray getma ra, lapu ed baleg a kadederal a sinmabi ed sikara ed labi tan agew.",
                "23": "Tan agawa a si Zemnarihah ingangan to ed saray totoo to a sikara la so onsener ed panliliktob da, tan sikara la so onla ed arawi a pasen na dalin a mamabaybay.",
                "24": "Tan natan, si Gidgiddoni lapu ed kabkabat to so saya a getma ra, tan amta to so kapoy da lapu ed pankaukolan da na naakan, tan say baleg a panagpatey ya agawa ed limog da, dia ed ontan imbaki to so saray ñgayew to ed panaon na labi, tan sinakbayan da so dalan ed seseneran da, tan impasen to so saray ñgayew to ed dalan na seneran da.",
                "25": "Tan saya so ginawa ra ed panaon na labi, tan nankurang ira ya alabsanan da so kawalaan na saray matatakew, kanian dia ed kaimbuasan, nen saray matatakew gapoan da so kurang da, sikara so inabet na saray ñgayew na Nephite mandapag ed arapan da tan dia ed benegan da.",
                "26": "Tan saray matatakew a wala ed abalaten so apasakbayan ed pasen a seseneran da. Tan saraya ya amin so agawa lapu ed gangan nen Gidgiddoni.",
                "27": "Tan dakel a nilibo so insuko ra so inkasikara ya ipañgaw na saray Nephite, tan saray nakekeraan ed sikara so pinatey da.",
                "28": "Tan say pañgulo ra, a si Zemnarihah, so adakep tan imbitay da ed sakey a kiew, on, angan dia ed tuktok anga ed sikato so inatey. Tan sanen sikato so imbitay da ya anga ed sikato so inatey imbatang da so kiew ya intumba ed dalin, tan sikara so inmeyag ed maksil a voces, ya inkuan da:",
                "29": "Say Katawan komon iagel to so saray totoo to dia ed inkamatunong tan dia ed kasantosan na puso, pian sikara so mañgipatumba ed dalin na amin a mampilalek a mamatey ed sikara lapu ed pakapanyari tan saray maamot a pannonunoñgan, anga ed siñga saya a too so impatumba ed dalin.",
                "30": "Tan sikara so nangayaga tan nambelyaw lamet ed sakey a voces, a kuan da: Komon say Dios nen Abraham, tan say Dios nen Isaac, tan say Dios nen Jacob, iagel to so saya a totoo dia ed inkamatunong, legan a sikara so ontawag ed ñgaran na Dios da ya onkana ed pañgiagel ed sikara.",
                "31": "Tan agawa a sikara so binmigla, a nankakasakey, ed mancancion, tan impandayew da ed Dios da lapu ed baleg a beñgatla a ginawa to ed sikara, ed impañgiagel to ed sikara ed kapelag da ed lima na saray kabusol da.",
                "32": "On, sikara so nambelyaw na: Hosanna ed Sankaatageyan a Dios. Tan imbelyaw da: Nagalang so ñgaran na Katawan a Dios a Makapanyari ed Amin, say Sankaatageyan a Dios.",
                "33": "Tan saray puso ra so binmaleg ed gayaga, katekep na interter na dakel a lua, lapu ed kamaoñgan na Dios ed impañgiagel to ed sikara ed lima na saray kabusol da; tan amta da a saya so lapu ed saray impambabawi ra tan say panagpaabeba ra kanian sikara so nilaban ed andi-angaan a kadederal."
            },
            "5": {
                "1": "Tan natan nia, angapo so angan sakey a mabilay a kamarerua ed limog na saray totoo na Nephite so nanduarua ed angan sankamelagan a salita na amin na saray masanto a profeta a nansalita; lapu ed akabatan da a saraya so ag-nasaew a nasumpal.",
                "2": "Tan akabatan da a si Cristo so sinmabi la, lapu ed saray dakel a pakapatnagan a niiter la, unong ed saray salita na saray profeta; tan lapu ed saray beñgatla ya agawa la kabat da a nakaukolan a saraya ya amin a beñgatla so nagawa unong ed asalita la.",
                "3": "Dia ed ontan inlingwan da ya amin so saray kasalanan da, tan saray karumsisan da, tan saray inkabalangkantis da, tan nanlingkor ira ed Dios ed amin a seet ed agew tan dia ed labi.",
                "4": "Tan natan agawa a sanen inala ra ya amin so saray matatakew a nipañgaw, dia ed onia angapo so akabatik ya ag da pinatey, impisok da so saray adakep ed pañgawan, tan ingangan da a say salita na Dios so nipulong ed sikara; tan no kaonoñgan so mambabawi ed saray kasalanan da tan onloob ed sakey a paknaan ya ag la ra mamatey kapiganman niiter ed sikara so kawayañgan da.",
                "5": "Balet no kaonoñgan so saray ag linmoob ed paknaan, tan intuloy da ni so saraman so maamot a panagpatey ed puso ra, on, no kaonoñgan karakel so saray arumog a nambebesñgaw na panagtaktakot sumpa ed saray kaagian da sikara so atutolan tan adusa unong ed gangan.",
                "6": "Tan dia ed onia sinampotan da ya amin so saray marelmeng, tan maamot, tan saray marumsis a pannununoñgan, a dia ed saya so kawalaan na ontan la a karakel na karelmeñgan, tan dakerakel ya agawa a panagpatey.",
                "7": "Tan dia ed onia linmabas so komaduamplo tan dua a taon, tan ontan met ed taon a komaduamplo tan talo, tan say komaduamplo tan apat, tan say komaduamplo tan lima; tan dia ed onia linmabas so duamplo tan lima a taon.",
                "8": "Tan dakerakel so saray beñgatla ya agawa, a dia ed mata na saray arum, so sakey a makabaliksan tan makapakelaw; manwari ya ontan, saraya ya amin so ag nisulat ed saya a libro; on, saya a libro ag to la nilugan so angan say kakalasus na saray agawa ed limog na agay la a karakel a totoo ed loob na duamplo tan lima a taon;",
                "9": "Balet nia wala so saray kasulatan a nilugan ya amin so saray agawa ed saraya a totoo; tan antikey balet tua a kasulatan so initer nen Nephi.",
                "10": "Dia ed onia ginawak so saray kasulatan ko ed saraya a beñgatla unong ed kasulatan nen Nephi, a saraya so nitatak ed saray piligo a tatawagen na piligo nen Nephi.",
                "11": "Tan nia, itatak ko so kasulatan ed saray piligo a ginawak ed dili a limak.",
                "12": "Tan nia, siak so atawag a Mormon, ya atawag ya imboloy ed dalin na Mormon, say dalin ya añgiletnegan nen Alma na simbaan ed limog na saray totoo, on, say inmuna a simbaan a niletneg ed limog da kayari na impankasalanan da.",
                "13": "Nia, siak so disipulo nen Jesu Cristo, say Anak na Dios. Siak so tinawag to a mañgibawag na salita to ed limog na saray totoo to, pian nawalaan ira na andi-angaan a bilay.",
                "14": "Tan kinaukolan a siak, unong ed linawa na Dios, pian saray pikakasi na saraman so akauna la a sinmipot, a sikara so masanto, so nasumpal unong ed pananisia ra, a gawaen so sakey a kasulatan na saraya a beñgatla ya agawa—",
                "15": "On, melag a kasulatan na saray agawa nanlapu ed saman a panaon ya intaynan nen Lehi ed Jerusalem, ya anga ed saya a panaon.",
                "16": "Dia ed ontan gawaen ko so saray kasulatan ko manlapu ed saray kasulatan ya initer na saray akauna nen say siak, ya anga ed ingapo na saray agew ko;",
                "17": "Tan dia ed onia gawaen ko so kasulatan na saray beñgatla ya anengneng ko ed dili a matak.",
                "18": "Tan amtak a say kasulatan a ginawak so maptek tan matua a kasulatan; angaman ontan wala so dakerakel a beñgatla ya, unong ed salita mi, ag ko nayarian ya isulat.",
                "19": "Tan natan sampotan ko la so balikas ko, nipaakar ed siak a dili, tan ipatuloy ko la ya iter so kasulatan na saray beñgatla ya akauna nen say siak.",
                "20": "Siak si Mormon, tan peteg a kapolian nen Lehi. Wala so pankatunoñgan ko a mañgidayew ed Dios ko tan Manañgilaban ko a si Jesu Cristo, lapu ed impaway to so saray ama mi ed dalin na Jerusalem, (tan angapo so arum a makapikabat likud ed sikato a dili tan saray impaway to ed saman a dalin) tan initer to ed siak tan saray totook so dakel a kakabatan nipaakar ed kilalaban na saray kamarerua mi.",
                "21": "Petepeteg binendicionan to so kailalakan nen Jacob, tan sikato so mapañgasi ed saray boleg nen Jose.",
                "22": "Tan unong a saray anak nen Lehi sinumpal da so saray gangan to binendicionan to ra tan pinaaliguas to ra unong ed salita to.",
                "23": "On, tan petepeteg ya awiten to lamet so saray nakdaan ed boleg nen Jose ed pikakabat ed Katawan a Dios da.",
                "24": "Tan petepeteg ya unong a say Katawan mabilay, tiponen to a manlapu ed apatira a sukong na dalin so amin a nakdaan ed boleg nen Jacob, a sikara so nitaytayak ed amin a tapew na dalin.",
                "25": "Tan unong a sikato so akipaknaan ed amin a kailalakan nen Jacob, iñgen say paknaan ya impipaknaan to ed kailalakan nen Jacob so nasumpal ed dili a panaon to, anga ed kipawil na kailalakan nen Jacob ed pikakabat na paknaan a saya so akipaknaan to ed sikara.",
                "26": "Tan dia ed saman nakabatan da so Mananundon da, a si Jesu Cristo, say Anak na Dios; tan dia ed saman sikara so natipon manlapu ed apatira a sukong na dalin a paarap ed saray dili a dalin da, no iner so nanlapuan da nen sikara so nansisian; on, unong a say Katawan so lawas mabilay saya so nasumpal. Amen."
            },
            "6": {
                "1": "Tan natan agawa ya amin a totoo na Nephite so amawil ed saray dili a dalin da sanen komaduamplo tan anem a taon, balang sakey a laki, kaiba to so boleg to, saray manok tan saray ayayep to, saray kabayo tan baka to, tan amin a beñgatla a kayarian da.",
                "2": "Tan agawa ya ag da naupot ya amin so saray tagano ra; dia ed ontan inawit da so saray kera ya ag da naakan, amin a dawa ra ed nambabañgil a nengneng, tan saray balitok da, tan pilak da, tan amin a beñgatla a mabli ed sikara, tan sikara so amawil ed saray dili a dalin da tan saray kayarian da, mandapag dia ed baybay tan abalaten, mandapag dia ed dalin a mamabaybay tan dalin a mamaabalaten.",
                "3": "Tan initer da ed saray matatakew a linmoob ed paknaan a pansiansiaen da so kareenan ed dalin, saraman so nampilalek a mansiansia a Lamanite, na dalin, unong ed bilang da, pian nawalaan ira, dia ed sagpot da, na pambilay da; tan dia ed onia niletneg da so kareenan ed amin a dalin.",
                "4": "Tan ginmapo ra lamet ya onaliguas tan ondakel, tan say komaduamplo tan anem tan pito a taon so linmabas, tan wala so mapalalo ya uksoy ed dalin; tan nangawa ra na saray gangan da unong ed pampapara tan kaptekan.",
                "5": "Tan natan angapo so beñgatla ed lapag na dalin so akasebel ed saray totoo ed intuloy da ya inmaliguas, likud no sikara so napelag ed kasalanan.",
                "6": "Tan natan si Gidgiddoni, tan say okom, a si Lachoneus, tan saraman so aturo a pañgulo, so añgiletneg na saya a baleg a kareenan ed dalin.",
                "7": "Tan agawa dakel a ciudad so niletneg a balo, tan dakel so ciudad a daan so naapiger da.",
                "8": "Tan wala so dakel a maawang a karsada so niletneg da, tan dakel a karsada so ginawa ra, ya onarap ed sakey a ciudad ya anga ed sananey a ciudad, tan manlapu ed sakey a dalin paarap ed sananey a dalin, tan manlapu ed sakey a pasen ya onla ed sananey a pasen.",
                "9": "Tan dia ed onia linmabas so komaduamplo tan walo a taon, tan saray totoo awalaan ira na nampatuloy a kareenan.",
                "10": "Balet agawa ed komaduamplo tan siam a taon wala so ginmapo a baliñgaan ed limog na saray totoo; tan saray arum inmatagey ira ed kinon tan panagpasirayew lapu ed mapalalo a kayamanan da, on, angan nipaakar ed baleg a panagpasegsegang;",
                "11": "Lapu ed dakel so managtagilako ed saman a dalin, tan ontan met dakel so abogado, tan dakel so saray manañgipañgulo.",
                "12": "Tan saray totoo ginapoan da so olop ed panagbilay, unong ed kayamanan da tan say pankanawnawa ra a manaral; on, saray arum angapo so aral da lapu ed inkaduka ra, tan saray arum so akagamor ira na atagey ya aral makaseñgeg ed kayamanan da.",
                "13": "Saray arum so nipaatagey ed kinon, tan saray arum mapalalo a mapaabeba; saray arum ibales da so ampait a panagsalita, bangbalet saray arum awaten da so ampait a panagsalita tan panagpasegsegang tan amin a nengneng na panagpairap, tan ag ira ombales tan maninsulto lamet, balet sikara so mapaabeba tan peteg a nambabawi ed arap na Dios.",
                "14": "Tan dia ed onia wala so baleg a panduromaan na saray totoo ed dalin, dia ed onia say simbaan ginmapo a nasian; on, dia ed onia ed komatalumplo a taon say simbaan so nansisian ed amin a dalin likud ed limog na pigara a Lamanite ya apasimbalo ed matua a pananisia; tan sikara so ag onalis ed saya, lapu ed sikara so malet, tan ag-nagiing, tan ag-nagalaw, a siaabuloy ed amin a seet a manumpal ed saray gangan na Katawan.",
                "15": "Natan say señgegan na saya a karelmeñgan na saray totoo so saya—si Satanas awalaan na baleg a pakapanyari, ed pamagalaw to ed saray totoo a mangawa na amin a kanengneñgan na karelmeñgan, tan ed pamaatagey to ed sikara ed kinon, a sikara so tinukso to a mananap na pakapanyari, tan pakaoley, tan kayamanan, tan saray beñgatla ya andi-kakanaan ed mundo.",
                "16": "Tan dia ed onia si Satanas inwanwan to ya inarawi so saray puso na saray totoo a mangawa na amin a kanengneñgan na karelmeñgan; dia ed ontan sikara so nangayaga ed kareenan ed pigara labat a taon.",
                "17": "Tan dia ed onia, dia ed ingapo na komatalumplo a taon—saray totoo lapu ed sikara so nilaban ed loob na andukey a panaon a sikara so alibit ed panamegley na tukso na demonyo ed antokaman a pilalek to a pañgawitan ed sikara, tan mangawa na antokaman a karelmeñgan a pilalek to a gawaen da—tan dia ed onia dia ed ingapo na saya, a komatalumplo a taon, sikara so wala ed kipapasen na makapataktakot a karelmeñgan.",
                "18": "Natan sikara so ag nankasalanan ya angapo so kakabatan da, lapu ed sipor la a kabat da so linawa na Dios nipaakar ed sikara, lapu ed saya so nibañgat la ed sikara; dia ed ontan sikara so bulos-linawa ya inmalsa sumpa ed Dios.",
                "19": "Tan natan dia ed saray agew nen Lachoneus, say laki ya anak nen Lachoneus, lapu ed si Lachoneus so inmirong ed yuroñgan nen ama to tan sikato so nanoley ed saray totoo ed saman a taon.",
                "20": "Tan wala so saray totoo a ginmapo a mañgawat na puyan manlapu ed tawen tan nibaki, a tinmalindeg ed limog na saray totoo ed amin a dalin, a sikara so nampupulong tan nampapaneknek ya andi-takot nipaakar ed kasalanan tan karelmeñgan na saray totoo, tan papaneknekan da ed sikara so nipaakar ed pananundon a gawaen na Katawan ed saray totoo to, odino dia ed sananey a salita, say kioli nen Cristo ed bilay; tan sikara so nampaneknek ya andi-takot nipaakar ed ipatey tan saray panirap to.",
                "21": "Natan dakel ed saray totoo a mapalalo so pasnok da lapu ed saraman so nampaneknek ed saraya a beñgatla; tan saraman so maslak a nampasnok ed sikara so pañgulo ya okom, tan saraman so atagey a sacerdote tan saray abogado; on, amin ya abogado so nampasnok ed saraman so nampaneknek ed saraya a beñgatla.",
                "22": "Natan angapo so siopaman ya abogado odino okom odino atagey a sacerdote so walaan na pakapanyari a mañgiter na tutol ed siopaman ed patey likud no say tutol da so pinirmaan na gobernador na dalin.",
                "23": "Natan dakel ed saraman so nampaneknek ed saray beñgatla nipaakar ed si Cristo so nampaneknek ya andi-takot, so inerel da tan pinatey a maamot na saray okom, dia ed saya say kakabatan na impamatey ed sikara so ag sinmabi ed gobernador na dalin anga ed kayari na impatey da.",
                "24": "Natan nia, saya so sumlang ed gangan ed dalin, a siopaman a too so ag-nayari a pateyen likud no awalaan ira na pakapanyari a nanlapu ed gobernador na dalin—",
                "25": "Dia ed ontan sakey a dalem so sinmabi ed dalin na Zarahemla, dia ed gobernador na dalin, sumpa ed saraman so okom a nantutol ed saray profeta na Katawan ya impapatey da, ya aliwa ya unong ed gangan.",
                "26": "Natan agawa a sikara so inala ra tan inawit ed arap na okom, pian sikara so natutolan ed saray kasalanan a ginawa ra, unong ed gangan ya initer na saray totoo.",
                "27": "Natan agawa a saraman ya okom dakel so saray kakaaro ra tan kakanayon da; tan saray nakdaan, on, angan ñgalñgali ya amin ya abogado tan atagey a sacerdote, so nantitipon a nanoolop ed inkasikara a dili, tan akikasakey ira ed saray kakanayon na saraman so okom a salaysayen unong ed gangan.",
                "28": "Tan sikara so linmoob ed sakey a paknaan ed sakey tan sakey, on, angan ed saman a paknaan a niiter nen saman a panaon, a saya a paknaan so niiter tan tatalimaen na demonyo, a mikasakey sumpa ed amin ya inkamatunong.",
                "29": "Dia ed ontan sikara so nankakasakey sumpa ed saray totoo na Katawan, tan sikara so linmoob ed sakey a paknaan a deralen da ra, tan iligyas da so saraman so nankasalanan ed impamatey ed bemben na kaptekan, a ñgalñgali la ra natutolan unong ed gangan.",
                "30": "Tan ingetar da so ag-pañgitaltalek ed gangan tan pankatunoñgan na bansa ra; tan sikara so akipaknaan ed sakey tan sakey a deralen da so gobernador, tan ipatalindeg da so sakey ya ari ed saman a dalin, tan saman a dalin so naandian la na kawayañgan balet kaukolan oleyan na arari."
            },
            "7": {
                "1": "Natan nia, ipanengneng ko ed sikayo ya ag ira añgipatalindeg na ari ed saman a dalin; balet ed saya lamlamang a taon, on, say komatalumplo a taon, dineral da ed yuroñgan na panañgokoman, on, pinatey da so pañgulo ya okom ed dalin.",
                "2": "Tan saray totoo so naapag-apag ed sakey sumpa ed sananey; tan sikara so asiyansiyan ed sakey tan sakey ed nansasananey a tribo, balang sakey a too unong ed boleg tan kakanayon to tan kakaaro to; tan dia ed onia dineral da so oley ed dalin.",
                "3": "Tan say balang sakey a tribo so anuro na sakey a pañgulo a manoley ed sikara; tan dia ed onia nanmaliw ira a tribo tan pañgulo na saray tribo.",
                "4": "Natan nia, angapo so too ed limog da likud no ag awalaan na baleg a boleg tan dakel a kakanayon tan kakaaro; dia ed ontan saray tribo da so nanmaliw a mapalalo a baleg.",
                "5": "Natan saya ya amin so agawa, tan angapo ni so saray bakal ed limog da; tan amin na saya a kaugsan so sinmabi ed saray totoo lapu ed intoluk da so inkasikara ed pakapanyari nen Satanas.",
                "6": "Tan saray tutuntonen ed oley so aderal, lapu ed saray maamot a pannununoñgan na saray kakaaro tan kakanayon na saraman so amatey ed saray profeta.",
                "7": "Tan sikara so señgegan na baleg a baliñgaan ed dalin, a dia ed onia saraman so matunong a kabiañgan na saray totoo so ñgalñgali la ra nanmaliw a marelmeng ya amin; on, wala balet so pigpigara a totoo a matunong ed limog da.",
                "8": "Dia ed onia angapo ni so anem taon a linmabas nanlapu ed say karaklan a kabiañgan na saray totoo so binmeneg nanlapu ed inkamatunong da, a siñga aso ed ota to, odino siñga baboy a mantitiblak ed pitek.",
                "9": "Natan saya a maamot a pannununoñgan, so añgawit na baleg a karelmeñgan ed saray totoo, nantitipon ira a dili a nanoolop, tan impasen da a pañgulo so sakey a too a sikato so tinawag da ed ñgaran a Jacob;",
                "10": "Tan sikato so tinawag da ya ari ra; dia ed ontan sikato so nanmaliw ya ari na saya a marelmeng ya olop; tan sikato so sakey ed saray sankaatageyan a pañgulo ya añgiter na voces to sumpa ed saray profeta a nampaneknek ed si Jesus.",
                "11": "Tan agawa a sikara so aliwa a mabiskeg ed bilang a siñga saray tribo na totoo, a sikara so nankakasakey likud lambeñgat ed saray pañgulo ra so añgiletneg ed saray gangan da, balang sakey unong ed tribo to; manwari ya ontan a sikara so nambobusolan; angaman ontan a sikara so aliwa a matunong a totoo, iñgen sikara so nankakasakey ed busol ed saraman so linmoob ed paknaan a manderal ed oley.",
                "12": "Dia ed ontan, si Jacob dia ed impakanengneng to a saray kabusol da so dakerakel nen say sikara, lapu ed sikato so ari na olop, dia ed ontan ingangan to ed saray totoo to a sikara so ombatik ed sankabaybayan a pasen na dalin, tan diman da ipaalagey so sakey a panarian ed inkasikara, anga ed akitipon ed sikara so saraman so sinmisian, (lapu ed sikato so nansagyat kanian dakel so saray sinmisian) tan manmaliw ira a magenap ed biskeg a mibaliñgaan ed saray tribo na saray totoo; tan saya so ginawa ra.",
                "13": "Tan ontan la so siglat na impankurang da kanian angapo so akasebel anga ed sikara so akaarawi ya ag la narandan na saray totoo. Tan dia ed onia so impansampot na komatalumplo a taon; tan onia so kipapasen na saray totoo nen Nephi.",
                "14": "Tan agawa dia ed komatalumplo tan sakey a taon sanen sikara so naapag-apag ed tribo, balang sakey a too unong ed boleg to, kakanayon tan kakaaro to; manwari ya ontan sikara so nampapaknaan ya ag ira onla ed bakal ed sakey tan sakey; balet ag ira nankasakey nipaakar ed saray gangan da, tan say kanengneñgan na panañgoley da, lapu ed sikara so niletneg unong ed kanunotan na saraman so pañgulo ra tan saray manañgilaman ed sikara. Balet sikara so añgiletneg na malet a gangan a say sakey a tribo so ag nayari ya onloob sumpa ed sananey, a dia ed onia awalaan ira na daiset a kareenan ed dalin; manwari ya ontan, saray puso ra imbeneg da ed Katawan a Dios da, tan tinutopak da so saray profeta tan sikara so pinagit da ed limog da.",
                "15": "Tan agawa a si Nephi—lapu ed sikato so dinalaw na saray angeles tan ontan met na say voces na Katawan, dia ed ontan lapu ed impakanengneng to ed saray angeles, tan tasi ed dili a mata to, tan lapu ed wala so pakapanyari a niiter ed sikato pian nakabatan to so nipaakar ed pampulong nen Cristo, tan lapu ed atasian to met ed dili a mata to so maples ya impoliktar da manlapu ed inkamatunong a paarap ed karelmeñgan tan karumsisan;",
                "16": "Dia ed ontan, lapu ed sikato so apaermen makaseñgeg ed inkaawet na saray puso ra tan inkabulag na saray kanunotan da—so linma ed limog da ed saman met lamlamang a taon, tan ginapoan to so mampaneknek, ya andi-takot, na pambabawi tan pamaandi na saray kasalanan ed panamegley na pananisia kinen Katawan Jesu Cristo.",
                "17": "Tan impulong to so dakel a beñgatla ed sikara; tan saraya ya amin so ag la nisulat, tan say kabiañgan to so ag ni ongenap, dia ed ontan saraya so ag nisulat ed saya a libro. Tan si Nephi so nampulong tekep na pakapanyari tan baleg a pakaoley.",
                "18": "Tan agawa a nampasnok ira ed sikato, lapu ed sikato so awalaan na babaleg a pakapanyari nen say sikara, tan ag nayari ya ag ira manisia ed saray salita to, agay la a kabaleg so pananisia to ed Katawan Jesu Cristo kanian saray angeles so nantalima ed sikato ed inagew-agew.",
                "19": "Tan dia ed ñgaran nen Jesus sikato so amagit na saray demonyo tan saray mauges ya espiritu; tan angan say agi to a laki so pinaoli to ed bilay a nanlapu ed saray inaatey, kayari a sikato so tinutopak da tan nanlikna na patey lapu ed saray totoo.",
                "20": "Tan saray totoo anengneng da, tan naimatonan da, tan mamapasnok ira ed sikato lapu ed pakapanyari to; tan sikato met so nangawa na dakel ni a milagro, ed imaton na saray totoo, ed ñgaran nen Jesus.",
                "21": "Tan agawa a say komatalumplo tan sakey a taon so linmabas, tan wala balet so pigpigara ya apasimbalo ed Katawan; balet no kaonoñgan so saray apasimbalo so peteg impatnag da ed saray totoo a sikara so dinalaw na pakapanyari tan Espiritu na Dios, a wala ed Jesu Cristo, a sikato so panisiaan da.",
                "22": "Tan no kaonoñgan so apapaway da a demonyo a nanlapu ed sikara, tan atambal ira ed saray sakit da tan saray bublay da, petepeteg da ya imparungtal ed saray totoo a sikara so tinuloñgan na Espiritu na Dios, tan sikara so atambal; tan impanengneng da met so saray pakapatnagan tan nangawa ra na milagro ed limog na saray totoo.",
                "23": "Dia ed onia met so inlabas na komatalumplo tan dua a taon. Tan si Nephi nampulong ed saray totoo ed ingapo na komatalumplo tan talo a taon; tan sikato so nampulong ed sikara na pambabawi tan pamaandi na kasalanan.",
                "24": "Natan labay ko a nunoten yo met, ya angapo so saray naawit ed pambabawi ya ag ira abiniagan ed danum.",
                "25": "Dia ed ontan, wala so saray inordinan nen Nephi, a lalaki ya onkana ed saya a panagpulong, pian amin ya ondago ed sikara so nabiniagan ed danum, tan saya so sakey a tasi tan sakey a paneknek ed arap na Dios, tan ed saray totoo, a sikara so nambabawi tan inawat da so pamaandi na saray kasalanan da.",
                "26": "Tan wala so dakel dia ed ingapo na saya a taon so abiniagan onkana ed pambabawi; tan dia ed onia say babaleg a kabiañgan na taon so linmabas."
            },
            "8": {
                "1": "Tan natan agawa ya unong ed saray kasulatan mi, tan amta mi a saray kasulatan mi so tua, tan nia, sakey a matunong a too so añgisinop na saray kasulatan—tan peteg a sikato so nangawa na dakel a milagro ed ñgaran nen Jesus; tan angapo so siopaman a too so makagawa na milagro ed ñgaran nen Jesus likud no sikato so alinisan ed balang sakey a tulnek manlapu ed inkauges to—",
                "2": "Tan natan agawa, no angapo so liñgo ya agawa na saya a too dia ed impambilang to ed panaon mi, say talomplo tan talora a taon so linmabas la.",
                "3": "Tan saray totoo ginmapo la ra ya onnengneng ed baleg a pirawat ed say pakapatnagan a sinalita nen profeta Samuel, a Lamanite, on, ed say panaon a kiwala na biluñget ed loob na talora ya agew ed tapew na dalin.",
                "4": "Tan wala so saray ginmapo a baleg a duarua tan baliñgaan ed limog na saray totoo, manwari a dakel la so saray pakapatnagan a niiter.",
                "5": "Tan agawa ed komatalumplo tan apat a taon, dia ed unaan a bulan, ed komapat ya agew na bulan, sinmabi so sakey a mabiskeg a bagyo, a saya so angapo ni so kaparpara to ya akabatan ed amin a dalin.",
                "6": "Tan wala met so sakey a mabiskeg tan makapataktakot a yegyeg, tan wala so makapataktakot a karul, ya angan niyugayog to so amin a dalin a siñga la ñgalñgali napaldua.",
                "7": "Tan wala so saray mansasnit a kirmat, a saya so angapo ni so kaparpara to ya akabatan ed amin a dalin.",
                "8": "Tan say ciudad na Zarahemla so apoolan.",
                "9": "Tan say ciudad na Moroni so linmereg ed kaaraleman na dayat, tan saray manaayam diman so nalner.",
                "10": "Tan say dalin so naawit ed ciudad na Moronihah, a dia ed pasen na saman a ciudad wala so linmesa a baleg a palandey.",
                "11": "Tan wala so baleg tan makapataktakot a deral ed dalin a mamaabalaten.",
                "12": "Balet nia, wala ni so babaleg tan makapataktakot a kadederal ed dalin a mamabaybay, tan nia, say amin a tapew na dalin so nauman, lapu ed mabiskeg a bagyo tan saray alimbosabos, tan saray karul tan saray kirmat, tan saray mapalalo a mabiskeg ya inyegyeg na amin a dalin;",
                "13": "Tan saray maawang a karsada so linmeletak, tan saray mapalanas a dalan so aderal, tan dakel a patar a pasen so nanmaliw ya atibagkol.",
                "14": "Tan dakel ed saray ankakabaleg tan bantog a ciudad so linmelereg, tan dakel so apoolan, tan dakel so saray ayegyeg anga ed saray paalagey da so ageba ed dalin, tan saray manaayam diman so inaatey, tan saray pasen so nanmaliw ya angapo so manaayam.",
                "15": "Tan wala so pigara a ciudad so nakdaan; balet saray deral da so mapalalo a baleg, tan dakel ed saraya so inaatey.",
                "16": "Tan wala so pigara a naawit na alimbosabos; tan no iner so naakar da angapo so too a makapikabat, likud ed pikakabat da a sikara so niarawi.",
                "17": "Tan dia ed onia say amin a tapew na dalin so nauman, lapu ed saray mabiskeg a bagyo, tan saray karul, tan saray kirmat, tan say inyegyeg na dalin.",
                "18": "Tan nengneng yo, saray bato ya ankabaleg so apalpaldua; saraya so aboybuyak ed amin a tapew na dalin, dia ed onia saraya so arumog a nansisian a kabiañgan na dalin, tan ed saray nansaipan tan ed saray letak, dia ed amin a tapew na dalin.",
                "19": "Tan agawa sanen saray karul, tan saray kirmat, tan say bagyo, tan say mabiskeg a bagyo tan saray inyegyeg na dalin so tinmonda—tan nia, saraya so agawa ed loob na ñgalñgali talora ya oras; tan inkuan na saray arum a say oras so mas abayag; manwari ya ontan, saraya ya ankakabaleg tan makapataktakot a beñgatla so agawa ed loob na ñgalñgali a talora ya oras—tan dia ed saman nia, wala so biluñget ed tapew na dalin.",
                "20": "Tan agawa a wala so makapal a biluñget ed amin a tapew na dalin, dia ed onia saray manaayam diman ya ag niparukol alikna ra so kelpa na biluñget;",
                "21": "Tan angapo so liwawa, lapu ed biluñget, ni saray kandila, odino tubong a panagsilewan; ni say wala so apoy ya akadañgat ed saray mapalalo a pino tan sankamagaan a kiew, kanian angapo so liwawa;",
                "22": "Tan angapo so antokaman a liwawa ya anengneng, ni say apoy, ni say aninag na liwawa, ni say agew, odino say bulan, odino saray bitewen, tan ontan la so kapal na kelpa na biluñget a wala ed tapew na dalin.",
                "23": "Tan agawa a saya so dinmokey na talora ya agew ya angapo so liwawa ya anengneng; tan wala so baleg a kaermenan tan panogaog tan pannañgis ed limog na saray totoo ya andi-tonda; on, agay la so panaglem na saray totoo, lapu ed biluñget tan say baleg a kadederal a sinmabi ed sikara.",
                "24": "Tan dia ed sakey a pasen wala so saray akis a nadñgel, a nankuan: O no sikami komon so nambabawi sakbay na saya a baleg tan makapataktakot ya agew, tan komon dia ed saya niligyas so saray kaagian mi, tan sikara komon so ag apoolan ed saman so baleg a ciudad na Zarahemla.",
                "25": "Tan dia ed sananey a pasen sikara so areñgel ya inmakis tan nanermen, a nankuan: O no sikami komon so nambabawi sakbay na saya a baleg tan makapataktakot ya agew, tan ag mi pinapatey tan tinutopak so saray profeta, tan sikara so pinagit mi; komon dia ed saya saray ina mi tan saray malimgas ya anak mi a bibii, tan saray anak mi so niligyas, tan sikara so ag atabonan ed saman so baleg a ciudad na Moronihah. Tan onia so saray panogaog na saray totoo so maksil tan makapataktakot."
            },
            "9": {
                "1": "Tan agawa a wala so sakey a voces a nadñgel ed limog na amin a manaayam ed dalin, ed amin a tapew na saman a dalin, a nankelyaw:",
                "2": "Abagey, abagey, abagey so saya a totoo; abagey so saray manaayam ed amin a dalin likud no sikara so mambabawi; tan say demonyo so manelek, tan saray angeles to so mangagayaga, lapu ed impatey na saray malimgas ya anak a lalaki tan anak a bibii na saray totook; tan saya so makaseñgeg ed karelmeñgan da tan karumsisan da kanian sikara so niparukol!",
                "3": "Nengneng yo, saman so baleg a ciudad na Zarahemla so pinoolan ko ed apoy, tan ontan met ed saray manaayam diman.",
                "4": "Tan nia, saman so baleg a ciudad na Moroni so pinalereg ko ed kaaraleman na dayat, tan saray manaayam diman so nalner.",
                "5": "Tan nia, saman so baleg a ciudad na Moronihah so tinabonan ko na dalin, tan saray manaayam diman, pian niamot da so saray karelmeñgan tan karumsisan da manlapu ed arapan na lupak, pian say dala na saray profeta tan saray sasantos so ag la onsabi ed siak sumpa ed sikara.",
                "6": "Tan nia, say ciudad na Gilgal so pinalereg ko, tan saray manaayam diman so atabonan ed kaaraleman na dalin;",
                "7": "On, tan say ciudad na Onihah tan saray manaayam diman, tan say ciudad na Mocum tan saray manaayam diman, tan say ciudad na Jerusalem tan saray manaayam diman; tan say danum so ingangan ko ya ontagey ya onsublay diman, a mañgiamot ed saray karelmeñgan tan karumsisan da manlapu ed arapan na lupak, pian say dala na saray profeta tan saray sasantos so ag la onsabi ed siak sumpa ed sikara.",
                "8": "Tan nia, say ciudad na Gadiandi, tan say ciudad na Gadiomnah, tan say ciudad na Jacob, tan say ciudad na Gimgimno, saraya ya amin so pinalereg ko, tan ginawak so saray pukdol tan patar a nampegleyan na palandey so sinmalat ed pasen da; tan saray manaayam diman sikara so intabon ko ed kaaraleman na dalin, pian niamot so saray karelmeñgan tan karumsisan da manlapu ed arapan na lupak, pian say dala na saray profeta tan saray sasantos so ag la onsabi ed siak sumpa ed sikara.",
                "9": "Tan nia, saman so baleg a ciudad na Jacobugath, a saya so panaayaman na saray totoo nen ari Jacob, so pinoolan ko ed apoy lapu ed kasalanan tan kaugsan da, ya alablabas ni nen say karelmeñgan na amin a dalin, lapu ed saray maamot a panagpatey tan pannununoñgan da; lapu ed sikara so nanderal na kareenan na saray totook tan say oley ed dalin; dia ed ontan sikara so pinoolan ko, pian naderal ira ed arapan na lupak, pian say dala na saray profeta tan saray sasantos so ag la onsabi ed siak sumpa ed sikara.",
                "10": "Tan nia, say ciudad na Laman, tan say ciudad na Josh, tan say ciudad na Gad, tan say ciudad na Kishkumen, so pinoolan ko ed panamegley na apoy, tan saray manaayam diman, lapu ed saray kaugsan da ed impampagit da ed saray profeta, tan tinutopak da so saraman so imbakik a mañgibawag ed sikara nipaakar ed karelmeñgan tan saray karumsisan da.",
                "11": "Tan lapu ed sikara so pinagit da ya amin a pinapaway, ya angapo so matunong ed limog da, imbakik so apoy ya ondapo tan manderal ed sikara, pian say karelmeñgan tan karumsisan da so niamot ed arapan na lupak, pian say dala na saray profeta tan saray sasantos ya imbakik ed limog da so ag la onakis ed siak a manlapu ed dalin sumpa ed sikara.",
                "12": "Tan dakel so ankakabaleg a kadederal so imbakik ya ondapo ed saya a dalin, tan ed saya a totoo, lapu ed karelmeñgan tan karumsisan da.",
                "13": "O sikayo ya amin a niligyas sikayo so lalo a matunong nen say sikara, ag kayo la natan kasi ompawil ed siak, tan mambabawi ed saray kasalanan yo, tan sikayo so napasimbalo, pian sikayo so paabigen ko?",
                "14": "On, tua kuan ko ed sikayo, no sikayo so ondago ed siak nawalaan kayo na andi-angaan a bilay. Nengneng yo, say taklay ko a mapañgasi so akaunat ed sikayo, tan siopaman so ondago, sikato so awaten ko; tan mapalar so saraman so ondago ed siak.",
                "15": "Nia, siak si Jesu Cristo say Anak na Dios. Siak so amalsa ed saray tawen tan say dalin, tan amin a beñgatla a wala diman. Siak so kaiba na Ama nanlapu la ed gapo. Siak so wala ed Ama, tan say Ama so wala ed siak; tan dia ed siak say Ama nigloria so ñgaran to.",
                "16": "Siak so sinmabi ed kayarian ko, tan saray kayarian ko ag da ak inawat. Tan saray masanto a kasulatan nipaakar ed isabik so asumpal.",
                "17": "Tan no kaonoñgan so saray añgawat ed siak, dia ed sikara initer ko so panmaliw ya anak na Dios; tan iñgen ontan met so gawaen ko no kaonoñgan so karakel na saray manisia ed ñgaran ko, tan nia, dia ed siak say karundon onsabi, tan dia ed siak say gangan nen Moises so asumpal.",
                "18": "Siak so liwawa tan bilay na mundo. Siak so Alfa tan Omega, say gapo tan say kasampotan.",
                "19": "Tan ag kayo la mañgiter na bagat ed siak ed pamaterter na dala; on, saray bagat tan saray pinoolan a bagat so ag la gawaen, tan angapo la so awaten ko ed saray bagat yo tan saray pinoolan a bagat yo.",
                "20": "Tan say iter yo ed siak a bagat so say puso a maermen tan say mambabawi ya espiritu. Tan siopaman so ondago ed siak ya awalaan na puso a maermen tan mambabawi ya espiritu, sikato so biniagan ko ed apoy tan ed Espiritu Santo, angan siñga saray Lamanite, lapu ed pananisia ra ed siak nen panaon na impakasimbalo ra, sikara so abiniagan ed apoy tan Espiritu Santo, tan saya so ag da amta.",
                "21": "Nia, siak so sinmabi ed mundo pian mañgawit na karundon ed mundo, a mañgilaban ed mundo ed kasalanan.",
                "22": "Dia ed ontan, siopaman so mambabawi tan ondago ed siak a siñga melag ya ogaw, sikato so awaten ko, lapu ed onia so panarian na Dios. Nengneng yo, lapu ed saraya initer ko so bilay ko, tan saya so inalak lamet; dia ed ontan mambabawi kayo, tan ondago kayo ed siak sikayo a wala ed sampot na dalin, tan sikayo so nilaban."
            },
            "10": {
                "1": "Tan natan nia, agawa ya amin a totoo ed dalin nadñgel da so saraya a salita, tan saya so tinasian da. Tan kayari na saraya a salita wala so deen ed dalin ed loob na dakel ya oras;",
                "2": "Tan ontan la so kabaleg na pankelaw na saray totoo kanian tinmonda ra a manermen tan manoogaog lapu ed inkabalang na saray kakanayon da a sikara so inatey; dia ed ontan wala so deen ed amin a dalin ed loob na dakel ya oras.",
                "3": "Tan agawa a wala lamet so sinmabi a voces ed saray totoo, tan amin a totoo nadñgel da, tan saya so tinasian da, a nankuan:",
                "4": "O sikayo a totoo na saraya ya ankakabaleg a ciudad ya aderal-deral, sikayo a kapolian nen Jacob, on, sikayo a kabiañgan na kailalakan na Israel, panon kabetbet so impantipon ko ed sikayo a siñga ñganak a manok a tiponen to so saray siwsiw to ed silong na saray payak to, tan sikayo so tinaganok.",
                "5": "Tan lamet, panon kabetbet so impantipon ko ed sikayo a siñga sakey a ñganak a manok a tiponen to so saray siwsiw to ed silong na saray payak to, on, O sikayo a totoo ed kailalakan na Israel, sikayo so nigapol; on, O sikayo a totoo ed kailalakan na Israel, sikayo a manaayam ed Jerusalem, unong a sikayo so nigapol; on, panon kabetbet so impantipon ko ed sikayo a siñga ñganak a manok a tiponen to so saray siwsiw to, tan ag yo labay.",
                "6": "O sikayo a kabiañgan ed kailalakan na Israel sikayo so inligyas ko, panon kabetbet so pantipon ko ed sikayo a siñga ñganak a manok panipon to ed saray siwsiw to ed silong na saray payak to, no sikayo so mambabawi tan ompawil ed siak ed nagnap a gagala na puso.",
                "7": "Balet no andi, O kailalakan na Israel, saray pasen a panagayaman yo so manmaliw ya angapo so manayam anga ed panaon a pakasumpal na paknaan ed saray ama yo.",
                "8": "Tan natan agawa a kayari a saraya a salita so nadñgel na saray totoo, nia, ginapoan da so mannañgis tan manogaog lamet lapu ed inkabalang na saray kakanayon da tan saray kakaaro ra.",
                "9": "Tan agawa ya onia so indalan na talora ya agew. Tan saya dia ed kabuasan, tan say biluñget so abuyak a naekal ed tapew na dalin, tan say dalin tinmonda a manyegyeg, tan saray ankakabaleg a bato so tinmonda a napaldua, tan say makapataktakot ya aglem so tinmonda, tan say amin a makatelek ya iñgal so tinmonda.",
                "10": "Tan say dalin so nantekepan lamet, kanian tinmalindeg; tan say paneermen, tan say pannanañgis, tan panñgoyañgoy na totoo ya aligyas a sikara so mabilay so tinmonda; tan say ermen da so nanmaliw a gayaga, tan saray dageyem da so nanmaliw a pandayew tan pisasalamat ed Katawan a Jesu Cristo, a Mananundon da.",
                "11": "Tan dia ed onia saray masanto a kasulatan so asumpal a saraya so sinalita na saray profeta.",
                "12": "Tan saraman so lalo a matunong a kabiañgan na saray totoo so nilaban, tan saraman so añgawat ed saray profeta tan ag da ra tinutopak; tan saraman so ag amapaterter na dala na saray sasantos, sikara so niligyas—",
                "13": "Tan sikara so aligyas tan ag ira linmereg tan atabonan na dalin; tan sikara so ag nalner ed kaaraleman na dayat; tan sikara so ag apoolan na apoy, ni say sikara so atapilan ya amekmek ya inatey; tan sikara so ag intikyab na saray alimbosabos; ni say sikara so tinalo na kelpa na asewek tan biluñget.",
                "14": "Tan natan, siopaman a makabasa, paulyan yo a sikato so mantalus; siopaman a wala ed sikato so saray masanto a kasulatan, paulyan yo ya anapen to so saraya, tan nengneñgen to tan nia no saraya ya amin a patey tan impanderal na apoy, tan asewek, tan mabiskeg a bagyo, tan alimbosabos, tan inleletak na dalin a pañgawat to ed sikara, tan saraya ya amin a beñgatla aliwa kasi ya impakasumpal ed saray profesiya na dakel ed saray masanto a profeta.",
                "15": "Nia, ikuan ko ed sikayo, On, dakel so saray nampaneknek ed saraya a beñgatla dia ed isabi nen Cristo, tan sikara so pinatey da lapu ed sikara so nampaneknek ed saraya a beñgatla.",
                "16": "On, si profeta Zenos so nampaneknek ed saraya a beñgatla, tan ontan met si Zenock so nansalita nipaakar ed saraya a beñgatla, lapu ed sikara so nampaneknek lalo la nipaakar ed sikami, a nakekeraan ed saray boleg da.",
                "17": "Nia, si ama tayo a Jacob so nampaneknek met nipaakar ed sakey a nakekeraan a boleg nen Jose. Tan nia, ag kasi sikatayo so nakekeraan a boleg nen Jose? Tan saraya a beñgatla a mampapaneknek ed sikatayo, ag kasi saraya so nisulat ed piligo a gansa ya inawit nen ama tayo a Lehi a nanlapu ed Jerusalem?",
                "18": "Tan agawa a dia ed impansampot na komatalumplo tan apat a taon, nia, ipanengneng ko ed sikayo a saray totoo nen Nephi a sikara so niligyas, tan ontan met saraman so tatawagen a Lamanite, a sikara so niligyas, so awalaan ira na baleg a palabo a nipanengneng ed sikara, tan ankakabaleg a bendicion so niiter ed saray ulo ra, a dia ed onia ag-abayag ed intokutok nen Cristo ed tawen sikato so peteg a pinmatnag ed sikara—",
                "19": "Impanengneng to so laman to ed sikara, tan nantalima ed sikara; tan say kasulatan na impampulong to so niiter ya onsaguinunor ed saya. Dia ed ontan dia ed saya a panaon itondak la so saraya a balikas ko."
            },
            "11": {
                "intro": "Si Jesu Cristo impanengneng to so inkasikato ed saray totoo nen Nephi, legan a saray karaklan so atiptipon ed dalin na Bountiful, tan sikara so pinuloñgan to; tan dia ed onia a kanengneñgan impatnag to so inkasikato ed sikara.",
                "1": "Tan natan agawa a wala so baleg a karaklan so nantitipon, ed saray totoo nen Nephi, ed kaliber-liber na templo a wala ed dalin na Bountiful; tan sikara so mankelaw tan ag da natebek ed balang sakey ed sakey, tan impapanengneng da ed balang sakey tan sakey so malaknab tan makapakelaw ya inkaoman a dinmalan.",
                "2": "Tan sikara met so mantotungtong nipaakar ed saya a Jesu Cristo, a lapu ed sikato niiter so saray pakapatnagan nipaakar ed ipatey to.",
                "3": "Tan agawa legan a sikara so mantotungtong ed balang sakey tan sakey, nadñgel da so sakey a voces a siñga nanlapu ed tawen; tan inwandag da so mata ra ed kaliber-liber, tan ag da atalusan so voces a nadñgel da; tan saya so aliwa a mapasnok a voces, ni say saya so maksil a voces; manwari ya ontan, tan angaman a saya so sakey a melag a voces saya so tinmanek ed saray akadñgel ya anga ed otel a dia ed saya angapo so kabiañgan na laman da ya ag pinmayegpeg; on, sikara so tinanek to ya anga ed kamarerua, tan saya so nampapetang ed saray puso ra.",
                "4": "Tan agawa a nadñgel da lamet so voces, tan saya so ag da atalusan.",
                "5": "Tan dia lamet ed komatlo a panaon nadñgel da so voces, tan nilukasan da so saray layag da pian saya so nareñgel da; tan saray mata ra innengneng da ed panlalapuan na tanol, tan sikara so tinmañgay ed tawen ya ag ginmalagalaw, a diman so panlalapuan na tanol.",
                "6": "Tan nia, dia ed komatlo atalusan da so voces a nadñgel da; tan saya so nankuan ed sikara:",
                "7": "Nengneng yo say Inararok ya Anak, a dia ed sikato apaliket ak, a dia ed sikato nigloria so ñgaran ko—sikato so deñgel yo.",
                "8": "Tan agawa, sanen atalusan da intangwa ra lamet so saray mata ra ed tawen; tan nia, anengneng da so sakey a Too ya onleleksab a manlalapu ed tawen; tan sikato so akawesan na sakey ya amputi a kolibemben; tan sikato so linmeksab tan nanalagey ed pegley da; tan saray mata na amin a karaklan so wala ed sikato, tan ag da nitepel a bisuaten so saray sañgi ra, angan dia ed sakey tan sakey, tan ag da labay ya amtaen so kabaliksan to nia, lapu ed say nunot da sikato so sakey ya angel a pinmarungtal ed sikara.",
                "9": "Tan agawa ya iniunat to so saray lima to tan sikato so nansalita ed saray totoo, a nankuan:",
                "10": "Nia, siak si Jesu Cristo, a pinaneknekan na saray profeta ya onsabi ed mundo.",
                "11": "Tan nengneng yo, siak so liwawa tan bilay na mundo; tan siak so inminum ed saman so ampait a kupa ya initer na Ama ed siak, tan ingloriak so Ama ed impañgako ed saray kasalanan na mundo, a dia ed onia siak so tinmulok ed linawa na Ama ed amin a beñgatla a nanlapu ed gapo.",
                "12": "Tan agawa sanen imbalikas nen Jesus so saraya a salita say amin a karaklan so niparukol ed dalin; tan anunotan da a saya so niprofesiya la ed limog da a si Cristo ipanengneng to so inkasikato ed sikara kayari na itokutok to ed tawen.",
                "13": "Tan agawa a say Katawan so nansalita ed sikara a nankuan:",
                "14": "Alagey kayo tan ondago kayo ed siak, pian idiwit yo so saray lima yo ed diking ko, tan nalikna yo met so bakat na saray pasak ed saray limak tan ed saray salik, pian nakabatan yo a siak so Dios na Israel, tan say Dios na amin a dalin, tan siak so pinatey da makaseñgeg ed saray kasalanan na mundo.",
                "15": "Tan agawa a say karaklan so linma a dinmago, tan indiwit da so lima da ed diking to, tan nilikna ra so bakat na saray pasak ed lima to tan sali to; tan saya so ginawa ra, a dinmago ra a sansansakey anga ed sikara ya amin so asumpal, tan anengneng da ed dili a mata ra tan alikna ra ed dili a lima da, tan akabatan da ya andi-duarua tan sikara so nampaneknek, a peteg a sikato, so insulat na saray profeta, ya onsabi.",
                "16": "Tan kayari a sikara ya amin so linma tan atasian da ed inkasikara a dili, sikara so nankelyaw a nambabansag, a nankuan:",
                "17": "Hosanna! Nagalang so ñgaran na Sankaatageyan a Dios! Tan sikara so dinmakmumo ed saliyan nen Jesus, tan sikato so ingalgalang da.",
                "18": "Tan agawa a sikato so akisalita ed kinen Nephi (lapu ed si Nephi so kabiañgan ed limog na karaklan) tan sikato so ingangan ya ondago.",
                "19": "Tan si Nephi so inmalagey tan dinmago, tan intewek to so ulo to ed arapan na Katawan tan inañgoban to so saray sali to.",
                "20": "Tan say Katawan ingangan to a sikato so onalagey. Tan sikato so inmalagey tan tinmalindeg ed arap to.",
                "21": "Tan say Katawan inkuan to ed sikato: Iter ko ed sika so pakapanyari a biniagan mo so saya a totoo no siak lamet so akapawil la ed tawen.",
                "22": "Tan lamet say Katawan tinawag to so saray arum, tan ontan met so inkuan to ed sikara; tan initer to ed sikara so pakapanyari a mambiniag. Tan inkuan to ed sikara: Tan onia so pambiniag yo; tan nepeg angapo so baliñgaan ed limog yo.",
                "23": "Tua ikuan ko ed sikayo, siopaman a mambabawi ed saray kasalanan to ed panamegley na saray salita yo, tan pampilalekan to so nabiniagan ed ñgaran ko, dia ed onia sikara so biniagan yo—Nia, sikayo so onlasur tan onalagey ed danum, tan dia ed ñgaran ko sikara so biniagan yo.",
                "24": "Tan natan nia, saraya so salita ya ibalikas yo, a tawagen yo ra ed ñgaran da, ya ikuan:",
                "25": "Dia ed pakaoley ya initer ed siak nen Jesu Cristo, biniagan taka ed ñgaran na Ama, tan say Anak, tan say Espiritu Santo. Amen.",
                "26": "Tan dia ed onia sikara so ipalgep yo ed dalem na danum, tan ilimmuas yo ra lamet ed danum.",
                "27": "Tan dia ed onia a pamaakaran so pambiniag yo ed ñgaran ko; tan nia, tua ikuan ko ed sikayo, a say Ama, tan say Anak, tan say Espiritu Santo sikara so saksakey; tan siak so wala ed Ama, tan say Ama wala ed siak, tan say Ama tan say siak so saksakey.",
                "28": "Tan unong ed ingangan ko ed sikayo onia so pambiniag yo. Tan nepeg angapo so baliñgaan ed limog yo, a siñga nen saman; ni say wala so baliñgaan ed limog yo nipaakar ed saray kabiañgan na doctrinak, a siñga nen saman.",
                "29": "Tan tua, tua ikuan ko ed sikayo, siopaman a walaan na espiritu na baliñgaan sikato so ag ko kayarian, balet sikato so kayarian na demonyo, a sikato so ama na baliñgaan, tan pagagalawen to so saray puso na totoo ya onsaluñgat tekep na pasnok, ed sakey tan sakey.",
                "30": "Nia, aliwa a saya so doctrinak, a pagalawen ko so puso na saray totoo ed pasnok, sakey sumpa ed sananey; balet saya so doctrinak, a saraya a beñgatla so ag nepeg a gawaen.",
                "31": "Nia, tua, tua, ikuan ko ed sikayo, ibawag ko ed sikayo so doctrinak.",
                "32": "Tan saya so doctrinak, tan saya so doctrina ya initer na Ama ed siak; tan siak so mantasi ed Ama, tan say Ama so mantasi ed siak, tan say Espiritu Santo so mantasi ed Ama tan siak; tan tasian ko a say Ama ingangan to ed amin a totoo, inerman a pasen, a mambabawi tan manisia ed siak.",
                "33": "Tan siopaman so manisia ed siak, tan nabiniagan, sikato met lamlamang so nilaban; tan sikara so manawir ed panarian na Dios.",
                "34": "Tan siopaman so ag manisia ed siak, tan sikato so ag nabiniagan, sikato so naayew.",
                "35": "Tua, tua, ikuan ko ed sikayo, a saya so doctrinak, tan saya so tasian ko a nanlapu ed Ama; tan siopaman so manisia ed siak manisia met ed Ama; tan dia ed sikato say Ama tasian to ak, lapu ed sikato so dalawen to na apoy tan say Espiritu Santo.",
                "36": "Tan dia ed onia say Ama tasian to ak, tan say Espiritu Santo so mantasi ed sikato nipaakar ed Ama tan siak; tan say Ama, tan siak, tan say Espiritu Santo so saksakey.",
                "37": "Tan lamet ikuan ko ed sikayo, sikayo so nakaukolan a mambabawi, tan manmaliw a siñga melag ya ogaw, tan nabiniagan ed ñgaran ko, odino andi ag nayari ya awaten yo so saraya a beñgatla.",
                "38": "Tan lamet ikuan ko ed sikayo, sikayo so nakaukolan a mambabawi, tan nabiniagan ed ñgaran ko, tan manmaliw kayo a siñga melag ya ogaw, odino andi ag nayari a tawiren yo so panarian na Dios.",
                "39": "Tua, tua, ikuan ko ed sikayo, a saya so doctrinak, tan siopaman a mañgiletneg ed saya letnegan to so bato a dampay ko, tan saray puerta na infierno so ag ontaluna ed sikara.",
                "40": "Tan siopaman so mañgibawag na masulok odino onkulang nen say saya, tan ipatalindeg to a saya so doctrinak, sikato lamlamang so nanlapu ed mauges, tan ag nipaalagey ed bato a dampay ko; balet sikato so añgipaalagey ed mabuer a leletnegan, tan saray puerto na infierno so akalokas a mañgawat ed saraya sano onsabi so delap tan say dagem so ombasig ed sikara.",
                "41": "Dia ed ontan, onla kayo ed saya a totoo, tan ibawag yo so saray salita a sinalitak, ya anga ed sampot na dalin."
            },
            "12": {
                "1": "Tan agawa a sanen kayari nen Jesus ya imbalikas so saraya a salita ed kinen Nephi, tan saraman so atawag, (natan say bilang na saray atawag tan añgawat na pakapanyari tan pakaoley a mambiniag, so labindua) tan nia, iniunat to so lima to ed saray karaklan, tan imbelyaw to ed sikara, a nankuan: Mapalar kayo no deñgelen yo so saray salita na saraya a labindua a sikara so pinilik ed limog yo a mantalima ed sikayo, tan sikara so manmaliw ya igagangan yo; tan dia ed sikara so añgiteran ko na pakapanyari pian sikara so mambiniag ed sikayo ed danum; tan kasumpal a sikayo so nabiniagan ed danum, nia, biniagan takayo ed apoy tan ed Espiritu Santo; dia ed ontan mapalar kayo no sikayo so manisia ed siak tan sikayo so nabiniagan, kasumpal a siak so anengneng yo tan akabatan yo a siak so siak.",
                "2": "Tan lamet, lalo a mapalar so saraman so manisia ed saray salita yo lapu ed sikayo so mampaneknek ya anengneng yo ak tan kabat yo a siak so siak. On, mapalar so saray manisia ed saray salita yo, tan sikara so onleksab ed kaaraleman na panagpaabeba tan sikara so nabiniagan, lapu ed sikara so dalawen na apoy tan say Espiritu Santo, tan awaten da so pamaandi na saray kasalanan da.",
                "3": "On, mapalar so saray duka ed espiritu ya ondago ed siak, lapu ed sikara so mankayarian ed panarian na tawen.",
                "4": "Tan lamet, mapalar ya amin so saray manermen, lapu ed sikara so naligliwa.",
                "5": "Tan mapalar so saray maolimek, lapu ed sikara so manawir ed dalin.",
                "6": "Tan mapalar ya amin so saray naeerasan tan napgaan nipaakar ed inkamatunong, tan sikara so napano na Espiritu Santo.",
                "7": "Tan mapalar so saray mapañgasi, lapu ed sikara so makagamor na panañgasi.",
                "8": "Tan mapalar ya amin so saray awalaan na dalisay a puso, lapu ed sikara so makapinengneng ed Dios.",
                "9": "Tan mapalar ya amin so saray managpareen, lapu ed sikara so natawag ya anak na Dios.",
                "10": "Tan mapalar ya amin so saray apasegsegang makaseñgeg ed ñgaran ko, lapu ed sikara so mankayarian ed panarian na tawen.",
                "11": "Tan mapalar kayo sano saray totoo balawen tan pasegsegañgen da kayo, tan ibaga ra so amin a kanengneñgan na mauges sumpa ed sikayo ya andi-katuaan, makaseñgeg ed siak;",
                "12": "Tan nawalaan kayo na baleg a gayaga tan manliket kayo a mapalalo, tan ontan la a kabaleg so gungona yo ed tawen; tan ontan so inkapasegsegang na saray profeta ya akaona nen say sikayo.",
                "13": "Tua, tua, ikuan ko ed sikayo, iter ko ed sikayo a sikayo so asin na dalin; balet sano say asin abalang to la so taway to iner so pañgalaan mo na panasin na dalin? Dia ed ontan say asin angapo la so kakanaan to, balet saya la so ibantak tan gatin-gatinan na sali na saray totoo.",
                "14": "Tua, tua, ikuan ko ed sikayo, iter ko ed sikayo a sikayo so silew na saya a totoo. Say sakey a ciudad ya akatoon ed sakey a pukdol ya ag niamot.",
                "15": "Nia, saray totoo kasi dañgatan da so kandila tan iyan da ed silong na sakey a salop? Andi, balet iyan ed panañgitoonan na kandila, tan saya so mañgiter na liwawa ed amin a wala ed loob na abong;",
                "16": "Dia ed ontan paulyan yo so saray liwawa yo ya onsinag ed arap na saya a totoo, pian nanengneng da so saray maong a kimey yo tan igloria da so Ama yo a wala ed tawen.",
                "17": "Ag yo nunoten a linma ak dia a manderal ed say gangan odino ed saray profeta. Ag ak linma dia a manderal no ag iñger manumpal;",
                "18": "Tan tua ikuan ko ed sikayo, angapo so angan sakey a tulnek odino paulo so nayari ya onlabas ed gangan, balet dia ed siak saraya ya amin so asumpal.",
                "19": "Tan nia, initer ko ed sikayo so gangan tan saray gangan nen Amak, pian sikayo so manisia ed siak, tan sikayo so mambabawi ed saray kasalanan yo, tan ondago kayo ed siak ed maermen a puso tan mambabawi ya espiritu. Nia, wala la ed sikayo so saray gangan ed arapan yo, tan say gangan so asumpal.",
                "20": "Dia ed ontan ondago kayo ed siak tan sikayo so nilaban; tan tua ikuan ko ed sikayo, likud no sumpalen yo so saray gangan ko, a saraya so ingangan ko ed sikayo ed saya a panaon, angapo so antokaman a pamaakaran a sikayo so ag makaloob ed panarian na tawen.",
                "21": "Nadñgelan yo a saya so inkuan da la ed kadaanan a panaon, tan saraya met so nisulat ed arapan yo, ya ag kayo mamatey, tan siopaman a mamatey sikato met so wala ed kaatapan ed panañgokom na Dios;",
                "22": "Balet ikuan ko ed sikayo, siopaman ya mamasnok ed agi to sikato so wala ed kaatapan na panañgokom to. Tan siopaman a mañgikuan ed agi to, Raca, sikato so wala ed kaatapan ed panañgikunoan; tan siopaman a mañgikuan, Sika so makulang-kulang, sikato so wala ed kaatapan na apoy ed infierno.",
                "23": "Dia ed ontan, no sikayo so ondago ed siak, odino pilalek yo so ondago ed siak, tan nanunotan yo a say agi yo so nankasalanan sumpa ed sikayo—",
                "24": "Onla ka ed agim, tan unona a mipulañgan ka ed agim, tan kayari to nia ondago ka ed siak ya awalaan na naspot a gagala na puso, tan sika so awaten ko.",
                "25": "Miabubon ka ed kakulkol mo a tampol legan a sika so wala ed dalan a kaibam, ag la piga dia ed antokaman a panaon sika so naala to, tan sika so ipisok to ed pañgawan.",
                "26": "Tua, tua, ikuan ko ed sika, ag ka makapaway ed antokaman a pamaakaran diman anga ed ag mo pakabayar na sankaunoran a sintimo. Tan legan a wala ka ed pañgawan nayarian mo kasi so mambayar na angan saksakey a sintimo? Tua, tua, ikuan ko ed sika, Andi.",
                "27": "Nia, saya so nisulat da nen kadaanan a panaon, ya ag ka mangagawa na pikakaloguran;",
                "28": "Balet ikuan ko ed sika, siopaman ya onnengneng ed sakey a bii, a wala so tekep to ya alak na laman ed sikato, so nangawa la na pikakaloguran ed dalem na pusom.",
                "29": "Nia, iter ko ed sikayo so sakey a gangan, pian ag yo abuloyan so saraya a beñgatla ya onloob ed saray puso yo;",
                "30": "Tan magmaong ni ya iwaklit yo ed inkasikayo a dili so saraya a beñgatla, ed panakbat yo na krus yo, nen say sikayo so nibantak ed infierno.",
                "31": "Nisulat, a siopaman a mañgisian ed asawa to, sikato so mañgiter na kasulatan a tanda na pansian.",
                "32": "Tua, tua, ikuan ko ed sikayo, a siopaman a mañgisian ed asawa to, a say makaseñgeg so say impilawanan, a saya so señgegan a say asawa a bii so nangawa na pikakaloguran; tan siopaman a mañgasawa ed sikato ya akisian so mangagawa na pikakaloguran.",
                "33": "Tan lamet nisulat, ag mo isasamba so inkasika, balet sumpal mo ed Katawan so saray sambam;",
                "34": "Balet, tua, tua, ikuan ko ed sika, ag ka mansasamba; ni say dia ed tawen, tan saya so trono na Dios;",
                "35": "Ni say dia ed dalin, tan saya so pantutuonan na sali to;",
                "36": "Ni say isambam so ulom, lapu ed ag mo nayarian a gawaen so angan sakey a buek ya andeket odino amputi;",
                "37": "Balet paulyan mo a say pitatalusan mo manmaliw ya On, on; Andi, andi; tan say beñgatla a mapalalo ni nen say saraya so mauges.",
                "38": "Tan nia, nisulat, sakey a mata ed sakey a mata, tan sakey a ñgipen ed sakey ñgipen;",
                "39": "Balet ikuan ko ed sikayo, ya ag yo sasaluñgaten so mauges, balet siopaman a manampal ed kawanan ya aping yo, iliñgaw yo met ed sikato so pagpag;",
                "40": "Tan sano say sakey a too idalem to ka unong ed gangan tan alaen to so kawes mo, iter mo met ed sikato so kolibemben mo;",
                "41": "Tan siopaman a mamasoot ed sika a mila ed sikato ed sakey a milia, mila ka ed sikato na duara.",
                "42": "Iter mo ed saman so onkerew ed sika, tan saman so ombayes ed sika ag ira ikakaindan.",
                "43": "Tan nia nisulat met, ya aroen yo so kaabay yo tan busolen yo so kabusol yo;",
                "44": "Balet nia ikuan ko ed sikayo, aroen yo so saray kabusol yo, bendicionan yo so saray mañgaayew ed sikayo, gawa yo so maong ed saray mambobusol ed sikayo, tan ipikasi yo so saray mañgikana ed sikayo ed andi-alwar tan mamasegsegang ed sikayo;",
                "45": "Pian manmaliw kayo ya anak na Ama yo a wala ed tawen; tan ginawa to so agew ya ombutay ed saray mauges tan saray maong.",
                "46": "Dia ed ontan saraman so beñgatla a wala ed kadaanan a panaon, a wala ed say gangan, dia ed siak saraya ya amin so asumpal.",
                "47": "Saray kadaanan a beñgatla so ag la nakaukolan a gawaen, tan amin a beñgatla nanmaliw a balo.",
                "48": "Dia ed ontan pilalek ko a sikayo so nagnap a siñga siak, odino say Ama yo a wala ed tawen a sikato so nagnap."
            },
            "13": {
                "1": "Tua, tua, ikuan ko a mamayabol kayo ed saray duka; balet manalwar kayo ya ag yo gawaen so mamayabol ed arap na saray totoo pian nanengneng da kayo; odino andi angapo so gungona yo ed Ama yo a wala ed tawen.",
                "2": "Dia ed ontan, no sikayo so mamayabol ag yo patatanolen so trompeta ed arap yo, a siñga gagawaen na saray mansimpisimpitan ed dalem na saray sinagogas tan dia ed saray dalan, pian sikara so idayew na saray totoo. Tua ikuan ko ed sikayo, naawat da la so tumang da.",
                "3": "Balet sano sikayo so mamayabol ag yo paulyanan a say lima yo a kawigi nakabatan to so ginawa na lima yo a kawanan;",
                "4": "Pian saray impayabol yo so maamot; tan say Ama yo a makakanengneng ed maamot, sikato a dili so mañgiter na gungona yo a mapalaway.",
                "5": "Tan sano sikayo so mampikasi ag yo aaligen so saray mansimpisimpitan, tan kaliktan da so mampikasi, a manalalagey ed saray sinagogas tan dia ed suyok na saray dalan, pian nanengneng ira na saray totoo. Tua ikuan ko ed sikayo, naawat da la so tumang da.",
                "6": "Balet sikato, sano mampikasi kayo, loob kayo ed dalem na kuarto yo, tan sano nikapot yo la so puerta, mampikasi kayo ed Ama yo a sikato so maniimaton ed maamot; tan say Ama yo, a maniimaton ed maamot, iter to so gungona yo a mapalaway.",
                "7": "Balet sano mampikasi kayo, ag yo ikakana so andi-kakanaan a paulit-ulit, a siñga saray angapo so pikakabat da ed Dios, tan say wala ed kanunotan da sikara so nareñgel lapu ed dakel a panagsalita ra.",
                "8": "Ag kayo sirin miaalig ed sikara, lapu ed say Ama yo amta to no anto so saray beñgatla a nakaukolan yo sakbay a kerewen yo ed sikato.",
                "9": "Dia ed onia a kanengneñgan mampikasi kayo: Ama mi a wala ed tawen, nagalang so ñgaran mo.",
                "10": "Nagawa so linawam dia ed dalin a siñga unong ed tawen.",
                "11": "Tan paandien mo so saray utang mi, a siñga panamaandi mi ed saray akautang ed sikami.",
                "12": "Tan ag mo kami ipaarap ed tukso, balet ilaban mo kami ed mauges.",
                "13": "Lapu ed kayarian mo so panarian, tan say pakapanyari, tan say gloria, ed ando la ya ando. Amen.",
                "14": "Tan, no pirdonaen yo so saray totoo ed impankasalanan da say Mañgatatawen ya Ama yo pirdonaen to kayo met;",
                "15": "Balet no ag yo pirdonaen so impankasalanan na saray totoo ni say Ama yo ag to pirdonaen so saray kasalanan yo.",
                "16": "Nagkalalo ni, no sikayo so manayuno ag yo aaligen so saray mansimpisimpitan, a maermen so awawey da, tan umanen da so nengneng na lupa ra pian siñga say pakanengneng na saray totoo sikara so manaayuno. Tua ikuan ko ed sikayo, naawat da la so tumang da.",
                "17": "Balet sikayo, sano manayuno kayo, lanaan yo so ulo yo, tan dilamosan yo so lupa yo;",
                "18": "Pian say kanengneñgan yo ed saray totoo so ag kayo manaayuno, balet dia ed Ama yo, a sikato so maniimaton a maamot; tan say Ama yo, a makakanengneng ed maamot, tumañgan to kayo a mapalaway.",
                "19": "Ag kayo mantitipon ed inkasikayo na saray kayamanan ed dalin, no iner wala so gamugamo tan lati a manderal, tan saray matatakew ya onloob tan mantakew;",
                "20": "Balet mantipon kayo ed inkasikayo na kayamanan ed tawen, a diman angapo so gamugamo tan lati a manderal, tan diman angapo so saray matatakew ya onloob odino mantakew.",
                "21": "Tan no iner so kawalaan na saray kayamanan yo, diman met so kawalaan na puso yo.",
                "22": "Say liwawa na laman say mata; no, dia ed ontan, say mata yo so ipasakey, say amin a laman yo napano na liwawa.",
                "23": "Balet no say mata yo so mauges, say amin a laman yo napano na biluñget. No, dia ed ontan, say liwawa a wala ed sika yo ambiluñget, agay la so kabaleg na saman a biluñget!",
                "24": "Angapo so too a makapanlingkor ed duara ya amo; tan balang la a busolen to so sakey tan aroen to so sakey, odino ag mansiansia ed sakey tan balawen to so sakey. Ag yo nayarian so manlingkor ed Dios tan Mammon.",
                "25": "Tan natan agawa a sanen si Jesus imbalikas to so saraya a salita sikato so ninmengneng ed saray labindua a pinili to, tan inkuan to ed sikara: Tandaan yo so saray salita ya imbalikas ko ed sikayo. Tan nia, sikayo so pinilik a mantalima ed saya a totoo. Dia ed ontan ikuan ko ed sikayo, ag yo nonunoten so bilay yo, no anto so kanen yo, odino anto so inomen yo; ni say onkana ed laman yo, no anto so isulong yo. Ag kasi say bilay mabli nen say naakan, tan say laman nen say kawes?",
                "26": "Nengneng yo so saray manok a wala ed liwang, saraya so ag mantatanem, ni say saraya so manaani ni say mantitipon ed saray kamalir; iñgen say Mañgatatawen ya Ama papakanen to so saraya. Ag kasi magmaong kayo ni nen say saraya?",
                "27": "Siopa ed sikayo a mannunot so makaarum na sakey a getget ed alagey to?",
                "28": "Tan akin mapaga kayo ed isulong yo? Nengneng yo so kipapasen na saray lirio ed uma no panon so itotubo ra; ag ira mansasagpot, ni say sikara so manaabel;",
                "29": "Tan iñgen ikuan ko ed sikayo, ya angan si Solomon, dia ed amin a gloria to, sikato so ag akawesan na marakep a siñga sakey ed saraya.",
                "30": "Dia ed ontan, no say Dios kinawesan to so saray dika ed alog, dia ed saya ya agew wala, tan dia ed kaimbuasan sikara so nibantak ed pugon, angan ontan say sikayo so kawesan to, no aliwa a melag so pananisia yo.",
                "31": "Dia ed ontan ag kayo mapaga, ya ikuan yo, Anto kasi so kanen mi? odino, Anto kasi so inomen mi? odino, Iner kasi so pañgalaan mi na isulong mi?",
                "32": "Tan say Mañgatatawen ya Ama yo amta to so amin a pankaukolan yo ed amin na saraya a beñgatla.",
                "33": "Balet anap yo ni ya ununa so panarian na Dios tan say inkamatunong to, tan saraya ya amin a beñgatla so onarum ed sikayo.",
                "34": "Ag kayo sirin mapaga nipaakar ed kaimbuasan, lapu ed say kaimbuasan ag to nunoten so saraya a beñgatla ed inkasikato. Magenap la so saya ya agew nipaakar ed uges to."
            },
            "14": {
                "1": "Tan natan agawa a sanen si Jesus imbalikas to so saraya a salita sikato so inmarap lamet ed karaklan, tan nilukasan to so sañgi to ed sikara lamet, a nankuan: Tua, tua, ikuan ko ed sikayo, Ag kayo mañgookom, pian ag kayo naokom.",
                "2": "Tan no panon so pañgokom yo, ontan met so kaokom yo; tan no anto so ikana yo a pansukat, saya met so ikana a pansukat ed sikayo.",
                "3": "Tan akin naimanom so melag a dutak ed mata na agim, balet ag mo imanoen so akasanib ed dili a matam?",
                "4": "Odino panon so pañgibagam ed dili ya agim: Abuloyan mo ak a mañgekal na melag a dutak ed matam—tan nia, wala so akasanib ed dili a matam?",
                "5": "Sika a mansimpisimpitan, ekal mo ni ya ununa so akasanib ed dili a matam; tan dia ed saya a malinew so pakanengneng mo a mañgekal ed melag a dutak a wala ed mata na agim.",
                "6": "Ag mo iiter so beñgatla a masanto ed saray aso, ni say ibuyak mo so saray perlas ed arap na saray baboy, ag la piga saraya so gatin-gatinan da, tan sika so puliktaran da lamet tan sika so pisay-pisayen da.",
                "7": "Kerew ka, tan saya so niiter ed sika; anap ka; tan sika so makaalmo; tuktok ka, tan saya so nalukasan ed sika.",
                "8": "Tan balang sakey ya onkerew, so makaawat; tan siopaman a mananap, makaalmo; tan siopaman ya ontuktok, sikato so nalukasan.",
                "9": "Odino anto a too ed sikayo, a, no say anak to onkerew na tinapay, iter to so bato?",
                "10": "Odino sano sikato so onkerew na sira, iter to kasi so sakey ya oleg?",
                "11": "No sirin, angan mauges, amta yo so mañgiter na maong a palabo ed saray anak yo, ag kasi nagkalalo ni so say Ama yo a wala ed tawen iter to ed sikayo so saray maong a beñgatla ed saraman so onkerew ed sikato?",
                "12": "Dia ed ontan, amin a labay yo a gawaen na saray totoo ed sikayo, ontan met so gawaen yo ed sikara, tan saya so gangan tan saray profeta.",
                "13": "Onloob kayo ed mairap a dalanan; tan malapar so dalanan, tan malapar so dalan, ya onarap ed kadederal, tan dakel so onla ya onloob diman.",
                "14": "Lapu ed mairap so dalanan, tan makisir so dalan, ya onarap ed bilay, tan daiset so saray makarumog ed saya.",
                "15": "Aluaran yo so saray tila-tila a profeta, ya onla ed sikayo ya sikakawes na kawes na karnero, balet dia ed dalem masisiba a lubo.",
                "16": "Sikara so nakabatan yo lapu ed saray buñga ra. Makaburbor kasi so saray totoo na ubas ed saray sabit, odino ed saray kiew a nansabit so saray bolong da?",
                "17": "Angan ontan met so balang sakey a maong a kiew mañgiter na maong a buñga; balet say mauges a kiew mañgiter na mauges a buñga.",
                "18": "Say maong a kiew ag to mañgiter na mauges a buñga, ni say mauges a kiew so mañgiter na maong a buñga.",
                "19": "Balang sakey a kiew ya ag mañgiter na maong a buñga so nabatang, tan ibantak ed apoy.",
                "20": "Dia ed ontan, dia ed saray buñga ra sikara so nakabat yo.",
                "21": "Aliwa a balang sakey a mankuan ed siak, Katawan, Katawan, so makaloob ed panarian na tawen; balet saman so mañgonor ed linawa nen Amak a wala ed tawen.",
                "22": "Dakel so mankuan ed siak ed saman ya agew: Katawan, Katawan, ag kasi sikami so namprofesiya ed ñgaran mo, tan dia ed ñgaran mo pinapaway mi so saray demonyo, tan dia ed ñgaran mo nangawa kami na dakel a kimey a makapakelaw?",
                "23": "Tan dia ed ontan ipatuak ed sikara: Ag takayo kapiganman kabat; taynan kayo ed siak, sikayo a managgawa na karelmeñgan.",
                "24": "Dia ed ontan, siopaman a makareñgel ed saraya a salitak tan gawaen da, sikara so ipareng ko ed makabat a too, ya impaalagey to so abong to ed tapew na bato a dampay—",
                "25": "Tan pinmelag so uran, tan sinmabi so delap, tan say dagem so sinmiplog, tan binmasig ed saman ya abong; tan saya so ag atumba, lapu ed saya so niletneg ed bato a dampay.",
                "26": "Tan balang sakey a mandereñgel ed saraya a salitak tan saraya so ag to gawaen sikato so nipareng ed sakey a too a makulang-kulang, ya impaalagey to so abong to ed tapew na buer—",
                "27": "Tan say uran so pinmelag, tan say delap sinmabi, tan say dagem so sinmiplog, tan binmasig ed saman ya abong, tan saya so atumba, tan agay la a kabaleg so inkatumba to."
            },
            "15": {
                "1": "Tan natan agawa a sanen si Jesus sinampotan to la so saraya a salita inwandag to so mata to ed kaliberliber ed saray karaklan, tan inkuan to ed sikara: Nia, nadñgel yo so saray beñgatla ya imbañgat ko sakbay na intokutok ko ed Amak; dia ed ontan, siopaman a makanunot ed saraya ya imbagak tan gawaen to so saraya, sikato so paolien ko ed bilay dia ed sampot ya agew.",
                "2": "Tan agawa a sanen si Jesus imbalikas to so saraya a salita alikas to a wala so pigara ed limog da so mankelaw, tan nankelaw no anto so gawaen to ed say gangan nen Moises; tan ag da atalusan so saray imbaga na saray kadaanan a beñgatla so linmabas la, tan amin a beñgatla nanmaliw a balo.",
                "3": "Tan inkuan to ed sikara: Ag kayo mankelaw ed impañgibagak ed sikayo a saray kadaanan a beñgatla so linmabas la, tan amin a beñgatla so nanmaliw la a balo.",
                "4": "Nia, ikuan ko ed sikayo a say gangan a niiter ed si Moises so asumpal la.",
                "5": "Nia, siak so saman so añgiter na gangan, tan siak so saman so akipaknaan ed saray totook ya Israel; dia ed ontan, say gangan ed siak so asumpal, tan linma ak dia a manumpal ed say gangan, dia ed ontan saya la so nansampot.",
                "6": "Nia, ag ko dederalen so saray profeta, tan no kaonoñgan karakel so ag asumpal ed siak, tua ikuan ko ed sikayo, saraya ya amin so nasumpal.",
                "7": "Tan lapu ed inkuan ko ed sikayo a saray kadaanan a beñgatla so linmabas la, ag ko dederalen so saraman so asalita la nipaakar ed saray beñgatla a saraya so onsabi.",
                "8": "Tan nia, say paknaan a ginawak ed saray totook so ag ni asumpal ya amin; balet say gangan a niiter ed si Moises so nansampot la ed siak.",
                "9": "Nia, siak so gangan, tan liwawa. Onnengneng kayo ed siak, tan mansiansia kayo ya anga ed sampot, tan sikayo so mambilay; tan dia ed saraman so mansiansia ya anga ed sampot dia ed sikara iter ko so andi-angaan a bilay.",
                "10": "Nia, initer ko ed sikayo so saray gangan; dia ed ontan sumpal yo so saray gangan ko. Tan saya so gangan tan saray profeta, lapu ed sikara so peteg a nampaneknek ed siak.",
                "11": "Tan natan agawa a sanen si Jesus imbalikas to so saraya a salita, inkuan to ed saray labindua a sikara so pinili to.",
                "12": "Sikayo so saray disipulos ko; tan sikayo so liwawa ed saya a totoo, a sikara so nakdaan ed kailalakan nen Jose.",
                "13": "Tan nia, saya so dalin a tawir yo; tan say Ama so añgiter ed saya ed sikayo.",
                "14": "Tan angapo ni so angan sakey a panaon a say Ama initer to ed siak so gangan ya ibagak so saya ed saray kaagian yo ed Jerusalem.",
                "15": "Ni say wala so panaon a say Ama initer to ed siak so gangan ya ibagak ed sikara so nipaakar ed sananey a tribo ed kailalakan na Israel, a sikara so indawat na Ama a papaway ed saman a dalin.",
                "16": "Saya labat so ingangan na Ama ed siak, ya ibagak ed sikara:",
                "17": "A wala so arum ni a karnero a kayarian ko ya aliwa a kabiañgan na saya a pastolan; a sikara met so nakaukolan ya awiten ko, tan deñgelen da so voces ko; tan wala so saksakey a pastolan, tan saksakey a managpastol.",
                "18": "Tan natan, lapu ed kinatalker na teñger da tan ag-pananisia ag da atalusan so salitak; dia ed ontan siak so ingangan na Ama ya ag ko la bitlaen so nipaakar ed sikara.",
                "19": "Balet, tua, ikuan ko ed sikayo a say Ama ginangan to ak, tan ibagak so saya ed sikayo, a sikayo so nisian ed limog da lapu ed karelmeñgan da; dia ed ontan lapu ed karelmeñgan da kanian sikayo so ag da akabatan.",
                "20": "Tan tua, ikuan ko ed sikayo lamet a wala ni so arum a tribo ya insian na Ama ed sikara; tan lapu ed karelmeñgan da kanian sikara so ag da kayo akabatan.",
                "21": "Tan tua ikuan ko ed sikayo, a sikayo so kipaakaran na sinalitak: Wala so arum ni a karnero a kayarian ko ya ag kabiañgan na saya a pastolan; a sikara met so nakaukolan ya awiten ko, tan deñgelen da so voces ko; tan wala so saksakey a pastolan, tan saksakey a managpastol.",
                "22": "Tan ag da ak atalusan, lapu ed impasen da a saya so nipaakar ed saray Gentiles; tan ag da atalusan a saray Gentiles so napasimbalo ed pananisia ed panamegley na saray pulong da.",
                "23": "Tan ag da ak atalusan ya imbagak a deñgelen da so voces ko; tan ag da ak atalusan a saray Gentiles kapigan man ag da nareñgel so voces ko—tan ag ko met ipanengneng so inkasiak ed sikara likud ed panamegley na Espiritu Santo.",
                "24": "Balet nia, nadñgel yo a mandapag so voces ko, tan anengneng yo ak; tan sikayo so karnerok, tan sikayo so nibilang ed limog na saray initer na Ama ed siak."
            },
            "16": {
                "1": "Tan tua, tua, ikuan ko ed sikayo a wala so arum ni a karnerok, ya aliwa a taga-dia ed saya a dalin, ni say dia ed dalin na Jerusalem, ni say dia ed kabiañgan na dalin a kaliber-liber a naakar ko la a nampuloñgan.",
                "2": "Tan sikara so saray asalitak ya ag da ni nadñgel so voces ko; ni say angan dinan man a panaon impanengneng ko so inkasiak ed sikara.",
                "3": "Balet siak so akaawat na gangan ed Ama ya onla ak ed sikara, tan deñgelen da so voces ko, tan sikara so nibilang ed limog na saray karnerok, tan wala so saksakey a pastolan tan saksakey a managpastol; dia ed ontan siak so onla ya ipanengneng ko so inkasiak ed sikara.",
                "4": "Tan igangan ko ed sikayo ya isulat yo so saraya ya imbalikas ko kayari na itaynan ko, tan no bilbilang saray totook ed Jerusalem, saraman so akapinengneng ed siak tan akapiolop ed siak ed impampulong ko, so ag da kerewen ed Ama ed panamegley na ñgaran ko, pian naawat da so pikakabat nipaakar ed sikayo ed panamegley na Espiritu Santo, tan ontan met ed saray arum a tribo a sikara so ag da kabat, a saraya ya imbagak ya isulat yo so nisinop tan saraya so nipanengneng ed saray Gentiles, pian dia ed inkagnap na saray Gentiles, say nakdaan ed saray boleg da, a sikara so ataytayak ed amin a tapew na dalin lapu ed ag da pananisia, sikara so naawit, odino sikara so naawit ed pikakabat ed siak, a Mananundon da.",
                "5": "Tan dia ed ontan tiponen ko ra a manlapu ed apatira a sukong na dalin; tan dia ed ontan sumpalen ko so paknaan a ginawa na Amak ed amin a totoo ed kailalakan na Israel.",
                "6": "Tan mapalar so saray Gentiles, lapu ed pananisia ra ed siak, tan dia ed panamegley na Espiritu Santo, a sikato so mantasi ed sikara ed siak tan ed say Ama.",
                "7": "Nia, makaseñgeg ed pananisia ra ed siak, inkuan na Ama, tan lapu ed ag yo pananisia, O kailalakan na Israel, dia ed kaunoran ya agew say katuaan so onsabi ed saray Gentiles, pian say inkagnap na saraya a beñgatla so nipakabat ed sikara.",
                "8": "Balet abagey, inkuan na Ama, ed ag pananisia na saray Gentiles—tan manwari a sikara so sinmabi ed tapew na saya a dalin, tan intaytayak da so saray totook a sikara so kabiañgan ed kailalakan na Israel; tan saray totook a sikara so wala ed kailalakan na Israel ya apagit a nanlapu ed limog da, tan sikara so ginatin-gatinan da;",
                "9": "Tan lapu ed panañgasi na Ama ed saray Gentiles, tan ontan met ed saray panañgokom na Ama ed saray totook a sikara so wala ed kailalakan na Israel, tua, tua, ikuan ko ed sikayo, tan dia ed kayari na saya ya amin, tan ingangan ko ed saray totook a wala ed kailalakan na Israel so nabakbak, tan sikara so napairap, tan napatey, tan sikara so napapaway ed limog da, tan manmaliw ira a kabusol da, tan manmaliw ira a puñges tan salita ya ag nalingwanan ed limog da—",
                "10": "Tan onia so ingangan na Ama ya ibagak ed sikayo: Dia ed saman ya agew sano saray Gentiles so mankasalanan sumpa ed evangeliok, tan ag da awaten so inkagnap na evangeliok, tan sikara so mampaatagey ed kinon na saray puso ra ed tagey na saray amin a bansa, tan ed tagey na amin a totoo ed amin a dalin, tan sikara so napano na amin a nengneng na panagtila, tan panagpalikdo, tan kapilyuan tan amin a nengneng na panagkunwari, tan panagpatey, tan kasiliban na sacerdote, tan inkabalangkantis, tan maamot a karumsisan; tan no gawaen da so saraman ya amin a beñgatla, tan ag da awaten so inkagnap na evangeliok, nia, inkuan na Ama, awiten ko so inkagnap na evangeliok manlapu ed limog da.",
                "11": "Tan dia ed ontan nunoten ko so paknaan ko a ginawak ed saray totook, O kailalakan na Israel, tan awiten ko so evangeliok ed sikara.",
                "12": "Tan ipanengneng ko ed sika, O kailalakan na Israel, a saray Gentiles ag ira nawalaan na pakapanyari ed sika; balet nunoten ko so paknaan ko ed sika, O kailalakan na Israel, tan sika so makasabi ed pikakabat ed inkagnap na evangeliok.",
                "13": "Balet no saray Gentiles so mambabawi tan ompawil ira ed siak, inkuan na Ama, nia sikara so nibilang ed limog na saray totook, O kailalakan na Israel.",
                "14": "Tan ag ko itepel so saray totook, a sikara so wala ed kailalakan na Israel, ya onla a milimog ed sikara, tan sikara so gatin-gatinan da, inkuan na Ama.",
                "15": "Balet no sikara so ag ompawil ed siak, tan ag ondeñgel ed voces ko, sikara so itepel ko, on, itepel ko so saray totook, O kailalakan na Israel, a sikara so onla ed limog da, tan sikara so gatin-gatinan da, tan sikara so siñga asin ya abalang la so taway to, a lapu ed ontan angapo la so kakanaan to no ag ibantak, tan gatin-gatinan na saray totoo, O kailalakan na Israel.",
                "16": "Tua, tua, ikuan ko ed sikayo, onia so ingangan na Ama ed siak—ya iter ko ed saya a totoo so saya a dalin ya onkana a tawir da.",
                "17": "Tan dia ed onia saray salita nen profeta Isaias so nasumpal, a nankuan:",
                "18": "Saray managbantay ikelyaw da so voces da; tan dia ed pankakasakey na voces da sikara so mancancion, tan nanengneng da mata ed mata sano say Katawan awiten to lamet so Sion.",
                "19": "Bigla kayo a mangayaga, mancancion kayo a mankakasakey, sikayo ya angapo so onkitakitaw a pasen na Jerusalem; lapu ed say Katawan niligliwa to so saray totoo to, dinundon to la so Jerusalem.",
                "20": "Say Katawan mapalaway to ya impanengneng so masanto a taklay to ed saray mata na amin a bansa; tan say amin a sampot na dalin nanengneng da so panañgilaban na Dios."
            },
            "17": {
                "1": "Nia, natan agawa a sanen si Jesus so ayari la a nambalikas ed saraya a salita sikato so ninmengneng ed kaliber-liber lamet ed saray karaklan, tan inkuan to ed sikara: Nia, say panaon ko so asinger la.",
                "2": "Anengneng ko a sikayo so makapoy, kanian ag yo natalusan so saray salitak a saraya so ingangan na Ama ed siak ya ibagak ed sikayo ed saya a panaon.",
                "3": "Dia ed ontan, sikayo so onla la ed saray kaaboñgan yo, tan motektek yo so saray beñgatla a sinalitak ed sikayo, tan kerew yo ed Ama, dia ed ñgaran ko, pian natalusan yo komon, tan iparaan yo so saray kanunotan yo ed kaimbuasan, tan siak lamet so onla dia ed sikayo.",
                "4": "Balet natan siak so onla ed Ama, tan ontan met pian ipanengneng ko so inkasiak ed saray abalang a tribo na Israel, tan sikara so ag abalang ed Ama, lapu ed kabat to no iner a pasen so añgiakaran to ed sikara.",
                "5": "Tan agawa a sanen si Jesus so nansalita na onia, inwandag to so mata to ed kaliber-liber lamet ed saray karaklan, tan anengneng to a managagos so saray lua ra, tan sikara so ninmengneng ya ag-nagiing ed sikato a siñga labay da a kerewen a sikato so miayam ni ed sikara ed andokdukey a panaon.",
                "6": "Tan inkuan to ed sikara: Nia, say kalooban ko so napno na panagabagey ed sikayo.",
                "7": "Wala kasi ed limog yo so saray maniinagem? Awit yo ra dia. Wala kasi ed sikayo so saray lopoy, odino bulag, odino mandumpalit, odino apagpag, odino akating, odino saraman so laman da so amagaan, odino saraman so telek, odino manlilikna na antokaman? Awit yo ra dia ed siak pian paabigen ko ra, lapu ed wala so abagey ko ed sikayo; say otel na liknaan ko napno na panañgasi.",
                "8": "Tan aliknak a pilalek yo ya ipanengneng ko ed sikayo no anto so ginawak ed saray kaagian yo a wala ed Jerusalem, tan anengneng ko a say pananisia yo so magenap kanian labay ko a paabigen takayo.",
                "9": "Tan agawa a sanen onia so imbaga to, say amin a karaklan, nankasakey ira, a dinmago a kaiba da so saray mansasakit da tan saray manlilikna na kairapan, tan saray lopoy, tan saray bulag, tan kaiba ra so saray emel, tan amin a manlilikna na antokaman ya inagem; tan sikara so pinaabig to balang sakey ya indago ra ed sikato.",
                "10": "Tan saya so ginawa ra ya amin—mandapag a saraman so tatambalen tan saraman so angapo so liliknaen da, dinmakmumo ra ed sali to, tan sikato so ginalgalang da; tan no kaonoñgan so saray akadago ed saray karaklan inaañgoban da so saray sali to, a dia ed onia inames da so sali to na saray lua ra.",
                "11": "Tan agawa ya ingangan to a saray ankekelag ya anak da so awiten da ed sikato.",
                "12": "Kanian inawit da so saray anak da ya ankekelag tan ingaton da ra ed dalin ya impaliber ed sikato, tan si Jesus so tinmalindeg ed pegley da; tan saray karaklan añgiter ira na dalan anga ed sikara ya amin so nidago ed sikato.",
                "13": "Tan agawa a sanen sikara la ya amin so nidago ra, tan si Jesus so manalalagey ed pegley da, ingangan to ed saray karaklan a sikara so ontalimukor ed dalin.",
                "14": "Tan agawa a sanen sikara so akatalimukor ed dalin, si Jesus so inmaglem ed inkasikato, tan inkuan to: Ama, siak so nagogunigon lapu ed karelmeñgan na saray totoo ed kailalakan na Israel.",
                "15": "Tan sanen nibalikas to so saraya a salita, sikato met so tinmalimukor ed dalin; tan nia sikato so nampikasi ed Ama, tan saray beñgatla ya impikasi to ag nisulat, tan saray karaklan ya akadñgel ed sikato sikara so nantasi.",
                "16": "Tan dia ed onia a pamaakaran so pantasi ra: Say mata kapiganman ag to ni anengneng, ni say nadñgel na layag da wala so onia, nen saman, tan ontan la a kabaleg tan makapakelaw so saray beñgatla ya anengneng mi tan nadñgel mi ed si Jesus ed impisalita to ed Ama;",
                "17": "Tan angapo so dila a makapansalita, ni say nisulat na siopaman a too, ni say puso na saray totoo nalikna ra so ontan la a kabaleg tan makapakelaw a beñgatla a mandapag ya anengneng mi tan nadñgel mi ed si Jesus a sinalita to; tan angapo so siopaman a natebek to a nunoten so gayaga ya amano ed kamarerua mi ed saman a panaon nen sikato so nadñgel mi a nampikasi ed Ama onkana ed sikami.",
                "18": "Tan agawa a sanen si Jesus so asumpal la a nampikasi ed Ama, sikato so inmalagey; balet ontan la so kinabaleg na gayaga na saray karaklan kanian sikara so ag akaesel.",
                "19": "Tan agawa a si Jesus so nansalita ed sikara, tan ingangan to ra ya onalagey.",
                "20": "Tan sikara so inmalagey a nanlapu ed dalin, tan inkuan to ed sikara: Mapalar kayo lapu ed pananisia yo. Tan natan nia, say gayagak so nagnap.",
                "21": "Tan sanen nibaga to so saraya a salita, sikato so mannañgis, tan say karaklan tinasian da so saya, tan inala to so saray ankekelag ya anak da, a sansansakey, tan benindicionan to ra, tan sikato so nampikasi ed Ama onkana ed sikara.",
                "22": "Tan sanen saya so agawa to la sikato so mannañgis lamet;",
                "23": "Tan sikato so nansalita ed saray karaklan, tan inkuan to ed sikara: Nengneng yo so saraya ya ankekelag yo.",
                "24": "Tan legan a sikara so onnenengneng pian namuria ra intañgay da so mata ra ed tawen, tan anengneng da so tawen a linmukas, tan anengneng da so saray angeles a mampapaleksab a manlalapu ed tawen a siñga wala ra ed pegley na apoy; tan sikara so linmeksab tan niliktob da so saray ankekelag ya ugogaw, tan sikara so aliber-liber na apoy; tan saray angeles so nantalima ed sikara.",
                "25": "Tan saray karaklan anengneng da tan nadñgel da tan tinasian da; tan kabat da a say impantasi ra so tua lapu ed sikara ya amin anengneng da tan nadñgel da, balang sakey a too ed inkasikato; tan say bilang da so ñgalñgali a duara a libo tan lima a lasus a kamarerua; tan say dagup da so nanlalaok a lalaki, bibii, tan ugogaw."
            },
            "18": {
                "1": "Tan agawa a si Jesus ingangan to ed saray disipulos to a mañgawit ira na pigara a tinapay tan alak ed sikato.",
                "2": "Tan sanen sikara so linma a mañgaala na tinapay tan alak, ingangan to ed saray karaklan a sikara so onyurong ed dalin.",
                "3": "Tan sanen sinmabi so saray disipulos a sankaawit da so tinapay tan alak, inala to so tinapay tan pinisag-pisag tan binendicionan to; tan initer to ed saray disipulos tan ingangan to a mañgan ira.",
                "4": "Tan sanen sikara so añgan tan sikara so naksel, ingangan to ya ibunog da ed saray karaklan.",
                "5": "Tan sanen say karaklan so akapañgan tan sikara so naksel, inkuan to ed saray disipulos: Nia nepeg wala so sakey a naordinan ed limog yo, tan dia ed sikato iter ko so pakapanyari a mamisag na tinapay tan bendicionan to tan iter to ed saray totoo na simbaan ko, dia ed amin a manisia tan abiniagan ed ñgaran ko.",
                "6": "Tan saya so lawas a sumpalen yo a gawaen, a siñga say ginawak, angan siñga say impampisag ko ed tinapay tan impambendicion tan impañgiter ko ed sikayo.",
                "7": "Tan saya so gawaen a pakanodnunotan yo ed laman ko, ya impanengneng ko ed sikayo. Tan saya so pamaneknek ed Ama a lawas a nonunoten yo ak. Tan no siak so lawas yo a nunoten wala ed sikayo so Espirituk a miolop ed sikayo.",
                "8": "Tan agawa a sanen nibaga to so saraya a salita, ingangan to ed saray disipulos to ya alaen da so alak a wala ed kupa tan sikara so oninum, tan ontan met iter da ed saray karaklan pian sikara so oninum ed saya.",
                "9": "Tan agawa a saya so ginawa ra, tan sikara so inminum tan sikara so apenek; tan initer da ed karaklan, tan sikara so inminum, tan sikara met so apenek.",
                "10": "Tan sanen saya so ginawa na saray disipulos, si Jesus inkuan to ed sikara: Mapalar kayo lapu ed saya a beñgatla a ginawa yo, lapu ed saya so pakasumpal ed saray gangan ko, tan saya so mantasi ed Ama ya andi-sungay a sumpalen yo so saman so ingangan ko ed sikayo.",
                "11": "Tan saya so lawas a gawaen yo ed saraman so mambabawi tan nabiniagan ed ñgaran ko; tan saya so gawaen yo a pakanodnunotan ed dalak, a saya so tinmerter ya onkana ed sikayo, a tasian yo ed Ama a lawas a nodnunoten yo ak. Tan no siak so lawas a nodnunoten yo wala ed sikayo so Espirituk a miolop ed sikayo.",
                "12": "Tan iter ko ed sikayo so sakey a gangan a gawaen yo so saraya a beñgatla. Tan no lawas a gawaen yo so saraya a beñgatla mapalar kayo, lapu ed sikayo so akaletneg ed bato a dampay ko.",
                "13": "Balet siopaman ed limog yo so mangawa na onsulok odino onkulang nen say saraya sikara so ag niletneg ed bato a dampay ko, balet sikara so akaletneg ed mabuer a leletnegan; tan sano say uran so ompelag, tan say delap so onsabi, tan say dagem onsiplog, tan ombasig ed sikara, sikara so natumba, tan say puerta na infierno so akaparaan ya akalukas a mañgawat ed sikara.",
                "14": "Dia ed ontan mapalar kayo no sumpalen yo so saraya a gangan ko, a saya so ingangan nen Amak ed siak ya iter ko ed sikayo.",
                "15": "Tua, tua, ikuan ko ed sikayo, nakaukolan a mambantay tan mampikasi kayo a lawas, ag la piga sikayo so natukso na demonyo, tan sikayo so iarawi to a dakepen.",
                "16": "Tan unong a nampikasi ak ed limog yo iñgen ontan met so pampikasi yo ed simbaan ko, ed limog na saray totook a sikara so nambabawi tan abiniagan ed ñgaran ko. Nia siak so liwawa; añgiter ak na pañgaligan ed sikayo.",
                "17": "Tan agawa a sanen si Jesus nibaga to so saraya a salita ed saray disipulos to, sikato lamet so inmarap ed karaklan tan inkuan to ed sikara:",
                "18": "Nia, tua, tua, ikuan ko ed sikayo, nakaukolan a mambantay tan mampikasi kayo ag la piga makaloob kayo ed tukso; lapu ed si Satanas pilalek to kayo a nakayarian, pian sikayo so ipapalir to a siñga trigo.",
                "19": "Dia ed ontan sikayo so lawas a mampikasi ed Ama ed ñgaran ko.",
                "20": "Tan antokaman a kerewen yo ed Ama dia ed ñgaran ko, a saya so matunong, a manisia kayo a saya so naawat yo, nia saya so niiter ed sikayo.",
                "21": "Mampikasi kayo ed saray boleg yo dia ed Ama, lawas ed ñgaran ko, pian saray kaasawaan yo tan saray anak yo so nabendicionan.",
                "22": "Tan nia, sikayo so mantitipon a mabetbet; tan ag yo sesebelan so siopaman a too ya ondago ed sikayo sano sikayo so mantitipon, balet paulyan yo a sikato so ondago ed sikayo tan sikato so ag yo sesebelan;",
                "23": "Balet sikara so ipikasi yo, tan ag yo ra papawayen; tan no nagawa a sikara so ondago a mabetbet ed sikayo sikara so ipikasi yo ed Ama, ed ñgaran ko.",
                "24": "Dia ed onia, itagey yo so liwawa yo pian nasindagan to so mundo. Nia siak so liwawa ya itagey yo—a siñga saman so anengneng yo a ginawak. Nia, anengneng yo a nampikasi ak ed Ama, tan sikayo ya amin so makatasi.",
                "25": "Tan anengneng yo ya ingangan ko ya angapo ed sikayo so ontaynan, balet ingangan ko a sikayo so ondago ed siak, pian nalikna tan nanengneng yo; iñgen ontan met so gawaen yo ed mundo; tan siopaman a manderal ed saya a gangan so mantepel ed inkasikato na kagoyor to ed tukso.",
                "26": "Tan natan agawa a sanen si Jesus nibalikas to so saraya a salita, inwandag to lamet so mata to ed saray disipulos a pinili to, tan inkuan to ed sikara:",
                "27": "Nia tua, tua, ikuan ko ed sikayo, iter ko ed sikayo so sakey ni a gangan, tan dia ed ontan onla ak ed si Amak pian nasumpal ko so arum ni a gangan ya initer to ed siak.",
                "28": "Tan natan nia, saya so gangan ya iter ko ed sikayo, ag yo aabuloyan so siopaman a sikakabat kayo a mibiang ed laman ko tan say dalak ya ag-manepeg, sano sikayo so manumpal ed saya;",
                "29": "Tan siopaman a mañgan tan oninum ed laman tan dalak ya ag-manepeg sikato so mañgan tan oninum na kaayew na kamarerua to; dia ed ontan no amta yo a say sakey a too so ag-manepeg a mañgan tan oninum ed laman ko tan dalak sikato so sebelan yo.",
                "30": "Angaman ontan, sikato so ag yo papapawayen ed limog yo, balet sikato so puloñgan yo tan ipikasi yo ed Ama, ed ñgaran ko; tan no bilbilang sikato so mambabawi tan nabiniagan ed ñgaran ko, dia ed ontan sikato so awaten yo, tan sikato so talimaen yo ed laman ko tan dalak.",
                "31": "Balet no sikato so ag mambabawi sikato so ag nibilang ed limog na saray totook, pian komon ag to deralen so saray totook, tan nia kabat ko so saray karnerok, tan sikara so awalaan na bilang.",
                "32": "Manwari ya ontan, sikato so ag yo papawayen ed saray sinagogas yo, odino ed saray pasen a panagpikasian yo, tan dia ed siñga sikato ituloy yo so pantalima; ag yo amta no sikara so ompawil tan mambabawi, tan sikara so ondago ed siak ya awalaan na sigpot a gagala na puso, tan sikara so paabigen ko; tan sikayo so pamaakaran na kaawit na kilalaban ed sikara.",
                "33": "Dia ed ontan, onor yo so saraya ya imbalikas ko ya ingangan ed sikayo pian sikayo so ag nadusa; tan abagey so saman so dusaen na Ama.",
                "34": "Tan iter ko ed sikayo so saraya a gangan makaseñgeg ed saray baliñgaan ed limog yo. Tan mapalar kayo no angapo so baliñgaan ed limog yo.",
                "35": "Tan natan siak so onla ed Ama, lapu ed nakaukolan a siak so onla ed Ama ya onkana ed pankaabigan yo.",
                "36": "Tan agawa a sanen si Jesus sinampotan to la so saraya a balikas, diniwit na saray lima to so saray disipulos a pinili to, a sinansakey, anga ed sikara ya amin so adiwit to, tan sikato so nansalita ed sikara legan a didiwiten to ra.",
                "37": "Tan saray karaklan ag da nadñgel so saray salita ya imbalikas to, dia ed ontan ag da tinasian; balet saray disipulos tinasian da ya initer to ed sikara so pakapanyari a mañgiter na Espiritu Santo. Tan ipanengneng ko ed sikayo ed mansaguinunor a saya a kasulatan so tua.",
                "38": "Tan agawa a sanen si Jesus adiwit to la ra ya amin, sinmabi so sakey a lurem tan tinalukboñgan to so karaklan kanian ag da nanengneng si Jesus.",
                "39": "Tan legan a sikara so atalukboñgan si Jesus so sinmipot a nanlapu ed sikara, tan tinmukutok la ed tawen. Tan saray disipulos anengneng da tan tinasian da a sikato so tinmukutok lamet ed tawen."
            },
            "19": {
                "1": "Tan agawa a sanen si Jesus so tinmukutok ed tawen, say karaklan nambubuyak la ra, tan balang sakey a laki inala to so asawa to tan saray anak to tan amawil la ra ed dili ya abong da.",
                "2": "Tan nipalapag a tampol ed paway na limog na saray totoo, sakbay na insabi na biluñget, a say karaklan anengneng da si Jesus, tan sikato so nampulong ed sikara, tan ipanengneng to lamet so inkasikato ed kaimbuasan ed saray karaklan.",
                "3": "On, tan angan legan na sanlabi nipalapag ed paway so nipaakar ed si Jesus; tan lapu ed saya impakabat da ed saray totoo a wala so dakel, on, mapalalo a baleg a bilang, so nansagpot a mapalalo ed saman a sanlabi, pian dia ed kaimbuasan sikara so makaakar ed pasen a pañgipanengneñgan nen Jesus ed inkasikato ed saray karaklan.",
                "4": "Tan agawa a dia ed kaimbuasan, sanen saray karaklan so nantitipon ed inkasikara, nia, si Nephi tan si agi to a pinaoli to ed bilay a nanlapu ed saray inaatey, a say ñgaran to Timothy, tan ontan met ed anak to a laki, a say ñgaran to Jonas, tan ontan met nen Mathoni, tan Mathonihah, ya agi to, tan si Kumen, tan si Kumenonhi, tan si Jeremiah, tan si Shemnon, tan si Jonas, tan si Sedekias, tan si Isaiah—natan saraya so kañgaranan na saray disipulos a pinili nen Jesus—tan agawa a sikara so linma tan sikara so nanalagey ed pegley na saray karaklan.",
                "5": "Tan nia, agay la a karakel so saray karaklan kanian nakaukolan so inkaapag da ya impanlabindua ya olop.",
                "6": "Tan saray labindua binañgatan da so saray karaklan; tan nia, ingangan da so saray karaklan ya ontalimukor ed dalin, tan sikara so mampikasi ed Ama ed ñgaran nen Jesus.",
                "7": "Tan saray disipulos so nampikasi ed Ama met ed ñgaran nen Jesus. Tan agawa a sikara so inmalagey tan sikara so nampulong ed saray totoo.",
                "8": "Tan sanen nipulong da so saraman met lamlamang so salita ya imbalikas nen Jesus—ya angapo so niduma ed saray sinalita nen Jesus—nia, sikara so tinmalimukor lamet tan nampikasi ra ed Ama ed ñgaran nen Jesus.",
                "9": "Tan sikara so nampikasi onkana ed saman so mapeget a pilalek da; tan nampilalekan da a say Espiritu Santo so niiter ed sikara.",
                "10": "Tan sanen dia ed onia a sikara so akapampikasi sikara so linma a linmasur ed tambib na danum tan sikara so tinumbok na karaklan.",
                "11": "Tan agawa a linmasur si Nephi ed danum tan sikato so abiniagan.",
                "12": "Tan sikato so linmimwas ed danum tan ginapoan to so mambiniag. Tan bininiagan to ya amin so saraman so pinili nen Jesus.",
                "13": "Tan agawa a sanen abiniagan la ra ya amin tan linmimwas ira a nanlapu ed danum, say Espiritu Santo so dinmapo ed sikara, tan sikara so napno na Espiritu Santo tan apoy.",
                "14": "Tan nia, sikara so aliktob na siñga apoy; tan saya so linmeksab a nanlapu ed tawen, tan say karaklan anengneng da so saya, tan tinasian da; tan saray angeles so linmeksab a nanlapu ed tawen tan nantalima ed sikara.",
                "15": "Tan agawa a legan a saray angeles so mantatalima ed saray disipulos, nia, si Jesus sinmabi tan nanalagey ed pegley da tan nampulong ed sikara.",
                "16": "Tan agawa a sikato so nansalita ed saray karaklan, tan ingangan to ed sikara ya ontalimukor ira lamet ed dalin, tan ontan met ed saray disipulos to so ontalimukor ed dalin.",
                "17": "Tan agawa a sanen akatalimukor la ra ya amin ed dalin, ingangan to ed saray disipolos to a sikara so mampikasi.",
                "18": "Tan nia, ginapoan da so mampikasi; tan sikara so nampikasi ed si Jesus, a sikato so tinawag da a Katawan da tan Dios da.",
                "19": "Tan agawa a si Jesus so tinmaynan ed otel da, tan sikato so inmarawi na daiset ed sikara tan intewek to so inkasikato ed dalin, tan inkuan to:",
                "20": "Ama, misasalamat ak ed sika lapu ed initer mo so Espiritu Santo ed saraya so pinilik; tan saya lapu ed pananisia ra ed siak kanian sikara so pinilik ed mundo.",
                "21": "Ama, mikasi ak ed sika ya iter mo so Espiritu Santo ed amin a manisia ed saray salita ra.",
                "22": "Ama, initer mo ed sikara so Espiritu Santo lapu ed manisia ra ed siak; tan anengneng mo a manisia ra ed siak lapu ed sikara so sankareñgel mo, tan sikara so mampipikasi ed siak; tan sikara so mampipikasi ed siak lapu ed siak so kaiba ra.",
                "23": "Tan natan Ama, mampikasi ak ed sika onkana ed sikara, tan amin met na saray manisia ed saray salita ra, pian komon sikara so manisia ed siak, pian siak komon so wala ed sikara a siñga sika, Ama, so wala ed siak, pian sikatayo so saksakey.",
                "24": "Tan agawa a sanen si Jesus so nampikasi na onia ed Ama, sikato so linma ed saray disipulos to, tan nia, sikara ni so nampatuloy, ya andi-tonda, a mampipikasi ed sikato; tan ag ira nanulit-ulit na salita, lapu ed niiter to ed sikara no anto so ipikasi ra, tan sikara so napno na pampilalek.",
                "25": "Tan agawa a si Jesus binendicionan to ra legan a mikakasi ra ed sikato; tan say awawey to so manimimis ed sikara, tan say liwawa na kanengneñgan to so añgiter na sinag ed sikara, tan nia, say kanengneñgan da so binmosilak a puti tan ontan met ed sulong nen Jesus; tan nia say kinaputi da ra nia so pinalabsanan to so amin a puti, on, tan angapo dia ed dalin so nayari a pañgipareñgan ed kinaputi da ra nia.",
                "26": "Tan si Jesus inkuan to ed sikara: Mampikasi kayo; manwari ya ontan sikara so ag tinmonda a mampipikasi.",
                "27": "Tan sikato so binmeneg ed sikara lamet, tan inmarawi na daiset tan intewek to so inkasikato ed dalin; tan sikato so nampikasi lamet ed Ama, a nankuan:",
                "28": "Ama, misasalamat ak ed sika lapu ed pinadalisay mo so saray pinilik, makaseñgeg ed pananisia ra, tan sikara so pikakasik, tan ontan met ed saray manisia ed saray salita ra, pian sikara komon so napadalisay ed siak, ed panamegley na pananisia ra ed saray salita ra, angan unong a sikara so apadalisay ed siak.",
                "29": "Ama, ag ko pikasi so mundo, balet onkana ed saraman so initer mo ed siak a nanlapu ed mundo, lapu ed pananisia ra, pian sikara so napadalisay ed siak, pian siak komon so wala ed sikara a siñga sika, Ama, so wala ed siak, pian sikatayo komon so saksakey, pian siak komon so nigloria ed sikara.",
                "30": "Tan sanen si Jesus nibalikas to so saraya a salita sikato lamet so inmasinger ed saray disipulos to; tan nia sikara so nampikasi ya ag-nagiing, ya andi-tonda, ed sikato; tan sikato so inmimis ed sikara lamet; tan nia sikara so amputi, iñgen a siñga si Jesus.",
                "31": "Tan agawa a sikato lamet so inmarawi na daiset ed sikara tan nampikasi ed Ama;",
                "32": "Tan say dila ag to nayarian ya ibalikas so saray salita na pikakasi to, ni say nisulat na too so saray salita ya impampikasi to.",
                "33": "Tan saray karaklan areñgel da tan tasian da; tan alukasan so saray puso ra tan atalusan da ed dalem na saray puso ra so saray salita na pikakasi to.",
                "34": "Manwari ya ontan, agay la so kabaleg tan makapakelaw so saray salita ed pikakasi to ya ag nisulat, ni say nayari a bitlaen na too.",
                "35": "Tan agawa a sanen si Jesus sinampotan to la so pampipikasi to linma lamet ed saray disipulos, tan inkuan to ed sikara: Agay la so kabaleg na pananisia yo ya ag ko ni kapiganman anengneng ed limog na amin na saray Judio; lapu ed ontan ag ko nipanengneng ed sikara so ontan la ya ankakabaleg a milagro, lapu ed ag da pananisia.",
                "36": "Tua ikuan ko ed sikayo, angapo ed sikara so akanengneng na ontan la a kinabaleg ira a beñgatla a siñga anengneng yo; ni say akareñgel ira na ontan la a kabaleg a beñgatla a siñga nadñgel yo."
            },
            "20": {
                "1": "Tan agawa ya ingangan to a saray karaklan so ontonda la ra a mampikasi, tan ontan met ed saray disipulos to. Tan ingangan to ed sikara ya ag da itonda so pampikasi ed dalem na puso ra.",
                "2": "Tan ingangan to ed sikara ya onalagey ira tan ontalindeg ed saray sali ra. Tan sikara so inmalagey tan tinmalindeg ed saray sali ra.",
                "3": "Tan agawa a pinisag to lamet so tinapay tan binendicionan to, tan initer to ed saray disipulos pian saya so kanen da.",
                "4": "Tan sanen sikara so akapañgan ingangan to ed sikara a mampisag ira met na tinapay, tan iter da ed saray karaklan.",
                "5": "Tan sanen niiter da la ed karaklan initer to met ed sikara so alak ya inumen, tan ingangan to met a sikara so mañgiter ed karaklan.",
                "6": "Natan, angapo so tinapay, ni alak ya inawit na saray disipulos, ni saray karaklan;",
                "7": "Balet petepeteg a niiter ed sikara so tinapay a kanen da, tan alak ya inumen da.",
                "8": "Tan inkuan to ed sikara: Siopaman so mañgan ed saya a tinapay kanen to so laman ko ya onkana ed kamarerua to; tan siopaman so oninum ed saya ya alak inumen to so dalak onkana ed kamarerua to; tan say kamarerua to ag la kapiganman naerasan ni naapgaan, balet sikato so napenek.",
                "9": "Natan, sanen saray karaklan so sikara ya amin so akapañgan tan akainum, nia, sikara so napno na Espiritu; tan sikara so kinmelyaw ed saksakey a voces, tan initer da so gloria ed si Jesus, a sikato so anengneng da tan nadñgel da.",
                "10": "Tan agawa a sanen sikara so añgigalgalang ed si Jesus, inkuan to ed sikara: Nia natan asumpal ko la so gangan ya ingangan na Ama ed siak nipaakar ed saya a totoo, a sikara so nakdaan ed kailalakan na Israel.",
                "11": "Nunoten yo a siak so akisalita ed sikayo, tan inkuan ko a sano saray salita nen Isaias so nasumpal—nia saraya so nisulat, a saraya so wala ed arap yo, dia ed ontan anap yo so saraya—",
                "12": "Tan tua, tua, ikuan ko ed sikayo, a sano saraya so nasumpal ontan met so pakasumpal na paknaan a ginawa na Ama ed saya a totoo, O kailalakan na Israel.",
                "13": "Tan dia ed ontan saray nakdaan, a sikara so nitayak ed tapew na dalin, sikara so natipon a manlapu ed bokig tan manlapu ed sagur, tan manlapu ed abalaten tan manlapu ed baybay; tan sikara so naawit ed pikakabat ed Katawan a Dios da, ya anundon ed sikara.",
                "14": "Tan say Ama ingangan to ak ya iter ko ed sikayo so saya a dalin, a saya so onkana a tawiren yo.",
                "15": "Tan ikuan ko ed sikayo, no saray Gentiles so ag ira mambabawi kayari a niiter ed sikara so bendicion ya awaten da, kayari ya intayak da so saray totook—",
                "16": "Dia ed ontan sikayo, a nakdaan ed kailalakan nen Jacob, onla kayo ed limog da; tan sikayo so wala ed otel da a sikara so dakerakel; tan sikayo so wala ed limog da a siñga sakey a leon ed limog na saray monanakap na katakelan, tan siñga sakey a malangwer a leon ed limog na olop na saray karnero, a saya, no sikato so onla ya onselek mandapag a gatinan to ra, tan pisay-pisayen to ra ed ankekelag, tan angapo so mañgiagel.",
                "17": "Say limam so niatagey ed saray kalaban mo, tan amin na saray kabusol mo so nataksing.",
                "18": "Tan tiponen ko so saray totook a pandaragupen a siñga say sakey a too a tiponen to so pinalot to ed datal.",
                "19": "Tan gawaen ko ed saray totook ya akipaknaan ed Ama, on, gawaen ko a balatyang so saray saklor mo, tan gawaen ko a gansa so saray kokom ed sali. Tan gaygayen mo so dakel a totoo; tan pasantosen ko so gungona ra ed Katawan, tan say tagano ra ed Katawan so amin a dalin. Tan nengneng yo, siak so saman so mangagawa ed saya.",
                "20": "Tan nagawa, inkuan na Ama, a say espada na kaptekan ko so nisabit ed petek da ed saman ya agew; tan likud no sikara so mambabawi saya so napelag ed sikara, inkuan na Ama, on, angan ed amin a bansa na saray Gentiles.",
                "21": "Tan nagawa ya iletneg ko so saray totook, O kailalakan na Israel.",
                "22": "Tan nia, saya a totoo so iletneg ko ed saya a dalin, anga ed nasumpal so paknaan a ginawak ed ama yo a Jacob; tan saya so manmaliw a Balo a Jerusalem. Tan say pakapanyari na tawen so wala ed pegley na saya a totoo; on, angan siak so wala ed pegley yo.",
                "23": "Nengneng yo, siak so saman so sinalita nen Moises, a nankuan: Sakey a profeta so ipatalindeg na Katawan a Dios yo manlapu ed saray kaagian yo, a siñga siak; sikato so deñgelen yo ed amin a beñgatla ed antokaman ya ibaga to ed sikayo. Tan nagawa a balang sakey a kamarerua ya ag to ondeñgel ed saman a profeta so nataksing ed limog na saray totoo.",
                "24": "Tua ikuan ko ed sikayo, on, tan amin a profeta a nanlapu ed si Samuel tan saray mantumbok kayari to, tan no kaonoñgan kinarakel so saray nansalita, sikara so amaneknek ed siak.",
                "25": "Tan nia, sikayo so anak na saray profeta; tan sikayo so kailalakan na Israel; tan sikayo so paknaan a ginawa na Ama ed saray ama yo, ya inkuan to ed si Abraham: Tan dia ed boleg mo amin a sankakanayon ed dalin so nabendicionan.",
                "26": "Say Ama impatalindeg to ak ed sikayo ya inmuna, tan siak so imbaki to pian bendicionan ko ya iarawi so balang sakey ed sikayo ed karelmeñgan to; tan lapu ed saya sikayo so anak ed paknaan—",
                "27": "Tan kayari a sikayo so abendicionan dia ed saman sumpalen na Ama so paknaan a ginawa to ed si Abraham, a nankuan: Dia ed boleg mo amin a sankakanayon ed dalin so nabendicionan—onkana ed pañgiter na Espiritu Santo ed panamegley ko ed saray Gentiles, a saya a bendicion ed saray Gentiles sikara so manmaliw a mabiskeg nen say amin, dia ed kitayak na saray totook, O kailalakan na Israel.",
                "28": "Tan sikara so mamairap ed saray totoo ed saya a dalin. Manwari ya ontan, sano naawat da la so inkagnap na evangeliok, dia ed ontan no paaweten da so saray puso ra sumpa ed siak ipawil ko so saray karelmeñgan da ed dili ya ulo ra, inkuan na Ama.",
                "29": "Tan nunoten ko so paknaan a saya so ginawak ed saray totook; tan akipaknaan ak ed sikara a tiponen ko ra ed dili a panaon ko, ya iter ko ed sikara lamet so dalin na kaamaan da ya onkana a tawiren da, a saya so dalin na Jerusalem, a saya so dalin a sipan ed sikara ed andi-angaan, inkuan na Ama.",
                "30": "Tan nagawa ya onsabi so panaon, a say inkagnap na evangeliok so nipulong ed sikara;",
                "31": "Tan sikara so manisia ed siak, a siak si Jesu Cristo, say Anak na Dios, tan sikara so mikasi ed Ama dia ed ñgaran ko.",
                "32": "Dia ed ontan saray taga-bantay da ikelyaw da so voces da, tan dia ed voces da a manoolop sikara so mancancion; tan nanengneng da mata ed mata.",
                "33": "Dia ed ontan say Ama tiponen to ra a mankakasakey lamet, tan iter to ed sikara so Jerusalem a dalin a tawiren da.",
                "34": "Dia ed ontan sikara so bigla a mangayaga—Mancancion kayo a mankakasakey, sikayo ya angapo so onkitakitaw a pasen na Jerusalem; lapu ed say Ama niligliwa to so saray totoo to; dinundon to la so Jerusalem.",
                "35": "Say Ama impanengneng to so masanto a taklay to ed mata na amin a bansa; tan amin a sampot na dalin nanengneng da so panañgilaban na Ama; tan say Ama tan say siak so saksakey.",
                "36": "Tan dia ed ontan nagawa so unong ed nisulat; Bañgon, bañgon ka lamet, tan iter mo so biskeg mo, O Sion; isulong mo so marakep a kawes mo, O Jerusalem, say masanto a ciudad, tan manlapu ed natan angapo la so onsabi ed sika ya ag-agalsiman tan aliwa a malinis.",
                "37": "Iyagyag mo so inkasika a manlapu ed sapok; bañgon ka, yurong ka, O Jerusalem; ukbaran mo so inkasika ed balor na teñger mo, O adakep a bii ya anak na Sion.",
                "38": "Tan onia so inkuan na Katawan: Inlakom so inkasika ed andi-kakanaan, tan sika so nadundon ya angapo so kuarta.",
                "39": "Tua, tua, ikuan ko ed sika, a saray totook nakabatan da so ñgaran ko; on, dia ed saman ya agew nakabatan da a siak so saman so nansalita.",
                "40": "Tan dia ed ontan ikuan da: Agay la so karakep na saray kapalandeyan ed saray sali na saman so mañgawit na maong a balita ed sikara, a mañgibawag na kareenan; a mañgawit na maong a balita ed sikara nipaakar ed kaabigan, a mañgibawag na kilalaban; a mankuan ed Sion: Say Dios mo so manoley!",
                "41": "Tan dia ed ontan sakey a paakseb so ibawag: Taynan kayo, taynan kayo, onla kayo ed paway a manlapu dia; ag yo didiwiten so beñgatla ya aliwa a malinis; paway kayo manlapu ed otel to; sikayo so malinis a mañgaawit na kagawaan na Katawan.",
                "42": "Tan ag ka ompaway a maganat odino sika so ombatik; lapu ed say Katawan onla ed unaan mo, tan say Dios na Israel so wala ed benegan mo.",
                "43": "Nia, say igagangan ko so miolop a sikakabat, sikato so nipaatagey tan nidayew tan manmaliw ya atagtagey.",
                "44": "No kaonoñgan so karakel na saray kinmelaw ed sika—say kanengneñgan to so aderal a nauman, ya alabas ni nen say siopaman a too, tan say indeñgan to alabas ni nen say indeñgan na saray anak na totoo—",
                "45": "Onia so pañgiwalsik to ed amayamay a bansa; saray ari kupiten da so sañgi ra ed sikato, tan saraman so ag nibaga ed sikara so nanengneng da; tan saman so ag da nadñgel so simbañgen da.",
                "46": "Tua, tua, ikuan ko ed sikayo, saraya ya amin a beñgatla so andi-saew ya onsabi, iñgen unong ed impañgigangan na Ama ed siak. Dia ed ontan saya a paknaan ya impipaknaan na Ama ed saray totoo to so nasumpal; tan dia ed ontan say Jerusalem sikato lamet so natooan na saray totook, tan saya so dalin ya onkana a tawiren da."
            },
            "21": {
                "1": "Tan tua ikuan ko ed sikayo, iter ko ed sikayo so sakey a pakapatnagan, pian naamtaan yo no panaon sano saraya a beñgatla so asinger la a nagawa—a tiponen ko, manlapu ed abayag ya inkabuybuyak da, so saray totook, O kailalakan na Israel, tan iletneg ko lamet ed limog da so Sion ko;",
                "2": "Tan nia, saya so beñgatla ya iter ko ed sikayo a pakapatnagan—tan tua ikuan ko ed sikayo sano saraya a beñgatla a sinalitak ed sikayo, tan saraya so salitaen ko kayari to nia nipaakar ed siak a dili, tan dia ed pakapanyari na Espiritu Santo ya iter ed sikayo na Ama, so nipakabat ed saray Gentiles pian nakabatan da komon so nipaakar ed saya a totoo a sikara so nakdaan ed kailalakan nen Jacob, tan nipaakar ed saya a totoo a natayak lapu ed sikara;",
                "3": "Tua, tua, ikuan ko ed sikayo, sano saya a beñgatla so nipakabat ed sikara ed panamegley na Ama, tan saya so manlapu ed Ama, manlapu ed sikara ya onla ed sikayo;",
                "4": "Lapu ed kakabatan ed Ama a sikara so iletneg ed saya a dalin, tan sikara so nipatalindeg a sakey a totoo a wala so kawayañgan dia ed pakapanyari na Ama, pian saraya a beñgatla so manlapu ed sikara ya onla ed saray nakdaan ed boleg yo, pian say paknaan na Ama komon so nasumpal ya impipaknaan to ed saray totoo to, O kailalakan na Israel;",
                "5": "Dia ed ontan, sano saraya a kimey tan saray kimey ni ya onsabi ed limog yo manlapu ed natan a saya so onsabi manlapu ed saray Gentiles, ya onla ed saray boleg yo a sikara so onlasay ed ag-pananisia lapu ed karelmeñgan;",
                "6": "Tan dia ed onia manepeg ed Ama a saya so manlapu ed saray Gentiles, pian nipanengneng to so pakapanyari to ed saray Gentiles, lapu ed saya saray Gentiles, no ag da paaweten so saray puso ra, pian sikara so mambabawi tan ondago ed siak tan sikara so nabiniagan ed ñgaran ko tan nakabatan da so saray tua a kabiañgan na doctrinak, pian sikara so nibilang ed limog na saray totook, O kailalakan na Israel;",
                "7": "Tan sano saraya a beñgatla so nagawa saray boleg yo so ongapo a nakabatan da so saraya a beñgatla—saya so onkana a sakey a pakapatnagan ed sikara, pian nakabatan da a say kimey na Ama ginmapo la so pakasumpal na paknaan a ginawa to ed saray totoo a sikara so wala ed kailalakan na Israel.",
                "8": "Tan sano saman ya agew so onsabi, nagawa a saray arari kupiten da so saray sañgi ra; lapu ed saman so ag da ni imbaga ed sikara so nanengneng da; tan saman so ag da ni areñgel so simbañgen da.",
                "9": "Tan dia ed saman ya agew, lapu ed siak say Ama kimeyan to so sakey a kimey, a saya so sakey a makana tan makapakelaw a kimey ed limog da; tan wala ed limog da so saray ag manisia ed saya, angaman sakey a too so mañgibaga na saya ed sikara.",
                "10": "Balet nia, say bilay na igangan ko wala ed limak; dia ed ontan sikato so ag da sakitan, angaman sikato so nasakitan lapu ed sikara. Iñgen sikato so tambalen ko, lapu ed labay ko ya ipanengneng ed sikara a say kakabatan ko so balbaleg nen say kasiliban na demonyo.",
                "11": "Dia ed ontan nagawa a siopaman ya ag manisia ed saray salitak, a siak si Jesu Cristo, a ginangan na Ama a siak so mañgawit ed saray Gentiles, tan iter to ed sikato so pakapanyari pian saraya so awiten to ed saray Gentiles, (saya so nagawa angan unong ed imbaga nen Moises) sikara so nataksing ed limog na saray totook a wala ed paknaan.",
                "12": "Tan saray totook a sikara so nakdaan ed si Jacob so wala ed limog na saray Gentiles, on, dia ed otel da a siñga sakey a leon ed limog na saray monanakap ed katakelan, siñga sakey a malangwer a leon ed limog na olop na saray karnero, a saya, no sikato so onselek mandapag a gatinan to ra tan pisay-pisayen to ra ya ankekelag, tan angapo so mañgiagel.",
                "13": "Saray lima ra so itagey da ed saray kalaban da, tan amin a saray kabusol da so nataksing.",
                "14": "On, abagey so saray Gentiles likud no sikara so mambabawi; tan nagawa ed saman ya agew, inkuan na Ama, a pateyen ko so saray kabayom a manlapu ed otel mo, tan deralen ko so saray karwahem;",
                "15": "Tan deralen ko so saray ciudad ed dalin mo, tan ibantak ko ya amin so saray salimbeñgan mo;",
                "16": "Tan taksiñgen ko so silib na manananem ed dalin mo, tan angapo la so saray manamarles;",
                "17": "Taksiñgen ko met so saray talintaom, tan saray akatalindeg a talintao ed otel mo, tan ag mo la igalang so kimey na saray limam;",
                "18": "Tan batañgen ko so saray kakiewan ed otel mo; tan deralen ko so saray ciudad mo.",
                "19": "Tan nagawa ya amin a panagtila, tan panagpalikdo, tan panagibeg, tan busolan, tan kasiliban na sacerdote, tan inkabalangkantis, so naandi.",
                "20": "Tan nagawa, inkuan na Ama, a dia ed saman ya agew siopaman ya ag mambabawi tan ondago ed Inararok ya Anak, sikara so taksiñgen ko manlapu ed limog na saray totook, O kailalakan na Israel;",
                "21": "Tan gawaen ko so panagbales tan sanok ko ed sikara, angan siñga dia ed saray ag-abiniagan, a siñga ag ni nadñgel.",
                "22": "Balet no sikara so mambabawi tan ondeñgel ed saray salitak, tan ag da paaweten so saray puso ra, iletneg ko so simbaan ko ed limog da, tan sikara so onloob ed paknaan tan nibilang ira ed limog na saya a nakdaan nen Jacob, a dia ed sikara so añgiteran ko ed saya a dalin a tawiren da;",
                "23": "Tan tuloñgan da so saray totook, say nakdaan nen Jacob, tan ontan met no kaonoñgan kinarakel ed kailalakan na Israel so onsabi, pian ipaalagey da so sakey a ciudad, a saya so natawag a Balo a Jerusalem.",
                "24": "Tan dia ed ontan sikara so ontulong ed saray totook pian sikara so natipon, saraman so nitaytayak ed amin a tapew na dalin, dia ed loob na Balo a Jerusalem.",
                "25": "Tan dia ed ontan say pakapanyari na tawen onlasur ed limog da, tan Siak met so wala ed limog da.",
                "26": "Tan dia ed ontan, ongapo so kimey na Ama ed saman ya agew, angan sano saya ya evangelio so nipulong ed limog na nakdaan ed saya a totoo. Tua ikuan ko ed sikayo, dia ed saman ya agew say kimey na Ama ongapo ed limog na amin ya ataytayak a totook, on, angan saray tribo ya abalang, a sikara so inwanwan na Ama ya ompaway ed Jerusalem.",
                "27": "On, say kimey ongapo ed limog na saray ataytayak a totook, a kaiba so Ama a mañgiparaan na dalan pian dia ed saya sikara komon so ondago ed siak, pian ontawag ira ed Ama dia ed ñgaran ko.",
                "28": "On, tan dia ed ontan say kimey so ongapo, a kaiba so Ama ed limog na amin a bansa a mañgiparaan na dalan pian dia ed saya saray totoo so natipon ya onsempet ed dalin a tawir da.",
                "29": "Tan sikara so ompaway manlapu ed amin a bansa; tan sikara so ag maganat ya ompaway, odino ombatik, lapu ed siak so onla ed unaan da, inkuan na Ama, tan siak so wala ed benegan da."
            },
            "22": {
                "1": "Tan dia ed ontan saman so nisulat so nagawa: Mancancion ka, O lepes, sika ya ag mananak; bigla kayo a mancancion, tan onakis na maksil, sika ya ag nanlikna na kairapan ed ogaw; lapu ed dakel ni so saray anak na wala ed kabukoran nen say anak na bii ya inkasal, inkuan na Katawan.",
                "2": "Pabaleg mo so ayaman mo ed dalem na abong-abong mo ya abel, tan iunat mo so abel a sanib na saray duroñgawan ed panaayaman mo; ag mo kakawananen, parukey mo so lubir mo tan pabiskeg mo so saray palpal mo;",
                "3": "Tan bigla kayo ya ompaway ed kawanan a lima tan dia ed kawigi, tan say boleg mo tawiren da so saray Gentiles tan gawaen da so saray ciudad ya angapo so manaayam pian napanayaman.",
                "4": "Ag ka ontatakot, tan sika so ag ombaing; ni say sika so nakewkew, lapu ed sika so ag niakar ed kababaiñgan; tan nalingwanan mo so kababaiñgan ed kalangweran mo, tan ag mo la nanunotan so tetel ed inkaogaw mo, tan ag mo la nanunotan so tetel ed inkabalom.",
                "5": "Tan say amalsa ed sika, say asawam a laki, say Katawan na saray Ejercito so ñgaran to; tan say Mananundon mo, say Masanto a Bugtong na Israel—say Dios na amin a dalin so itawag ed sikato.",
                "6": "Tan say Katawan tinawag to ka a siñga sakey a bii ya inkaindan tan apaermen ed espiritu, tan asawa a bii ed kalangweran, sanen sika so ag-inawat, inkuan na Dios mo.",
                "7": "Tan dia ed melag a bekta sika so inkaindan ko, balet tekep na baleg a panañgasi sika so kupkopen ko.",
                "8": "Dia ed sakey a melag a sanok insanib ko so lupak ed sika ed sakey a bekta, balet tekep na andi-angaan a panañgaro siak so awalaan na panañgasi ed sika, inkuan na Katawan a Mananundon mo.",
                "9": "Lapu ed saya, saray danum nen Noe onkana ed siak, lapu ed insambak a saraman so danum nen Noe so ag la kapiganman onsabi ed dalin, onia so insambak ya ag ak la onsanok ed sika.",
                "10": "Tan saray kapalandeyan so ontaynan tan saray kapukdolan so naekal, balet say panañgarok ed sika so ag ontaynan, ni say paknaan na totook so naekal, inkuan na Katawan a say panañgasi to wala ed sika.",
                "11": "O sika ya apairap, a nibantak na mabiskeg a bagyo, tan ag aligliwa! Nia, ipasen ko so saray batom tekep na saray mararakep a kolor, tan ipasen ko so leletnegan mo ed saray safiro.",
                "12": "Tan gawaen ko so saray duroñgawan mo ed rubi, tan saray puertam ed karbunklo, tan amin a ketegan mo ed ankabli a bato.",
                "13": "Tan amin ya anak mo so ibañgat ed Katawan; tan baleg so kareenan na saray anak mo.",
                "14": "Dia ed inkamatunong sika so niletneg; sika so niarawi ed pamasegsegang lapu ed sika so ag ontakot, tan ed kebyew tan saya so ag onasinger ed sika.",
                "15": "Nia, sikara so andi-saew a mantitipon sumpa ed sika, aliwa a lapu ed siak; siopaman so saray mantitipon a manoolop sumpa ed sika so napelag lapu ed sika.",
                "16": "Nengneng mo, pinalsak so panday a mansibok na ñgalab na apoy, tan mañgawit na sakey ya ikakana ed kimey to; tan pinalsak so managdarak a manderal.",
                "17": "Angapo so ayura a ginawa ya onsumpa ed sika so ontaluna; tan balang sakey a dila a mantami sumpa ed sika ed panañgokom sikato so dusaen mo. Saya so tawir na saray igagangan na Katawan, tan say inkamatunong da so wala ed siak, inkuan na Katawan."
            },
            "23": {
                "1": "Tan natan, nia, ikuan ko ed sikayo, nepeg ya anapen yo so saraya a beñgatla. On, sakey a gangan so iter ko ed sikayo ya anapen yo so saraya a beñgatla a siseseet; lapu ed makabaliksan so saray salita nen Isaias.",
                "2": "Tan petepeteg a sikato so nansalita a sinaglawi to so amin a beñgatla nipaakar ed saray totook a sikara so wala ed kailalakan na Israel; dia ed ontan nakaukolan a sikato so mansalita met ed saray Gentiles.",
                "3": "Tan amin a beñgatla a sinalita to nen saman tan ed arapen, iñgen unong ed saray salita ya imbalikas to.",
                "4": "Dia ed ontan deñgel kayo ed saray salitak; isulat yo so saray beñgatla ya imbagak ed sikayo; tan unong ed panaon tan ed linawa na Ama saraya so makasabi ed saray Gentiles.",
                "5": "Tan siopaman ya ondeñgel ed saray salitak tan mambabawi tan nabiniagan, sikato met lamlamang so nilaban. Anap yo so saray profeta, lapu ed dakel ed sikara so mampaneknek ed saraya a beñgatla.",
                "6": "Tan natan agawa a sanen si Jesus nibalikas to so saraya a salita inkuan to ed sikara lamet, kayari ya impaliwawa to so saray masanto a kasulatan ed sikara ya inawat da, inkuan to ed sikara: Nia, sakey ni a masanto a kasulatan so labay ko ya isulat yo, a saraya so angapo ed sikayo.",
                "7": "Tan agawa ya inkuan to ed si Nephi: Awit mo dia so saray kasulatan ya insinop mo.",
                "8": "Tan sanen inawit nen Nephi so saray kasulatan, tan initer to ed arap to; inwandag to so saray mata to ed saraya tan inkuan to:",
                "9": "Tua ikuan ko ed sikayo, ginangan ko si igagangan ko a Samuel, a Lamanite, a mampaneknek ed saya a totoo, a dia ed saman ya agew a say Ama nigloria to so ñgaran to ed siak dakel ed saray sasantos so ombañgon manlapu ed saray inaatey, tan sikara so omparungtal ed amayamay, tan sikara so mampulong ed sikara. Tan inkuan to ed sikara: Aliwa kasi a saya so tua?",
                "10": "Tan saray disipulos to so inmebat tan inkuan da: On, Katawan, si Samuel so namprofesiya unong ed saray salitam, tan saraya ya amin so asumpal.",
                "11": "Tan si Jesus inkuan to ed sikara: Panon ya ag yo insulat so saya a beñgatla, a dakel a sasantos so binmañgon tan sikara so pinmarungtal ed amayamay tan sikara so nampulong ed sikara?",
                "12": "Tan agawa ya anunotan nen Nephi a saya a beñgatla so ag nisulat.",
                "13": "Tan agawa a si Jesus ingangan to a saya so isulat; dia ed ontan saya so nisulat unong ed gangan to.",
                "14": "Tan natan agawa a sanen si Jesus nipaliwawa to la so amin a masanto a kasulatan ed saksakey, saman so insulat da, ingangan to ed sikara ya ibañgat da so saray beñgatla ya impaliwawa to ed sikara."
            },
            "24": {
                "1": "Tan agawa a sikara so ginangan to ya isulat da so saray salita ya initer na Ama ed si Malakias, a saraya so ibaga to ed sikara. Tan agawa a kayari na saraya so nisulat saraya so impaliwawa to ed sikara. Tan saraya so salita ya imbaga to ed sikara, a kuan to: Onia so inkuan na Ama ed si Malakias:—Nia, igangan ko so ibabakik, tan iparaan to so dalan sakbay ed siak, tan say Katawan a sikato so aanapen yo so bigla ya onsabi ed templo to, angan say ibabaki ed saman a paknaan, a sikato so panliketan yo; nia, sikato so onsabi, kuan na Katawan na saray Ejercito.",
                "2": "Balet siopa so makapiandoan ed agew na isabi to, tan siopa so ontalindeg no sikato la so omparungtal? Lapu ed sikato so siñga apoy na manag-ori, tan siñga sabon a panaglinis.",
                "3": "Tan sikato so onyurong a siñga sakey a manag-ori tan managpadalisay ed pilak; tan padalisayen to so saray lalaki ya anak nen Levi, tan linisan to ra a siñga balitok tan pilak, pian isaklang da ed Katawan so bagat na inkamatunong.",
                "4": "Dia ed ontan say bagat na Juda tan Jerusalem so makaroyruyo ed Katawan, a siñga nen saray agew ya inmuna, tan siñga saray imbebeneg la a taon.",
                "5": "Tan siak so onasinger ed sika dia ed panañgokom; tan siak so maples a tasi sumpa ed saray maanito, tan sumpa ed saray mikakaloguran, tan sumpa ed saray aliwa a tua a managsamba, tan sumpa ed saray managsaol ed upa na saray mioupa, saray balo a bibii tan saray angapo so ama, tan saman so ag mañgawat ed say sankaili, tan ag da ak tatakotan, inkuan na Katawan na saray Ejercito.",
                "6": "Lapu ed siak so Katawan, ag ak mañguuman, dia ed ontan sikayo a lalaki ya anak nen Jacob ag kayo naupot.",
                "7": "Iñgen nanlapu la ed agew na kaamaan yo sikayo la so sinmian ed saray pananuntonan ko, tan saraya so ag yo sinumpal. Pawil kayo ed siak tan ompawil ak ed sikayo, kuan na Katawan na saray Ejercito. Balet ikuan yo: Iner kasi so pawilan mi?",
                "8": "Say too takewan to kasi so Dios? Iñgen siak so tinakewan yo. Balet ikuan yo: Iner so nantakewan mi ed sika? Dia ed kakaplo tan ed saray bagat.",
                "9": "Sikayo so naayew na sakey ya ayew, lapu ed tinakewan yo ak, angan saya a tibukel a bansa.",
                "10": "Awit yo ya amin so saray kakaplo ed kamalir ko, pian wala so tagano ed abong ko; tan subok yo ak natan, inkuan na Katawan na saray Ejercito, no kasi ag ko lukasan so saray duroñgawan na tawen, tan iter ko ed sikayo so sakey a bendicion ya angapo so magenap a pasen a pañgawatan yo ed saya.",
                "11": "Tan sumpaen ko so saray maagom onkana ed pankaabigan yo, tan ag to deralen so saray buñga na dalin yo; ni saray tanaman yo a nanwakal so mañgiter ira na bunga ed ag-panaon ed saray kaalugan, inkuan na Katawan na saray Ejercito.",
                "12": "Tan amin a bansa so ontawag ed sika na mapalar, lapu ed sika so sakey a makaruyo a dalin, inkuan na Katawan na saray Ejercito.",
                "13": "Saray salitam so masebeg sumpa ed siak, inkuan na Katawan. Iñgen ikuan mo: Anto so saray sinalita mi sumpa ed sika?",
                "14": "Sika so nankuan: Angapo so kana na panlingkor ed Dios, tan anto so gungona a sinumpal mi so saray pananuntonan to tan sikami so nankurang a sieermen ed arap na Katawan na saray Ejercito?",
                "15": "Tan natan tawagen mi so saray mankinon a maliket; on, saraman so mankikimey ed karelmeñgan so nipatalindeg; on, saraman so tuksoen da so Dios iñgen sikara so nilaban.",
                "16": "Dia ed saman saraman so antakot ed Katawan sikara so mabetbet a mantotungtong ed sakey tan sakey, tan say Katawan tinalineng to tan nandñgel; tan sakey a libro na pakanodnunotan so nisulat ed arap to nipaakar ed saraman so antakot ed Katawan, tan saraman so manunot ed ñgaran to.",
                "17": "Tan sikara so kayarian ko, inkuan na Katawan na saray Ejercito, dia ed saman ya agew sano gawaen ko so saray alahas ko; tan sikara so iligyas ko a siñga sakey a too ya iligyas to so dili ya anak to a manlilingkor ed sikato.",
                "18": "Dia ed ontan sikayo so ompawil tan ibiig yo so saraman so matunong tan say makasalanan, saraman so manlilingkor ed Dios tan saray ag manlingkor ed sikato."
            },
            "25": {
                "1": "Tan nia, say agew so onsabi ya ompool a siñga pugon; tan amin a mankinon, on, tan amin a marelmeng, so manmaliw ira a siñga ñgapos; tan say agew ya onsabi poolan to ra, inkuan na Katawan na saray Ejercito, pian angapo so ikera to ed sikara a lamut ni sañga.",
                "2": "Balet dia ed sikayo ya antakot ed ñgaran ko, say Anak na Inkamatunong so ombañgon ya awit to so tambal ed saray payak to; tan sikayo so onla tan ombaleg a siñga saray kilaw ed pakanan.",
                "3": "Tan gatin-gatinan yo so saray marelmeng; tan sikara so manmaliw a dapol ed silong na dapan na saray sali yo ed saman ya agew a saya so gawaen ko, inkuan na Katawan na saray Ejercito.",
                "4": "Nunot yo so gangan nen Moises, ya igagangan ko, ya ingangan ko ed sikato diman ed Horeb ya onkana ed amin ya Israel, a katekep to so saray pananuntonan tan panañgokom.",
                "5": "Nia, ibakik ed sikayo si Elias a profeta sakbay na isabi na makabaliksan tan makapataktakot ya agew na Katawan;",
                "6": "Tan paeleten to so puso na saray ama ed saray anak, tan say puso na saray anak ed saray ama ra, ag la piga a siak so onsabi tan bakbaken ko so dalin ed sakey ya ayew."
            },
            "26": {
                "1": "Tan natan agawa a sanen si Jesus asalita to so saraya a beñgatla sikato so nampaliwawa ed saray karaklan; tan impaliwawa to so amin a beñgatla ed sikara, mandapag a baleg tan melag.",
                "2": "Tan inkuan to: Saraya a masanto a kasulatan, ya angapo ni ed sikayo, say Ama ingangan to ya iter ko ed sikayo; lapu ed kakabatan ed sikato a saya so niiter ya onkana ed saray mantumbok a kailalakan.",
                "3": "Tan impaliwawa to so amin a beñgatla, angan manlapu ed gapo ya anga ed saman so panaon a sikato so onsabi ed gloria to—on, angan amin a beñgatla ya onsabi ed tapew na dalin, angan saray elemento so natunaw ed mapalalo a petang, tan say dalin nalukot a siñga papil, tan say tawen tan say dalin so naandipat;",
                "4": "Tan angan dia ed makabaliksan tan sampot ya agew, sano amin a totoo, tan amin a sankakanayon, tan amin a bansa tan salita so ontalindeg ed arap na Dios, pian sikara so naokom ed saray kimey da, no saraya so maong odino saraya so mauges—",
                "5": "No sikara so maong, dia ed kioli ed andi-angaan a bilay; tan no saraya so mauges, dia ed kioli ed kadederal; dia ed pañgipareng, say sakey dia ed sakey a lima tan say sakey dia ed biek a lima, unong ed panañgasi, tan say kaptekan, tan say inkasanto a wala ed Cristo, a wala la kasakbayan na gapo na mundo.",
                "6": "Tan natan ag nisulat ed saya a libro so angan say kakalasus a kabiañgan na saray beñgatla a si Jesus petepeteg ya imbañgat to ed saray totoo;",
                "7": "Balet nia saray piligo nen Nephi diman nilugan so lalo a dakel a kabiañgan na saray beñgatla ya imbañgat to ed saray totoo.",
                "8": "Tan saraya a beñgatla ya insulat ko, saraya so daiset a kabiañgan na saray beñgatla ya imbañgat to ed saray totoo; tan saraya so insulat ko ed gagala pian komon naawit lamet ed saya a totoo, manlapu ed saray Gentiles, unong ed saray salita a sinalita nen Jesus.",
                "9": "Tan sano saya so naawat da la, a saya so nakaukolan a wala ed sikara ya ununa, a pansubok ed pananisia ra, tan no bilbilang sisiaen da so saraya a beñgatla dia ed ontan saray babaleg a beñgatla so iparungtal ed sikara.",
                "10": "Tan no bilbilang nagawa ya ag ira manisia ed saraya a beñgatla, dia ed ontan saray babaleg a beñgatla so nikibot ed sikara, ya onkana ed kadusa ra.",
                "11": "Nia, ñgalñgalik la isulat so saraya, amin a nitatak ed piligo nen Nephi, balet say Katawan sinebelan to ak, ya inkuan to: Salien ko a suboken so pananisia na saray totook.",
                "12": "Dia ed ontan siak, Mormon, insulat ko so saray beñgatla ya ingangan ed siak na Katawan. Tan natan siak, Mormon, sampotan ko la so pansasalitak, tan ituloy ko la ya isulat so saray beñgatla a nigangan ed siak.",
                "13": "Dia ed ontan, pilalek ko a nanengneng yo a say Katawan petepeteg ya imbañgat to so saray totoo, ed loob na talora ya agew; tan kayari ed saman mabetbet la ya impanengneng to so inkasikato ed sikara, tan nampisag na tinapay a mabetbet, tan binendicionan to so saya, tan initer to ed sikara.",
                "14": "Tan agawa a sikato so nambañgat tan nampulong ed saray anak na saray karaklan a sikara so asalita la, tan pinalokak to so saray dila ra, tan sikara so nansalita ed saray ama ra na saray makana tan makapakelaw a beñgatla, angan babaleg ni nen say imparungtal to ed saray totoo; tan pinalokak to so saray dila ra kanian makapansalita ra.",
                "15": "Tan agawa a kayari na intukutok to ed tawen—ed komadua ya impampanengneng to ed inkasikato ed sikara, tan sikato so linma ed Ama, kayari to a tinambal so amin a mansasakit da, tan saray lopoy da, tan nilukasan to so mata na saray bulag, tan inekal to so pepet na layag na saray telek, tan angan ginawa to so amin a nengneng na panagtambal ed limog da, tan pinaoli to ed bilay so sakey a too a nanlapu ed saray inaatey, tan impanengneng to so pakapanyari to ed sikara, tan sikato so tinmukutok ed Ama—",
                "16": "Nia, agawa a dia ed kaimbuasan saray karaklan so nantitipon ira ed inkasikara, tan mandapag ya anengneng tan nadñgel da so saraya ya ugogaw; on, angan saray mansuso ya ugogaw binisuat da so sañgi ra tan sikara so nambalikas na saray makapakelaw a beñgatla; tan saray beñgatla ya imbalikas da so nisebel ya angapo so siopaman a too a mañgisulat ed saraya.",
                "17": "Tan agawa a saray disipulos a pinili nen Jesus ginapoan da nanlapu ed saman a panaon so mambiniag tan mambañgat ed no kaonoñgan karakel so saray onla ed sikara; tan no kaonoñgan karakel so saray abiniagan ed ñgaran nen Jesus sikara so napno na Espiritu Santo.",
                "18": "Tan dakel ed sikara so akanengneng tan akareñgel ed saray ag nayari a bitlaen a beñgatla, a saraya so ag makatunoñgan ya isulat.",
                "19": "Tan sikara so nambañgat, tan nampulong ed sakey tan sakey; tan amin a beñgatla so nampapara ed sikara, balang sakey a too maptek so pililimog to, ed balang sakey tan sakey.",
                "20": "Tan agawa a sinumpal da so amin a beñgatla angan unong ed ingangan nen Jesus ed sikara.",
                "21": "Tan saraman so abiniagan ed ñgaran nen Jesus so atawag a simbaan nen Cristo."
            },
            "27": {
                "1": "Tan agawa a legan a saray disipulos nen Jesus so mambabaroy tan mampupulong na saray beñgatla a mandapag a nadñgel tan anengneng da, tan sikara so mambibiniag ed ñgaran nen Jesus, agawa a saray disipulos so atiptipon tan sikara so nankakasakey ed baleg a pikakasi tan panagayuno.",
                "2": "Tan si Jesus impanengneng to lamet so inkasikato ed sikara, lapu ed sikara so mampipikasi ed Ama ed ñgaran to; tan si Jesus so sinmabi tan nanalagey ed pegley da, tan inkuan to ed sikara: Anto so labay yo ya iter ko ed sikayo?",
                "3": "Tan inkuan da ed sikato: Katawan, pilalek mi ya ibagam no anto so pañgiñgaran mi ed saya a simbaan; tan wala so saray baliñgaan ed limog na saray totoo nipaakar ed saya a pamaakaran.",
                "4": "Tan say Katawan inkuan to ed sikara: Tua, tua, ikuan ko ed sikayo, akin a saray totoo nepeg a manñguroñguro tan mambabaliñgaan lapu ed saya a beñgatla?",
                "5": "Ag da kasi abasa so saray masanto a kasulatan, ya añgibaga a nakaukolan yo ya akoen ed sikayo so ñgaran nen Cristo, a saya so ñgaran ko? Tan dia ed saya a ñgaran so katawaga kayo ed sampot ya agew.",
                "6": "Tan siopaman a mañgako ed sikato na ñgaran ko, tan mansiansia ya anga ed sampot, sikato met lamlamang so nilaban ed sampot ya agew.",
                "7": "Dia ed ontan, antokaman a gawaen yo, gawa yo ed ñgaran ko; dia ed ontan tawag yo so simbaan ed ñgaran ko; tan sikayo so ontawag ed Ama ed ñgaran ko pian bendicionan to so simbaan lapu ed siak.",
                "8": "Tan panon a saya so simbaan ko likud no natawag ed ñgaran ko? Tan no say sakey a simbaan so natawag ed ñgaran nen Moises dia ed ontan saya so simbaan nen Moises; odino no saya so natawag ed ñgaran na sakey a too dia ed ontan saman so simbaan na sakey a too; balet no saya so natawag ed ñgaran ko dia ed ontan saya so simbaan ko, dapot no sikara so niletneg ed evangeliok.",
                "9": "Tua ikuan ko ed sikayo, a sikayo so niletneg ed evangeliok; dia ed ontan tawag yo so antokaman a beñgatla a tawagen yo, ed ñgaran ko; dia ed ontan no sikayo so ontawag ed Ama, lapu ed simbaan, no saya so dia ed ñgaran ko say Ama deñgelen to kayo;",
                "10": "Tan no bilbilang a say simbaan so niletneg ed evangeliok dia ed ontan say Ama ipanengneng to so dili a kimey to ed saya.",
                "11": "Balet no saya so ag niletneg ed evangeliok, tan saya so niletneg ed kimey na saray totoo, odino dia ed saray kimey na demonyo, tua ikuan ko ed sikayo wala so gayaga ra ed saray kimey da ed sakey a panaon, tan dia ed nagogonuyan say kasampotan so onsabi, tan sikara so nabatang tan ibuntok ed apoy, a manlapu diman angapo la so ompawil.",
                "12": "Tan saray kimey da so ontumbok ed sikara, lapu ed saray kimey da kanian sikara so abatang; dia ed ontan nunot yo so saray beñgatla ya imbagak ed sikayo.",
                "13": "Nia initer ko ed sikayo so evangeliok, tan saya so evangelio ya initer ko ed sikayo—a siak so linma ed mundo a manumpal na linawa na Amak, lapu ed si Amak so añgibaki ed siak.",
                "14": "Tan say Ama imbaki to ak pian siak so ibayubay ed krus; tan kayari a siak so nibayubay ed krus, pian napaasinger ko so amin a totoo ed siak, tan unong a siak so intanduro na saray totoo ontan met a saray totoo so itanduro na Ama, ya ontalindeg ed arap ko, pian sikara so naokom unong ed saray kimey da, no bilang sikara so maong odino sikara so mauges—",
                "15": "Tan lapu ed saya a pamaakaran siak so nitanduro; dia ed ontan, unong ed pakapanyari na Ama napaasinger ko so amin a totoo ed siak, pian sikara so naokom unong ed saray kimey da.",
                "16": "Tan nagawa, a siopaman a mambabawi tan mampabiniag ed ñgaran ko so napano; tan no sikato so mansiansia ya anga ed sampot, nia, sikato so nidasig ya andi-dukit ed kasalanan ed arap na Ama ed saman ya agew sano siak so ontalindeg a mañgokom ed mundo.",
                "17": "Tan siopaman so ag makapansiansia ya anga ed sampot, sikato met lamlamang so nabatang tan ibuntok ed apoy, a manlapu diman ag la ra makapawil, lapu ed kaptekan na Ama.",
                "18": "Tan saya so salita ya initer to ed saray anak na totoo. Tan lapu ed saya a pamaakaran sinumpal to so saray salita ya initer to, tan sikato so ag nantila, balet sinumpal to ya amin so saray salita to.",
                "19": "Tan angapo so beñgatla ya aliwa a malinis so nayari a makaloob ed panarian to; dia ed ontan angapo so makaloob ed painawaan to likud lambeñgat ed saraman so inorasan da so saray kawes da ed dalak, lapu ed pananisia ra, tan say impambabawi ra ed amin a kasalanan da, tan say katuoran da ya anga ed sampot.",
                "20": "Natan saya so gangan: Mambabawi kayo, amin yo a kasampotan na dalin, tan ondago kayo ed siak tan mampabiniag kayo ed ñgaran ko, pian sikayo so napasanto ed pañgawat na Espiritu Santo, pian ontalindeg kayo ya angapo so mansa ed arap ko ed sampot ya agew.",
                "21": "Tua, tua, ikuan ko ed sikayo, a saya so evangeliok; tan amta yo so saray beñgatla a nakaukolan yo a gawaen ed simbaan ko; lapu ed saray kimey ya anengneng yo a ginawak saya met so gawaen yo; tan saman so anengneng yo a ginawak iñgen ontan met so gawaen yo;",
                "22": "Dia ed ontan no gawaen yo so saraya a beñgatla mapalar kayo, lapu ed sikayo so nitanduro ed sampot ya agew.",
                "23": "Isulat yo so saray beñgatla ya anengneng tan nadñgel yo, likud lambeñgat ed saraman so nisebel.",
                "24": "Isulat yo so saray kimey na saya a totoo, a saraya, so angan unong ed nisulat, ed saman so linmabas la.",
                "25": "Tan nia, manlapu ed lugan na saray libro a nisulat, tan saraya so isulat ni, saraya a totoo so naokom, tan dia ed saraya saray kimey da so nakabatan na saray totoo.",
                "26": "Tan nengneng yo, amin a beñgatla so insulat na Ama; dia ed ontan manlapu ed saray libro a nisulat say mundo so naokom.",
                "27": "Tan kabaten yo a sikayo so okom na saya a totoo, unong ed panañgokom ya iter ko ed sikayo, a saya so maptek. Dia ed ontan, anto a kanengneñgan na totoo so nepeg yo? Tua ikuan ko ed sikayo, angan siñga siak.",
                "28": "Tan natan onla ak la ed Ama. Tan tua ikuan ko ed sikayo, antokaman a beñgatla a kerewen yo ed Ama ed ñgaran ko saya so niiter ed sikayo.",
                "29": "Dia ed ontan, kerew kayo, tan saya so naawat yo; tuktok kayo, tan saya so nalukasan ed sikayo; tan siopaman so onkerew, makaawat; tan dia ed saman so ontuktok, saya so nalukasan.",
                "30": "Tan natan, nengneng yo, say gayagak so baleg, angan dia ed inkagnap, lapu ed sikayo, tan ontan met ed saya a kailalakan; on, tan angan say Ama so nangayaga, tan ontan met ed amin a masanto ya angeles, lapu ed sikayo tan saya a kailalakan; tan angapo ed sikara so abalang.",
                "31": "Nia, pirawat ko a natalusan yo; lapu ed labay ko a tukoyen so saray peles a mabilay natan ed saya a kailalakan; tan angapo ed sikara so abalang; tan dia ed sikara nagnap so gayagak.",
                "32": "Balet nia, apaermen ak lapu ed komapat a kailalakan a manlapu ed saya a kailalakan, lapu ed sikara so niarawi ya adakep na saman so anak na kadederal; tan ilako da ak makaseñgeg ed pilak tan balitok, tan lapu ed saman so deralen na gamugamo tan nayari a looban na saray matatakew tan takewen da. Tan dia ed saman ya agew siak so ondalaw ed sikara, iñgen panmaliwen ko a saray kimey da so onsumlang ed dili ya ulo ra.",
                "33": "Tan agawa a sanen si Jesus sinampotan to so pansasalita to inkuan to ed saray disipulos to: Onloob kayo ed mairap a puerta; lapu ed mairap so puerta, tan makisir so dalan ya onarap ed bilay, tan daiset so makaalmo ed saya; balet maawang so puerta, tan malapar so dalan ya onarap ed patey, tan dakel diman so managbaroy diman ed loob, anga ed isabi na labi, no iner angapo la so too a nayari a mankimey."
            },
            "28": {
                "1": "Tan agawa a sanen si Jesus nibaga to la so saraya a salita, sikato so akisalita ed saray disipulos to, a sinansakey, a kuan to ed sikara: Anto so pilalek yo ed siak, dia ed kayari a siak so onsipot la ya onla ed Ama?",
                "2": "Tan sikara ya amin so nansalita, likud lambeñgat ed saray talora, a kuan da: Pilalek mi a dia ed kayari na pambilay mi ed taon na too, a say impampulong mi, a saya so anawagan mo ed sikami, so saya la so mañganga, sikami komon so maples ya onla ed sika diman ed panarian mo.",
                "3": "Tan inkuan to ed sikara: Mapalar kayo lapu ed nampilalekan yo so saya a beñgatla ed siak; dia ed ontan, dia ed kayari na pitumplo tan dua a taon yo sikayo la so onla ed siak ed panarian ko; tan dia ed siak naalmo yo so painawa.",
                "4": "Tan sanen sikato so ayari a nansalita ed sikara, sikato so inmarap ed saray talora, tan inkuan to ed sikara: Anto so pilalek yo a gawaen ko ed sikayo, no siak la so onsipot ya onla ed Ama?",
                "5": "Tan sikara so nanermen ed saray puso ra, lapu ed ag da nitepel ya isalita ed sikato so nipaakar ed saman so pilalek da.",
                "6": "Tan inkuan to ed sikara: Nia, amtak so saray wala ed kanunotan yo, tan pilalek yo so beñgatla a si Juan, ya inararok, a sikato so kaolop ko ed pampupulong ko, sakbay a siak so nibayubay da ed krus na saray Judio, a saya so pilalek to ed siak.",
                "7": "Dia ed ontan, lalo kayo a mapalar, lapu ed ag yo la natawayan so patey; balet sikayo so mambilay pian nanengneng yo so amin a kimey na Ama ed saray anak na totoo, anga ed amin a beñgatla so nasumpal unong ed linawa na Ama, sano onsabi ak ed gloriak katekep na pakapanyari na tawen.",
                "8": "Tan ag yo nasali so mantepel na sakit na ipapatey; balet sano siak so onsabi ed gloriak sikayo so nauman dia ed kakirem na mata manlapu ed kipapatey ya onsalat so ag-ompatey; tan dia ed ontan sikayo so mapalar ed panarian nen Amak.",
                "9": "Tan lamet, ag kayo manlikna na sakit legan a wala kayo ed laman, ni say ermen likud lambeñgat ed kasalanan na mundo; tan saya gawaen ko ya amin lapu ed say beñgatla a nampilalekan yo ed siak, lapu ed nampilalekan yo a naawit yo so saray kamarerua na saray totoo ed siak, legan a manalalagey ni so mundo.",
                "10": "Tan lapu ed saya a pamaakaran nawalaan kayo na nagnap a gayaga; tan onyurong kayo ed panarian nen Amak; on, say gayaga yo so nagnap; angan siñga si Ama ya añgiter ed siak na nagnap a gayaga; tan manmaliw kayo a siñga siak, tan siak so siñga met ed Ama; tan say Ama tan siak so saksakey;",
                "11": "Tan say Espiritu Santo so mantasi ed Ama tan say siak; tan say Ama iter to so Espiritu Santo ed saray anak na totoo, lapu ed siak.",
                "12": "Tan agawa a sanen si Jesus nibaga to la so saraya a salita, diniwit to ra a sansansakey ed gamet to likud lambeñgat ed saray talora a sikara so natilak, tan sikato la so tinmaynan.",
                "13": "Tan nia, saray katawenan so linmukas, tan sikara so naala a nipatagey ed tawen, tan anengneng da tan nadñgel da so saray beñgatla ya ag-nibalikas.",
                "14": "Tan nisebel ed sikara a saya so bitlaen da; ni say niiter ed sikara so pakapanyari a bitlaen da so saray beñgatla ya anengneng da tan nadñgel da;",
                "15": "Tan no sikara so wala ed loob na laman odino dia ed paway na laman, ag da nibaga; lapu ed say pakalikna ra ed inkasikara siñga agawa ed sikara so inkaoman, a sikara so asalatan manlapu ed saya a laman ed kipapasen ya ag-ompatey, pian nanengneng da so saray beñgatla ed Dios.",
                "16": "Balet agawa a sikara lamet so nampulong ed tapew na dalin; manwari ya ontan ag da impulong so saray beñgatla a nadñgel da tan anengneng da, lapu ed gangan a niiter ed sikara diman ed tawen.",
                "17": "Tan natan, no kasi sikara so too ya ompatey odino ag-ompatey nanlapu ed saman ya agew na inkaoman da, ag ko amta;",
                "18": "Balet onia labat so amtak, unong ed kasulatan a niiter—sikara so linma ed tapew na dalin, tan sikara so nampulong ed amin a totoo, ya inkasakey da so dakel ed simbaan no kaonoñgan so anisia ed saray pulong da; a sikara so bininiagan da, tan no kaonoñgan so saray abiniagan so akaawat na Espiritu Santo.",
                "19": "Tan sikara so imbantak ed pañgawan na saraman so aliwa a miembro na simbaan. Tan saray pañgawan ag to ra nabembenan, tan saraya so apaldua.",
                "20": "Tan sikara so imbantak da ed dalin; balet binakbak da so dalin ed salita na Dios, dia ed onia sikara so niligyas na pakapanyari to ed kaaraleman na dalin; tan dia ed onia ag ira makakutkot na abot a magenap a mamemben ed sikara.",
                "21": "Tan amitlo a sikara so imbuntok da ed dalem na pugon tan sikara so ag asakitan.",
                "22": "Tan amiddua a sikara so imbuntok da ed pukokan na maatap a monanakap; tan nia sikara so akigalaw ed saray monanakap a siñga sakey ya ogaw ed mansususo a kilaw na karnero, tan sikara so ag asakitan.",
                "23": "Tan agawa a dia ed onia sikara so linma ed limog na saray totoo nen Nephi, tan impulong da so evangelio nen Cristo ed amin a totoo ed tapew na dalin; tan sikara so apasimbalo ed Katawan, tan akikasakey ira ed simbaan nen Cristo, tan dia ed onia saray totoo na saman a kailalakan so abendicionan, unong ed salita nen Jesus.",
                "24": "Tan natan siak, Mormon, sampotan ko la so pansasalitak nipaakar ed saraya a beñgatla ed saya a panaon.",
                "25": "Nia, ñgalñgalik la isulat so kañgaranan na saraman so ag da natawayan so patey, balet say Katawan insebel to; dia ed ontan sikara so ag ko insulat, lapu ed sikara so nisanib ed mundo.",
                "26": "Balet nia, anengneng ko ra, tan sikara so nampulong ed siak.",
                "27": "Tan nia sikara so wala ed limog na saray Gentiles, tan saray Gentiles ag da ra kabkabat.",
                "28": "Sikara met so wala ed limog na saray Judio, tan saray Judio ag da ra kabkabat.",
                "29": "Tan nagawa, sano say Katawan nanengneng to a kanepegan ed kakabatan to a sikara so mampulong ed amin ya atayak a tribo na Israel, tan dia ed amin a bansa, sankakanayon, salita tan totoo, tan awiten da a manlapu ed sikara so dakerakel a kamarerua ed si Jesus, pian say pilalek da so nasumpal, tan ontan met lapu ed makakuyong a pakapanyari na Dios a wala ed sikara.",
                "30": "Tan sikara so siñga saray angeles na Dios, tan no sikara so mampikasi ed Ama ed ñgaran nen Jesus nayarian da ya ipabirbir so inkasikara ed siopaman a too ya isisipen da a maong.",
                "31": "Dia ed ontan, makana tan makapakelaw ira a kimey so awit da, sakbay na makabaliksan tan onsabi ya agew sano say amin a totoo nakaukolan ya ontalindeg ed arap na yuroñgan na panañgokoman nen Cristo;",
                "32": "On angan dia ed limog na saray Gentiles wala so makana tan makapakelaw a kimey a ginawa ra, sakbay na saman ya agew na panañgokom.",
                "33": "Tan no wala ed sikayo so amin a masanto a kasulatan ya añgiter na awaran ed amin a makapakelaw a kimey nen Cristo, sikayo, unong ed saray salita nen Cristo, nakabatan yo a saraya a beñgatla so peteg ya onsabi.",
                "34": "Tan abagey so saraman so ag ondeñgel ed saray salita nen Jesus, tan ontan met ed saray pinili to tan imbaki to ed limog da; tan siopaman ya ag to awaten so saray salita nen Jesus tan saray salita na saraman so imbaki to ed sikara so ag da ra awaten; tan dia ed ontan sikara so ag to awaten ed sampot ya agew.",
                "35": "Tan magmaong ni a sikara so ag la nianak. Tan ipasen yo a naekal yo so kaptekan na sakey ya asakitan a Dios, a sikato so ginatin-gatinan na saray totoo, a dia ed sikato onsabi so kilalaban?",
                "36": "Tan natan nia, unong ed sinalitak nipaakar ed saray pinili na Katawan, on, angan saraman so talora a sikara so nipaatagey ed tawen, kanian ag ko kabat no kasi sikara so alinisan ed too ya ompatey ya onsalat so ag-ompatey—",
                "37": "Balet nia, nanlapu la ed impansulat ko, intepet ko ed Katawan, tan saya so impanengneng to ed siak ya nakaukolan a wala so agawa a kaoman ed saray laman da, odino nakaukolan a tawayan da so patey.",
                "38": "Dia ed ontan, pian ag da la natawayan so patey sirin wala so agawa ya inkaoman ed laman da, pian ag la ra manlikna na sakit ni say ermen likud lambeñgat ed kasalanan na mundo.",
                "39": "Natan saya ya inkaoman ag kapara na kaoman a nagawa ed sampot ya agew; balet wala so inkaoman ya agawa ed sikara, dia ed onia angapo so pakapanyari nen Satanas ed sikara, pian sikara so ag to natukso; tan sikara so apasanto ed inkalaman, kanian sikara so masanto, tan say pakapanyari na mundo ag to la ra nabembenan.",
                "40": "Tan dia ed saya a kipapasen sikara so magnayon anga ed agew na panañgokom nen Cristo; tan dia ed saman ya agew awaten da so babaleg a kaoman, tan sikara so naawat ed panarian na Ama ya ag la ra ompaway, balet miayam la ra ed Dios ya andi-angaan ed tawen."
            },
            "29": {
                "1": "Tan natan nia, ikuan ko ed sikayo a sano say Katawan nanengneng to so pankanepegan, dia ed kakabatan to, a saraya a salita so onsabi ed saray Gentiles unong ed saray salita to, dia ed ontan nakabatan yo komon a say paknaan na Ama a ginawa to ed saray anak na Israel, nipaakar ed kipawil da ed saray dalin a tawir da, so ginmapo la a nasumpal.",
                "2": "Tan nakabatan yo komon a saray salita na Katawan, a sinalita na saray masanto a profeta, so amin nasumpal; tan ag yo nakaukolan ya ibaga a say Katawan aabalaen to so isabi to ed saray anak na Israel.",
                "3": "Tan ag yo nakaukolan a nunoten ed dalem na puso yo a saray salita ya imbaga to so andi-kana, tan nia, say Katawan nunoten to so paknaan a ginawa to ed saray totoo to ed kailalakan na Israel.",
                "4": "Tan sano nanengneng yo so saraya a salita so onsabi ed limog yo, dia ed ontan ag yo la nakaukolan ya ag awaten so saray kimey na Katawan, lapu ed say espada na kaptekan to so wala ed lima to a kawanan; tan nia, dia ed saman ya agew, no ag yo awaten so saray kimey to gawaen to a saya so onabet ed sikayo.",
                "5": "Abagey so saman so ag mañgawat ed saray kimey na Katawan; on, abagey so siopaman a mañgiburi ed si Cristo tan saray kimey to!",
                "6": "On, abagey so siopaman a mañgiburi ed saray puyan na Katawan, tan say mañgikuan a say Katawan ag la mankikimey ed panamegley na puyan, odino dia ed profesiya, odino dia ed saray palabo, odino dia ed saray salita, odino dia ed panagtambal, odino dia ed pakapanyari na Espiritu Santo!",
                "7": "On, tan abagey so siopaman a mankuan ed saman ya agew, pian makaala na gungona, ya angapo la so saray milagro a gawaen nen Jesu Cristo; tan siopaman a mangawa ed saya so siñga saman so anak na kadederal, a dia ed sikato angapo so panañgasi, unong ed salita nen Cristo!",
                "8": "On, tan ag la nakaukolan a sikayo so ompuñges, odino ag-mañgawat, odino manlodlurey ed saray Judio, odino dia ed saray nakdaan ed kailalakan na Israel; tan nia, say Katawan nanunotan to so paknaan a ginawa to ed sikara, tan sumpalen to ed sikara so unong ed saman so sinambaan to.",
                "9": "Dia ed ontan ag yo nepeg ya ipasen a napatolok yo so kawanan a lima na Katawan ed kawigi, pian ag to gawaen so panañgokom ed panumpal to ed saray paknaan a ginawa to ed kailalakan na Israel."
            },
            "30": {
                "1": "Talineng yo, sikayo a Gentiles, tan deñgel yo so saray salita nen Jesu Cristo, say Anak na mabilay a Dios, a sikato so añgigangan ed siak a salitaen ko so nipaakar ed sikayo, tan, nia ingangan to ak a mansulat, a mankuan:",
                "2": "Puliktar kayo, amin a Gentiles, manlapu ed saray marelmeng a kagagawa yo; tan mambabawi kayo ed saray mauges a kagagawa yo, ed saray panagtila yo tan panagpalikdo, tan saray inkabalangkantis yo, tan saray maamot a karumsisan yo, tan dia ed saray panaglingkor yo ed talintao, tan saray panagpatey yo, tan say kasiliban na sacerdote yo, tan saray panagibeg yo, tan saray panagbusol yo, tan manlapu ed amin a karelmeñgan tan karumsisan yo, tan ondago kayo ed siak, tan mampabiniag kayo ed ñgaran ko, pian komon naawat yo so pamaandi na saray kasalanan yo, tan napano kayo na Espiritu Santo, pian sikayo komon so nibilang ed saray totook a sikara so wala ed kailalakan na Israel."
            }
        }
    },
    "4-ne": {
        "meta": {
            "slug": "4-ne",
            "name": "Komapat a Nephi",
            "chapterWord": "Tekap"
        },
        "chapters": {
            "1": {
                "intro": "Sakey a kasulatan na saray totoo nen Nephi, unong ed kasulatan to.",
                "1": "Tan agawa a say komatalumplo tan apat a taon so linmabas, tan ontan met ed komatalumplo tan lima a taon, tan nia saray disipulos nen Jesus so anugyop na simbaan nen Cristo ed amin a dalin ed kaliber-liber. Tan no kaonoñgan karakel so saray dinmago ed sikara, tan sikara so petepeteg a nambabawi ed saray kasalanan da, so abiniagan ed ñgaran nen Jesus; tan inawat da met so Espiritu Santo.",
                "2": "Tan agawa ed komatalumplo tan anem a taon, saray totoo sikara ya amin so apasimbalo ed Katawan, ed amin a tapew na dalin, mandapag a saray Nephite tan saray Lamanite, tan angapo so baliñgaan tan saluñgatan ed limog da, tan balang sakey a too maptek so pioolop to ed sakey tan sakey.",
                "3": "Tan sikara so awalaan na amin a beñgatla a nampapara ed limog da; dia ed ontan angapo so mayaman tan duka, aripen tan bulos, balet sikara ya amin so nanmaliw a bulos, tan minanabang ed palabo a mañgatatawen.",
                "4": "Tan agawa a linmabas so komatalumplo tan pito a taon met, tan nampatuloy ni so kareenan ed saman a dalin.",
                "5": "Tan wala so saray ankakabaleg tan makapakelaw a kimey a ginawa na saray disipulos nen Jesus, ya angan pinaabig da so saray mansasakit, tan pinaoli da ed bilay so inaatey, tan ingangan da so lupoy ya onakar, tan saray bulag a mañgawat na pakanengneng da, tan saray telek so makadñgel, tan amin a kanengneñgan na milagro so ginawa ra ed limog na saray anak na totoo; tan angapo so ginawa ra a milagro no ag dia ed ñgaran nen Jesus.",
                "6": "Tan dia ed onia say komatalumplo tan walo a taon so linmabas, tan ontan met ed komatalumplo tan siam, tan komaapataplo tan sakey, tan komaapataplo tan dua, on, angan say komaapataplo tan siam a taon so linmabas, tan ontan met ed komalimamplo tan sakey, tan komalimamplo tan dua; on tan angan say komalimamplo tan siam a taon so linmabas.",
                "7": "Tan say Katawan pinaaliguas to ra a mapalalo ed saman a dalin; on, dia ed onia sikara lamet so nampaalagey na saray ciudad ed saraman so ciudad ya apoolan.",
                "8": "On, angan saman so baleg a ciudad na Zarahemla so impaalagey da lamet.",
                "9": "Balet wala so dakel a ciudad a saraya so linmereg, tan danum so linmetaw ed pasen da; dia ed ontan saraya a ciudad so ag la napasimbalo.",
                "10": "Tan natan, nia, agawa a saray totoo nen Nephi so binmiskeg, tan dinmakel ira ed mapalalo a siglat, tan sikara so nanmaliw a mapalalo a malimgas tan makaay-ayat a totoo.",
                "11": "Tan sikara so añgaasawa, tan akiasawa, tan sikara so abendicionan unong ed karakel na saray sipan a ginawa na Katawan ed sikara.",
                "12": "Tan ag la ra nankurang unong ed kagagawa tan pananontunan nen Moises; balet sikara so nankurang unong ed saray gangan ya inawat da ed Katawan tan Dios da, a nampatuloy ira ed panagayuno tan panagpikasi, tan ed mabetbet a pandaragup da a mampikasi tan ondeñgel ed salita na Katawan.",
                "13": "Tan agawa ya angapo so baliñgaan ed limog na amin a totoo, ed amin a saman a dalin; balet dakel so saray makapanyari a milagro ya agawa ed limog na saray disipulos nen Jesus.",
                "14": "Tan agawa a say komapitomplo tan sakey a taon so linmabas, tan ontan met ed komapitomplo tan dua a taon, on, tan dia ed arum to nia, anga ed komapitomplo tan siam so linmabas; on, angan say sanlasus a taon so linmabas, tan saray disipulos nen Jesus, a sikara so pinili to, sikara la ya amin so linma ed paraiso na Dios, likud lambeñgat ed saraman so talora a tinmilak, tan wala so saray arum a disipulos a naordinan a sinmalat ed sikara; tan ontan met dakel ed saray totoo a kabiañgan na saman a kailalakan so inaatey la.",
                "15": "Tan agawa ya angapo so baliñgaan ed saman a dalin, lapu ed aro na Dios a manaayam ed puso na saray totoo.",
                "16": "Tan angapo so ibegan, ni busolan, ni gulo, ni say inkabalangkantis, ni say panagtila, ni pateyan, odino antokaman a nengneng na kaalakan na laman; tan tua angapo la so malikeliket ed limog na amin a totoo a pinalsa na lima na Dios.",
                "17": "Angapo so saray matatakew, ni saray managpatey, ni say wala so saray Lamanite odino saray arum ira a ñgaran a mansampot ed saray ite; balet sikara so saksakey, ya anak nen Cristo, tan mananawir ed panarian na Dios.",
                "18": "Tan agay la so inkapalar da! Tan say Katawan binendicionan to ra ed amin a kimey da; on, angan sikara so abendicionan to tan inmaliguas ira anga ed say sanlasus tan samplo a taon so linmabas; tan saray unaan a kailalakan ed panaon nen Cristo so linmabas, tan angapo so baliñgaan ed saman a dalin.",
                "19": "Tan agawa a si Nephi, sikato so añgisinop ed saya a kaunoran a kasulatan, (tan insinop to ya inlaok ed saman so piligo nen Nephi) so inatey la, tan si anak to ya Amos so añgisinop a sinmublay ed sikato; tan insinop to ya intipon met ed saray piligo nen Nephi.",
                "20": "Tan saya so insinop to ed loob na walomplo tan apat a taon, tan wala ni nen saman so kareenan ed saman a dalin, likud ed melag a kabiañgan na saray totoo a sikara so inmalsa sumpa ed simbaan tan inala ra ed inkasikara so ñgaran a Lamanite; dia ed onia, wala lamet so nanmaliw a Lamanite ed saman a dalin.",
                "21": "Tan agawa a si Amos so inatey met, (tan saya so sanlasus tan siamaplo tan apat a taon nanlapu ed insabi nen Cristo) tan say laki ya anak to ya Amos so sinmublay ed sikato ya añgisinop; tan intipon to met ed saray piligo nen Nephi; tan saya so nisulat met ed libro nen Nephi, a saya a libro.",
                "22": "Tan agawa a duara a lasus a taon la so linmabas; tan say komadua a kailalakan so linmabas la ya amin likud lambeñgat ed pigara.",
                "23": "Tan natan siak, Mormon, labay ko a nakabatan yo a saray totoo so dinmakel, dia ed onia tinmayak la ra ed amin a tapew na dalin, tan sikara so nanmaliw a mapalalo a mayaman, lapu ed saray aliguas da ed si Cristo.",
                "24": "Tan natan, dia ed saya a komadua a lasus tan sakey a taon wala so ginmapo ed limog da a nampaatagey ed kinon, a siñga say panagsulong na saray ankabli a kawes, tan amin a kanengneñgan na mabli a perlas, tan saray beñgatla a mararakep ed mundo.",
                "25": "Tan nanlapu ed saman a panaon saray kayarian da tan saray tagano ra so nanmaliw la a binokbukoran da ya angapo la so pinanabang na saray arum.",
                "26": "Tan ginapoan da so pambibiigan unong ed balitang na panagbilay; tan ginapoan da so mampaalagey na saray simbaan ed inkasikara a dili pian sikara so makagungona, tan ginapoan da ya iburi so tua a simbaan nen Cristo.",
                "27": "Tan agawa a sanen linmabas so duara a lasus tan samplo a taon dakel so saray simbaan ed saman a dalin; on, dakel la so saray simbaan a kunwari kabat da si Cristo, balet ag da birbiren na karaklan so saray evangelio to, dia ed onia inawat da so amin a kanengneñgan na karelmeñgan, tan sikara so nantalima na sagrado ed sikato a saya so nisebel lapu ed ag-makanepegan.",
                "28": "Tan saya a simbaan so dinmakel a mapalalo lapu ed karelmeñgan, tan lapu ed pakapanyari nen Satanas a saya so amemben ed saray puso ra.",
                "29": "Tan lamet, wala ni so sakey a simbaan ya ag-mamirbir ed si Cristo; tan pinasegsegang da so peteg a simbaan nen Cristo, lapu ed saray panagpaabeba ra tan pananisia ra ed si Cristo; tan sikara so binabalaw-balaw da lapu ed saray dakel a milagro ya agawa ed limog da.",
                "30": "Dia ed onia inkana da so pakapanyari tan pakaoley ed saray disipulos nen Jesus a saraya so tinmilak ed sikara, tan sikara so impisok da ed pañgawan; balet dia ed pakapanyari na salita na Dios, a wala ed sikara, saray pañgawan so apaldua, tan sikara so linma a nangawa na saray makapakelaw a milagro ed limog da.",
                "31": "Manwari ya ontan, tan angaman ed saraya ya amin a milagro, saray totoo pinaawet da so saray puso ra, tan sikara so nampilalekan da a pateyen, angan siñga saray Judio ed Jerusalem a nampirawatan da a pateyen si Jesus, unong ed salita to.",
                "32": "Tan sikara so imbubontok da ed pugon na apoy, tan sikara so pinmaway ya angapo so sakit ya inawat da.",
                "33": "Tan sikara met so imbuntok da ed kuloñgan na saray atap a monanakap, tan sikara so akigalaw-galaw ed saray atap a monanakap a siñga sakey ya ogaw a manamamayo ed a kilaw na karnero; tan sikara so pinmaway ed limog na saraya, ya ag ira asakitan.",
                "34": "Manwari ya ontan, saray totoo pinaawet da so saray puso ra, lapu ed sikara so inwanwan na dakel a sacerdote tan saray tila-tila a profeta a mamapaalagey na dakel a simbaan, tan mangawa na amin a kanengneñgan na karelmeñgan. Tan binakbak da so saray totoo nen Jesus; balet saray totoo nen Jesus so ag binmales. Tan dia ed onia sikara so linmasay ed ag-pananisia tan karelmeñgan, manlapu ed sakey a taon tan anga ed sakey a taon, anga ed inlabas na duara a lasus tan talomplo a taon.",
                "35": "Tan natan agawa dia ed saya a taon, on, dia ed komadua a lasus tan talomplo tan sakey a taon, wala so baleg ya inkaapag ed limog na saray totoo.",
                "36": "Tan agawa a dia ed saya a taon wala so linmetaw a totoo a tatawagen na Nephite, tan sikara so peteg a mananisia ed si Cristo; tan dia ed limog da wala so tatawagen na saray Lamanite a—saray Jacobite, tan saray Josephite, tan saray Zoramite;",
                "37": "Dia ed onia saray peteg a mananisia ed si Cristo, tan saray peteg a manañgigalang ed si Cristo, (a dia ed limog da wala diman so saray talora a disipulos nen Jesus a sikara so tinmilak) sikara so atawag na Nephite, tan saray Jacobite, tan saray Josephite, tan saray Zoramite.",
                "38": "Tan agawa a saraman so ag-añgawat ed evangelio so atawag a saray Lamanite, tan saray Lemuelite, tan saray Ishmaelite; tan sikara so ag linmasay ed ag-pananisia, balet mabulos so linawa ra ya inmalsa sumpa ed evangelio nen Cristo; tan imbañgat da so saray anak da ya ag manisia, angan siñga say kaamaan da, nanlapu la ed gapo, so inlasay da.",
                "39": "Tan saya so lapu ed karelmeñgan tan karumsisan na kaamaan da, angan siñga nen gapo. Tan sikara so nibañgat a busolen da so saray anak na Dios, angan siñga saray Lamanite so nibañgat a busolen da so saray anak nen Nephi a nanlapu la ed gapo.",
                "40": "Tan agawa a say komadua a lasus tan apataplo tan apat a taon so linmabas, tan onia so kipapasen na saray totoo. Tan saraman so lalo a marelmeng a kabiañgan na saray totoo so binmiskeg, tan nanmaliw a mapalalo a dakel nen saray totoo na Dios.",
                "41": "Tan impatuloy da ni so mampaalagey na simbaan ya onkana ed inkasikara, tan pinarakep da ed amin a kanengneñgan na saray ankabli a beñgatla. Tan onia so inlabas na komadua a lasus tan limamplo a taon, tan ontan met na komadua a lasus tan anemaplo a taon.",
                "42": "Tan agawa a saray marelmeng a kabiañgan na saray totoo ginapoan da lamet ya iletneg so saray maamot a samba tan pannununoñgan nen Gadianton.",
                "43": "Tan saraman met so totoo ya atawag a totoo nen Nephi ginapoan da so manmaliw a mankinon ed saray puso ra, lapu ed mapalalo a kayamanan da, tan nanmaliw ira a mapasirayew a siñga saray kaagian da, a Lamanite.",
                "44": "Tan nanlapu ed saya a panaon saray disipulos ginapoan da so onermen lapu ed saray kasalanan na mundo.",
                "45": "Tan agawa a sanen linmabas so talora a lasus a taon, mandapag a saray totoo nen Nephi tan saray Lamanite so nanmaliw a mapalalo a marelmeng so sakey siñga ed sakey.",
                "46": "Tan agawa a saray matatakew a Gadianton so tinmayak ed amin a tapew na dalin; tan angapo la so matunong likud labat ed saray disipulos nen Jesus. Tan balitok tan pilak so insinop da a sawaan, tan sikara so nangagawa na antokaman a saliwan ed amin a kanengneñgan na saliwan.",
                "47": "Tan agawa a kayari na talora a lasus tan lima a taon so linmabas, (tan saray totoo so siansia ni a marelmeng) si Amos inatey; tan say agi to a laki, a si Ammaron, so añgisinop ed saray kasulatan a sinmublay ed sikato.",
                "48": "Tan agawa a sanen linmabas so talora a lasus tan duamplo a taon, si Ammaron, lapu ed sikato so sinebelan na Espiritu Santo, iniamot to so saray kasulatan a saraya so sagrado—on, angan amin a sagrado a kasulatan a saraya so nanaawatan da manlapu ed sakey a kailalakan ya anga ed sananey, a saraya so sagrado—angan ed talora a lasus tan duamplo a taon manlapu ed saman so insabi nen Cristo.",
                "49": "Tan saraya so iniamot to ed Katawan, pian saraya lamet so onsabi ed saray nakdaan ed kailalakan nen Jacob, unong ed saray profesiya tan saray sipan na Katawan. Tan dia ed onia nansampot so saray kasulatan nen Ammaron."
            }
        }
    },
    "morm": {
        "meta": {
            "slug": "morm",
            "name": "Say Libro nen Mormon",
            "chapterWord": "Tekap"
        },
        "chapters": {
            "1": {
                "1": "Tan natan siak, Mormon, gawaen ko so kasulatan na saray beñgatla a mandapag ya anengneng tan nadñgel ko, tan saya so tawagen ko a Libro nen Mormon.",
                "2": "Tan dia ed saman a panaon ya impañgiamot nen Ammaron ed saray kasulatan a nipaakar ed Katawan, sikato so linma ed siak, (mantaon ak la na samplora, tan ginapoan ko la so manaral unong ed kanengneñgan na aral na saray totook) tan si Ammaron inkuan to ed siak: Apatnagan ko a sakey ka a mareen ya ogaw, tan masiglat ka a manimano;",
                "3": "Dia ed ontan, sano mantaon ka la na ñgalñgali duamplo tan apat pilalek ko a nunoten mo so saray beñgatla a naimanom ed saraya a totoo; tan sano ongenap ka la ed saman a taon onla ka ed dalin na Antum, dia ed sakey a pukdol a saya so tatawagen a Shim; tan diman insinop ko ed Katawan so amin a masagrado a nitatak nipaakar ed saya a totoo.",
                "4": "Tan nia, alaen mo ed inkasika so saray piligo nen Nephi, tan say nakekeraan itilak mo ed pasen a kawalaan to; tan itatak mo ed saray piligo nen Nephi so amin a beñgatla a naimanom nipaakar ed saya a totoo.",
                "5": "Tan siak, Mormon, lapu ed sakey ak a kapolian nen Nephi, (tan say ñgaran nen amak Mormon) anunotan ko so saray beñgatla ya ingangan nen Ammaron ed siak.",
                "6": "Tan agawa a siak, lapu ed labinsakey a taon ko la, siak so inawit nen amak ed dalin a mamaabalaten, angan dia ed dalin na Zarahemla.",
                "7": "Say amin a tapew na dalin so nanmaliw la ya asakoban na saray paalagey, tan saray totoo agay la so karakel da ya siñga lawari buer na dayat.",
                "8": "Tan agawa ed saya a taon wala so ginmapo a sakey a bakal ed baetan na saray Nephite, a sikara so nanoolop a Nephite, tan saray Jacobite tan saray Josephite tan saray Zoramite; tan saya a bakal so wala ed baetan na saray Nephite, tan saray Lamanite tan saray Lemuelite tan saray Ishmaelite.",
                "9": "Natan saray Lamanite tan saray Lemuelite tan saray Ishmaelite, so atawag a Lamanite, tan saray duara ya olop so Nephite tan Lamanite.",
                "10": "Tan agawa a ginmapo so bakal ed limog da diman ed saray ketegan na Zarahemla, ya asinger ed danum na Sidon.",
                "11": "Tan agawa a saray Nephite akatipon ira na baleg a bilang na totoo, ya angan sinmulok ni ed bilang a talomplo a libo. Tan agawa ya awalaan ira ed saya met a taon na pigara a laban, a dia ed saya saray Nephite tinalo da so saray Lamanite tan dakel so pinatey da ed sikara.",
                "12": "Tan agawa a saray Lamanite imbabawi ra ya insener so saray gagala ra, tan wala so kareenan ed saman a dalin; tan say kareenan nampatuloy ed loob na apat taon, ya angapo so tinmerter a dala.",
                "13": "Balet say karelmeñgan so tinmaluna ed amin a tapew na dalin, a dia ed saya say Katawan iniarawi to so saray inararo to a disipulos to, tan say kimey na milagro tan panagtambal so tinmonda lapu ed karelmeñgan na saray totoo.",
                "14": "Tan angapo so palabo a nanlapu ed Katawan, tan say Espiritu Santo so ag sinmabi ed siopaman, lapu ed saray karelmeñgan da tan ag da pananisia.",
                "15": "Tan siak, lapu ed mantaon ak la na labinlima tan siñga mareen la so kanunotan ko, dia ed onia siak so dinalaw na Katawan, tan atawayan ko tan akabatan ko so kaabigan nen Jesus.",
                "16": "Tan nampeleñgan ko so mampulong ed saya a totoo, balet akopit so sañgik, tan siak so asebelan a mampulong ed sikara; tan nia ginagala ra so onalsa sumpa ed Dios da; tan saray inararo a disipulos so niarawi ed paway na dalin, makaseñgeg ed karelmeñgan da.",
                "17": "Balet tinmilak ak ed limog da, balet asebelan ak a mampulong ed sikara, lapu ed inkaawet na saray puso ra; tan lapu ed awet na saray puso ra say dalin so naayew makaseñgeg ed sikara.",
                "18": "Tan saraya so matatakew a Gadianton, a sikara so wala ed limog na saray Lamanite, tinayakan da so dalin, dia ed onia saray manaayam diman ginapoan da ya iamot so saray kayamanan da ed dalem na dalin; tan saraya so nanmaliw ya andanglel, lapu ed say Katawan inayew to so dalin, kanian ag da la nabembenan, odino napukpokan so saraya lamet.",
                "19": "Tan agawa a wala so saray panag-anito, tan silib na manananem, tan majik; tan say pakapanyari na mauges so tinmayak ed amin a tapew na dalin, angan ed say impakasumpal na amin a salita nen Abinadi, tan ontan met nen Samuel a Lamanite."
            },
            "2": {
                "1": "Tan agawa ed saman lamlamang a taon wala so ginmapo a sakey a bakal lamet ed baetan na saray Nephite tan saray Lamanite. Tan manwari a siak so malangwer ni, balet baleg so indeñgan ko; dia ed ontan, saray totoo nen Nephi siak so tinuro ra a mañgipañgulo ed sikara, odino pañgulo na saray ñgayew da.",
                "2": "Dia ed ontan agawa a dia ed komalabinanem a taon ko siak so linma ya añgipañgulo ed ñgayew na saray Nephite, sumpa ed saray Lamanite; dia ed ontan linmabas la so komatlo a lasus tan duamplo tan anem a taon.",
                "3": "Tan agawa a dia ed komatlo a lasus tan duamplo tan pito a taon saray Lamanite so linma a pinmegdat ed sikami ed ontan la a mapalalo a kinabaleg a pakayari, a dia ed saya ataktakot so saray ñgayew ko; dia ed ontan ag da labay so milaban, tan ginapoan da so onsener a mamaarap ed baybay a bansa.",
                "4": "Tan agawa ya akasabi kami ed ciudad na Angola, tan kinayarian mi so ciudad, tan nangawa kami na paraan a mañgiagel ed inkasikami sumpa ed saray Lamanite. Tan agawa a sinalimbeñgan mi so ciudad ed angaan na pakayari mi; balet manwari ya ontan la so saray salimbeng mi ed saray Lamanite sikara so akasabi tan sikami so sinunson da a pinmaway ed ciudad.",
                "5": "Tan sikami met so sinunson da a pinapaway ed dalin na David.",
                "6": "Tan sikami so nankurang tan akasabi kami ed dalin na Joshua, a saya so wala ed ketegan ya asinger ed dayat sagur.",
                "7": "Tan agawa a tinipon mi so saray totoo mi ed agay la a siglat ed angaan na nayarian mi, pian natipon mi ra ed saksakey ya olop.",
                "8": "Balet nia, say dalin napno na saray matatakew tan saray Lamanite; tan angaman ontan la so kabaleg na kadederal ya asingsinger la ed saray totook, sikara so ag nambabawi ed say mauges a kagagawa ra; dia ed ontan wala so dala tan panagpatey a nitayak ed amin a tapew na dalin, mandapag dia ed saray Nephite tan ontan met ed saray Lamanite; tan saya so sakey a nagnap a panagalsa so agawa ed amin a tapew na dalin.",
                "9": "Tan natan, saray Lamanite awalaan ira na ari, tan say ñgaran to Aaron; tan sikato so linma sumpa ed sikami a kaolop to so ñgayew to ya apataplo tan apat a libo. Tan nia, ag ak tinmulok ed sikato dia ed panamegley na apataplo tan dua a libo. Tan agawa a sikato so tinalok ed panamegley na ñgayew ko kanian sikato so binmatik manlapu ed arapan ko. Tan nia, saya ya amin so agawa, tan talora a lasus tan talomplo a taon so linmabas.",
                "10": "Tan agawa a saray Nephite ginapoan da so mambabawi ed saray karelmeñgan da, tan ginapoan da so mannañgis na angan siñga unong ed improfesiya nen Samuel a profeta; tan nia, angapo so too a nayarian to ya isinop so antokaman a kayarian to, makaseñgeg ed saray matatakew, tan saray managpatey, tan say majik, tan say silib na manananem a saraya so wala ed dalin.",
                "11": "Dia ed onia wala so ginmapo a kaermenan tan paniñgel ed amin a dalin lapu ed saraya a beñgatla, a nagkalalo la ed limog na saray totoo nen Nephi.",
                "12": "Tan agawa a sanen siak, Mormon, anengneng ko so paniñgel da tan saray panermen da, tan say dageyem da ed arap na Katawan, say pusok so ginmapo ya ongayaga ed inkasiak, lapu ed pikakabat ko ed panañgasi tan andukey a panañgitepel na Katawan, dia ed ontan no bilang sikato so mapañgasi ed sikara pian sikara lamet so manmaliw a matunong a totoo.",
                "13": "Balet nia saya a gayagak angapo so kakanaan to, lapu ed say paneermen da aliwa dia ed pambabawi, lapu ed kaabigan na Dios; balet saya so paneermen na saray naayew, lapu ed say Katawan aliwa a lawas itepel to a nagamoran da so liket ed kasalanan.",
                "14": "Tan ag ira dinmago ed si Jesus ya awalaan na puso a maermen tan mambabawi ya espiritu, balet inayew da so Dios, tan nampilalekan da so ompatey. Manwari ya ontan sikara so mibaliñgaan ed panamegley na espada lapu ed bilay da.",
                "15": "Tan agawa a say paneermen ko so pinmawil lamet ed siak, tan anengneng ko a say agew na gracia so linmabas la ed sikara, mandapag a dia ed inkalaman tan inkaespiritu; lapu ed anengneng ko so nilibo ed sikara so inaatey ed mapalaway a panagalsa sumpa ed Dios da, tan sikara so nibunton a siñga dutak ed tapew na dalin. Tan dia ed onia so inlabas na komatlo a lasus tan apataplo tan apat a taon.",
                "16": "Tan agawa a dia ed saman so komatlo a lasus tan apataplo tan lima a taon saray Nephite ginapoan da so ombatik ed arap na saray Lamanite; tan sikara so inosilan da ya anga ed akasabi ra ed dalin na Jashon, sakbay a nayari a patondaen da ra ed isesener da.",
                "17": "Tan natan, say ciudad na Jashon so asinger ed dalin ya añgisinopan nen Ammaron ed saray kasulatan nipaakar ed Katawan, pian saraya so ag naderal. Tan nia siak so linma unong ed salita nen Ammaron, tan inalak so saray piligo nen Nephi, tan ginawak so kasulatan unong ed saray salita nen Ammaron.",
                "18": "Tan dia ed piligo nen Nephi ginawak so nagnap a kasulatan na amin a karelmeñgan tan karumsisan; balet dia ed saraya a piligo intepel ko la so ag pangawa na nagnap a kasulatan ed saray karelmeñgan tan karumsisan da, tan nia, say intuloy na karelmeñgan tan karumsisan so wala ed imaton na dili a matak nanlapu a wala la ed siak so magenap a pakanengneng ed saray kiwas na too.",
                "19": "Tan abagey ak la lapu ed saray karelmeñgan da; lapu ed say pusok napno na kaermenan lapu ed saray karelmeñgan da, ed amin ya agew ko; manwari ya ontan, sikakabat ak a siak so nitanduro ed sampot ya agew.",
                "20": "Tan agawa a dia ed saya a taon saray totoo nen Nephi lamet so inerel da tan sinusunson da ra. Tan agawa a sikami so asunson anga ed akasabi kami ed mamabaybay a dalin ya atawag a Shem.",
                "21": "Tan agawa a sinalimbeñgan mi so ciudad na Shem, tan tinipon mi so saray totoo ed angaan na pakayari mi, ag la piga sikara so nilaban mi ed kadederal.",
                "22": "Tan agawa ed komatlo a lasus tan apataplo tan anem a taon ginapoan da lamet so ompegdat ed sikami.",
                "23": "Tan agawa a siak so akisalita ed saray totook, tan impurek ko ed sikara ed baleg a sagpot, ya ontalindeg ira a sitatalek ed arap na saray Lamanite tan milaban ira makaseñgeg ed saray bibii ya asawa ra, tan saray anak da, tan saray abong da, tan panagayaman da.",
                "24": "Tan saray salitak pinagalaw to ra a siñga kinmasil so liknaan da, a dia ed onia sikara so ag binmatik ed arap na saray Lamanite, balet sikara so tinmalindeg a sitatalek sumpa ed sikara.",
                "25": "Tan agawa a sikami so akilaban ed ñgayew mi a talomplo a libo sumpa ed limamplo a libo a ñgayew da. Tan agawa a tinmalindeg kami ed sikara ed ontan la a talek kanian sikara so binmatik manlapu ed arapan mi.",
                "26": "Tan agawa a sanen sikara so binmatik inosilan mi ra ed saray ñgayew mi, tan sikara so nabet mi lamet, tan sikara so tinalo mi; manwari ya ontan say biskeg na Katawan so angapo ed sikami; on, sikami so atilak ed inkasikami a dili, say Espiritu na Katawan ag nansiansia ed sikami; dia ed onia nanmaliw kami a makapoy a siñga saray kaagian mi.",
                "27": "Tan say pusok nanermen lapu ed saya a baleg a doknal ed saray totook, makaseñgeg ed karelmeñgan tan karumsisan da. Balet nia, sikami so linma sumpa ed saray Lamanite tan saray matatakew a Gadianton, anga ed abawi mi a kinayarian lamet so saray dalin a tawir mi.",
                "28": "Tan say komatlo a lasus tan apataplo tan siam a taon so linmabas. Tan dia ed komatlo a lasus tan limamplo a taon akigawaan kami na paknaan ed saray Lamanite tan saray matatakew a Gadianton, dia ed saya inapag mi so saraman a dalin a tawir mi.",
                "29": "Tan saray Lamanite initer da ed sikami so dalin a mamabaybay, on, angan saman so makisir a dalan a mamaarap ed abalaten. Tan initer mi ed saray Lamanite so amin a dalin a wala ed abalaten."
            },
            "3": {
                "1": "Tan agawa a saray Lamanite so ag pinmegdat a milaban lamet anga ed inlabas ni na samplora a taon. Tan nia, impankimey ko so saray totook, saray Nephite, ed pañgiparaan da ed saray dalin da tan saray ayura ra sumpa ed panaon na laban.",
                "2": "Tan agawa a say Katawan inkuan to ed siak: Ipulong mo ed saya a totoo—Mambabawi kayo, tan ondago kayo ed siak, tan mampabiniag kayo, tan ipaalagey yo lamet so simbaan ko, tan sikayo so naligyas.",
                "3": "Tan siak so nampulong ed saya a totoo, balet saya so andi-kana; tan ag da atalusan a say Katawan so añgiligyas ed sikara, tan añgiter ed sikara na pankanawnawa na pambabawi. Tan nia pinaawet da so saray puso ra sumpa ed Katawan a Dios da.",
                "4": "Tan agawa a dia ed kayari na saya a komasamplo a taon so linmabas, agawa, a say bilang so talora a lasus tan anemaplo a taon nanlapu ed insabi nen Cristo, say ari na saray Lamanite añgipawit na sakey a sulat ed siak, ya añgiter ed siak na pakabat a sikara so mampaparaan ya onla lamet a milaban sumpa ed sikami.",
                "5": "Tan agawa ya ingangan ko ed saray totook a mantitipon ira ed dalin na Apalis, dia ed sakey a ciudad a wala ed ketegan, diman ed makisir a basbas ya onarap ed saray dalin a mamaabalaten.",
                "6": "Tan diman so añgipasenan mi ed saray ñgayew mi, pian napatonda mi so saray ñgayew na Lamanite, pian angapo so nakayarian da ed saray dalin mi; dia ed onia sinalimbeñgan mi sumpa ed sikara ed amin na ñgayew mi.",
                "7": "Tan agawa a dia ed komatlo a lasus tan anemaplo tan sakey a taon saray Lamanite so linmeksab ed ciudad na Apalis a milaban sumpa ed sikami; tan agawa ed saman a taon sikara so tinalo mi, dia ed onia sikara lamet so amawil ed saray dili a dalin da.",
                "8": "Tan dia ed komatlo a lasus tan anemaplo tan dua a taon sikara lamet so linmeksab a milaban ed sikami. Tan sikara so tinalo mi lamet, tan dakel ed sikara so apatey mi, tan saray inaatey da so imbantak ed dayat.",
                "9": "Tan natan, lapu ed saya a baleg a beñgatla a saray totook, saray Nephite, a ginawa ra, ginapoan da so mampasirayew ed dili a biskeg da, tan ginapoan da so mansamba ed arap na tawen ya ombales ira lapu ed dala na saray kaagian da a pinatey na saray kabusol da.",
                "10": "Tan insamba ra ed saray tawen, tan ontan met ed trono na Dios, a sikara so ompegdat a milaban ed saray kabusol da, tan sikara so batañgen da ed tapew na dalin.",
                "11": "Tan agawa a siak, Mormon, so sigpot la ya ag ko inawat manlapu ed saya a panaon so panmaliw ko a manunaan tan sakey a pañgulo na saya a totoo, lapu ed karelmeñgan tan karumsisan da.",
                "12": "Nia, siak so añgipañgulo ed sikara, manwari ya ontan so karelmeñgan da sikara so impañgulok la ya amin piga-piga ed laban, tan sikara so inanarok, unong ed aro na Dios a wala ed siak, ed amin a pusok; tan say kamareruak initer ko ed pikakasi ed Dios ko ed dukey na sanagew lapu ed sikara; manwari ya ontan, saya so angapo so pananisia, lapu ed awet na saray puso ra.",
                "13": "Tan amitlo la a sikara so inlaban ko ed lima na saray kabusol da, tan sikara so ag nambabawi ed saray kasalanan da.",
                "14": "Tan sanen sikara so nansamba ed amin ya insebel ed sikara na Katawan tayo tan Manañgilaban a Jesu Cristo, sikara so onla ed saray kabusol da pian milaban ira, tan ibales da ed inkasikara so dala na saray kaagian, nia say voces na Katawan so sinmabi ed siak, a nankuan:",
                "15": "Say kababales kayarian ko, tan siak so nanpabayar; tan lapu ed saya a totoo so ag nambabawi kayari na impañgilaban ko ed sikara, nia, sikara so nataksing ed tapew na dalin.",
                "16": "Tan agawa a sigpot ya ag ak inmabuloy ya onla sumpa ed saray kabusol ko; tan ginawak so unong ed saray ingangan ed siak na Katawan; tan siak so tinmalindeg ya ag ginmalaw a tasi pian ipanengneng ko ed mundo so saray beñgatla ya anengneng tan nadñgel ko, unong ed impanengneng na Espiritu a sikato so nampaneknek ed saray beñgatla ya onsabi.",
                "17": "Dia ed ontan mansulat ak ed sikayo, a Gentiles, tan ontan met ed sika, kailalakan na Israel, sano ongapo la so kimey, a sika so ñgalñgali la akaparaan ya ompawil ed dalin a tawir mo;",
                "18": "On, nia, mansulat ak ed amin a sampot na dalin; on, dia ed sikayo, labindua a tribo na Israel, a sikayo so naokom unong ed saray kimey yo ed panamegley na saray labindua a pinili nen Jesus a nanmaliw a disipulos to ed dalin na Jerusalem.",
                "19": "Tan mansulat ak met ed saray nakdaan ed saya a totoo, a sikara so okomen na saray labindua a pinili nen Jesus ed saya a dalin; tan sikara so okomen na saraman so arum a labindua a pinili nen Jesus dia ed dalin na Jerusalem.",
                "20": "Tan saraya a beñgatla so impanengneng na Espiritu ed siak; dia ed ontan isulat ko ed sikayo ya amin. Tan lapu ed saya a pamaakaran isulat ko ed sikayo, pian nakabatan yo a sikayo ya amin so ontalindeg ed arap na panañgokoman nen Cristo, on, balang sakey a kamarerua a kabiañgan na amin a totoo ed boleg nen Adan; tan sikayo so nakaukolan ya ontalindeg pian sikayo so naokom ed saray kimey yo, balang la no saraya so maong odino mauges;",
                "21": "Tan ontan met pian manisia kayo komon ed evangelio nen Jesu Cristo, a saya so wala ed limog yo; tan ontan met na saray Judio, a sikara so totoo a paknaan na Katawan, pian nawalaan ira na sakey ni a tasi likud ed saman so anengneng da tan nadñgel da, a si Jesus, sikato so pinatey da, sikato so peteg a si Cristo tan peteg a Dios.",
                "22": "Tan pilalek ko a nakuyong takayo ya amin ed sampot na dalin a mambabawi tan mamparaan ya onalagey ed yuroñgan a panañgokoman nen Cristo."
            },
            "4": {
                "1": "Tan natan agawa a dia ed komatlo a lasus tan anemaplo tan talo a taon saray Nephite so linma a pinmegdat a kaolop da so saray ñgayew da a milaban sumpa ed saray Lamanite, diman ed paway na dalin na Apalis.",
                "2": "Tan agawa a saray ñgayew na Nephite so asunson ira lamet a papawil ed dalin na Apalis. Tan legan ni a sikara so mabanal, sakey a balo a sabi a ñgayew na saray Lamanite so dinmugpa ed sikara; tan sikara so awalaan na makapaermen a bakal, dia ed onia saray Lamanite kinayarian da so ciudad na Apalis, tan pinatey da so dakel ed saray Nephite, tan sikara so akaala na dakel ya adakep.",
                "3": "Tan saray nakdaan so binmatik tan tinmipon ira ed saray manaayam ed ciudad na Teancum. Natan say ciudad na Teancum so wala ed ketegan a gilig na dayat; tan saya met so asinger ed ciudad na Apalis.",
                "4": "Tan say makaseñgeg saray ñgayew na Nephite sikara so linma ed saray Lamanite kanian ginmapo a sikara so nabakbak; tan no aliwa a lapu ed saman, saray Lamanite angapo komon so pakapanyari ra ed sikara.",
                "5": "Balet, nia, say panañgokom na Dios aboten to a labsanan so saray marelmeng; tan lapu ed saray marelmeng kanian saray marelmeng so nadusa; lapu ed saray marelmeng so mamapagalaw ed puso na saray anak na totoo onkana ed pamaterter na dala.",
                "6": "Tan agawa a saray Lamanite nangawa ra na paraan ya onla sumpa ed ciudad na Teancum.",
                "7": "Tan agawa a dia ed komatlo a lasus tan anemaplo tan apat a taon saray Lamanite so linma sumpa ed ciudad na Teancum, pian nakayarian da met so ciudad na Teancum.",
                "8": "Tan agawa a sikara so apasener tan asunson na saray Nephite. Tan sanen saray Nephite anengneng da ya asunson da so saray Lamanite sikara lamet so nampasirayew ed dili a biskeg da; tan sikara so linma ed pakapanyari ra a dili, tan kinayarian da lamet so ciudad na Apalis.",
                "9": "Tan natan saraya ya amin a beñgatla so agawa, tan nilibo so saray inaatey a nantupag ed saray Nephite tan saray Lamanite.",
                "10": "Tan agawa a say komatlo a lasus tan anemaplo tan anem a taon so linmabas, tan saray Lamanite so linma lamet a milaban ed saray Nephite; tan iñgen saray Nephite so ag ni ra nambabawi ed saray mauges a ginagawa ra, balet sikara ni so nampatuloy ed karelmeñgan da ya andi-tonda.",
                "11": "Tan ag nayarian na dila ya ipaliwawa, odino nayarian ya isulat na too so nagnap a pañgipaliwawa ed makapataktakot a kanengneñgan na dala tan dakel a panagpatey a wala ed limog na saray totoo, mandapag ed saray Nephite tan saray Lamanite; tan say balang sakey a puso so inmawet, kanian nanliketan da so mampaterter na dala ya andi-tonda.",
                "12": "Tan angapo ni nen saman so ontan la a kinabaleg na karelmeñgan ed limog na amin ya anak nen Lehi, ni angan dia ed limog na amin ya kailalakan na Israel, unong ed salita na Katawan, a siñga dia ed limog na saya a totoo.",
                "13": "Tan agawa a saray Lamanite naala ra a kinayarian so ciudad na Apalis, a saya lapu ed say bilang da so pinalabsanan to so bilang na saray Nephite.",
                "14": "Tan sikara met so nankurang ya amaarap sumpa ed ciudad na Teancum, tan sinunson da a pinapaway so saray manaayam diman, tan inala ra so dakel ya adakep mandapag a bibii tan ugogaw, tan sikara so ginawa ra a bagat ed saray dios da a talintao.",
                "15": "Tan agawa a dia ed komatlo a lasus tan anemaplo tan pito a taon, saray Nephite lapu ed pasnok da ed saray Lamanite ed impañgibagat da so saray bibii tan anak da, sikara so linma sumpa ed saray Lamanite ya awalaan na mapalalo a baleg a pasnok, dia ed onia tinalo da lamet so saray Lamanite, tan asunson da ra a pinapaway ed saray dalin da.",
                "16": "Tan saray Lamanite so ag la ra linma lamet sumpa ed saray Nephite anga ed komatlo a lasus tan pitumplo tan lima a taon.",
                "17": "Tan dia ed saya a taon sikara so linma sumpa ed saray Nephite ed amin a pakayari ra; tan ag la ra nabilang lapu ed kinarakel na bilang da.",
                "18": "Tan nanlapu la ed saya a panaon saray Nephite ag la ra tinmaluna ed saray Lamanite, balet ginapoan da ra a panisen a siñga say linaew ed sinag na agew.",
                "19": "Tan agawa a saray Lamanite so linma ed ciudad na Apalis; tan diman wala so makapaermen a bakal ya agawa ed dalin na Apalis, a dia ed saya tinalo ra so saray Nephite.",
                "20": "Tan sikara lamet so tinmaynan ed arapan da, tan sikara so linma ed ciudad na Boaz; tan diman sikara so tinmalindeg sumpa ed saray Lamanite dia ed mapalalo a talek, a dia ed onia sikara so ag tinalo na saray Lamanite ya anga ed sanen sikara so linma lamet ed komadua a panaon.",
                "21": "Tan sanen sikara so linma ed komadua a panaon, saray Nephite so asunson tan pinapatey da ed mapalalo a karakel a panagpatey; saray bibii tan ugogaw da so imbagat da lamet ed saray talintao ra.",
                "22": "Tan agawa a saray Nephite so binmatik lamet a nanlapu ed arapan da, ya inawit da ya amin so saray manaayam diman, mandapag ed saray baley tan saray bario.",
                "23": "Tan natan siak, Mormon, dia ed impakanengneng ko a saray Lamanite ñgalñgali da la naala so saman a dalin, dia ed ontan siak so linma ed pukdol na Shim, tan inalak ya amin so kasulatan ya iniamot nen Ammaron nipaakar ed Katawan."
            },
            "5": {
                "1": "Tan agawa a siak so linma ed limog na saray Nephite, tan nambabawi ak ed saray samba a ginawak ya ag ko la ra tuloñgan; tan initer da lamet ed siak so sankaatageyan a pakapanyari ed ñgayew da, tan say pakanengneng da siak so makapañgilaban ed sikara ed saray kairapan da.",
                "2": "Balet nia, angapo so ilalok, lapu ed sikakabat ak la ed panañgokom na Katawan ya onsabi ed sikara; tan sikara so ag nambabawi ed saray kaugsan da, balet sikara so akipoligesgesan makaseñgeg ed saray bilay da ya ag ira tinmawag ed Saman so amalsa ed sikara.",
                "3": "Tan agawa a saray Lamanite so linma sumpa ed sikami legan a sikami so ombabatik a paonla ed ciudad na Jordan; balet nia, sikara so asunson ya apasener kanian ag da naala so ciudad ed saman a panaon.",
                "4": "Tan agawa a sikara so linma sumpa ed sikami lamet, tan apagnayon mi so ciudad. Tan wala ni so arum a ciudad ya apagnayon met na saray Nephite, a saray sinalimbeng to so amasakbay ed sikara kanian ag ira makaloob ed bansa a wala ed arapan mi, a deralen da so saray manaayam ed saman a dalin mi.",
                "5": "Balet agawa a dinan man a dalin so nalabsanan mi, tan saray manaayam diman so ag ni nantitipon ed loob, sikara so dineral na saray Lamanite, tan saray baley da, tan saray bario, tan saray ciudad so pinoolan da na apoy; tan onia so inlabas na komatlo a lasus tan pitumplo tan siam a taon.",
                "6": "Tan agawa a dia ed komatlo a lasus tan walomplo a taon saray Lamanite lamet so linma a milaban sumpa ed sikami, tan sikami so tinmalindeg sumpa ed sikara a sitatalek; balet saya ya amin so andi-kana, lapu ed baleg so bilang da kanian ginatin-gatinan da so saray totoo na Nephite ed sali ra.",
                "7": "Tan agawa a sikami lamet so binmatik tan saraman so say batik da maples nen saray Lamanite sikara so akapaliis, tan saraman so say batik da so matantan nen say batik na saray Lamanite sikara so apanis tan aderal.",
                "8": "Tan natan nia siak, Mormon, ag ko pilalek so mamairap ed saray kamarerua na totoo ed pañgiparungtal ko ed sikara na makapataktakot a kanengneñgan na dala tan dakel a panagpatey a siñga say naimatonan ko ed dili a matak; balet siak, dia ed pikakabat ko ed saraya a beñgatla so andi-saew a nakaukolan a nakabatan, tan amin a beñgatla ya akaamot so nepeg a naibawag manlapu ed tuktok na saray kaaboñgan—",
                "9": "Tan ontan met say pikakabat ed saraya a beñgatla so nakaukolan ya onsabi ed saray nakdaan ed saraya a totoo, tan ontan met ed saray Gentiles, a say Katawan so añgikuan a sikara so mañgibuyak ed saya a totoo, tan saya a totoo so nibilang ya andi-kana ed limog da—dia ed ontan mansulat ak na antikey, ya ag ko la labay ya isulat so nagnap a pakatungtoñgan ed saray beñgatla ya anengneng ko, lapu ed gangan a naawat ko, tan ontan met pian ag kayo la nawalaan na baleg ya ermen lapu ed karelmeñgan na saya a totoo.",
                "10": "Tan natan nia, saya so salitaen ko ed saray boleg da, tan ontan met ed saray Gentiles a wala so pililikna ra ed kailalakan na Israel, pian napatnagan da tan nakabatan no iner so nanlapuan na saray bendicion a sinmabi ed sikara.",
                "11": "Tan amtak lapu ed saraya sikara so onermen ed doknal ya agawa ed kailalakan na Israel; on, sikara so onermen ed inkaderal na saya a totoo; onermen ira lapu ed saya a totoo so ag nambabawi pian sikara komon so nilakap na taklay nen Jesus.",
                "12": "Natan saraya a beñgatla so nisulat ya onkana ed saray nakdaan ed kailalakan nen Jacob; tan saraya so nisulat ed saya a kanengneñgan, lapu ed kakabatan ed Dios a say karelmeñgan ag to awiten so saraya ed sikara; tan saraya so niamot ya onkana ed Katawan pian saraya so onsabi ed pakagnap na panaon to a dili.",
                "13": "Tan saya so gangan ya inawat ko; tan nia, saraya so onsabi unong ed gangan na Katawan, no nanengneng to so pankanepegan, unong ed kakabatan to.",
                "14": "Tan nia, saraya so onsabi ed ag-panisia ed saray Judio; tan lapu ed saya a gagala saraya so onsabi—pian sikara so nakuyong a si Jesus sikato so Cristo, say Anak na mabilay a Dios; pian say Ama awiten to, dia ed panamegley na Inararo to, so makabaliksan tan andi-angaan a gagala to, ed pañgipawil to ed saray Judio, odino say amin ya kailalakan na Israel, dia ed dalin a tawir da, a saya so initer ed sikara na Katawan a Dios da, ed pakasumpal na paknaan to;",
                "15": "Tan ontan met a say boleg na saya a totoo lalo komon a nagnap so pananisia ra ed evangelio to, a saya so onsabi ed sikara manlapu ed saray Gentiles; tan saya a totoo so nitaytayak, tan manmaliw ira a magket, sakey a marutak, tan makadimla a totoo, ya alablabas ni ya ag nayarian ya ipaliwawa na dila ed saray wala ed limog mi, on, angan saray wala ed limog na saray Lamanite, tan saya lapu ed ag da panisia tan say panaglingkor da ed saray talintao.",
                "16": "Tan nia, say Espiritu na Katawan tinmonda la ya ontotulong ed kaamaan da; tan angapo la ed sikara si Cristo tan Dios ed mundo; tan sikara so asunson a siñga taep a nipapalir na dagem.",
                "17": "Sikara nen saman so makapalikliket a totoo, tan si Cristo so managpastol da; on, sikara ni iñgen so inwanwan na Dios Ama.",
                "18": "Balet natan, nengneng yo, sikara so inwawanwan nen Satanas, a siñga taep ya ipapalir na dagem, odino siñga say baluto ya ibumbuntatok na daluyon, ya angapo so layag to odino pataga, odino angapo so beñgatla a mañgigiya ed sikato; tan no anto so kipapasen to nia, ontan met so kipapasen da.",
                "19": "Tan nia, say Katawan insinop to so bendicion ed sikara, a saya komon so naawat da ed dalin, onkana ed saray Gentiles a mankayarian ed dalin.",
                "20": "Balet nia, nagawa a sikara so sunsonen tan ibuyak na saray Gentiles; tan kayari a sikara so asunson tan nitayak na saray Gentiles, nia, dia ed ontan say Katawan nunoten to so paknaan a ginawa to ed si Abraham tan ed amin ya kailalakan na Israel.",
                "21": "Tan ontan met say Katawan nunoten to so pikakasi na saray matunong, a saraya so insegep da ed sikato onkana ed sikara.",
                "22": "Tan dia ed ontan, O sikayo a Gentiles, panon so italindeg yo ed arapan na pakapanyari na Dios, likud a sikayo so mambabawi tan ikaindan yo so saray kagagawa yo a mauges?",
                "23": "Ag yo kasi amta a wala kayo ed lima na Dios? Ag yo kasi amta a wala ed sikato so amin a pakapanyari, tan dia ed sankaatageyan a gangan to say mundo so nalukot a siñga papil?",
                "24": "Dia ed ontan, mambabawi kayo, tan mampaabeba kayo ed inkasikayo ed arap to, ag la piga sikato so onsabi a sankaawit to so kaptekan sumpa ed sikayo—ag la piga sakey a nakdaan ed boleg na Jacob so onla ed limog yo a siñga sakey a leon, tan pisay-pisayen to kayo ed ankekelag, tan angapo so makapañgilaban."
            },
            "6": {
                "1": "Tan natan asumpal ko la so kasulatan nipaakar ed inkaderal na saray totook, saray Nephite. Tan agawa a sikami so nankurang ed arap na saray Lamanite.",
                "2": "Tan siak, Mormon, nansulat ak ed ari na saray Lamanite, tan pilalek ko ed sikato ya iabuloy to ed sikami a tiponen mi so saray totoo mi ed dalin na Cumorah, dia ed sakey a pukdol a tatawagen na Cumorah, tan diman so pilabanan mi ed sikara.",
                "3": "Tan agawa a say ari na saray Lamanite iniabuloy to ed siak so beñgatla a pilalek ko.",
                "4": "Tan agawa a sikami so nankurang a linma ed dalin na Cumorah, tan impaalagey mi so saray abong-abong mi ya abel ed kaliber-liber na pukdol na Cumorah; tan diman so dalin a kawalaan na dakel a danum, ilog, tan subol; tan dia so ilalo mi ya ontaluna ed saray Lamanite.",
                "5": "Tan sanen komatlo a lasus tan walomplo tan apat a taon so linmabas, atipon mi ya amin so saray nakdaan ed totoo mi diman ed dalin na Cumorah.",
                "6": "Tan agawa a kayari mi ya atipon so amin a totoo mi ed sakey a pasen ed dalin na Cumorah, nia siak, Mormon, ginapoan ko la so onmasiken; tan lapu ed amtak a saya la so sampot a pilaban na saray totook, tan lapu ed siak so ginangan na Katawan ya ag ko papaulyanan so saray kasulatan ya iniawat da a nanlapu la ed kaamaan mi, a saraya so sagrado, so napelag ed lima na saray Lamanite (lapu ed saray Lamanite deralen da so saraya) dia ed ontan ginawak so saya a kasulatan ya inaon ko ed saray piligo nen Nephi, tan iniamot ko diman ed pukdol na Cumorah so amin a kasulatan ya inmatalek ed siak ed panamegley na lima na Katawan, likud lambeñgat ed saray pigara a piligo a saraya so initer ko ed say laki ya anak ko a Moroni.",
                "7": "Tan agawa a saray totook, kaiba ra so saray kaasawaan da tan saray anak da, natan anengneng da la so saray ñgayew na Lamanite a mankukurang a mamapaarap ed sikara; tan dia ed saman a makakebyew a takot ed patey so mamapano ed pagew na amin a makasalanan, a sikara so nanalagar ya awaten da.",
                "8": "Tan agawa a sikara so sinmabi a milaban sumpa ed sikami, tan balang sakey a kamarerua napno na kebyew lapu ed kinarakel na bilang da.",
                "9": "Tan agawa a dinugpaan da so saray totook ed panamegley na espada, tan pabekang, tan pana, tan wasay, tan amin a nengneng na agamil ed bakal.",
                "10": "Tan agawa a saray totook so inaatey, on, angan say samplora a libo a kaolop ko, tan siak so niparukol ya asugatan dia ed pegley da; tan siak so nilabsanan da ya ag da sinampotan so bilay ko.",
                "11": "Tan sanen sikara so sinmipot tan apatey da la ya amin so saray totook, likud lambeñgat ed duamplo tan apat ed sikami (sakey ed sikara so say laki ya anak ko a Moroni) tan sikami so akaligyas ed saray inatey a totoo mi, anengneng mi ed kaimbuasan, sanen saray Lamanite so amawil la ed campo ra, a nanlapu ed tuktok na pukdol na Cumorah, say samplora a libo ed saray totook so inatey, a siak so wala ed unaan ya añgipañgulo ed sikara.",
                "12": "Tan anengneng mi met so samplora a libo ya impañgulo nen anak ko a Moroni.",
                "13": "Tan nia, saray samplora a libo nen Gidgiddonah so inatey, tan sikato met so wala ed pegley da.",
                "14": "Tan si Lamah met so inatey a kaiba to saray samplora a libo to; tan si Gilgal so inatey kaiba to so saray samplora a libo to; tan inatey met si Limhah kaiba to so saray samplora a libo to; tan si Jeneum so inatey a kaiba to so saray samplora a libo to; tan si Cumenihah, tan si Moronihah, tan si Antionum, tan si Shiblom, tan si Shem, tan si Josh, sikara so inaatey kaiba ra so saray asamplora a libo na balang sakey ed sikara.",
                "15": "Tan agawa a wala ni so samplora met ya inatey ed panamegley na espada, a kaiba ra so asamplora a libo ra; on, angan amin a totook, likud lambeñgat ed saraman so duamplo tan apat a kaibak, tan ontan met ed pigara ya akaligyas a binmatik ed saray bansa ed abalaten, tan pigara ya akikasakey ed saray Lamanite, so inatey; tan say laman, tan saray pokel, tan saray dala so nitayak ed tapew na dalin, lapu ed saraya so tinaynan na saray lima a nampatey ed sikara a nabulok ed dalin, tan namekmek, tan ompawil ed nanlapuan da ya ina a dalin.",
                "16": "Tan say kamareruak so apaldua ed paniñgel, lapu ed saray apatey ed saray totook, tan siak so manakis;",
                "17": "O sikayo a malilimgas, panon so insian yo ed dalan na Katawan! O sikayo a malilimgas, panon so impañgipulisay yo ed si Jesus, a lawas lukas so saray taklay to a mañgawat ed sikayo!",
                "18": "Nia, no saya so ag yo komon ginawa, ag kayo komon inatey. Balet nia, sikayo so inatey, tan paneermenan ko so inkabalang yo.",
                "19": "O sikayo a malilimgas a lalaki tan bibii ya anak, sikayo ya ama tan ina, sikayo ya asawa a lalaki tan asawa a bibii, sikayo a malilimgas, panon a sikayo so inatey!",
                "20": "Balet nia, sikayo so naandi la, tan say ermen ko ag to kayo la napapawil.",
                "21": "Tan say agew magano la ya onsabi sano say laman yo ya ompatey isulong to so laman ya ag-ompatey, tan saraya namimigmig a laman a nabulok dia ed magano manmaliw la ya ag-nabulok a laman; tan dia ed ontan sikayo so nakaukolan ya ontalindeg ed arap na yuroñgan na panañgokoman nen Cristo, pian sikayo so naokom unong ed saray kimey yo; tan no bilang sikayo so matunong, dia ed saman sikayo so nabendicionan a kaiba na kaamaan yo a sikara so linma la ya inmuna nen say sikayo.",
                "22": "O no sikayo komon so nambabawi sakbay na saya a baleg a kadederal a sinmabi ed sikayo. Balet nia, sikayo so linma la, tan say Ama, on, say Andi-Angaan ya Ama ed tawen, kabat to so kipapasen yo; tan gawaen to ed sikayo so unong ed kaptekan tan panañgasi to."
            },
            "7": {
                "1": "Tan natan, nia, mansalita ak onkana ed saray nakdaan ed saya a totoo a sikara so niligyas, no bilang say Dios iter to ed sikara so saray salitak, pian nakabatan da so saray beñgatla a nipaakar ed kaamaan da; on, mansalita ak ed sikayo, sikayo a nakdaan ed kailalakan na Israel; tan nia so saray salita a salitaen ko:",
                "2": "Kabaten yo a sikayo so wala ed kailalakan na Israel.",
                "3": "Kabaten yo a sikayo so nakaukolan a mambabawi, odino ag kayo nilaban.",
                "4": "Kabaten yo a nakaukolan ya igaton yo so saray agamil yo ed bakal, tan ag yo la panliketan so pampaterter na dala, tan saraya so ag yo la dedemeten lamet, likud no sikayo so ganganen na Dios.",
                "5": "Kabaten yo a nakaukolan yo a naamtaan so nipaakar ed kaamaan yo, tan mambabawi kayo ed amin a kasalanan tan karelmeñgan yo, tan manisia kayo ed si Jesu Cristo, a sikato so Anak na Dios, tan sikato so pinatey na saray Judio, tan lapu ed pakapanyari na Ama sikato so inmoli lamet, a dia ed saya agamoran to so taluna ed lubok; tan dia ed sikato met say sakit na patey so naakmon la.",
                "6": "Tan inawit to so idalan na kioli ed bilay na saray inaatey, a dia ed saya say too so nakaukolan ya ombañgon ya ontalindeg ed arap na yuroñgan na panañgokoman to.",
                "7": "Tan inawit to ya indalan so kadundon na mundo, a dia ed saya siopaman a naalmo ya angapo so kasalanan ed arap to ed agew na panañgokom niiter ed sikato so piayam to ed kawalaan na Dios diman ed panarian to, pian mancancionan ya andi-tonda a pandayew a kaiba to so saray koro diman ed tagey, onkana ed Ama, tan say Anak, tan say Espiritu Santo, a sikara so saksakey a Dios, ed kipapasen na liket ya angapo so angaan.",
                "8": "Dia ed ontan mambabawi kayo, tan mampabiniag kayo ed ñgaran nen Jesus, tan bembenan yo so evangelio nen Cristo, a saya so niiter ed arap yo, aliwa lambeñgat dia ed saray kasulatan balet ontan met dia ed kasulatan ya onsabi ed saray Gentiles a manlapu ed saray Judio, a saya a kasulatan so manlapu ed saray Gentiles ya onla ed sikayo.",
                "9": "Tan nia, saya so nisulat ed gagala pian sikayo komon so manisia ed saman; tan no manisia kayo ed saman manisia kayo met ed saya; tan no manisia kayo ed saya nakabatan yo so nipaakar ed kaamaan yo, tan ontan met ed saray makapakelaw a kimey a saraya so agawa ed panamegley na pakapanyari na Dios ed limog da.",
                "10": "Tan nakabatan yo met a sikayo so nakdaan ed boleg nen Jacob; dia ed ontan sikayo so nibilang ed limog na saray totoo na unaan a paknaan; tan no sikayo so manisia ed si Cristo, tan sikayo so nabiniagan, onuna ed danum, ontumbok dia ed apoy tan dia ed Espiritu Santo, a tumboken so pañgaligan a ginawa na Manañgilaban tayo, unong ed saman so ingangan to ed sikatayo, saya so pankamaoñgan yo ed sikayo ed agew na panañgokom. Amen."
            },
            "8": {
                "1": "Nia siak, Moroni, isumpal ko so saray kasulatan nen amak, a si Mormon. Nia, wala so pigara labat a beñgatla ya isulat ko, a saraya a beñgatla so ingangan nen amak.",
                "2": "Tan natan agawa a kayari na saman so baleg tan makapataktakot a laban ed Cumorah, nia, saraman so Nephite ya akabatik ed saray bansa a mamaabalaten, sikara so inanopan na saray Lamanite anga ed sikara ya amin so aderal.",
                "3": "Tan si amak so pinatey da met, tan siak labat so nakdaan a mañgisulat ed makapaermen ya agawa ya inkaderal na saray totook. Balet nia, sikara so angapo la, tan sumpalen ko so gangan nen amak. Tan no siak so pateyen da, saya so ag ko amta.",
                "4": "Dia ed ontan siak so mansulat tan iamot ko so saray kasulatan ed dalem na dalin; tan no iner so laen ko ag la makana ed siak.",
                "5": "Nia, si amak ginawa to so saya a kasulatan, tan insulat to a wala so gagala to nia. Tan nia, saya so isulat ko met no wala ni pasen ed saray piligo, balet angapo la; tan angapo met so minak, lapu ed bokbukor ko. Si amak so apatey ed laban, tan amin a kakanayon ko, tan angapo so kakaarok odino pasen a nayari a laen ko; tan no panon karokey a say Katawan abuloyan to ak ni a mambilay saya so ag ko amta.",
                "6": "Nia, apat a lasus taon so linmabas nanlapu la ed insabi na Katawan tan Manañgilaban tayo.",
                "7": "Tan nia, saray Lamanite inanopan da so saray totook, saray Nephite, manlapu ed sakey a ciudad ya anga ed sananey tan manlapu ed sakey a pasen ya anga ed sananey, ya anga ed sikara so naupot; tan agay la so inkapaktak da; on, baleg tan makapakelkelaw so inkaderal na saray totook, a Nephite.",
                "8": "Tan nia, say lima na Katawan so nangawa ed saya. Tan nia met, saray Lamanite sikara so mambabakal ed sakey tan sakey; tan say amin a tapew na dalin so andi-tonda a pateyan tan panagpaterter na dala; tan angapo so angan sakey a makapikabat ed itonda na bakal.",
                "9": "Tan natan, nia, angapo la so nikuan ko nipaakar ed sikara, tan angapo la likud lambeñgat ed saray Lamanite tan saray matatakew so nakdaan ed tapew na dalin.",
                "10": "Tan angapo so angan sakey a makapikabat ed tua a Dios likud ed saray disipulos nen Jesus, a sikara so atilak ed dalin ya anga ed say karelmeñgan na saray totoo ontan la a kinabaleg kanian say Katawan ag to la nitepel a sikara so miayam ed saray totoo; tan no sikara so wala ni ed tapew na dalin angapo so too a makapikabat.",
                "11": "Balet nia, si amak tan siak anengneng mi ra, tan sikara so nampulong ed sikami.",
                "12": "Tan siopaman a makaawat ed saya a kasulatan, tan saya so ag to balawen makaseñgeg ed saray ag-inkagnap a wala ed saya, sikato met lamlamang so nawalaan na babaleg a pikakabat ed beñgatla nen say saraya. Nia, siak si Moroni; tan no nayari, gawaen ko ya amin a beñgatla pian nakabatan yo.",
                "13": "Nia, sampotan ko la so pansalitak nipaakar ed saya a totoo. Siak so anak nen Mormon, tan si amak so kailalakan nen Nephi.",
                "14": "Tan siak a dili lamlamang so añgiamot ed saya a kasulatan onkana ed Katawan; saray piligo angapo la so bili to, lapu ed gangan na Katawan. Tan peteg ya inkuan to ya angapo so siopaman a makaala pian sikato so makagungona; balet saray kasulatan baleg so bili ra; tan siopaman so mañgipaway ed saraya ed liwawa, sikato so bendicionan na Katawan.",
                "15": "Tan angapo so nawalaan na pakapanyari a mañgipaway ed saya ed liwawa likud no saya so initer ed sikato na Dios; tan linawa na Dios a saya so nagawa ya igena labat ed gloria to, odino dia ed kaabigan na saray kadaanan tan abayag la a nitayak a totoo ya akipaknaan na Katawan.",
                "16": "Tan mapalar so saman so mañgipaway ed saya ed liwawa; tan saya so naawit ya ompaway manlapu ed biluñget ya onla ed liwawa, unong ed salita na Dios; on, saya so nipaway manlapu ed dalin, tan saya so onsinag ya ompaway manlapu ed biluñget, tan saya so onsabi ed pikakabat na saray totoo; tan saya so nagawa ed pakapanyari na Dios.",
                "17": "Tan no wala so saray liñgo saya so liñgo na too. Balet nia, angapo so amta mi a liñgo; angaman ontan say Dios kabat to so amin a beñgatla; dia ed ontan, siopaman a mambalaw, manalwar ag la piga sikato so wala ed kaatapan na apoy ed infierno.",
                "18": "Tan siopaman so mankuan: Ipanengneng yo ed siak, odino sikayo so nabakbak—manalwar ag la piga nigangan to so saman so insebel na Katawan.",
                "19": "Tan nia, saman lamlamang so masiglat a mañgokom sikato so masiglat a naokom met; lapu ed unong ed saray kimey to saya so pañgawatan to na upa to; dia ed ontan, siopaman so mamakbak sikato met so bakbaken, na Katawan.",
                "20": "Nia so inkuan na masanto a kasulatan—say too ag to mamakbak, ni say sikato so mañgokom; lapu ed say panañgokom kayarian ko, inkuan na Katawan, tan say kababales siak so makankayarian met, tan siak so manpabayar.",
                "21": "Tan siopaman so mañgibesñgaw na sanok tan busol sumpa ed kimey na Katawan, tan sumpa ed saray totoo ya akipaknaan na Katawan a sikara so wala ed kailalakan na Israel, tan ikuan to: Deralen tayo so kimey na Katawan, tan say Katawan ag to la nunoten so paknaan a ginawa to ed kailalakan na Israel—saya met lamlamang so wala ed kaatapan a nabatang tan ibuntok ed apoy;",
                "22": "Lapu ed saray andi-angaan a gagala na Katawan so mampatuloy, anga ed amin a sipan to so nasumpal.",
                "23": "Anap yo so saray profesiya nen Isaias. Nia, saraya so ag ko la isulat. On, nia ikuan ko ed sikayo, a saraman so sasantos a linma la ya akaona nen say siak, a sikara so nankayarian ed saya a dalin, sikara so onkelyaw, on, angan manlapu ed sapok sikara so onkelyaw ed Katawan; tan unong a say Katawan so mabilay nunoten to so paknaan a ginawa to ed sikara.",
                "24": "Tan amta to so saray pikakasi ra, a saraya so makaseñgeg ed saray kaagian da. Tan amta to so pananisia ra, tan dia ed ñgaran to nayarian da ya iyalis so saray palandey; tan dia ed ñgaran to nayarian da a payegyegen so dalin; tan dia ed pakapanyari na salita to agawa ra a nigeba ed dalin so saray pañgawan; on, angan say manliob a pugon ag to ra nayari a sakitan, ni saray atap a monanakap odino madita ya oleg, lapu ed pakapanyari na salita to.",
                "25": "Tan nia, saray pikakasi ra so onkana met ed saman so ingena na Katawan a mañgipaway ed saraya a beñgatla.",
                "26": "Tan angapo so siopaman a mankuan a saraya so ag onsabi, tan petepeteg a saraya so nagawa, lapu ed say Katawan so nansalita ed saraya; tan manlapu ed dalin saraya so onsabi, ed panamegley na lima na Katawan, tan angapo so makasamper ed saya; tan saya so onsabi ed sakey ya agew sano ikuan da ya angapo la so saray milagro; tan saya so onsabi ya angan siñga sakey so mansasalita a nanlapu ed saray inaatey.",
                "27": "Tan saya so onsabi sano saray dala na saray sasantos so onakis ed Katawan, makaseñgeg ed saray maamot a pannununoñgan tan kimey na kabiluñgetan.",
                "28": "On, saya so onsabi ed sakey ya agew sano say pakapanyari na Dios so niburi, tan saray simbaan so manmaliw a marutak tan nipaatagey ed kinon na saray puso ra; on, angan dia ed sakey ya agew sano saray pañgulo na saray simbaan tan saray managbañgat so ontalindeg ed kinon na saray puso ra, angan dia ed panibeg da ed saray miembro na simbaan da.",
                "29": "On, saya so onsabi ed sakey ya agew sano nareñgelan so saray pool, tan mabiskeg a dagem, tan kelpa na asewek ed saray ag-kabat a dalin;",
                "30": "Tan wala met so nareñgelan a saray bakal, dalamurom na bakal, tan yegyeg ed nanduroma a pasen.",
                "31": "On, saya so onsabi ed sakey ya agew sano wala so baleg a karotakan ed amin a tapew na dalin; wala so saray pateyan, tan takewan, tan tilaan, tan palikdoan, tan inkabalangkantis, tan amin a nengneng na karumsisan; sano dakel la so mañgikuan: Gawam so saya, odino gawam so saman, tan angapo so kakanaan to, lapu ed say Katawan iabuloy to so saray onia ed sampot ya agew. Balet abagey la so siñga saraya, lapu ed sikara so wala ed sankapaitan a kipapasen tan ed inkasiñger ed kasalanan.",
                "32": "On, saya so onsabi ed sakey ya agew sano wala so saray simbaan a nipatalindeg a mankuan: Ondago kayo dia, tan lapu ed saray kuarta yo napirdona so saray kasalanan yo.",
                "33": "O sikayo a marelmeng tan masekder a teñger a totoo, akin kasi añgipaalagey kayo na saray simbaan pian sikayo so makagamor na gungona? Akin kasi pinikewet yo so masanto a salita na Dios, pian awiten yo so kadodusa ed saray kamarerua yo? Nia, onnengneng kayo ed saray puyan na Dios; tan nia, onsabi so panaon ed saman ya agew sano saraya a beñgatla so andi-saew a nasumpal.",
                "34": "Nia, say Katawan impanengneng to ed siak so saray makana tan makapakelaw a beñgatla nipaakar ed saman so nakaukolan ya onsabi ed ag mabayag, ed saman ya agew sano saraya a beñgatla so onsabi ed limog yo.",
                "35": "Nia, siak so misalita ed sikayo a siñga wala kayo dia, tan angaman angapo kayo dia. Balet nia, si Jesu Cristo impanengneng to kayo ed siak, tan kabat ko so saray kimey yo.",
                "36": "Tan kabat ko a sikayo so mankokurang ed kinon na saray puso yo; tan angapo likud labat ed pigara ya ag da impaatagey so inkasikara ed kinon na saray puso ra, lapu ed panagsulong na saray mararakep a kawes, onkana ed ibegan, tan busolan, tan panagluko, tan panamasegsegang, tan amin a nengneng na panagkasalanan; tan saray simbaan yo, on, angan balang sakey, so nanmaliw a marutak makaseñgeg ed kinon na saray puso yo.",
                "37": "Tan nia, inararo yo so kuarta, tan saray kakanen yo, tan saray mararakep a kawes yo, tan say panagparakep na saray simbaan yo, a nagkalalo ni nen say panañgaro yo ed saray duka tan mankakaukolan, saray mansasakit tan saray wala ed irap.",
                "38": "O sikayo a managdutak, sikayo a mansimpisimpitan, sikayo a managbañgat, ya ilalako yo so inkasikayo ed saman so naderal, akin kasi dinutakan yo so masanto a simbaan na Dios? Akin kasi ambaing yo ya akoen ed inkasikayo so ñgaran nen Cristo? Akin kasi ag yo nunoten a babaleg ni so bili na andi-angaan a liket nen say kasegsegañgan a kapiganman ag ompatey—lapu ed dayew na mundo?",
                "39": "Akin kasi pararakepen yo so inkasikayo ed saraman so angapo so bilay to, tan iñgen itepel yo so saray nanaerasan, tan saray mankaukolan, tan saray alakseban, tan saray mansasakit tan saray wala ed irap ya onlabas ed sikayo, tan ag yo ra imanoen?",
                "40": "On, akin kasi ipaalagey yo so maamot a karumsisan pian makagamor kayo na gungona, tan paulyan yo a saray balo sikara so manermen ed arap na Katawan, tan ontan met ed saray ulila ya onermen ed arap na Katawan, tan ontan met ed dala na kaamaan da tan saray asawa ra a lalaki a sikara so onakis ed Katawan manlapu ed dalin, onkana ed kababales ed saray ulo yo?",
                "41": "Nia, say espada na kababales so akasabit ed petek yo; tan say panaon asinger la ya onsabi pian ibales to so dala na saray sasantos ed sikayo, lapu ed ag to la nitepel so saray nañgis da."
            },
            "9": {
                "1": "Tan natan, mansalita ak met onkana ed saraman so ag manisia ed si Cristo.",
                "2": "Nia, manisia kayo kasi ed agew na dalaw yo—nia, sano say Katawan so onsabi, on, angan saman so baleg ya agew sano say dalin so nalukot siñga sakey ya alokot a papil, tan saray elemento ed mundo so natunaw lapu ed ontan la a petang, on, dia ed saman a baleg ya agew sano sikayo so naawit ya ontalindeg ed arap na Cordero na Dios—dia ed saman nayarian yo kasi ni ya ibaga ya angapo so Dios?",
                "3": "Dia ed saman nayarian yo ni kasi ya ibeneg si Cristo, odino nayarian yo so onnengneng ed Cordero na Dios? Nayarian yo kasi ya ipasen a makapiayam kayo ed sikato a walaan na pikakabat ed saray kasalanan yo? Ipasen yo kasi a nayarian yo so maliket a miayam ed saman a masanto a Manamalsa, sano saray kamarerua yo so nasisigen-sigen na pikakabat ed saray kasalanan yo ya andi-tonda a kinabusol so saray gangan to?",
                "4": "Nia, ikuan ko ed sikayo a lalo a masegsegang so piayam yo ed sakey a masanto tan maptek a Dios, ed silong na pikakabat ed saray karotakan yo ed arap to, nen say piayam yo a kaiba so saray naayew a kamarerua ed infierno.",
                "5": "Tan nia, sano sikayo so naawit a makanengneng ed inkalakseb yo ed arap na Dios, tan ontan met ed gloria na Dios, tan say inkasanto nen Jesu Cristo, saya so manelsel na dalang ya ag nasebseban ya apoy ed sikayo.",
                "6": "O sirin sikayo ya ag-manisia, pawil kayo ed Katawan; akis kayo na maksil ed Ama ed ñgaran nen Jesus, ag la piga sikayo so nayari a narumog ya andi-mansa, dalisay, malimgas, tan amputi, lapu ed inkalinis yo ed dala na Cordero, dia ed saman a makabaliksan tan sampot ya agew.",
                "7": "Tan lamet mansalita ak ed sikayo a mañgiburi ed saray puyan na Dios, tan ikuan yo a saraya so linmabas la, ya angapo la so saray puyan, ni saray profesiya, ni saray palabo, ni say panagtambal, ni say panagsalita na saray salita, tan say panañgipatalus ed saray salita;",
                "8": "Nia ikuan ko ed sikayo, saman so mañgiburi ed saraya a beñgatla ag to amta so evangelio nen Cristo; on, ag to abasa so saray masanto a kasulatan; no bilang, saraya so ag to atalusan.",
                "9": "Ag yo kasi abasa a say Dios sikato lamlamang nen karoman, natan, tan ed ando la ya ando, tan dia ed sikato angapo so panmalismalis ni say anino na pañgoman-oman?",
                "10": "Tan natan, no nonunoten yo ed inkasikayo so sakey a dios a manmalismalis, tan dia ed sikato wala so anino na pañgoman-oman, dia ed ontan say nonunoten yo ed inkasikayo a dili so sakey a dios ya aliwa a Dios na saray milagro.",
                "11": "Balet nia, ipanengneng ko ed sikayo so sakey a Dios na saray milagro, angan say Dios nen Abraham, tan say Dios nen Isaac, tan say Dios nen Jacob; tan sikato met lamlamang so saman a Dios ya amalsa ed saray tawen tan say dalin, tan amin a beñgatla a wala diman.",
                "12": "Nia, sikato so amalsa ed si Adan, tan dia ed si Adan sinmabi so inkigapol na too. Tan makaseñgeg ed inkigapol na too sinmabi si Jesu Cristo, angan say Ama tan say Anak; tan lapu ed si Jesu Cristo sinmabi so inkadundon na too.",
                "13": "Tan lapu ed inkadundon na too, a sinmabi lapu ed si Jesu Cristo, sikara so naawit a nipawil ed arapan na Katawan; on, saya so makaseñgeg kanian amin a totoo so adundon, lapu ed say impatey nen Cristo inawit to so kioli ed bilay, a saya so añgawit na pakadundon manlapu ed andi-angaan ya ugip, manlapu ed saya ya ugip amin a totoo so ombañgon ed panamegley na pakapanyari na Dios sano ontanul so trompita; tan sikara so ondago, mandapag a melag tan baleg, tan amin so ontalindeg ed okoman to, lapu ed sikara so adundon tan naukbaran manlapu ed andi-angaan a siñger na patey, a saya a patey sikato so patey na laman.",
                "14": "Tan dia ed saman onsabi so panañgokom na Masanto a Bugtong ed sikara; tan dia ed saman onsabi so panaon a saraman so marutak sikara ni so siansia a marutak; tan saraman so matunong sikara ni a siansia so matunong; saraman so maliket sikara ni a siansia so maliket; tan saraman so ag-maliket sikara ni a siansia so ag-maliket.",
                "15": "Tan natan, O sikayo a mannonunot ni ed inkasikayo na sakey a dios ya ag to makagawa na saray milagro, ontepet ak ed sikayo, saraya ya amin a beñgatla kasi so linmabas la, a saraya so sinalitak? Say kasampotan kasi so sinmabi la? Nia ikuan ko ed sikayo, Andi; tan say Dios ag ni tinmonda a Dios na saray milagro.",
                "16": "Nia, ag kasi saray beñgatla a ginawa na Dios so makapakelaw ed saray mata tayo? On, tan siopa so makatalus ed saray makapakelaw a kimey na Dios?",
                "17": "Siopa so mañgikuan ya aliwa a milagro a dia ed salita to wala so tawen tan dalin; tan dia ed pakapanyari na salita to apalsa to so too a nanlapu ed sapok na dalin; tan lapu ed pakapanyari na salita to agawa so saray milagro?",
                "18": "Tan siopa so mañgikuan a si Jesu Cristo ag to ginawa so dakel a makapakelaw a milagro? Tan wala so dakel a makapakelaw a milagro a ginawa na lima na saray apostoles.",
                "19": "Tan no wala so saray milagro ya agawa, akin say Dios so tinmonda la a sakey a Dios na milagro tan iñgen sikato ni a siansia so sakey ya ag lawas mañguuman a Manamalsa. Tan nia, ikuan ko ed sikayo sikato so ag mañguuman; no ontan sikato la so ontonda a Dios; tan sikato so ag-tinmonda a Dios tan sikato so Dios na saray milagro.",
                "20": "Tan say makaseñgeg no akin sikato so tinmonda a mangawa na saray milagro ed limog na saray anak na totoo so lapu ed sikara so linmasay ed ag pananisia, tan tinmaynan ira ed matua a dalan, tan ag da kabat so Dios a sikato so nepeg a panmatalekan da.",
                "21": "Nia, ikuan ko ed sikayo a siopaman a manisia ed si Cristo, ya ag manduarua, antokaman a kerewen to ed Ama ed ñgaran nen Cristo saya so niiter ed sikato; tan saya a sipan so onkana ed amin, anga ed kasampotan na dalin.",
                "22": "Tan nia, onia so inkuan nen Jesu Cristo, say anak na Dios, ed saray disipulos to a sikara so tinmilak, on, tan ontan met ed amin da na saray disipulos to, a narereñgel na saray karaklan: Onla kayo ed amin a sankamundoan, tan ipulong yo so evangelio ed amin a pinalsa;",
                "23": "Tan saman so manisia tan nabiniagan sikato so nilaban, balet saman so ag manisia sikato so naayew;",
                "24": "Tan saraya a pakapatnagan so ontumbok ed saray manisia—dia ed ñgaran ko papawayen da so saray demonyo; mansalita ra na balo a salita; nabembenan da so saray oleg; tan no makainum ira na beñgatla a samal sikara so ag nasakitan na saya; itapew da so saray lima da ed saray mansasakit tan saraya so onabig;",
                "25": "Tan siopaman a manisia ed ñgaran ko, ya ag manduarua, dia ed sikato paeletan ko so amin a salitak, angan dia ed sampot na dalin.",
                "26": "Tan natan, nia, siopa so makatalindeg sumpa ed saray kimey na Katawan? Siopa so mañgiburi ed saray imbaga to? Siopa so onalsa sumpa ed pakapanyari na biskeg na Katawan? Siopa so mambalaw ed saray kimey na Katawan? Siopa so mambalaw ed saray anak nen Cristo? Nia, sikayo a managbalaw ed saray kimey na Katawan, sikayo so onkelaw tan nabalang.",
                "27": "O sirin ag kayo mambabalaw, tan ag kayo met ontataynan, balet deñgel yo so saray salita na Katawan, tan kerew yo ed Ama ed ñgaran nen Jesus so saray antokaman a beñgatla a nakaukolan yo. Ag kayo manduarua, balet manisia kayo, tan ongapo kayo a siñga panaon na kadaanan, tan ondago kayo ed Katawan ed amin a puso yo, tan kimeyan yo so kilalaban yo a dili a tekep na takot tan giwgiw ed arap to.",
                "28": "Manmaliw kayo a makabat ed saray agew na panagsubok yo; lukpos yo ed inkasikayo so amin ya inkarutak; ag kayo onkekerew, pian saya so upoten yo ed kaalakan na laman yo, balet kerew kayo ed sitatalek ya ag-nagiing, pian ag kayo ontolok ed tukso, balet manlingkor kayo ed matua tan mabilay a Dios.",
                "29": "Asikaso yo a sikayo so ag abiniagan ya ag-manepeg; asikaso yo ya ag kayo mañgan ed sacramento nen Cristo ya ag-manepeg; balet asikaso yo a gawaen yo so amin a beñgatla ed manepeg tan saya so gawaen yo ed ñgaran nen Jesu Cristo, say anak na Dios a mabilay; tan no saya so gawaen yo, tan mansiansia kayo ya anga ed sampot, kapiganman sikayo so ag nibantak ed paway.",
                "30": "Nia, siak so misalita ed sikayo a siñga siak so mansasalita a manlapu ed saray inaatey; lapu ed kabat ko a niiter ed sikayo so saray salitak.",
                "31": "Ag yo ak babalawen lapu ed ag ko inkagnap, ni say si amak, lapu ed ag to met inkagnap, ni saray nansulat ya unaan ni nen say sikato; balet iter yo so pisasalamat ed Dios imparungtal to ed sikayo so saray ag mi inkagnap, pian manmaliw kayo a lalo a makabat nen say sikami.",
                "32": "Tan natan, nia, insulat mi so saraya a kasulatan unong ed kakabatan mi, ed saray letra a tatawagen ed limog mi a pinasimbalo ya Egipto, a nipalima tan inuman mi; unong ed kanengneñgan na panagsalita mi.",
                "33": "Tan no komon saray piligo so magenap ed kabaleg na saraya so insulat mi ed Hebreo; balet say salita a Hebreo so inuman mi met; tan no komon dia ed salita a Hebreo so impañgisulat mi, nia, angapo komon so saray ag inkagnap ed saray kasulatan mi.",
                "34": "Balet say Katawan amta to so saray beñgatla ya insulat mi, tan ontan met angapo so arum a totoo so makapikabat ed salita mi; tan lapu ed angapo so arum a totoo a makapikabat ed salita mi, dia ed onia sikato so añgiparaan na sakey a pamaakaran a pañgipatalus ed saraya.",
                "35": "Tan saraya a beñgatla so nisulat pian napunas mi ed saray kawes mi so dala na saray kaagian mi, a sikara so linmasay ed ag-pananisia.",
                "36": "Tan nia, saraya a beñgatla a pilalek mi nipaakar ed saray kaagian mi, on, angan say kipawil da ed pikakabat ed si Cristo, saraya so unong ed pikakasi na amin a sasantos a nanayam ed saman a dalin.",
                "37": "Tan komon say Katawan a Jesu Cristo ebatan to so saray pikakasi ra unong ed pananisia ra; tan komon say Dios Ama nunoten to so paknaan a ginawa to ed kailalakan na Israel; tan komon sikara so bendicionan to ed andi-angaan, ed panamegley na pananisia ed ñgaran nen Jesu Cristo. Amen."
            }
        }
    },
    "ether": {
        "meta": {
            "slug": "ether",
            "name": "Say Libro nen Ether",
            "chapterWord": "Tekap"
        },
        "chapters": {
            "1": {
                "1": "Tan natan siak, Moroni, ituloy ko so pañgiter na kasulatan na saray akaona a nanaayam a sikara so dineral na lima na Katawan ed tapew na saya a baybay a bansa.",
                "2": "Tan inaon ko so saya a kasulatan ed saray duamplo tan apat a piligo a nalmo na saray totoo nen Limhi, a saya so tinawag a Libro nen Ether.",
                "3": "Tan impasen ko a say unaan a kabiañgan na saya a kasulatan, a sasalitaen to so nipaakar ed inkapalsa na mundo, tan ontan met ed si Adan, tan sakey a kasulatan a nanlapu ed saman a panaon anga ed saman so baleg a tori, tan antokaman a beñgatla a dinmalan ed limog na saray anak na totoo ya anga ed saman a panaon, so wala ed limog na saray Judio—",
                "4": "Dia ed onia ag ko isulat so saray beñgatla a dinmalan manlapu ed saray agew nen Adan ya anga ed saman a panaon; balet saraya so wala ed saray piligo; tan siopaman a makarumog ed saraya, sikato met lamlamang so nawalaan na pakapanyari a naala to so nagnap a kasulatan.",
                "5": "Balet nia, ag ko idatak so nagnap a kasulatan, balet sakey a kabiañgan na kasulatan so iter ko, manlapu ed tori a mampaleksab anga ed sikara so aderal.",
                "6": "Tan unong ed onia idalatdat ko so kasulatan. Say nansulat ed saya a kasulatan si Ether, tan sikato so sakey ed saray kapolian nen Coriantor.",
                "7": "Si Coriantor so laki ya anak nen Moron.",
                "8": "Tan si Moron so laki ya anak nen Ethem.",
                "9": "Tan si Ethem so laki ya anak nen Ahah.",
                "10": "Tan si Ahah so laki ya anak nen Seth.",
                "11": "Tan si Seth so laki ya anak nen Shiblon.",
                "12": "Tan si Shiblon so laki ya anak nen Com.",
                "13": "Tan si Com so laki ya anak nen Coriantum.",
                "14": "Tan si Coriantum so laki ya anak nen Amnigaddah.",
                "15": "Tan si Amnigaddah so laki ya anak nen Aaron.",
                "16": "Tan si Aaron so kapolian nen Heth, a sikato so laki ya anak nen Hearthom.",
                "17": "Tan si Hearthom so laki ya anak nen Lib.",
                "18": "Tan si Lib so laki ya anak nen Kish.",
                "19": "Tan si Kish so laki ya anak nen Corom.",
                "20": "Tan si Corom so laki ya anak nen Levi.",
                "21": "Tan si Levi so laki ya anak nen Kim.",
                "22": "Tan si Kim so laki ya anak nen Morianton.",
                "23": "Tan si Morianton so kapolian nen Riplakish.",
                "24": "Tan si Riplakish so laki ya anak nen Shez.",
                "25": "Tan si Shez so anak a laki nen Heth.",
                "26": "Tan si Heth so laki ya anak nen Com.",
                "27": "Tan si Com so laki ya anak nen Coriantum.",
                "28": "Tan si Coriantum so laki ya anak nen Emer.",
                "29": "Tan si Emer so laki ya anak nen Omer.",
                "30": "Tan si Omer so laki ya anak nen Shule.",
                "31": "Tan si Shule so laki ya anak nen Kib.",
                "32": "Tan si Kib so laki ya anak nen Orihah, a laki ya anak nen Jared;",
                "33": "A saya a Jared so nanlapu a kaiba to so agi to tan saray boleg da, kaolop da so pigara ya arum ni tan saray boleg da, a nanlapu ed saman so baleg a tori, ed saman a panaon a say Katawan kinewkew to so salita na saray totoo, tan insamba to ed sanok to a sikara so itayak to ed tapew na dalin; tan unong ed sinalita na Katawan saray totoo so nitaytayak.",
                "34": "Tan say laki ya agi nen Jared lapu ed sikato so baleg tan mabiskeg a too, tan sakey a too a pinalaboan na Katawan, si Jared, say laki ya agi to, inkuan to ed sikato: Mikasi ka ed Katawan, ya ag to itayo kewkewen pian ag la piga ya ag tayo natalusan so saray salita tayo.",
                "35": "Tan agawa a say agi nen Jared so akikasi ed Katawan, tan say Katawan awalaan na panañgasi ed si Jared; dia ed ontan ag to kinewkew so salita nen Jared; tan si Jared tan si agi to a laki so ag ira akewkew.",
                "36": "Dia ed saman si Jared inkuan to ed si agi to: Mikasi ka lamet ed Katawan, tan komon iliñgaw to so sanok to ya iarawi ed saray kakaaro tayo, pian ag to kewkewen so salita ra.",
                "37": "Tan agawa a say agi nen Jared so akikasi ed Katawan, tan say Katawan awalaan na panañgasi ed saray kakaaro ra tan ontan met ed saray boleg da, kanian sikara so ag akewkew.",
                "38": "Tan agawa a si Jared akisalita lamet ed si agi to, a nankuan: Onla ka tan itepet mo ed Katawan no kasi sikatayo so sunsonen to a papawayen ed saya a dalin, tan no sikatayo so sunsonen to a papawayen ed saya a dalin, tepet ka ed sikato no iner so laen tayo. Tan siopa so makapikabat no say Katawan so mañgawit ed sikatayo ed sakey a dalin ya apili-pili ed amin a dalin? Tan no onia, sikatayo sirin so manmaliw a matuor ed Katawan, pian saya so awaten tayo ya onkana a tawir tayo.",
                "39": "Tan agawa a si agi nen Jared so akitungtong ed Katawan unong ed saman so imbalikas na sañgi nen Jared.",
                "40": "Tan agawa a say Katawan dineñgel to so laki ya agi nen Jared, tan awalaan na panañgasi ed sikato, tan inkuan to ed sikato:",
                "41": "Onla kayo tan tipon yo so saray ayayep yo, mandapag a kabaian tan kalakian, ed balang sakey a nengneng; tan ontan met ed saray bokel na dalin ed balang sakey a nengneng; tan saray boleg mo; tan ontan met nen Jared ya agim tan say boleg to; tan ontan met ed saray kakaarom tan saray boleg da, tan saray kakaaro nen Jared tan saray boleg da.",
                "42": "Tan sano asumpal mo la sika so onla ed unaan da ya onarap ed sakey a patar a wala ed mamabaybay. Tan diman siak so onabet ed sika, tan siak so onla ed unaan yo ya anga ed dalin a saya so apili-pili ed amin a dalin.",
                "43": "Tan diman sika so bendicionan ko tan saray boleg mo, tan mañgipatalindeg ka na onkana ed siak ed boleg mo, tan say boleg nen agim a laki, tan saraman so mila ed sika, a manmaliw a sakey a baleg a bansa. Tan angapo la so ontaluna ed kabaleg nen say bansa ya ipatalindeg ko ya onkana ed siak nen saray boleg mo, ed amin a tapew na dalin. Tan onia so gawaen ko ed sika lapu ed saya a dukey la na panaon a sika so akikasi ed siak."
            },
            "2": {
                "1": "Tan agawa a si Jared tan say agi to a laki, tan saray boleg da, tan ontan met ed saray kakaaro nen Jared tan say agi to a laki tan saray boleg da, so linma ed patar a wala ed mamabaybay, (tan say ñgaran na saya a patar so Nimrod, imboloy da ed ñgaran na makapanyari ya umaanop) a kaiba ra so saray ayayep a tinipon da, kalakian tan kabaian, ed amin a kanengneñgan.",
                "2": "Tan nangagawa ra na patit tan pasiklong ya impanerel da ed saray manok ed liwang; tan añgiparaan met ira na panañginan, a dia ed saya inawit da so saray sira ed danum.",
                "3": "Tan nanawit ira met na deseret, a no, ipatalus, bayaong; kanian nanawit ira na ontan la ya olop na bayaong, tan amin a kanengneñgan a narumog ed tapew na dalin, saray bokel a nanduroma a nengneng.",
                "4": "Tan agawa a sanen akasabi la ra ed patar na Nimrod say Katawan so linma tan akisalita ed laki ya agi nen Jared; tan sikato so wala ed lurem, tan say laki ya agi nen Jared sikato so ag to anengneng.",
                "5": "Tan agawa a say Katawan ingangan to ra ya onla ed kalawakan, on, ed saman a sulok ya angapo ni so too ya akakar. Tan agawa a say Katawan so linma ed unaan da, tan sikato so akisalita ed sikara a manalalagey ed lurem, tan initer to ed sikara so wanwan no iner so pambaroyan da.",
                "6": "Tan agawa a sikara so nambaroy ed kalawakan, tan sikara so nangawa na saray sakayan, ya inkana ra a binmaliw ed dakel a danum, lapu ed sikara so andi-tonda ya inwanwan ed panamegley na lima na Katawan.",
                "7": "Tan say Katawan ag to nitepel a sikara so ontonda diman ed labas na dayat ed kalawakan, balet pilalek to a sikara so makasabi ed dalin a sipan, a saya so apili-pili ed amin a dalin, a saya so ingena na Katawan a Dios ya onkana ed saray totoo a matunong.",
                "8": "Tan insamba to ed sanok to ed laki ya agi nen Jared, a siopaman a mankayarian ed saya a dalin a sipan, manlapu ed saman a panaon ya anga ed arapen, so manlingkor ed sikato, say tua tan saksakey a Dios, odino andi sikara so naderal sano magenap la so sanok to ya onsabi ed sikara.",
                "9": "Tan natan, nanengneng tayo so saray pananontunan na Dios nipaakar ed saya a dalin, a saya so dalin a sipan; tan antokaman a bansa a mankayarian ed saya so manlingkor ed Dios, odino andi sikara so naderal sano onsabi so pakagnap na sanok to ed sikara. Tan say pakagnap na sanok to so onsabi ed sikara sano sikara so nagnap la ed kasalanan.",
                "10": "Tan nia, saya so dalin ya apili-pili ed amin ya arum a dalin; lapu ed onia siopaman so mankayarian ed saya nepeg a manlingkor ed Dios odino andi sikato so naderal; lapu ed saya so andi-angaan a pananontunan na Dios. Tan saya so ag-nagawa anga ed inkagnap na kasalanan ed limog na anak na saya a dalin, dia ed ontan sikara so naderal.",
                "11": "Tan saya so onsabi ed sikayo, O sikayo a Gentiles, pian nakabatan yo so pananontunan na Dios—pian komon sikayo so mambabawi, tan ag yo la ituloy so saray kasalanan yo ya anga ed say inkagnap so onsabi, pian ag yo napalasur so inkagnap na sanok na Dios ed sikayo ed siñga ginawa na totoo a nanayam ed saya a dalin.",
                "12": "Nengneng yo, saya so sakey ya apili a dalin, tan antokaman a bansa so mankayarian sikato so bulos ed inkaaripen, tan inkadakep, tan ed amin a bansa a wala ed silong na tawen, no sikara so manlingkor labat ed Dios na saya a dalin, a si Jesu Cristo, a sikato so nipanengneng ed saray beñgatla ya insulat mi.",
                "13": "Tan natan ituloy ko la so kasulatan ko; tan nia, agawa a say Katawan inawit to si Jared tan saray kaagian to ya anga ed saman so baleg a dayat ya añgapag ed dalin. Tan sanen akasabi la ra ed dayat impaalagey da so saray abong-abong da ya abel; tan inñgaran da so saman a pasen na Moriancumer; tan sikara so nanayam ed saray abong-abong ya abel, tan nanayam ira ed abong-abong ya abel ed gilig na dayat ed loob na apat taon.",
                "14": "Tan agawa dia ed sampot na komapat a taon say Katawan linma lamet ed say laki ya agi nen Jared, tan nanalagey ed lurem tan akitungtong ed sikato. Tan dia ed loob na talora ya oras say Katawan so akitungtong ed say laki ya agi nen Jared, tan sikato so nampasnokan to lapu ed ag to anunotan so tinmawag ed ñgaran na Katawan.",
                "15": "Tan say laki ya agi nen Jared so nambabawi ed saray mauges a ginawa to, tan sikato so tinmawag ed ñgaran na Katawan onkana ed saray kaagian to a kaolop to. Tan say Katawan inkuan to ed sikato: pirdonaen taka tan saray kaagian mo ed saray kasalanan da; balet ag kayo la mankakasalanan lamet, tan nunoten yo a say Espirituk ag lawas misonduan ed saray totoo; dia ed ontan, no sikayo so mankasalanan ya anga ed sikayo so nagnap la sikayo so nabatang ed kawalaan na Katawan. Tan saraya so kanunotan ko ed say dalin ya iter ko ed sikayo ya onkana a tawir yo; tan saya so dalin ya apili-pili ed amin ya arum a dalin.",
                "16": "Tan say Katawan inkuan to: Onla ka a mankimey tan mangawa ka, unong ed kanengneñgan na saray sakayan a ginawam nen saman. Tan agawa a say laki ya agi nen Jared so linma la a nankimey, tan ontan met ed saray kaagian to, tan nangawa ra na saray sakayan a siñga unong ed ginawa da la, unong ed bilin na Katawan. Tan saraya so ankelag, tan anlemew ed danum, angan siñga lemew na manok a wala ed danum.",
                "17": "Tan saraya so ginawa ra ed kanengneñgan a mapalalo a malet, ya angan nayari a kargaan na danum a siñga sakey a plato; tan say banda ed ebet so malet a siñga plato; tan saray gilig da so malet a siñga plato; tan saray sampot da so tinmambukol; tan say toktok to so malet a siñga plato; tan say karokey to so siñga karokey na sakey a kiew; tan saray puerta to, no akakapot, so malet a siñga plato.",
                "18": "Tan agawa a say laki ya agi nen Jared so tinmawag ed Katawan a nankuan: O Katawan, agawak la so kimey ya ingangan mo ed siak, tan ginawak so saray sakayan unong ed impañgiwanwan mo ed siak.",
                "19": "Tan nia, O Katawan, dia ed dalem angapo so liwawa; iner so pañgipaarapan mi? Tan ontan met sikami so ompatey, lapu ed diman ed dalem ag kami makalinawa, likud labat ed saman so dagem a wala la ed dalem; dia ed ontan sikami so ompatey.",
                "20": "Tan say Katawan inkuan to ed say laki ya agi nen Jared: Nia, mangawa ka na abot ed tuktok tan ontan met ed ebet; tan sano nakukulañgan kayo la na dagem, ekal yo so polet na abot tan makaala kayo na dagem. Tan no bilang onloob so danum ed sikayo, nia, poletan yo so abot, pian ag kayo ompatey ed delap.",
                "21": "Tan agawa a say laki ya agi nen Jared saya so ginawa to, unong ed ingangan na Katawan.",
                "22": "Tan sikato lamet so tinmawag ed Katawan ya inkuan to: O Katawan, nia sinumpal ko so unong na ingangan mo ed siak; tan niparaan ko la so saray sakayan ya onkana ed saray totook, tan nia, angapo so liwawa ed dalem da. Nengneng mo, O Katawan, natepelan mo a baliwen mi so saya a baleg a danum ed ontan la a biluñget?",
                "23": "Tan say Katawan inkuan to ed say laki ya agi nen Jared: Anto so labay mo a gawaen ko pian nawalaan kayo na liwawa ed dalem na sakayan? Tan nia, ag kayo nayari a nawalaan na duroñgawan, lapu ed saraya so naboybuyak; ni say nayarian yo so manawit na apoy, lapu ed ag yo nayarian so onla a say liwawa na apoy so ikana yo.",
                "24": "Tan nia, siñga kayo sakey a balyena ed pegley na dayat; tan saray pinmalandey a daluyon so ombasig ed sikayo. Manwari ya ontan, sikayo so awiten ko manlapu ed kaaraleman na dayat; tan saray dagem so insibok la na sañgik, tan ontan met saray uran tan delap so imbakik.",
                "25": "Tan nia, sikayo so imparaan ko sumpa ed saraya a beñgatla; lapu ed ag yo nayarian a baliwen so saya a baleg a kaaraleman likud no sikayo so imparaan ko sumpa ed saray daluyon na dayat, tan say dagem a sinmiplog, tan say delap ya onsabi. Dia ed ontan anto so labay mo pian sikayo so niparaan ko pian nawalaan kayo na liwawa sano sikayo so akmonen na kaaraleman na dayat?"
            },
            "3": {
                "1": "Tan natan agawa a say laki ya agi nen Jared, (natan say bilang na sakayan a niparaan so walora) so linma ed palandey, a saya so tinawag da a palandey na Shelem, lapu ed mapalalo a kaatagey to, tan nantaping ed sakey a baleg a bato na labinanem ya ankelag a bato; tan saraya so amputi tan malinew, angan mankaninag a siñga salming; tan saraya so inawit to ed lima to a linma ed tuktok na palandey, tan sikato lamet so tinmawag ed Katawan, a nankuan:",
                "2": "O Katawan, inkuan mo a sikami so nasakop a naliktob na delap. Natan nia, O Katawan, tan ag ka komon mampasnok ed aripen mo lapu ed kakapuyan to ed arapan mo; lapu ed kabat mi a sika so masanto tan manaayam ka ed saray katawenan, tan sikami so ag-manepeg ed arap mo; lapu ed inkigapol say kagagawa mi so nanmaliw ya andi-tonda a mauges; manwari ya ontan, O Katawan, initer mo ed sikami so sakey a gangan a sikami so nakaukolan ya ontawag ed sika, pian manlapu ed sika naawat mi so unong ed saray pilalek mi.",
                "3": "Nia, O Katawan, sikami so binakbak mo lapu ed saray kasalanan mi, tan sikami so sinunson mo, tan dia ed dakel a taon sikami so wala ed kalawakan; manwari ya ontan, sika so mapañgasi ed sikami. O Katawan, onnengneng ka ed siak a napno na panagabagey, tan iyarawim so pasnok mo ed saraya a totoo, tan ag mo itetepel a sikara so onla ya ombaliw ed saya a masanok a kaaraleman ed biluñget; balet nia so saray beñgatla a tinaping ko a nanlapu ed baleg a bato.",
                "4": "Tan amtak, O Katawan, a wala ed sika so amin a pakapanyari, tan nagawaan mo so beñgatla a kaliktan mo ya onkana ed pankaabigan na too; dia ed ontan, diwit mo so saraya a bato, O Katawan, ed gamet mo, tan iparaan mo so saraya pian onliwawa ed kabiluñgetan; tan saraya so onliwawa a mansilew ed sikami ed dalem na sakayan ya imparaan mi, pian nawalaan kami na liwawa legan a sikami so ombaliw ed dayat.",
                "5": "Nia, O Katawan, saya so nayarian mo a gawaen. Kabat mi a nayarian mo ya ipanengneng so baleg a pakapanyari, a saya so melag ed pakanengneng na too unong ed pakatalus to.",
                "6": "Tan agawa a sanen say laki ya agi nen Jared so nankuan ed saraya a salita, nia, say Katawan iniunat to so lima to tan diniwit to so saray bato a sansansakey na gamet to. Tan say sakbong so naekal ed mata na say laki ya agi nen Jared, tan anengneng to so gamet na Katawan; tan saya so siñga gamet na too, a kapara na laman tan dala; tan say laki ya agi nen Jared so niparukol ed arap na Katawan, lapu ed sikato so dinagsaan na takot.",
                "7": "Tan say Katawan anengneng to a say laki ya agi nen Jared so niparukol ed dalin; tan say Katawan nankuan ed sikato: Alagey ka, akin kasi sika so niparukol?",
                "8": "Tan inkuan to ed Katawan: Anengneng ko so gamet na Katawan, tan ataktakot ak ag la piga siak so bakbaken to; lapu ed ag ko amta a say Katawan so awalaan na laman tan dala.",
                "9": "Tan say Katawan inkuan to ed sikato: Lapu ed pananisiam anengneng mo a siak alaen ko so laman tan say dala; tan angapo ni so too a linma ed siak ed ontan la a mapalalo a pananisia a siñga say wala ed sika; tan no ag ontan ag mo komon anengneng so gamet ko. Akanengneng ka la na nagkalalo ni nen say saya?",
                "10": "Tan sikato so inmebat: Andi; Katawan, ipanengneng mo ed siak so inkasika.",
                "11": "Tan say Katawan inkuan to ed sikato: Sisiaen mo so saray salita ya ibalikas ko?",
                "12": "Tan sikato so inmebat: On, Katawan, amtak a tua so sasalitaen mo, lapu ed sika so sakey a Dios na katuaan, tan ag mo nayarian so mantila.",
                "13": "Tan sanen imbalikas to so saraya a salita, nia, say Katawan impanengneng to so inkasikato ed sikato, tan inkuan to: Lapu ed akabatan mo so saraya a beñgatla sika so adundon manlapu ed inkigapol; dia ed ontan sika so nipawil ed arapan ko; dia ed ontan ipanengneng ko so inkasiak ed sika.",
                "14": "Nengneng mo, siak so saman so niparaan nanlapu la ed inletneg na mundo a mandundon ed saray totook. Nia, siak si Jesu Cristo. Siak so Ama tan say Anak. Dia ed siak amin a katooan so nawalaan na bilay, tan dia ed andi-angaan, iñgen saray manisia ed ñgaran ko; tan sikara so manmaliw ya anak ko a lalaki tan anak ko a bibii.",
                "15": "Tan ag ni agawa ya impanengneng ko so inkasiak ed too a pinalsak, lapu ed angapo ni so too ya anisia ed siak a siñga say sika. Anengneng mo a sika so pinalsa a miolibay ed siak ed indeñgan? On, angan amin a totoo so pinalsa ed gapo ed indeñgan ko.",
                "16": "Nia, saya a laman, a nanenengneng mo natan, saya so laman na espirituk; tan say too a pinalsak ed indeñgan na laman na espirituk, tan angan siak so ompapanengneng ed sika ed espiritu ontan met siak so ompanengneng ed saray totook ed inkalaman.",
                "17": "Tan natan, siak, Moroni, inkuan ya ag ko nayarian a gawaen so nagnap a pakatungtoñgan ed saraya a beñgatla a nisulat, dia ed ontan masarag la ed siak so pañgikuan ko a si Jesus impanengneng to so inkasikato ed saya a too dia ed espiritu, angan dia ed kanengneñgan tan indeñgan lamlamang na laman ya angan say impampanengneng to ed inkasikato ed saray Nephite.",
                "18": "Tan sikato so nampulong ed sikato a siñga met say impampulong to ed saray Nephite; tan saya ya amin, pian saya a too nakabatan to komon a sikato so Dios, lapu ed saray amayamay a makana a kimey ya impanengneng na Katawan ed sikato.",
                "19": "Tan lapu ed kakabatan na saya a too sikato so ag asebelan ed impakanengneng to ed dalem na sakbong; tan anengneng to so gamet nen Jesus, a saya, sanen anengneng to, sikato so niparukol ed takot; lapu ed kabat to a saya so gamet na Katawan, tan angapo la so pananisia to, lapu ed amta to la, ya angapo la so panduarua.",
                "20": "Lapu ed ontan, wala ed sikato so nagnap a kakabatan nipaakar ed Dios, sikato so ag asebelan ed dalem na sakbong; dia ed ontan anengneng to si Jesus; tan sikato so nantalima ed sikato.",
                "21": "Tan agawa a say Katawan nankuan ed say laki ya agi nen Jared; Nia, ag mo aabuloyan a saraya a beñgatla ya anengneng tan nadñgel mo so makasabi ed mundo, anga ed isabi na panaon ya igloriak so ñgaran ko ed laman; dia ed ontan, pablim so saray beñgatla ya anengneng tan nadñgel mo, tan ag mo ipapanengneng ed siopaman a too.",
                "22": "Tan nia, sano sika so ondago ed siak, isulat mo so saraya tan ikapot mo so saraya, pian angapo so makapañgipatalus ed saraya; tan isulat mo so saraya ed sakey a salita ya ag da nabasa.",
                "23": "Tan nia, saraya so duara a bato so iter ko ed sika, tan ikapot mo met a kaiba so saray beñgatla ya isulat mo.",
                "24": "Tan nia, say salita ya ikanam ed pansulat mo so kinewkew ko; lapu ed ontan gawaen ko ed isabi na dili a panaon ko a saraya a bato so mamalinew ed mata na saray totoo nipaakar ed saraya a beñgatla ya insulat mo.",
                "25": "Tan sanen say Katawan ayari to la ya imbaga so saraya a salita, impanengneng to ed say laki ya agi nen Jared so amin a nanayam ed mundo nen saman, tan ontan met ed amin ya onsabi ni; tan saraya so ag to insebel ed pakanengneng to, angan dia ed saray kasampotan na dalin.",
                "26": "Tan inkuan to ed sikato ed saman a panaon, a no sikato so manisia ed sikato nayarian to ya ipanengneng ed sikato so amin a beñgatla—saya so nipanengneng ed sikato; dia ed ontan say Katawan ag to nayari ya isanib ed sikato, lapu ed kabat to a say Katawan nayarian to ya ipanengneng so amin a beñgatla ed sikato.",
                "27": "Tan say Katawan inkuan to ed sikato: Isulat mo so saraya a beñgatla tan saraya so kapotan mo; tan saraya so ipanengneng ko ed isabi na dili a panaon ko ed saray anak na totoo.",
                "28": "Tan agawa a say Katawan ingangan to ed sikato ya ikapot to so saray duara a bato ya inawat to, tan saraya so ag to ipapanengneng, anga ed say Katawan ipanengneng to so saraya ed saray anak na totoo."
            },
            "4": {
                "1": "Tan say Katawan ingangan to so laki ya agi nen Jared ya onlasur ed palandey a manlapu ed arapan na Katawan, tan insulat to so saray beñgatla ya anengneng to; tan saraya so sinebelan a makasabi ed saray anak na totoo anga ed kayari to a nipasak ed krus; tan lapu ed saya a pamaakaran si ari Mosiah iniamot to so saraya, pian saraya so ag ompaway ed mundo anga ed si Cristo ipanengneng to so inkasikato ed saray totoo to.",
                "2": "Tan kayari a si Cristo so impanengneng to la so inkasikato ed saray totoo to ingangan to a saraya so iparungtal.",
                "3": "Tan natan, kayari to nia, sikara ya amin so linmasay ed ag pananisia; tan angapo la ed sikara so nakdaan likud labat ed saray Lamanite, tan ag da inawat so evangelio nen Cristo; kanian, siak so nigangan ya iamot ko lamet so saraya ed dalem na dalin.",
                "4": "Nia, insulat ko ed saraya a piligo so saray beñgatla a petepeteg ya anengneng na say laki ya agi nen Jared; tan angapo ni so babaleg a beñgatla a nipanengneng nen say saraman so nipanengneng ed say laki ya agi nen Jared.",
                "5": "Dia ed onia say Katawan ingangan to ak a saraya so isulat ko; tan saraya so insulat ko. Tan ingangan to ed siak a saraya so kapotan ko; tan ingangan to met ed siak a kapotan ko so patalus na saraya; dia ed ontan kinapotan ko so saray panañgipatalus, unong ed gangan na Katawan.",
                "6": "Tan say Katawan inkuan to ed siak: Saraya so ag makasabi ed saray Gentiles anga ed saman so agew a sikara so mambabawi ed saray kasalanan da, tan sikara so manmaliw a malinis ed arap na Katawan.",
                "7": "Tan dia ed saman ya agew a pampeleñgan da so peteg a pananisia ed siak, inkuan na Katawan, a siñga ginawa na say laki ya agi nen Jared, pian sikara so manmaliw a napasanto ed siak, dia ed ontan ipanengneng ko ed sikara so saray beñgatla ya anengneng na say laki ya agi nen Jared, angan say pañgiparungtal ko ed sikara na amin a puyan ko, inkuan nen Jesu Cristo, say Anak na Dios, say Ama na saray katawenan tan say dalin, tan amin a wala dia.",
                "8": "Tan siopaman so mibaliñgaan sumpa ed salita na Katawan, sikato so naayew; tan siopaman so mañgiburi ed saraya a beñgatla, sikato so naayew; tan dia ed sikara ag ko ipanengneng so babaleg a beñgatla, inkuan nen Jesu Cristo; lapu ed siak so saman so mansasalita.",
                "9": "Tan dia ed gangan ko saray katawenan so nalukasan tan nakapotan; tan dia ed salitak say dalin so onyegyeg; tan dia ed gangan ko saray manaayam ed saraya so ompatey, angan dia ed panamegley na apoy.",
                "10": "Tan siopaman so ag manisia ed salitak ag to met manisia ed saray disipulos ko; tan no peteg ya ag ak nansalita, okom yo; tan nakabatan yo a siak so nansalita, ed saray sampot ya agew.",
                "11": "Balet siopaman so manisia ed saraya a beñgatla a sinalitak, sikato so dalawen ko ed pañgipalikna na Espirituk, tan nakabatan to tan sikato so mantasi. Tan lapu ed Espirituk nakabatan to a saraya a beñgatla so tua; lapu ed kuyoñgen to so too a mangawa na maong.",
                "12": "Tan antokaman a beñgatla a mankuyong ed too a mangawa na maong so nanlapu ed siak; tan say maong angapo so arum a panlapuan to likud ed siak. Siak lamlamang so mañgiwanwan ed saray totoo ed amin a maong; siopaman so ag manisia ed saray salitak ag to manisia met ed siak—a siak so siak; tan siopaman so ag manisia ed siak so ag to manisia ed Ama ya añgibaki ed siak. Tan nia, siak so Ama, siak so liwawa, tan say bilay, tan say katuaan ed mundo.",
                "13": "Ondago kayo ed siak, O sikayo a Gentiles, tan ipanengneng ko ed sikayo so saray babaleg a beñgatla, say kakabatan a niamot lapu ed ag-pananisia.",
                "14": "Ondago kayo ed siak, O sikayo a kailalakan na Israel, tan nagawa a nipanengneng ed sikayo no kaonoñgan kabaleg a beñgatla so imparaan na Ama ya onkana ed sikayo, nanlapu la ed inletneg na mundo; tan saraya so ag sinmabi ed sikayo, lapu ed ag-pananisia.",
                "15": "Nia, sano napaldua so saman a sakbong na ag-pananisia a señgeg na impansiansia yo ed makapataktakot a kipapasen na karelmeñgan, tan awet na puso, tan inkapereñgan na kanunotan, dia ed ontan saray makana tan makapakelaw a beñgatla a saraya so niamot nanlapu la ed inletneg na mundo ed sikayo—on, sano ontawag kayo ed Ama dia ed ñgaran ko, ed maermen a puso tan mambabawi ya espiritu, dia ed ontan nakabatan yo a say Ama anunotan to so paknaan a ginawa to ed saray ama yo, O kailalakan na Israel.",
                "16": "Tan dia ed ontan saray puyan ko a saraya so ingagangan ko ya isulat na igagangan ko a Juan so nalukasan ed mata na amin a totoo. Nunot yo, sano nanengneng yo so saraya a beñgatla, nakabatan yo a say panaon so asinger la a saraya so ipanengneng ed peteg a gawa.",
                "17": "Dia ed ontan, sano naawat yo so saya a kasulatan nakabatan yo a say kimey na Ama so ginmapo la ed tapew na amin a dalin.",
                "18": "Dia ed ontan, mambabawi kayo amin a sampot na dalin, tan ondago kayo ed siak, tan manisia kayo ed evangeliok, tan mampabiniag kayo ed ñgaran ko; lapu ed siopaman so manisia tan nabiniagan sikato so nilaban; balet siopaman so ag manisia sikato so naayew; tan saray pakapatnagan so ontumbok ed saray manisia ed ñgaran ko.",
                "19": "Tan mapalar so siopaman a narumog a matuor ed ñgaran ko dia ed sampot ya agew, lapu ed sikato so nitanduro a miayam ed panarian a niparaan ya onkana ed sikato a nanlapu la ed inletneg na mundo. Tan nia siak so nansalita ed saya. Amen."
            },
            "5": {
                "1": "Tan natan siak, Moroni, insulat ko so saray salita a nigangan ed siak, unong ed natandaan ko; tan imbagak la ed sikayo so saray beñgatla a kinapotan ko; dia ed ontan ag yo didiwiten so saraya pian komon saraya so ipatalus yo; lapu ed saman a beñgatla so nisebel ed sikayo, likud no ag-mabayag saya so kakabatan ed Dios.",
                "2": "Tan nia, nayari a niiter ed sikayo so pankanawnawa a mañgipanengneng ed saray piligo ed saray ontulong ed sikayo ed pañgipaway na saya a kimey.",
                "3": "Tan dia ed saray talora nipanengneng ed sikara ed panamegley na pakapanyari na Dios; dia ed ontan nakabatan da a petepeteg a saraya a beñgatla so tua.",
                "4": "Tan dia ed panamegley na sañgi na talora a tasi saraya a beñgatla so niletneg; tan say pamaneknek na talora, tan saya a kimey, a dia ed saraya nipatnag so pakapanyari na Dios tan ontan met ed salita to, a dia ed saya say Ama, tan say Anak, tan say Espiritu Santo so mantasi—tan saraya ya amin so ontalindeg a sakey a pamaneknek sumpa ed mundo dia ed sampot ya agew.",
                "5": "Tan no nagawa a sikara so mambabawi tan ondago ed Ama dia ed ñgaran nen Jesus, sikara so naawat ed panarian na Dios.",
                "6": "Tan natan, no angapo so pakaoley ko ed saraya a beñgatla, okom yo ak; tan nakabatan yo a wala so pakaoley ko sano siak so nanengneng yo, tan sikatayo so ontalindeg ed arap na Dios, dia ed sampot ya agew. Amen."
            },
            "6": {
                "1": "Tan natan siak, Moroni, ituloy ko so pañgiter ko ed kasulatan nen Jared tan si agi to.",
                "2": "Tan agawa a kayari a say Katawan imparaan to so saraman a bato ya inawit na say laki ya agi nen Jared ed tuktok na palandey, say laki ya agi nen Jared so linmasur ed palandey, tan inkarga to so saray bato ed dalem na saray sakayan a niparaan, sansakey ed nantupag a sampot; tan nia, saraya so añgiter na liwawa ed saray sakayan.",
                "3": "Tan dia ed onia say Katawan ginawa to a saray bato so onliwawa ed kabiluñgetan, a mañgiter na liwawa ed saray totoo, bibii, tan ugogaw, pian ag ira ombaliw ed saray baleg a danum ed kabiluñgetan.",
                "4": "Tan agawa a sanen niparaan da la ya amin a nengneng na naakan, pian nayarian da so mambilay ed danum, tan ontan met ed naakan na saray manok tan ayayep da, tan antokaman a monanakap odino ayep odino manok a nepeg ya awiten da—tan agawa a sanen asumpal da la ya amin so saraya a beñgatla sikara la so linmugan ed saray sakayan da, tan binmuat la ra ya onarap ed dayat, ya inmatalek da so inkasikara ed Katawan a Dios da.",
                "5": "Tan agawa a say Katawan a Dios pinawala to so maksil a dagem a sinmibok ed tapew na saray danum, a nampaarap ed dalin a sipan; tan dia ed onia sikara so nampatawpataw ya intolak na daluyon na dayat ed arap na dagem.",
                "6": "Tan agawa ya aminpigapiga a sikara so nipalgep ed kaaraleman na dayat, lapu ed saray daluyon a pinmalandey a tinmatabon ed sikara, tan ontan met ed saray maksil tan makapataktakot a bagyo a say nanseñgegan to say inkakasil na dagem.",
                "7": "Tan agawa a sanen sikara so nitabon ed kaaraleman ya angapo so danum a nayari a makasakit ed sikara, malet so sakayan da a siñga plato, tan ontan met malet a siñga biong nen Noe; dia ed ontan sanen sikara so aliktob na dakel a danum sikara so tinmawag ed Katawan, tan sikara so pinalimmuas to ed tapew na danum.",
                "8": "Tan agawa a say dagem ag tinmonda a sinmibok ya amaarap ed dalin a sipan legan da a wala ed danum: tan dia ed onia sikara so asunson ed arapan na dagem.",
                "9": "Tan sikara so nancancion na saray pandayew ed Katawan; on, say laki ya agi nen Jared so nancancion na saray pandayew ed Katawan; tan sikato so akisalamat tan nandayew ed Katawan ed dukey na sanagew; tan sanen sinmabi so labi, ag ira tinmonda a nandaydayew ed Katawan.",
                "10": "Tan dia ed onia sikara so asunson; tan angapo so saray monanakap na dayat a makaderal ed sikara; ni saray balyena so makapatonda ed sikara; tan awalaan ira na nampatuloy a liwawa, dia ed tapew na danum odino dia ed dalem na danum.",
                "11": "Tan dia ed onia sikara so asunson, ed loob na talora a lasus tan apataplo tan apat ya agew ed tapew na danum.",
                "12": "Tan sikara so sinmakbit ed gilig na dayat diman ed dalin a sipan. Tan sanen ginmatin la so saray sali ra ed gilig na dayat ed dalin a sipan intewek da so inkasikara ed tapew na dalin, tan nampaabeba ra ed inkasikara a dili ed arap na Katawan, tan tinmerter so lua na gayaga ed arap na Katawan, lapu ed kinabaleg na maaro a panañgasi to ed sikara.",
                "13": "Tan agawa a sikara so linma ed tapew na dalin, tan ginapoan da a dalosan so dalin.",
                "14": "Tan si Jared wala so apatira ya anak to a lalaki; tan atawag ira na Jacom, tan Gilgah, tan Mahah, tan Orihah.",
                "15": "Tan say laki ya agi nen Jared so nanilalak na lalaki tan bibii.",
                "16": "Tan saray kakaaro nen Jared tan say laki ya agi to wala so bilang da a duamplo tan dua a kakamarerua; tan sikara met so nanilalak na lalaki tan bibii sakbay na insabi da ed dalin a sipan; dia ed ontan, ginmapo ra a dinmakel.",
                "17": "Tan sikara so nibañgat a mankurang a mapaabeba ed arap na Katawan; tan sikara met so nibañgat a nanlapu ed tagey.",
                "18": "Tan agawa a ginapoan da so ontayak ed tapew na dalin, tan ondakel tan ondalos ed dalin; tan sikara so binmiskeg ed dalin.",
                "19": "Tan say laki ya agi nen Jared so ginmapo la ya onmasiken, tan anengneng to a magano la so ilasur to ed lubok; dia ed ontan inkuan to ed si Jared: Tiponen tayo so saray totoo tayo pian sikara so bilañgen tayo, pian nakabatan tayo ed sikara no anto so pilalek da sakbay na ilasur tayo ed saray lubok tayo.",
                "20": "Tan unong ed saya saray totoo so atipon a nankakasakey. Natan say bilang na saray lalaki tan bibii ya anak na say laki ya agi nen Jared so duamplo tan dua a kakamarerua; tan say bilang na saray lalaki tan bibii ya anak nen Jared so labindua, tan apatira so lalaki ya anak to.",
                "21": "Tan agawa a binilang da so saray totoo ra; tan kayari a binilang da ra, intepet da no anto so gawaen da ya onkana ed sikara sakbay a sikara so onlasur ed saray lubok da.",
                "22": "Tan agawa a saray totoo pilalek da a lanaan so sakey ed saray anak da a lalaki a manmaliw ya ari ed sikara.",
                "23": "Tan natan nia, saya so makapaermen ed sikara. Tan say laki ya agi nen Jared inkuan to ed sikara: Petepeteg a saya a beñgatla so mamaarap ed inkadakep.",
                "24": "Balet si Jared inkuan to ed si agi to a laki: Abuloyan mo ra a nawalaan na ari. Tan dia ed ontan inkuan to ed sikara: Mampili kayo na gawaen yo ya ari ed limog na saray anak mi a lalaki, angan siopa a labay yo.",
                "25": "Tan agawa a pinili ra so pañguloan ya ilalak na say laki ya agi nen Jared; tan say ñgaran to Pagag. Tan agawa ya ag to inawat tan ag to labay a sikato so ari ra. Tan saray totoo labay da a si ama to so mamasoot ed sikato, balet si ama to ag to labay; tan ingangan to ed sikara ya ag da pasuoten so sakey a too a manmaliw ya ari ra.",
                "26": "Tan agawa a nansusublayan da a pinili a manmaliw ya ari so saray lalaki ya agi nen Pagag, tan ag da labay.",
                "27": "Tan agawa a ni saray lalaki ya anak nen Jared angapo so malabay likud lambeñgat ed sakey; tan si Orihah so alanaan a nanmaliw ya ari na saray totoo.",
                "28": "Tan ginapoan to so manoley, tan saray totoo ginmapo ra ya inmaliguas; tan nanmaliw ira a mapalalo a mayaman.",
                "29": "Tan agawa a si Jared so inatey, tan ontan met nen agi to a laki.",
                "30": "Tan agawa a si Orihah so nankurang a mapaabeba ed arap na Katawan, tan nodnunoten to so ontan la a kinabaleg na beñgatla a ginawa na Katawan ed si ama to, tan imbañgat to met so saray totoo to ya agay la so kinabaleg na beñgatla a ginawa na Katawan ed saray ama ra."
            },
            "7": {
                "1": "Tan agawa si Orihah so añgokom ed saman a dalin ed inkamatunong dia ed amin ya agew to, a saray agew to so mapalalo a dakel.",
                "2": "Tan sikato so nanilalak na lalaki tan bibii; on, talomplo tan sakey so ilalak to, a dia ed saraya duamplo tan talo so lalaki.",
                "3": "Tan agawa ya inilalak to met si Kib ed intakken to. Tan agawa a si Kib so nanoley a sinmublay ed sikato; tan si Kib inilalak to si Corihor.",
                "4": "Tan sanen si Corihor so mantaon na talomplo tan dua inmalsa sumpa ed si ama to, tan sikato so linma tan nanayam ed dalin na Nehor; tan sikato so nanilalak na lalaki tan bibii, tan sikara so mapalalo a malimgas; lapu ed ontan si Corihor dakel so saray totoo ya akitipon ed sikato.",
                "5": "Tan sanen akatipon la na ñgayew sikato so pinmegdat ed dalin na Moron a diman so panaayaman na ari, tan sikato so dinakep da, ya agawa so sinalita nan agi nen Jared a sikara so naawit ed inkadakep.",
                "6": "Natan say dalin na Moron, a saya so panaayaman na ari, so asinger ed saman a dalin a tatawagen ya Apalis na saray Nephite.",
                "7": "Tan agawa a si Kib so nambilay ed inkadakep, tan saray totoo to so wala ed oley nen Corihor ya anak to a laki, anga ed sikato so mapalalo a tinmakken; manwari ya ontan si Kib inilalak to si Shule ed inkatakken to, legan a sikato ni so wala ed inkadakep.",
                "8": "Tan agawa a si Shule so sinmanok ed say laki ya agi to; tan si Shule so binmiskeg, tan nanmaliw a makapanyari ed biskeg na sakey a too, tan sikato met so makapanyari ed panañgokom.",
                "9": "Dia ed ontan, sikato so linma ed pukdol na Efraim, tan sikato so nantunaw nanlapu diman ed pukdol, tan nangawa na saray espada a nanlapu ed asiro ya onkana ed saraman so akitipon a totoo ed sikato; tan kayari a sikato so añgiter na kampilan ed sikara sikato so pinmawil ed ciudad na Nehor, tan nilabanan to so laki ya agi to a si Corihor, a lapu ed saya a pamaakaran agamoran to so panarian tan impawil to ed si ama to a Kib.",
                "10": "Tan natan lapu ed saya a beñgatla a ginawa nen Shule, initer nen ama to ed sikato so panarian; dia ed ontan sikato so nanoley a sinmalat ed si ama to.",
                "11": "Tan agawa a ginawa to so panañgokom ed inkamatunong; tan intayak to so panarian to ed amin a tapew na dalin, tan saray totoo nanmaliw la ra a mapalalo a dakel.",
                "12": "Tan agawa a si Shule so nanilalak na dakel a lalaki tan bibii.",
                "13": "Tan si Corihor so nambabawi ed dakel a kaugsan a ginagawa to; lapu ed ontan initer to ed si Shule so pakapanyari ed panarian to.",
                "14": "Tan agawa a si Corihor so awalaan na dakel ya anak a lalaki tan bibii. Tan dia ed limog na saray lalaki ya anak nen Corihor wala so sakey a say ñgaran to Noah.",
                "15": "Tan agawa a si Noah inmalsa sumpa ed si Shule, ya ari, tan ontan met ed si ama to a Corihor, tan aguyor to si Cohor ya agi to a laki, tan ontan met ed amin a kaagian to tan dakel ed saray totoo.",
                "16": "Tan sikato so akilaban ed si Shule, ya ari, lapu ed saya agamoran to so dalin a tawir da; tan sikato so nanmaliw ya ari ed saman a kabiañgan na dalin.",
                "17": "Tan agawa ya akilaban lamet ed si Shule, ya ari; tan adakep to si Shule, ya ari, tan sikato so inawit to a dinakep to ed Moron.",
                "18": "Tan agawa a sanen sikato so ñgalñgali to la pateyen, saray lalaki ya anak nen Shule so nankurang a maamot ed abong nen Noah dia ed labi tan sikato so pinatey da, tan dineral da so puerta na pañgawan tan impaway da si ama ra, tan sikato so impasen da ed trono to diman ed dili a panarian to.",
                "19": "Dia ed ontan, say laki ya anak nen Noah impaalagey to so panarian a sinmublay ed sikato; manwari ya ontan ag da naala so pakapanyari ed si Shule ya ari, tan saray totoo ya uoleyan nen Shule ya ari so inmaliguas a mapalalo tan sikara so binmiskeg.",
                "20": "Tan say bansa so apaldua; tan wala so duara a panarian, say panarian nen Shule, tan say panarian nen Cohor, ya anak nen Noah.",
                "21": "Tan si Cohor, ya anak nen Noah, ingangan to ed saray totoo to a labanan da si Shule, a dia ed saya sikara so tinalo nen Shule tan pinatey da si Cohor.",
                "22": "Tan natan si Cohor wala so sakey ya anak to a laki ya atawag a Nimrod; tan si Nimrod initer to so panarian nen Cohor ed si Shule, tan sikato so akala na palabo ed mata nen Shule; kanian si Shule initer to so ankakabaleg ira a palabo ed sikato, tan ginawa to ed panarian nen Shule so saray unong ed kaliktan to.",
                "23": "Tan ontan met dia ed panaon na impanoley nen Shule wala so saray sinmabi a profeta ed limog na saray totoo, a sikara so nibaki a nanlapu ed Katawan, ya improfesiya ra a say karelmeñgan tan panañgigalang ed saray talintao na saray totoo so mañgaawit na ayew ed saman a dalin, tan sikara so nepeg a naderal no ag ira mambabawi.",
                "24": "Tan agawa a saray totoo so nanlodlurey sumpa ed saray profeta, tan sikara so binalaw da. Tan agawa a si ari Shule so nanokom sumpa ed saraman ya amin a nanlodlurey ed saray profeta.",
                "25": "Tan sikato so nangawa na sakey a gangan ed lapag na saman a dalin, ya añgiter na pakapanyari ed saray profeta a nayari ra ya onla ed inerman a pasen a labay da; tan lapu ed saya saray totoo so naawit ed pambabawi.",
                "26": "Tan lapu ed saray totoo so nambabawi ed saray kasalanan da tan panañgigalang da ed saray talintao say Katawan inligyas to ra, tan ginmapo ra lamet ya inmaliguas ed dalin. Tan agawa a si Shule so nanilalak na lalaki tan bibii dia ed inkatakken to.",
                "27": "Tan angapo la so saray bakal ed saray agew nen Shule; tan anunotan to so saray ankabaleg a beñgatla a ginawa na Katawan ed kaamaan da ed impañgawit to ed sikara a binmaliw ed baleg a kaaraleman anga ed dalin a sipan; lapu ed saman sikato so manoley ya okom ed inkamatunong ed amin ya agew to."
            },
            "8": {
                "1": "Tan agawa ya inilalak to si Omer, tan si Omer so nanoley a sinmublay ed sikato. Tan si Omer inilalak to si Jared; tan si Jared nanilalak na lalaki tan bibii.",
                "2": "Tan si Jared so inmalsa sumpa ed si ama to, tan sikato so linma tan nanayam ed dalin na Heth. Tan agawa a sinagyat to so dakel a totoo, lapu ed kasiliban na panagsalita to, anga ed naala to so kapaldua na panarian.",
                "3": "Tan sanen naala to la so kapaldua na panarian nilabanan to si ama to, tan inawit to si ama to ed inkadakep, tan ginawa to a sikato so manlingkor ed inkadakep;",
                "4": "Tan natan, dia ed saray agew na impanoley nen Omer sikato so wala ed inkadakep ed kapaldua na saray agew to. Tan agawa a sikato so nanilalak na lalaki tan bibii, a dia ed limog da si Esrom tan Coriantumr;",
                "5": "Tan sikara so awalaan na mapalalo a pasnok lapu ed kagagawa nen agi ra a Jared, lapu ed saya añgitalindeg ira na ñgayew tan nilabanan da si Jared. Tan agawa a sikato so nilabanan da ed labi.",
                "6": "Tan agawa a sanen apatey da so ñgayew nen Jared sikato met so ñgalñgali da la pateyen; tan sikato so akikasi ed sikara a sikato so ag da papateyen, tan iter to la so panarian ed si ama to. Tan agawa ya iniabuloy da ed sikato so bilay to.",
                "7": "Tan natan mapalalo so ermen nen Jared lapu ed inkabalang na panarian to, tan inteen to so puso to ed panarian tan gloria na mundo.",
                "8": "Natan say bii ya anak nen Jared lapu ed mapalalo a marunong, tan dia ed anengneng to so kaermenan nen ama to, anunotan to so mangawa na sakey a plano a dia ed saya nabawi to so panarian ya onkana ed si ama to.",
                "9": "Natan say bii ya anak nen Jared so magangana a maong. Tan agawa a sikato so akitungtong ed si ama to, tan inkuan to ed sikato: Anto so makaseñgeg a say amak mapalalo so ermen to? Ag to kasi abasa so kasulatan ya inawit na kaamaan tayo ya imbaliw ed baleg a kaaraleman? Nia, angapo kasi so nisulat nipaakar ed saray atateng ya inmuna, a sikara dia ed panamegley na maamot a plano agamoran da so saray panarian tan baleg a gloria?",
                "10": "Tan natan, lapu ed ontan, nepeg a mampabaki so amak ed si Akish, ya anak nen Kimnor; tan nengneng mo, magangana ak, tan siak so onsayaw ed arap to, tan sikato so paliketen ko, pian pampilalekan to ak ya asawaen; dia ed ontan no kerewen to ed sika a siak so iter mo ed sikato ya asawa, dia ed ontan ikuan mo: Sikato so iter ko no awiten mo dia ed siak so ulo nen amak, ya ari.",
                "11": "Tan natan si Omer so kaaro nen Akish; dia ed ontan, sanen si Jared so nampabaki ed si Akish, say bii ya anak nen Jared so nansayaw ed arap to kanian sikato so apaliket to, a dia ed saya nampilalekan to ya asawaen. Tan agawa a sikato so nankuan ed si Jared: Sikato so iter mo ed siak ya asawaen ko.",
                "12": "Tan si Jared inkuan to ed sikato: Sikato so iter ko ed sika, no awiten mo ed siak so ulo nen amak, ya ari.",
                "13": "Tan agawa a si Akish tinipon to ed abong nen Jared so amin a kakanayon to, tan inkuan to ed sikara: Sambaan yo kasi ed siak a sikayo so matuor ed sakey a beñgatla a pilalek ko ed sikayo?",
                "14": "Tan agawa a sikara ya amin so nansamba ed sikato, dia ed Dios na tawen, tan ontan met ed katawenan, tan ontan met ed dalin, tan dia ed saray ulo ra, a siopaman ya onsian ed pañgiter to na tulong a pilalek nen Akish naandi so ulo to; tan siopaman so mañgipaamta ed saray beñgatla ya ipakabat nen Akish ed sikara, sikato met lamlamang so naandian na bilay.",
                "15": "Tan agawa a dia ed onia sikara so akiabubon ed si Akish. Tan si Akish impansamba to ra ed samba a siñga saraman so kadaanan a sikara so nampilalek met na pakapanyari, a saya so nanaawatan a nanlapu ed si Cain, a sikato so managpatey a nanlapu la ed gapo.",
                "16": "Tan saraya so nisinop ed pakapanyari na demonyo pian saraya a samba so niiter ed saray totoo, pian napagnayon ira ed kabiluñgetan, pian ontulong ira ed siopaman a mananap na pakaoley pian makagamor na pakapanyari, tan mamatey, tan mansamsam, tan mantila, tan mangawa na amin a kanengneñgan na karelmeñgan tan inkabalangkantis.",
                "17": "Tan say bii ya anak nen Jared so añgiter ed puso to a mananap ed saray beñgatla nipaakar ed saray kadaanan; tan si Jared so añgiter ed puso nen Akish; dia ed ontan, si Akish so añgiter ed saray kakanayon to tan kakaaro to, ya intabin to ra ya iniarawi ed marakep a sipan a mangawa ed antokaman a beñgatla a pilalek to.",
                "18": "Tan agawa a sikara so nantibukel na maamot a pannununoñgan, angan siñga gawa na saraman ed kadaanan; a saya a pannununoñgan so sankarumsisan tan sankarelmeñgan ed labas na amin, dia ed mata na Dios.",
                "19": "Tan say Katawan ag mankikimey ed maamot a pannununoñgan, ni say labay to a say too so mamaterter na dala, balet dia ed amin a beñgatla saya so insebel to, nanlapu la ed gapo na too.",
                "20": "Tan natan siak, Moroni, ag ko la isulat so kanengneñgan na saray samba ra tan saray pannununoñgan da, lapu ed nipakabat ed siak a saya so wala ed amin a limog na totoo, tan saya so wala ed limog na saray Lamanite.",
                "21": "Tan saya so señgegan na inkaderal na saya a totoo a sikara natan so sasalitaen ko, tan ontan met ed inkaderal na saray totoo nen Nephi.",
                "22": "Tan siopaman a bansa a mañgitalindeg ed onia a maamot a pannununoñgan, pian makagamor na pakapanyari tan gungona, anga ed itayak da ed saray bansa, nengneng yo, sikara so naderal; lapu ed say Katawan ag to itepel a say dala na saray sasantos to, a pinaterter da, sikara so lawas ya onakis ed sikato a manlapu ed dalin onkana ed kababales ed sikara tan ag to ra ibales.",
                "23": "Dia ed ontan, O sikayo a Gentiles, kakabatan ed Dios a saraya a beñgatla so nepeg ya ipanengneng ed sikayo, pian dia ed saya sikayo komon so mambabawi ed saray kasalanan yo, tan ag yo itepel a saraya a panagpatey a pannununoñgan so ontaluna ed sikayo, a saraya so nipatalindeg pian makaala na pakapanyari tan gungona—tan say kimey, on, angan say kimey na kadederal so onsabi ed sikayo, on, angan say espada na kaptekan na Andi-Angaan a Dios so ondapo ed sikayo, ed kibasbas tan kaderal yo no abuloyan yo a saraya a beñgatla so nagawa.",
                "24": "Dia ed ontan, say Katawan igagangan to ed sikayo, a sano nanengneng yo so saraya a beñgatla ya onsabi ed limog yo komon naliing so liknaan yo ed makapataktakot a kipapasen, makaseñgeg ed saya a maamot a pannununoñgan ya onsabi ed limog yo; odino abagey la so saya, lapu ed dala na saraman so pinatey; lapu ed sikara so onakis a manlapu ed sapok onkana ed kababales ed saya, tan ed saraman so añgitalindeg ed saya.",
                "25": "Tan nagawa a siopaman a mañgipatalindeg ed saya ya anapen to so pañgekal ed kawayañgan na amin a dalin, nacion, tan saray bansa; tan saya so mañgawit na kagawa na kaderal na amin a totoo, tan saya so impatalindeg na demonyo, a sikato so ama na amin a tila; angan saman lamlamang so matila a nampalikdo ed saray unaan ya atateng tayo, on, angan saman lamlamang so managtila a nangangan ed too a mangawa na panagpatey a nanlapu la ed gapo; a sikato so amaawet ed puso na saray totoo kanian pinapatey da so saray profeta, tan tinutopak da ra, tan sikara so pinapaway da a nanlapu la ed gapo.",
                "26": "Dia ed ontan, siak, Moroni, siak so nigangan a mañgisulat ed saraya a beñgatla pian nipaliis so mauges, tan pian onsabi so panaon a si Satanas angapo so pakapanyari to ed puso na saray anak na totoo, balet sikara komon so nakuyong a mangawa na maong ya andi-tonda, pian komon sikara so makasabi ed subol na amin ya inkamatunong tan sikara so nilaban."
            },
            "9": {
                "1": "Tan natan siak, Moroni, ituloy ko so saray kasulatan ko. Dia ed ontan, nia, agawa a lapu ed saray maamot a pannununoñgan nen Akish tan saray kakaaro to, nia, asamsam da so panarian nen Omer.",
                "2": "Manwari ya ontan, say Katawan so mapañgasi ed si Omer, tan ontan met ed saray anak to a lalaki tan bibii ya ag da inanap so kaderal to.",
                "3": "Tan say Katawan pinasakbayan to si Omer ed sakey a kugip a sikato so ontaynan ed saman a dalin; dia ed ontan si Omer so tinmaynan ed saman a dalin a kaiba to so boleg to, tan nambaroy ira ed loob na dakel ya agew, tan sinmabi tan linmabas ira ed pukdol na Shim, tan akasabi ra ed pasen ya akaderalan na saray Nephite, tan manlapu diman dia ed mamabukig, tan akasabi ra ed sakey a pasen a tatawagen na Ablom, ed gilig na dayat, tan diman impaalagey to so abong-abong to ya abel, tan ontan met na saray anak to a lalaki tan bibii, tan amin a kabubong to, likud lambeñgat ed si Jared tan say boleg to.",
                "4": "Tan agawa a si Jared so alanaan ya ari na saray totoo, ed panamegley na lima na karelmeñgan; tan initer to so anak to a bii ed si Akish ya asawaen to.",
                "5": "Tan agawa a si Akish nampilalekan to so bilay na katulañgan to a laki; tan inkana to lamet ed saraman so nansamba ed samba unong ed kadaanan, tan agamoran da so ulo nen katulañgan to a laki, sanen sikato so manyodyurong ed trono to, a mampapaliwawa ed saray totoo to.",
                "6": "Tan agay la a kabaleg so intayak na saya a mauges tan maamot a muyoñgan kanian dineral to so puso na amin a totoo; dia ed ontan si Jared pinatey da diman ed trono to, tan si Akish so sinmublay ed sikato.",
                "7": "Tan agawa a si Akish ginmapo ya onimon ed say laki ya anak to, dia ed ontan sikato so impukok to ed pañgawan, tan daiset labat odino angapo ni so papaiter to a kanen ya anga ed sikato so inatey.",
                "8": "Natan say agi na saman so inatey, (a say ñgaran to Nimrah) so nampasnok ed si ama to lapu ed ginawa to ed say laki ya agi to.",
                "9": "Tan agawa a si Nimrah so nantipon na daiset a bilang na totoo, tan sikara so binmatik a pinmaway ed saman a dalin, tan linma ra tan akiayam ira ed si Omer.",
                "10": "Tan agawa a si Akish so nanilalak na arum ya anak, tan atanguyor da so puso na saray totoo, tan angaman sikara so nansamba ed sikato a gawaen da so amin a kanengneñgan na karelmeñgan unong ed pilalek to.",
                "11": "Natan saray totoo nen Akish nampilalekan da so gungona, angan siñga met say pampilalek nen Akish ed pakapanyari; dia ed ontan, niiter ed saray lalaki ya anak nen Akish so kuarta, a makaseñgeg ed saya naala ra so babaleg a kabiañgan na saray totoo ya akila ed sikara.",
                "12": "Tan agawa a ginmapo so bakal ed baetan na saray lalaki ya anak nen Akish tan si Akish, a saya so binmayag ed dakel a taon, on, angan dia ed inkaderal na ñgalñgali lawari amin a totoo ed panarian, on, angan amin, likud labat ed talomplo a kamarerua, tan saraman so binmatik a kaiba ed kailalakan nen Omer.",
                "13": "Dia ed ontan, si Omer lamet so nipawil ed dalin a tawir to.",
                "14": "Tan agawa a si Omer ginmapo la ya ontakken; manwari ya ontan, dia ed intakken to inilalak to si Emer; tan nilanaan to si Emer a manmaliw ya ari ya onsublay a manoley ed sikato.",
                "15": "Tan kayari to a nilanaan si Emer a manmaliw ya ari anengneng to so kareenan ed saman a dalin ed loob na duara a taon, tan sikato so inatey, lapu ed anengneng to so mapalalo a dakel ya agew, a saraya so napno na ermen. Tan agawa a si Emer so nanoley a sinmublay ed sikato, tan sikato so anumpal ed saray kurang nen ama to.",
                "16": "Tan say Katawan ginapoan to lamet ya ekalen so ayew ed saman a dalin, tan say kailalakan nen Emer so inmaliguas a mapalalo ed silong na oley nen Emer; tan dia ed loob na anemaplo tan dua a taon sikara so nanmaliw a mapalalo a mabiskeg, lapu ed saya sikara so nanmaliw a mapalalo a mayaman—",
                "17": "Tan wala ed sikara so amin a kanengneñgan na buñga, tan bokel na dawa, tan seda, tan pino a lienso, tan balitok, tan pilak, tan saray ankabli a beñgatla.",
                "18": "Tan ontan met ed amin a kanengneñgan na ayayep, dueg, tan baka, tan karnero, tan baboy, tan kanding, tan dakel ni a kanengneñgan na ayayep ya onkana a naakan na too.",
                "19": "Tan wala met so saray kabayo ra, tan asno, tan wala ra met so elepante tan maamo ya ayep ya inkana na saray Jaredite; a saraya ya amin so makana ed too, tan nagkalalo la ed saray elepante tan saray maamo ya ayep ya inkana na saray Jaredite.",
                "20": "Tan dia ed onia initer na Katawan so bendicion to ed saya a dalin, a saya so apili-pili ed amin ya arum a dalin; tan ingangan to a siopaman a mankayarian ed saya a dalin so kayarianen to ed Katawan, odino andi sikara so naderal sano sikara la so nagnap ed karelmeñgan; tan dia ed saraya, inkuan na Katawan: Iter ko so nagnap a sanok ko.",
                "21": "Tan si Emer so nanoley ya okom ed inkamatunong ed amin ya agew to, tan sikato so nanilalak na dakel a lalaki tan bibii; tan inilalak to si Coriantum, tan nilanaan to si Coriantum a manoley ya onsalat ed sikato.",
                "22": "Tan kayari a nilanaan to si Coriantum ya onsalat a manoley nambilay ni na apat taon, tan anengneng to so kareenan ed saman a dalin; on, tan angan anengneng to so Anak na Inkamatunong, tan sikato so nangayaga tan nangloria ed agew to; tan sikato so inatey ed kareenan.",
                "23": "Tan agawa a si Coriantum so nankurang ed saray bakat nen ama to, tan añgipaalagey na dakerakel tan ankakabaleg a ciudad, tan initer to so saman so maong ed saray totoo to legan na amin na agew to. Tan agawa a sikato so ag awalaan na anak anga ed sanen sikato la so mapalalo a tinmakken.",
                "24": "Tan agawa ya inatey si asawa to, tan mantaon la na sanlasus tan dua. Tan agawa a si Coriantum inala to ya inasawa, dia ed inkatakken to, so sakey a malangwer ni a marikit, tan nanilalak na lalaki tan bibii; dia ed saman sikato so nambilay na sanlasus tan apataplo tan dua a taon.",
                "25": "Tan agawa ya inilalak to si Com, tan si Com so nanoley a sinmublay ed sikato; tan sikato so nanoley ya apataplo tan siam a taon, tan inilalak to si Heth; tan inilalak to met so arum ni a lalaki tan bibii.",
                "26": "Tan saray totoo so binmuyak lamet ed tapew na amin a dalin, tan ginmapo lamet so baleg a karelmeñgan ed tapew na dalin, tan si Heth ginapoan to a gawaen lamet so saray maamot a plano ed kadaanan, pian deralen to si ama to.",
                "27": "Tan agawa ya iniepas to ed trono si ama to, tan sikato so pinatey to ed dili ya espada to; tan sikato so sinmublay ed pasen to.",
                "28": "Tan wala so saray profeta a sinmabi lamet ed saman a dalin, ya añgikelyaw na pambabawi ed sikara—a nakaukolan ya iparaan da so dalan na Katawan odino andi onsabi so ayew ed tapew na dalin; on, angan wala so baleg ya eras, a dia ed saya sikara so naderal no ag ira mambabawi.",
                "29": "Balet saray totoo ag da sinisia so saray salita na profeta, balet sikara so pinapaway da; tan saray arum impelag da ra ed abot tan tinaynanan da ra ya ompatey. Tan saraya ya amin a beñgatla so agawa unong ed gangan na ari, a si Heth.",
                "30": "Tan agawa a ginmapo so baleg a gawat ed saman a dalin, tan saray manaayam diman ginmapo ra a naderal ed ontan la a mapalalo a gano lapu ed gawat, lapu ed angapo so uran ed tapew na dalin.",
                "31": "Tan sinmabi met so dakel a madita ya oleg ed tapew na saman a dalin, tan sinamalan da so dakel a totoo. Tan agawa a saray ayayep da so ginmapo ra ya ombatik ya onarawi ed saray dakel a madita ya oleg, ya amaarap ed dalin a mamaabalaten, a saya so tinawag na saray Nephite a Zarahemla.",
                "32": "Tan agawa ya amayamay so inatey ed sikara ed dalan; angaman ontan, wala so saray akabatik ed dalin a mamaabalaten.",
                "33": "Tan agawa a say Katawan ginangan to a saray oleg ya ag da la ra osilan, balet alaren da so dalan pian ag makalabas so totoo, pian siopaman a salien to so onlabas sikato so nabaktar lapu ed saray madita ya oleg.",
                "34": "Tan agawa a saray totoo tinunton da so dalan na saray ayayep, tan kinan da so saray bangkay na saray inaatey ed dalan, anga ed sikara so naakan ya amin. Natan sanen saray totoo anengneng da a sikara so andi-saew ya ompatey ginapoan da so mambabawi ed saray kasalanan da tan akikasi ra ed Katawan.",
                "35": "Tan agawa a sanen sikara so nampaabeba ed inkasikara a magenap ed arap na Katawan sikato so añgibaki na uran ed tapew na dalin; tan saray totoo ginapoan da so ombulaslas lamet, tan ginmapo so saray buñga ed saray bansa ed baybay, tan dia ed saray bansa ed kaliber-liber. Tan say Katawan impanengneng to so pakapanyari to ed sikara ed impañgiligyas to ed sikara ed eras."
            },
            "10": {
                "1": "Tan agawa a si Shez, a kapolian nen Heth—tan si Heth so inatey ed eras, tan amin a kabubong to likud lambeñgat ed si Shez—dia ed ontan, si Shez ginapoan to a tiponen lamet so saray asiansian a totoo.",
                "2": "Tan agawa a si Shez anunotan to so inkaderal na kaamaan to, tan sikato so añgipaalagey na matunong a panarian; lapu ed anunotan to so ginawa na Katawan ed impañgawit to ed si Jared tan say laki ya agi to a binmaliw ed kaaraleman; tan sikato so nankurang ed dalan na Katawan; tan sikato so nanilalak na lalaki tan bibii.",
                "3": "Tan say sankapañguloanan ya anak to a laki, a say ñgaran to Shez, so inmalsa sumpa ed sikato; angaman ontan, si Shez so kinabil na lima na sakey a matakew, lapu ed mapalalo a kayamanan to, a saya so añgawit na kareenan lamet ed si ama to.",
                "4": "Tan agawa a si ama to so añgipaalagey na dakel a ciudad ed tapew na dalin, tan saray totoo ginapoan da lamet so ontayak ed amin a tapew na dalin. Tan si Shez so nambilay anga ed mapalalo a takken; tan inilalak to si Riplakish. Tan sikato so inatey, tan si Riplakish so nanoley a sinmublay ed sikato.",
                "5": "Tan agawa a si Riplakish ag to ginawa so saman so matunong ed pakanengneng na Katawan, tan sikato so awalaan na dakel ya asawa tan kamalala, tan impasakbat to ed takeb na saray totoo so makapaermen a sasakbaten; on, sikara so impambuis to na ambelat a buis; tan nanlapu ed saray buis sikato so nampaalagey na saray maawang a paalagey.",
                "6": "Tan sikato so añgipaalagey na mapalalo a marakep a trono ya onkana ed sikato; tan sikato so añgipaalagey na dakel a pañgawan, tan siopaman ya ag makabayar na buis sikato so impisok to ed pañgawan; tan siopaman so ag mambayar na buis sikato so impisok to ed pañgawan tan ingangan to a magnayon ira a mansagpot onkana ed pambilay da, tan siopaman ya ag to labay so mansagpot ingangan to a pateyen.",
                "7": "Lapu ed ontan agamoran to so amin a mararakep a kimey, on, angan saray marakep a balitok to so pinarakep ed atagey ya ori ed dalem na pañgawan; tan amin a nengneng na marakep ya inkakimey so impagawa to ed dalem na pañgawan. Tan agawa a pinairap to so saray totoo ed onkana inkabalangkantis tan karumsisan to.",
                "8": "Tan sanen sikato so nanoley ed loob na apataplo tan dua a taon saray totoo so inmalsa sumpa ed sikato; tan ginmapo lamet so bakal ed saman a dalin, lapu ed saya si Riplakish so apatey, tan saray kapolian to so sinunson da ed paway na dalin.",
                "9": "Tan agawa a kayari na dakel a taon, si Morianton (sikato so sakey a kapolian nen Riplakish) so nantipon na ñgayew to a nanlapu ed saraman so apagit, tan sikara so linma ya akilaban ed saray totoo; tan sikato so akagamor na pakapanyari ed dakel a ciudad; tan say bakal nanmaliw a mapalalo ya ermen, tan nampatuloy ed dakel a taon; tan asamsam to so pakapanyari ed amin a dalin, tan inletneg to so inkasikato ya ari ed amin na dalin.",
                "10": "Tan kayari na impañgiletneg to ed inkasikato ya ari pinalemew to so ambelat a sasakbaten na saray totoo, a lapu ed saya sikato so akala na palabo ed mata na saray totoo, tan sikato so nilanaan da ya ari ra.",
                "11": "Tan ginawa to so kaptekan ed saray totoo, balet aliwa a dia ed inkasikato a dili lapu ed kinarakel na inkabalangkantis to; lapu ed ontan sikato so ataksing ed arap na Katawan.",
                "12": "Tan agawa a si Morianton so añgipaalagey na dakel a ciudad, tan saray totoo nanmaliw a mapalalo a mayaman legan ed oley to, mandapag ed saray paalagey, tan dia ed saray balitok tan pilak, tan dia ed saray dawa, tan dia ed saray karnero, tan saray baka, tan saray beñgatla a nipawil ed sikara.",
                "13": "Tan si Morianton so nambilay ed mapalalo a takken, tan dia ed saman inilalak to si Kim; tan si Kim so nanoley a sinmublay ed si ama to; tan sikato so nanoley a walo a taon, tan inatey si ama to. Tan agawa a si Kim so ag nanoley ed inkamatunong, dia ed ontan sikato so ag pinalaboan na Katawan.",
                "14": "Tan say agi to a laki so tinmalindeg ya inmalsa sumpa ed sikato, lapu ed saya sikato so naawit ed inkadakep; tan sikato so nansiansia ed inkadakep ed amin ya agew to; tan sikato so nanilalak na lalaki tan bibii dia ed inkadakep, tan dia ed katakkenan to inilalak to si Levi; tan sikato so inatey.",
                "15": "Tan agawa a si Levi so nanlingkor ed loob na inkadakep kayari impatey nen ama to, ed loob na apataplo tan dua a taon. Tan sikato so akibakal sumpa ed ari na dalin, lapu ed saya agamoran to so panarian ya onkana ed sikato.",
                "16": "Tan kayari to a naala ya onkana ed inkasikato so panarian ginawa to so matunong ed pakanengneng na Katawan; tan saray totoo so inmaliguas ed dalin; tan sikato so nambilay ed maong a takken, tan nanilalak na lalaki tan bibii; tan inilalak to met si Corom, a sikato so nilanaan to ya ari a sinmublay ed sikato.",
                "17": "Tan agawa a si Corom ginawa to so saman so maabig ed pakanengneng na Katawan ed amin ya agew to; tan sikato so nanilalak na dakel a lalaki tan bibii; tan kayari na impakanengneng to ed dakel ya agew sikato so inatey, siñga saray arum dia ed dalin; tan si Kish so nanoley a sinmublay ed sikato.",
                "18": "Tan agawa a si Kish so inatey met, tan si Lib so sinmublay ed sikato a nanoley.",
                "19": "Tan agawa a si Lib ginawa to met so maabig ed pakanengneng na Katawan. Tan dia ed saray agew nen Lib saray madita ya oleg so inaatey la. Dia ed ontan sikara so linma ed dalin a mamaabalaten, a mañganop na naakan ya onkana ed saray totoo ed saman a dalin, tan say dalin so amayakmakan na saray ayayep na katakelan. Tan si Lib so nanmaliw met a maong ya omaanop.",
                "20": "Tan sikara so añgipaalagey na sakey a baleg a ciudad ed saman so makisir a pasen na dalin, ed saman a pasen a say dayat pinaldua to so dalin.",
                "21": "Tan iniagel da so dalin a mamaabalaten a pinagnayon da a kalawakan, pian onkana ed panaganopan da. Tan say amin a tapew na dalin ed mamabaybay so napno na saray totoo.",
                "22": "Tan sikara so mapalalo ed kuli, tan sikara so nansasaliwan tan nanlalakoan tan sikara so nannegosyo ed sakey tan sakey, pian sikara so makaala na gungona,",
                "23": "Tan sikara so nankimey ed amin a nengneng na minas tan sikara so nankimey ed balitok, tan pilak, tan balatyang, tan gansa, tan amin a nengneng na saray mital; tan sikara so nankutkot ed dalin; dia ed ontan, insasakbit da so saray ankakabaleg a bunton na dalin pian sikara so makaala na minas, na balitok, tan pilak, tan balatyang, tan tanso. Tan sikara so nankimey ed amin a nengneng na mararakep a kimey.",
                "24": "Tan sikara so awalaan na abel a seda, tan mararakep ya inkagawa ya abel a lienso; tan sikara so nankimey na nambabañgil a nengneng na abel, pian nakawesan da so inkasikara ed inkalakseb da.",
                "25": "Tan sikara so nangawa na amin a kanengneñgan na kagawaan ya onkana ed panagdalos, mandapag a pambaka tan panagtanem, say panagani tan say panagbokalkal, tan ontan met ed say panagilik.",
                "26": "Tan sikara so nangawa na amin a kanengneñgan na kagawaan a saraya so ikana ra ed saray ayep da a panagkimey.",
                "27": "Tan sikara so nangawa na amin a kanengneñgan na agamil ed bakal. Tan sikara so nankimey ed amin a kanengneñgan na kimey a makatawag na imano,",
                "28": "Tan angapo la so arum a totoo a mapalar nen say sikara, tan lalo a pinaaliguas ed lima na Katawan. Tan sikara so wala ed dalin ya apili-pili ed amin a dalin, tan say Katawan so añgibaga ed saya.",
                "29": "Tan agawa a si Lib so nambilay na dakel a taon, tan nanilalak na lalaki tan bibii; tan inilalak to met si Hearthom.",
                "30": "Tan agawa a si Hearthom so nanoley a sinmublay ed si ama to. Tan sanen si Hearthom so akapanoley la ed loob na duamplo tan apat a taon, nia, say panarian so naala ed sikato. Tan sikato so nanlingkor ed dakel a taon ed inkadakep, on, angan amin ed saray nakdaan ya agew to.",
                "31": "Tan inilalak to si Heth, tan si Heth so nambilay ed inkadakep ed amin ya agew to. Tan si Heth inilalak to si Aaron, tan si Aaron so nanayam ed inkadakep ed amin ya agew to; tan inilalak to si Amnigaddah, tan si Amnigaddah so nanayam met ed inkadakep ed amin ya agew to; tan inilalak to si Coriantum, tan si Coriantum so nanayam ed inkadakep ed amin ya agew to; tan inilalak to si Com.",
                "32": "Tan agawa a si Com naala to so kapaldua ed say panarian. Tan inoleyan to so kapaldua ed say panarian ed loob na apataplo tan dua a taon; tan sikato so linma a linmaban sumpa ed ari, si Amgid, tan sikara so nanlaban ed loob na dakel a taon, dia ed loob na saya a panaon si Com naala to so pakapanyari ed si Amgid, tan agamoran to so pakapanyari ed nakekeraan ed panarian.",
                "33": "Tan dia ed saray agew nen Com wala so ginmapo a matatakew ed saman a dalin; tan inkana ra so saray daan a plano, tan sikara so nanagamil na samba a siñga ugali na kadaanan, tan nampilalekan da lamet a deralen so panarian.",
                "34": "Natan si Com so akilaban a maong sumpa ed sikara; angaman ontan, sikato so ag tinmaluna ed sikara."
            },
            "11": {
                "1": "Tan wala met so sinmabi ed saray agew nen Com a dakel a profeta, tan improfesiya ra so kaderal na saman a dakel a totoo likud no sikara so mambabawi, tan ompawil ira ed Katawan, tan ikaindan da so panagpatey tan karelmeñgan da.",
                "2": "Tan agawa a saray profeta so ag-inawat na saray totoo, tan sikara so binmatik ed si Com a paiyagel, lapu ed saray totoo pampipilalekan da ra a pateyen.",
                "3": "Tan sikara so namprofesiya ed si Com na dakel a beñgatla; tan sikato so abendicionan ed saray nakekeraan ni ya agew to.",
                "4": "Tan sikato so nambilay ed maabig ya inkatakken tan inilalak to si Shiblom; tan si Shiblom so nanoley a sinmublay ed sikato. Tan say laki ya agi nen Shiblom so inmalsa sumpa ed sikato, tan ginmapo so mapalalo a baleg a bakal ed amin a dalin.",
                "5": "Tan agawa a say laki ya agi nen Shiblom ingangan to ya amin a profeta a namprofesiya ed kaderal na saray totoo so pateyen;",
                "6": "Tan linmesa so baleg a segsegang ed amin a dalin, tan pinaneknekan da ya onsabi so baleg ya ayew ed saman a dalin, tan ontan met ed saray totoo, tan wala so baleg a kadederal ed limog da, a saya so angapo ni ya agawgawa ed tapew na dalin, tan saray pokel da so siñga bunton a dalin ed tapew na dalin likud no sikara so mambabawi ed saray karelmeñgan da.",
                "7": "Tan ag da dineñgel so voces na Katawan, lapu ed saray marelmeng a pannununoñgan da; dia ed ontan, wala so ginmapo a bakal tan baliñgaan ed amin a dalin, tan ontan met ed dakel ya eras tan salot, dia ed onia wala so baleg ya agawa a kadederal, ya angapo ni kapara to ya akabatan ed tapew na mundo; tan saya ya amin so agawa legan na saray agew nen Shiblom.",
                "8": "Tan saray totoo ginapoan da so mambabawi ed saray karelmeñgan da; tan lapu ed onia so ginawa ra say Katawan so awalaan na panañgasi ed sikara.",
                "9": "Tan agawa a pinatey da si Shiblom, tan si Seth so naawit ed inkadakep, tan sikato so nanayam ed inkadakep ed amin ya agew to.",
                "10": "Tan agawa a si Ahah, ya anak to a laki, so akagamor na panarian; tan sikato so nanoley ed saray totoo ed amin ya agew to. Tan ginawa to so amin a kanengneñgan na karelmeñgan ed saray agew to, a saya so señgegan na interter na dakel a dala; tan daiset so saray agew to.",
                "11": "Tan si Ethem, lapu ed sikato so kapolian nen Ahah, so akagamor ed panarian; tan ginawa to met so marelmeng ed saray agew to.",
                "12": "Tan agawa a dia ed saray agew nen Ethem sinmabi so dakel a profeta, tan namprofesiya ra lamet ed saray totoo; on, improfesiya ra a say Katawan sigpot a deralen to ra ed tapew na dalin likud no sikara so mambabawi ed saray karelmeñgan da.",
                "13": "Tan agawa a saray totoo pinaawet da so saray puso ra, tan ag da dineñgel so saray salita ra; tan saray profeta so nanermen tan sikara so tinmaynan ed limog na saray totoo.",
                "14": "Tan agawa a si Ethem so nanoley ya okom ed karelmeñgan ed amin ya agew to; tan inilalak to si Moron. Tan agawa a si Moron so nanoley a sinmublay ed sikato; tan si Moron ginawa to so marelmeng ed arap na Katawan.",
                "15": "Tan agawa a wala so inmalsa ed limog na saray totoo, makaseñgeg ed saman so maamot a panununoñgan a saya so nipatalindeg pian naala ra so pakapanyari tan gungona; tan wala so tinmalindeg a makapanyari a too ed limog da unong ed karelmeñgan, tan sikato so akilaban ed si Moron, a dia ed saya asamsam to so kapaldua na panarian; tan sikato so nanoley ed kapaldua a panarian ed dakel a taon.",
                "16": "Tan agawa ya asamsam nen Moron, tan agamoran to so panarian lamet.",
                "17": "Tan agawa a wala lamet so tinmalindeg a sananey a makapanyari a too; tan sikato so kapolian na say laki ya agi nen Jared.",
                "18": "Tan agawa ya asamsam to ed si Moron tan agamoran to so panarian; lapu ed ontan, si Moron so nambilay ed inkadakep ed amin a nakdaan na saray agew to; tan inilalak to si Coriantor.",
                "19": "Tan agawa a si Coriantor so nanayam ed inkadakep ed amin na saray agew to.",
                "20": "Tan dia ed saray agew nen Coriantor sinmabi so dakel a profeta, tan sikara so namprofesiya ed saray ankakabaleg tan makapakelkelaw a beñgatla, tan inkelyaw da so pambabawi ed saray totoo, tan likud no sikara so mambabawi say Katawan a Dios gawaen to so panañgokom sumpa ed sikara onkana ed sigpot a kaderal da.",
                "21": "Tan say Katawan a Dios mañgibaki odino mañgawit na sananey a totoo a mankayarian ed dalin, ed leksab na pakapanyari, a siñga kanengneñgan na impañgawit to ed kaamaan da.",
                "22": "Tan ag da inawat so amin na saray salita na profeta, lapu ed saray maamot a muyoñgan da tan inkarelmeng na karumsisan.",
                "23": "Tan agawa a si Coriantor, inilalak to si Ether, tan inatey, lapu ed sikato so nanayam ed inkadakep ed amin ya agew to."
            },
            "12": {
                "1": "Tan agawa a saray agew nen Ether so wala ed saray agew nen Coriantumr; tan si Coriantumr so ari ed amin a dalin.",
                "2": "Tan si Ether so profeta na Katawan; dia ed ontan si Ether so pinmarungtal ed saray agew nen Coriantumr, tan ginapoan to so mamprofesiya ed saray totoo, tan sikato so ag asebelan lapu ed Espiritu na Katawan a wala ed sikato.",
                "3": "Tan sikato so nampulong a manlapu ed kabuasan, ya anga ed iselek na agew, a bibilinen to so saray totoo a manisia ed Dios ya onkana ed pambabawi no andi sikara so naderal, tan imbaga to ed sikara a dia ed pananisia amin a beñgatla so nasumpal—",
                "4": "Dia ed ontan, siopaman so manisia ed Dios so peteg a nawalaan na ilalo ed magmaong a mundo, on, angan sakey a pasen ed nikawanan na Dios, a saya ya ilalo manlapu ed pananisia, so mangawa na ankla ed kamarerua na saray totoo, a gawaen to a peteg tan ag-nagiing, lawas a daakan ed maong a kimey, lapu ed sikara so nitunton a mangloria ed Dios.",
                "5": "Tan agawa a si Ether so namprofesiya ed saray makana tan makapakelaw a beñgatla ed saray totoo, a saraya so ag da sinisia, lapu ed ag da anengneng so saraya.",
                "6": "Tan natan, siak, Moroni, mansalita ak nipaakar ed saraya a beñgatla; ipanengneng ko ed mundo a say pananisia so saray beñgatla ya iilaloan tan ag nanengneng; dia ed ontan, ag yo susupiaten lapu ed ag yo nanenengneng, tan angapo so naawat yo a paneknek anga ed kayari na pakasubok na pananisia yo.",
                "7": "Tan dia ed pananisia kanian si Cristo impanengneng to so inkasikato ed saray ama tayo, kayari inioli to ed bilay a nanlapu ed saray inaatey; tan ag to impanengneng so inkasikato ed sikara ya anga ed awalaan ira na pananisia ed sikato; dia ed ontan, nakaukolan a saray arum so nawalaan na pananisia ed sikato, tan ag to impanengneng so inkasikato dia ed mundo.",
                "8": "Balet lapu ed pananisia na saray totoo impanengneng to so inkasikato ed mundo, tan ingloria to so ñgaran na Ama, tan imparaan to so dalan pian saray arum so makapinabang ed mañgatatawen a palabo, pian sikara so manilalo ed saraman so beñgatla ya ag da anengneng.",
                "9": "Dia ed ontan, nawalaan kayo met komon na ilalo, tan makapinabang kayo ed palabo, sano sikayo so nawalaan na pananisia.",
                "10": "Nia lapu ed pananisia na saraman so matatakken so atawag ed masanto a gangan na Dios.",
                "11": "Dia ed ontan, makaseñgeg ed pananisia kanian say gangan nen Moises so niiter. Balet dia ed palabo na Anak to say Dios añgiparaan na lalo a sankaabigan a dalan; tan lapu ed pananisia kanian saya so asumpal.",
                "12": "Tan sano angapo so pananisia ed limog na saray anak na totoo say Dios ag to makagawa na saray milagro ed limog da; dia ed ontan, ag to impanengneng so inkasikato anga ed sikara so awalaan na pananisia.",
                "13": "Nia, makaseñgeg ed pananisia nen Alma tan si Amulek kanian say pañgawan so ginmeba ed dalin.",
                "14": "Nia, say pananisia nen Nephi tan si Lehi so amaseñgeg na inkauman na saray Lamanite, kanian sikara so abiniagan ed apoy tan ed Espiritu Santo.",
                "15": "Nia, lapu ed pananisia nen Ammon tan saray kaagian to so nangawa na baleg a milagro ed limog na saray Lamanite.",
                "16": "On, tan angan amin na saraman so akagawa na milagro agawa da so saraya lapu ed pananisia, angan saraman so sanen sakbay na insabi nen Cristo tan ontan met ed saraman so sanen kayari na insabi to.",
                "17": "Tan lapu ed pananisia kanian saray talora a disipulos agamoran da so sipan ya ag da la natawayan so patey; tan ag da agamoran so sipan anga ed kayari na pananisia ra.",
                "18": "Ni angan kapigan a panaon agawa so saray milagro anga ed kayari na pananisia ra; dia ed ontan sikara so anisia ni ya inmuna ed Anak na Dios.",
                "19": "Tan wala so dakel a say pananisia ra so mapalalo a mabiskeg, angan sakbay na insabi nen Cristo, a sikara so ag napukpokan ed dalem na sakbong, balet petepeteg ya anengneng da ed dili a mata ra so saray beñgatla ya anengneng da ed mata na pananisia, tan sikara so nangayaga.",
                "20": "Tan nia, anengneng tayo ed saya so kasulatan a sakey ed saraya say laki ya agi nen Jared; tan ontan la so kinabaleg na pananisia to ed Dios, kanian sanen say Dios impaway to so gamet to ag to nayarian ya iamot ed pakanengneng na say laki ya agi nen Jared, lapu ed salita ya imbalikas to ed sikato, a saya a salita agamoran to lapu ed pananisia.",
                "21": "Tan kayari a say laki ya agi nen Jared anengneng to so gamet na Katawan, lapu ed sipan a naawat na say laki ya agi nen Jared ya agamoran to ed pananisia, say Katawan ag to nayarian ya isanib so antokaman ed pakanengneng to; lapu ed ontan impanengneng to so amin a beñgatla, lapu ed sikato so ag la nasebelan ed paway na sakbong.",
                "22": "Tan lapu ed pananisia na kaamaan mi kanian agamoran da so sipan a saraya a beñgatla so makasabi ed saray kaagian da ed panamegley na saray Gentiles; dia ed ontan say Katawan ingangan to ak, on, angan si Jesu Cristo.",
                "23": "Tan inkuan ko ed sikato: Katawan, saray Gentiles balbalawen da so saraya a beñgatla, lapu ed kakapuyan mi ed panagsulat; lapu ed say Katawan ginawa mo kami a makapanyari ed salita lapu ed pananisia, balet ag mo kami ginawa a makapanyari ed panagsulat; tan ginawam a saraya ya amin a totoo so makapansalita na dakel, ed panamegley na Espiritu Santo ya initer mo ed sikara;",
                "24": "Tan sikami so ginawam a makasulat na daiset, lapu ed ag-inkailuam na saray lima mi. Nia, ag mo kami ginawa a makapanyari ed panagsulat a siñga say laki ya agi nen Jared, tan sikato so ginawam a saray insulat to a beñgatla so makapanyari a siñga sika, anga ed pantaluna to ed too a mambasa ed saraya.",
                "25": "Ginawam met a saray salita mi so makapanyari tan makabaliksan, angan saraya so ag mi nayarian ya isulat; dia ed onia, sano mansulat kami nanengneng mi so kakapuyan mi, tan sikami so naliñgo makaseñgeg ed panañgipasen mi ed saray salita; tan mapaga ak ag la piga saray Gentiles balawen da so saray salita mi.",
                "26": "Tan sanen nikuan ko la so saraya, say Katawan nansalita ed siak, a nankuan: Saray makulang-kulang so mambalaw, balet sikara so manermen; tan say graciak so magenap ed saray maolimek, pian ag da anamoten so kakapuyan yo.",
                "27": "Tan sano saray totoo so ondago ra ed siak ipanengneng ko ed sikara so kakapuyan da. Initer ko ed saray totoo so kakapuyan pian sikara so mampaabeba; tan say graciak so magenap ed amin a totoo a mampaabeba ed inkasikara ed arap ko, tan sano sikara so mampaabeba ed arap ko, tan wala so pananisia ra ed siak, dia ed ontan gawaen ko so saray makapoy a beñgatla a manmaliw a mabiskeg ed sikara.",
                "28": "Nia, ipanengneng ko ed saray Gentiles so kakapuyan da, tan ipanengneng ko ed sikara a say pananisia, ilalo tan panañgasi so makapañgidago ed siak—say subol na amin ya inkamatunong.",
                "29": "Tan siak, Moroni, lapu ed impakadñgel ko ed saraya a salita, so aligliwa, tan inkuan ko: O Katawan, say inkamatunong mo so nagawa, tan kabat ko a mankikimey ka ed saray anak na totoo unong ed pananisia ra;",
                "30": "Tan say laki ya agi nen Jared inkuan to ed palandey na Zerin, Ekal ka—tan saya so naekal. Tan no sikato so ag awalaan na pananisia saya so ag ginmalaw; dia ed ontan sika so mankimey kayari a saray totoo so awalaan na pananisia.",
                "31": "Tan dia ed onia impanengneng mo so inkasika ed saray disipulos mo; tan kayari awalaan ira na pananisia, tan sikara so nambalikas ed ñgaran mo, impanengneng mo so inkasika ed sikara ed ontan la a pakapanyari.",
                "32": "Tan nanunotan ko met ya inkuan mo ya añgiparaan ka na abong ya onkana ed too, on, iñgen dia ed limog na saray mansion nen Amam, a diman say too nawalaan na sankaabigan ya ilalo; dia ed ontan say too nakaukolan a manilalo, odino andi sikato so ag makaawat na tawir diman ed pasen ya imparaan mo.",
                "33": "Tan lamet, nanunotan ko ya inkuan mo ya inarom so mundo, ya angan akaseñgeg na añgibagatan mo na bilay mo onkana ed mundo, pian saya so alaen mo lamet ed pañgiparaan mo na sakey a pasen ya onkana ed saray anak na totoo.",
                "34": "Tan natan kabat ko a saya ya aro a wala ed sika onkana ed saray anak na totoo, so panañgasi; dia ed ontan, likud no saray totoo so nawalaan na panañgasi ag da nayarian a tawiren so saman a pasen ya imparaan mo dia ed saray mansion nen Amam.",
                "35": "Angaman ontan, kabat ko ed saya a beñgatla ya inkuan mo, a no saray Gentiles angapo so panañgasi ra, makaseñgeg ed kakapuyan mi, sikara so suboken mo, tan ekalen mo so talinto ra, on, angan saman so inawat da la, tan iter mo ed saray awalaan la na daakan.",
                "36": "Tan agawa a siak so nampikasi ed Katawan pian iter to ed saray Gentiles so gracia pian komon nawalaan ira na panañgasi.",
                "37": "Tan agawa a say Katawan inkuan to ed siak: No angapo la so panañgasi ra ag la makana ed sika, sika so manmaliw a matuor; dia ed ontan, say kawes mo so manmaliw a malinis. Tan lapu ed anengneng mo so kakapuyan mo sika so nagawa a mabiskeg, angan dia ed iyurong mo ed pasen ya imparaan ko diman ed panagayamanan nen Amak.",
                "38": "Tan natan siak, Moroni, mampatanir ak la ed saray Gentiles, on, tan ontan met ed saray kaagian ko ya inararok, anga ed pakapandurumog tayo ed yuroñgan na panañgokoman nen Cristo, no iner amin a totoo nakabatan da a say kawes ko so ag amansaan na saray dala yo.",
                "39": "Tan dia ed ontan nakabatan yo ya anengneng ko si Jesus, tan sikato so akisalita ed siak ed arap-arapan, tan imbaga to ed siak ed mabaltaw a panagpaabeba, angan siñga sakey a too a mansasalita ed dili a salitak, nipaakar ed saraya a beñgatla;",
                "40": "Tan pigara labat so saray insulat ko, lapu ed kakapuyan ko a mansulat;",
                "41": "Tan natan, ipurek ko ed sikayo ya anapen yo so saya a Jesus a sikato so insulat na saray profeta tan saray apostoles, pian say gracia na Dios Ama, tan ontan met nen Katawan Jesu Cristo, tan say Espiritu Santo, a sikato so mantasi ed sikara, so komon manayam ed sikayo ed ando la ya ando. Amen."
            },
            "13": {
                "1": "Tan natan siak, Moroni, ituloy ko a sumpalen so kasulatan ko nipaakar ed kaderal na saray totoo a sikara so isosulat ko.",
                "2": "Tan nia, ag da inawat so amin a salita nen Ether; tan petepeteg ya imbaga to ed sikara so amin a beñgatla, manlapu ed ingapo na too; tan kayari ya inmekat so danum ed tapew na dalin saya so nanmaliw ya apili-pili a dalin ed amin ya arum a dalin, sakey a dalin a pinili na Katawan; dia ed ontan say Katawan pilalek to ya amin a totoo a manayam ed tapew na saya so manlingkor ed sikato;",
                "3": "Tan saya so pasen na Balo a Jerusalem, ya onleksab manlapu ed tawen, tan say masanto ya ayaman na Katawan.",
                "4": "Nia, si Ether anengneng to so saray agew nen Cristo, tan sinalita to so nipaakar ed Balo a Jerusalem ed saya a dalin.",
                "5": "Tan asalita to met so nipaakar ed kailalakan na Israel, tan say Jerusalem a nanlapuan nen Lehi—kayari a saya so naderal saya so ipaalagey lamet, sakey a masanto a ciudad ed Katawan; dia ed ontan, ag nayari a saya so Balo a Jerusalem tan sipor la so saya nen kadaanan a panaon; balet saya so ipaalagey lamet, tan manmaliw a masanto a ciudad na Katawan; tan saya so ipaalagey ed kailalakan na Israel—",
                "6": "Tan say sakey a Balo a Jerusalem so ipaalagey ed saya a dalin, ya onkana ed saray nakdaan ed boleg nen Jose, a saya a beñgatla wala nen saman so kaolibay to.",
                "7": "Tan unong a si Jose inawit to so ama to ed dalin na Egipto, angan ontan sikato so inatey diman; dia ed ontan, say Katawan añgawit na sakey a nakdaan ed boleg nen Jose ya impaway ed dalin na Jerusalem, tan sikato so mapañgasi ed saray boleg nen Jose pian sikara so ag ompatey, angan siñga panañgasi to ed ama nen Jose kanian sikato so ag ompatey.",
                "8": "Dia ed ontan, saray nakdaan ed abong nen Jose so nipatalindeg ed saya a dalin; tan saya so dalin a tawir da; tan impaalagey da so sakey a masanto a ciudad ya onkana ed Katawan, a siñga Jerusalem ed kadaanan; tan sikara so ag la nakewkew, ya anga ed kasampotan so onsabi sano saya a dalin so naandi.",
                "9": "Tan wala so balo a tawen tan balo a dalin; tan saraya met lamlamang so kaolibay na daan, likud no saman so daan so naandi la, tan amin a beñgatla nanmaliw la a balo.",
                "10": "Tan dia ed saman onsabi so Balo a Jerusalem; tan mapalar so saray manaayam diman, lapu ed saray kawes da so apaputi ed panamegley na dala na Cordero; tan sikara so nibilang ed limog na nakdaan ed boleg nen Jose, a sikara so wala ed kailalakan na Israel.",
                "11": "Tan dia ed saman onsabi met la so Jerusalem a kadaanan; tan saray manaayam diman, sikara so mapalar, lapu ed sikara so naorasan la ed dala na Cordero; tan sikara so nitaytayak tan atipon a nanlapu ed apatira a suyok na dalin, tan nanlapu ed saray dalin ed baybay a bansa, tan sikara so akibiang ed pakasumpal na paknaan a ginawa na Dios ed kaamaan da, ya Abraham.",
                "12": "Tan sano saraya a beñgatla so onsabi, say kagawa na masanto a kasulatan a nankuan, wala so saray akauna, manmaliw ira a sampot; tan wala so saray sampot, a manmaliw a makauna.",
                "13": "Tan ñgalñgali ak mansulat ni na dakel, balet siak so asebelan; balet makana tan makapakelaw so saray profesiya nen Ether; balet sikato so ag da pinabli, tan sikato so pinapaway da; tan sikato so inmamot ed dalem na letak na bato legan na agew, tan dia ed labi sikato so pinmaway a mannengneng ed saray beñgatla ya onsabi ed saray totoo.",
                "14": "Tan legan na panaayam to ed dalem na letak na bato ginawa to so nakekeraan ni ed saya a kasulatan, a nenengneñgen to so kadederal ya onsasabi ed saray totoo, ed labi.",
                "15": "Tan agawa a dia ed saman lamlamang a taon a sikato so pinapaway da a nanlapu ed limog na saray totoo wala so ginmapo a sakey a baleg a bakal ed limog na saray totoo, tan wala so dakel ya inmalsa a mabibiskeg a totoo, tan nampilalekan da a deralen si Coriantumr ed maamot a plano na karelmeñgan, a saya so asalita la.",
                "16": "Tan natan si Coriantumr, lapu ed naaral to, ed inkasikato, so amin a kiwas ed pibabakal tan amin a kasiliban na mundo, dia ed ontan sikato so akilaban ed saray nampilalek a manderal ed sikato.",
                "17": "Balet sikato so ag nambabawi, ni saray malilingas ya anak to a lalaki ni say bibii; ni saray malilingas a lalaki tan bibii ya anak nen Cohor; ni saray malilingas a lalaki tan bibii ya anak nen Corihor; tan dia ed antikey a salita, angapo ed amin a malilingas ya anak a lalaki tan bibii na amin a dalin so nambabawi ed saray kasalanan da.",
                "18": "Dia ed ontan, agawa a dia ed unaan a taon ya impanayam nen Ether ed letak na bato, dakel so saray totoo so apatey ed panamegley na espada na saraman so maamot a panununoñgan, a sikara so milalaban sumpa ed si Coriantumr pian nagamoran da so panarian.",
                "19": "Tan agawa a saray lalaki ya anak nen Coriantumr so akibakal a maong tan dakel a dala so tinmerter.",
                "20": "Tan dia ed komadua a taon sinmabi so salita na Katawan ed si Ether, a sikato so onla a mamprofesiya ed si Coriantumr a, sano sikato so mambabawi, tan amin a kabubong to, say Katawan iter to ed sikato so panarian to tan iligyas to so saray totoo—",
                "21": "Odino andi sikara so naderal tan amin a kabubong to likud lambeñgat ed sikato. Tan sikato labat so mambilay pian naimatonan to so kasumpal na saray profesiya a saraya so asalita la nipaakar ed sananey a totoo a mañgawat ed saman a dalin ya onkana a tawir da; tan si Coriantumr awaten to so pañgipumpon ed panamegley da; tan balang sakey a kamarerua so naderal likud lambeñgat ed si Coriantumr.",
                "22": "Tan agawa a si Coriantumr so ag nambabawi, ni saray kabubong to, ni saray totoo; tan say bakal ag tinmonda; tan nampilalekan da a pateyen si Ether, balet sikato so binmatik a tinmaynan ed sikara tan sikato so inmamot lamet ed letak na bato.",
                "23": "Tan agawa a wala so tinmalindeg a say ñgaran to Shared, tan akilaban met ed si Coriantumr; tan sikara so tinalo to, a dia ed onia ed komatlo a taon sikara so inawit to ed inkadakep.",
                "24": "Tan saray lalaki ya anak nen Coriantumr, dia ed komapat a taon, tinalo ra si Shared, tan abawi ra so panarian lamet ya onkana ed si ama ra.",
                "25": "Natan wala so ginmapo a bakal ed amin a tapew na dalin, a balang sakey a too tan say kaolop to so milalaban unong ed pilalek to.",
                "26": "Tan wala so saray matatakew, tan dia ed antikey a salita, amin a kanengneñgan na karelmeñgan ed amin a tapew na dalin.",
                "27": "Tan agawa a si Coriantumr mapalalo so pasnok to ed si Shared, tan sikato so linma sumpa ed sikato a kaiba to so ñgayew to a milaban; tan sikara so nanabet ed baleg a pasnok, tan sikara so nanabet ed patar na Gilgal; tan say bakal so nanmaliw a mapalalo a makapaermen.",
                "28": "Tan agawa a si Shared so akibakal ed sikato ed loob na talora ya agew. Tan agawa a si Coriantumr so analo ed sikato, tan sikato so inosilan to anga ed patar na Heshlon.",
                "29": "Tan agawa a si Shared so akibakal lamet ed patar; tan nia, tinalo to si Coriantumr, tan sikato so sinunson to anga ed patar na Gilgal.",
                "30": "Tan si Coriantumr so akibakal lamet ed si Shared ed patar na Gilgal, tan dia ed saya tinalo to si Shared tan sikato so pinatey to.",
                "31": "Tan si Shared asugatan to si Coriantumr ed ulpo, kanian sikato so ag la linma ed bakal ed loob na duara a taon, a dia ed loob na saya a panaon amin a totoo ed tapew na dalin so mampapaterteran na dala, tan angapo so mambano ed sikara."
            },
            "14": {
                "1": "Tan natan ginmapo so sakey a baleg ya ayew ed amin a dalin lapu ed kasalanan na saray totoo, a dia ed saya, sano say sakey a too igaton to so kagawaan to odino say espada to ed tapew na panagamotan to, odino dia ed pasen a panañgisinopan to, nia, dia ed kaimbuasan, ag to la naalmo, baleg so ayew ed saman a dalin.",
                "2": "Lapu ed onia balang sakey a too so bembenan to so saray beñgatla a kayarian to, ed saray lima to, tan ag la ombayes ni say mañgipabayes; tan balang sakey a too sankabemben to so putan na espada to ed kawanan a lima to, dia ed pañgiagel to ed saray kayarian to tan say dili a bilay to tan say asawa to tan anak to.",
                "3": "Tan natan, dia ed kayari na duara a taon, tan kayari na impatey nen Shared, nia, tinmalindeg so laki ya agi nen Shared tan akilaban ed si Coriantumr, a dia ed saya tinalo nen Coriantumr tan sikato so inosilan to anga ed kalawakan na Akish.",
                "4": "Tan agawa a say laki ya agi nen Shared diman to nilabanan ed kalawakan na Akish, tan say bakal nanmaliw a mapalalo a makapaermen, tan dakel a nilibo so inatey ed panamegley na espada.",
                "5": "Tan agawa a si Coriantumr niliktob to so kalawakan; tan say laki ya agi nen Shared so nankurang a pinmaway ed kalawakan dia ed labi, tan pinatey to so kabiañgan na ñgayew nen Coriantumr, sanen sikara so abuek.",
                "6": "Tan sikato so linma ed dalin na Moron, tan impasen to so inkasikato ed trono nen Coriantumr.",
                "7": "Tan agawa a si Coriantumr so nanayam ed dalem na kalawakan a kaiba to so ñgayew to ed loob na duara a taon, a dia ed saman naawat to so baleg a biskeg ed ñgayew to.",
                "8": "Natan saman so laki ya agi nen Shared, a say ñgaran to Gilead, so akaawat met na baleg a biskeg ed ñgayew to, lapu ed saray maamot a pannununoñgan.",
                "9": "Tan agawa a sikato so pinatey na atagey a sacerdote to sanen sikato so akayurong ed trono to.",
                "10": "Tan agawa a sakey ed saray kabiañgan na maamot a pannununoñgan so amatey ed sikato ed sakey a maamot a labasan, tan inala ed inkasikato so panarian; tan say ñgaran to Lib; tan si Lib so sakey a too a baleg so laman to, nen say siopaman a laki ed limog na amin na totoo.",
                "11": "Tan agawa a dia ed unaan a taon na impanoley nen Lib, si Coriantumr so linma a pinmegdat ed dalin na Moron, tan linabanan to si Lib.",
                "12": "Tan agawa a sikato so akilaban ed si Lib, a dia ed saya asigbat nen Lib si Coriantumr ed taklay kanian sikato so asugatan; manwari ya ontan, saray ñgayew nen Coriantumr sinunson da si Lib, kanian sikato so binmatik ya anga ed ketegan ed gilig na dayat.",
                "13": "Tan agawa a si Coriantumr so inmosil ed sikato, tan si Lib akilaban dia ed gilig na dayat.",
                "14": "Tan agawa a si Lib binakbak to so ñgayew nen Coriantumr, kanian sikara lamet so binmatik ed kalawakan na Akish.",
                "15": "Tan agawa a si Lib so inmosil ed sikato ya anga ed saray patar na Agosh. Tan si Coriantumr inawit to ya amin so totoo a kaiba to sanen sikato so binmatik ed arap nen Lib ed saman a sukong na dalin a batikan to.",
                "16": "Tan sanen sikato so akasabi ed saray patar na Agosh nilabanan to si Lib, tan sikato so binakbak to anga ed sikato so inatey; manwari ya ontan, say laki ya agi nen Lib so linma sumpa ed si Coriantumr a sinmublay ed pasen to tan nilabanan to si Coriantumr, tan say bakal nanmaliw a mapalalo a makapaermen, a dia ed saya si Coriantumr so binmatik lamet ed arap na ñgayew na say laki ya agi nen Lib.",
                "17": "Natan say ñgaran na saman so laki ya agi nen Lib so atawag na Shiz. Tan agawa a si Shiz inosilan to si Coriantumr, tan asamsam to so dakel a ciudad, tan pinapatey to so saray bibii tan ugogaw, tan pinopoolan to so saray ciudad.",
                "18": "Tan sinmabi so takot da ed si Shiz ed lapag na amin na dalin; on, sakey a nañgis ed segsegang so pinmaway ed lapag na dalin—Siopa so ontalindeg sumpa ed ñgayew nen Shiz? Nia, dineral to so dalin!",
                "19": "Tan agawa a saray totoo ginapoan da so mantitipon ed saray ñgayew, ed lapag na amin na tapew na dalin.",
                "20": "Tan sikara so naapag-apag; tan say kabiañgan da so tinmipon ed si Shiz, tan say arum a kabiañgan so binmatik ed ñgayew nen Coriantumr.",
                "21": "Tan ontan la a kabaleg tan kinabayag so saman a bakal, tan ontan la kinarukey so saray impamaterter na dala tan baleg a panagpatey, kanian say amin a tapew na dalin so amayakmakan na bangkay na saray inaatey.",
                "22": "Tan ontan la so peles tan siglat na bakal kanian angapo so too a nakdaan a mañgikutkot ed saray inaatey, balet sikara so nankurang manlapu ed pamaterter na dala paonla ed pamaterter na dala, a tinataynan da so saray bangkay na mandapag a lalaki, bibii, tan saray ugogaw ya atayak ed tapew na dalin, a manmaliw a panañgan ed saray bigis na laman.",
                "23": "Tan say añgob tinmayak ed tapew na dalin, angan say amin a tapew na dalin, lapu ed ontan saray totoo so agonigon ed agew tan labi, makaseñgeg ed añgob diman.",
                "24": "Manwari ya ontan, si Shiz ag to tinondaan ya inosilan si Coriantumr; tan insamba to ed inkasikato ya ibales to ed si Coriantumr so dala nen agi to a laki, ya apatey, tan say salita na Katawan a sinmabi ed si Ether a si Coriantumr so ag ompatey ed panamegley na espada.",
                "25": "Tan dia ed onia nanengneng tayo a say Katawan dinalaw to ra ed inkagnap na sanok to, tan say karelmeñgan da tan say karumsisan da imparaan to so dalan ed andi-angaan a kaderal da.",
                "26": "Tan agawa a si Shiz inosilan to si Coriantumr ed mamabukig, angan dia ed ketegan ed gilig na dayat, tan diman nilabanan to si Shiz ed loob na talora ya agew.",
                "27": "Tan makapataktakot so inkaderal ed limog na saray ñgayew nen Shiz kanian saray totoo ginapoan da so nataktakot, tan ginapoan da so ombatik ya ontaynan ed arap na saray ñgayew nen Coriantumr; tan sikara so binmatik ed dalin na Corihor, tan dineral da so saray manaayam ed arapan da, amin ya ag da labay so mikasakey ed sikara.",
                "28": "Tan impaalagey da so saray abong-abong da ya abel ed patar na Corihor; tan si Coriantumr impaalagey to so saray abong-abong to ya abel ed patar na Shur. Natan say patar na Shur so asinger ed pukdol na Comnor; dia ed ontan, si Coriantumr tinipon to so saray ñgayew to ed pukdol na Comnor, tan pinaknol to so trompita ed saray ñgayew nen Shiz pian bagaan to ra a mibakal.",
                "29": "Tan agawa a sikara so linma a dinmago, balet sikara lamet so asunson; tan sikara lamet so dinmugpa ed komadua a panaon, tan sikara lamet so asunson da ed komadua a panaon. Tan agawa a sikara lamet so linma ed komatlo a panaon, tan say bakal nanmaliw a mapalalo a makapaermen.",
                "30": "Tan agawa a si Shiz binakbak to si Coriantumr tan asugatan to na aralem; tan si Coriantumr, lapu ed inkaekalan to na dala, so naandian na liknaan, tan sikato so inawit da a siñga inatey.",
                "31": "Natan say inkabalang na saray lalaki, bibii, tan ugogaw ed nantupag a diking so agay la, kanian si Shiz ingangan to ed saray totoo to ya ag da la osilan so ñgayew nen Coriantumr; dia ed ontan, sikara la so pinmawil ed campo ra."
            },
            "15": {
                "1": "Tan agawa a sanen si Coriantumr so inmabig la so saray sugat to, ginmapo a nanunotan to so saray salita nen Ether ya imbalikas to ed sikato.",
                "2": "Anengneng to a wala so inatey ed panamegley na espada ya abot-abuten na duara a laksa ed saray totoo to, tan ginapoan to so onermen ed puso to; on, wala la so inatey a duara a laksa a mabibiskeg a lalaki, tan ontan met ed kaasawaan da tan saray anak da.",
                "3": "Ginapoan to so mambabawi ed saray mauges a ginawa to; ginapoan to a nunoten so saray salita ya imbalikas na sañgi na amin a profeta, tan anengneng to a saraman so nasusumpal ed onia, ya anga ed kamelagan na tulnek; tan nanermen so kamarerua to tan ag to labay so naligliwa.",
                "4": "Tan agawa a sikato so nangawa na sulat ed si Shiz, a pilalek to ya iligyas to la so saray totoo, tan ikbanan to so panarian makaseñgeg ed bilay na saray totoo.",
                "5": "Tan agawa a sanen naawat nen Shiz so sulat sikato so nansulat ed si Coriantumr, a sano isuko to so inkasikato, pian sikato so pateyen to ed dili ya espada to, iligyas to so bilay na saray totoo.",
                "6": "Tan agawa a saray totoo ag ira nambabawi ed saray karelmeñgan da; tan saray totoo nen Coriantumr so apagalaw a sinmanok sumpa ed saray totoo nen Shiz; tan saray totoo nen Shiz so apagalaw a sinmanok sumpa ed saray totoo nen Coriantumr; lapu ed ontan, saray totoo nen Shiz nilabanan da so saray totoo nen Coriantumr.",
                "7": "Tan sanen si Coriantumr anengneng to a ñgalñgali la ra nadakep sikato so binmatik lamet ed arap na saray totoo nen Shiz.",
                "8": "Tan agawa a sikato so akasabi ed saray danum na Ripliancum, a, no saya so ipatalus, so baleg, odino pinalabsanan to so amin; lapu ed ontan, sanen sinmabi ra ed saya a danum impaalagey da so saray abong-abong da ya abel; tan si Shiz impaalagey to met so abong-abong to ya abel ed asinger ed sikara; tan dia ed ontan dia ed kaimbuasan sikara so linma ed bakal.",
                "9": "Tan agawa a sikara so nanlalaban na mapalalo a makapaermen a bakal, a dia ed saya si Coriantumr so asugatan lamet, tan sikato so naandian na liknaan lapu ed abawasan na dala.",
                "10": "Tan agawa a saray ñgayew nen Coriantumr dinesdes da so saray ñgayew nen Shiz kanian sikara so tinalo ra, kanian sikara so apabatik da; tan sikara so binmatik ed mamaabalaten, tan impaalagey da so saray abong-abong da ya abel ed sakey a pasen a tatawagen na Ogath.",
                "11": "Tan agawa a say ñgayew nen Coriantumr impaalagey da so saray abong-abong da ya abel ed pukdol na Ramah; tan saya lamlamang a pukdol so añgiamotan nen amak a Mormon ed saray kasulatan ed Katawan, a saraya so sagrado.",
                "12": "Tan agawa a tinipon da ya amin so totoo ed amin a tapew na dalin, ya ag apatey, likud labat ed si Ether.",
                "13": "Tan agawa a si Ether naimatonan to so amin a kiwas na saray totoo; tan anengneng to a saraman so totoo a kaiba nen Coriantumr so akitipon a linmaok ed ñgayew nen Coriantumr; tan saraman so totoo a kaiba nen Shiz so akitipon met a linmaok ed ñgayew nen Shiz.",
                "14": "Dia ed ontan, sikara so nantipon na saray totoo dia ed loob na apatira a taon, pian naala ra ya amin so wala ed tapew na dalin, tan pian naawat da so amin a biskeg a nayarian da ya awaten.",
                "15": "Tan agawa a sanen sikara la ya amin so atipon a nankakasakey, balang sakey no dinan a ñgayew so pitiponan to, a kaiba ra so saray kaasawaan da tan saray anak da—mandapag a lalaki, bibii tan ugogaw so naayuraan na agamil ed bakal, a wala so salimbeng, salimbeng ed pagew, tan salimbeng ed ulo, tan sikara so akawesan ya onkana ed bakal—sikara so nankurang ya akiabet ed sakey sumpa ed sananey a mibakal; tan sikara so nanlalaban ed legan na saman ya agew, tan angapo so analo.",
                "16": "Tan agawa a sanen sinmabi so labi sikara so abanalan, tan sikara so nampainawa ed saray kampo ra; tan kayari a sikara so nampainawa ed saray kampo ra sikara so nanaglem tan naniñgel lapu ed inkaandi na saray inatey ed saray totoo ra; tan ontan la so kasil na akis da, saray panaglem da, tan paniñgel da, kanian napno so dagem na mapalalo ya uñgol da.",
                "17": "Tan agawa a dia ed kaimbuasan sikara lamet so nanlalaban, tan agay la tan makapataktakot so saman ya agew; manwari ya ontan, angapo so analo, tan sanen sinmabi so labi lamet napno so dagem na saray akis da, tan saray panaglem da, tan saray panermen da, makaseñgeg ed inkaandi na saray inatey ed saray totoo ra.",
                "18": "Tan agawa a si Coriantumr nangawa lamet na sulat ed si Shiz, a pilalek to a sikato so ag la onla a mibakal, balet alaen to la so panarian, tan iligyas to so bilay na saray totoo.",
                "19": "Balet nia, say Espiritu na Katawan so tinmonda la a miaayam ed sikara, tan si Satanas so awalaan na nagnap a pakapanyari ed puso na saray totoo, lapu ed sikara so adakep ed kaawetan na saray puso ra, tan say inkabulag na saray nunot da pian sikara so naderal; lapu ed ontan sikara lamet so linma ya akilaban.",
                "20": "Tan agawa a sikara so nanlalaban ed loob na saman ya agew, tan sanen sinmabi so labi inmugip la ra a sankabembenan da so saray espada ra.",
                "21": "Tan dia ed kaimbuasan sikara so nanlalaban ya anga ed sinmabi so labi.",
                "22": "Tan sanen sinmabi so labi sikara so abuek ed sanok, a siñga sakey a too ya abuek na alak; tan sikara lamet so inmugip a sankabembenan da so saray espada ra.",
                "23": "Tan dia ed kaimbuasan nanlalaban ira lamet; tan sanen sinmabi so labi sikara ya amin so niparukol ed panamegley na espada likud ed limamplo tan dua ed saray totoo nen Coriantumr, tan anemaplo tan siam ed saray totoo nen Shiz.",
                "24": "Tan agawa a sikara so inmugip a sankabembenan da so saray espada ra ed saman a labi, tan dia ed kaimbuasan sikara lamet so nanlalaban, tan sikara so nanlalaban ed angaan na nayarian da ed panamegley na saray espada ra tan salimbeng da, ed loob na saman ya agew.",
                "25": "Tan sanen sinmabi so labi wala so talomplo tan dua ed saray totoo nen Shiz, tan duamplo tan pito ed saray totoo nen Coriantumr.",
                "26": "Tan agawa a sikara so añgan tan inmugip, tan namparaan ira ed patey dia ed kaimbuasan. Tan sikara so ankakabaleg tan mabibiskeg a lalaki no nipaakar ed biskeg na too.",
                "27": "Tan agawa a sikara so nanlalaban ed loob na talora ya oras, tan sikara so naandian na liknaan lapu ed naekalan ira na dala.",
                "28": "Tan agawa a sanen saray totoo nen Coriantumr so akala ra na magenap a biskeg a sikara so makakurang, ñgalñgali a sikara la so ombatik a mañgiagel ed saray bilay da; balet nia, inmalagey si Shiz, tan ontan met na saray totoo to, tan insamba to ed sanok to a pateyen to si Coriantumr odino andi sikato so ompatey ed panamegley na espada.",
                "29": "Lapu ed ontan, inosilan to ra, tan dia ed kaimbuasan sikara so naabotan to; tan sikara lamet so nanlalaban ed panamegley na espada. Tan agawa a sanen sikara la ya amin so niparukol ed panamegley na espada, likud ed si Coriantumr tan si Shiz, nia si Shiz naandian na liknaan lapu ed abawasan na dala.",
                "30": "Tan agawa a sanen si Coriantumr so sinmaral ed espada to, pian makapainawa na daiset, tinipas to so ulo nen Shiz.",
                "31": "Tan agawa a kayari to a tinipas so ulo nen Shiz, tan si Shiz inatagey to so laman to ya intekang to so lima to tan abaktar; tan kayari a sikato so nairapan a sinmuñgap, sikato so inatey.",
                "32": "Tan agawa a si Coriantumr so niparukol ed dalin, tan nanmaliw a siñga angapo la so bilay to.",
                "33": "Tan say Katawan nansalita ed si Ether, tan inkuan to ed sikato: Sika so onla. Tan sikato so linma, tan anengneng to a saray sinalita na Katawan so amin asumpal; tan sinumpal to so saray kasulatan to; (tan say kakalasus a kabiañgan ag ko la insulat) tan saraya so iniamot to ed sakey a kanengneñgan ya unong na impakaalmo na saray totoo nen Limhi ed saraya.",
                "34": "Natan saray sampot a salita ya insulat nen Ether so saraya: No bilang say Katawan gawaen to ed siak so kauman na kanengneñgan ko ed inkalaman, odino itepel ko so linawa na Katawan ed saya a laman, ag la makana ed siak, dapot no siak so nilaban ed panarian na Dios. Amen."
            }
        }
    },
    "moro": {
        "meta": {
            "slug": "moro",
            "name": "Say Libro nen Moroni",
            "chapterWord": "Tekap"
        },
        "chapters": {
            "1": {
                "1": "Natan siak, Moroni, kayari na impañgisampot ko na pamatikey ed say kasulatan na saray totoo nen Jared, impasen ko ya ag ak la mansulat na kaaruman to, balet ag ak ni inatey; tan ag ko impapakabat so inkasiak ed saray Lamanite no andi siak so deralen da.",
                "2": "Tan nia, saray bakal da so mapalalo ed sebeg dia ed limog na inkasikara a dili, tan makaseñgeg ed busol da pinatey da so balang sakey a Nephite ya ag mañgiburi ed si Cristo.",
                "3": "Tan siak, Moroni, ag ko iburi si Cristo, lapu ed ontan, siak so manaakar-akar ed angan iner a nayarian ko a laen onkana ed pañgiagel ko ed bilay ko.",
                "4": "Dia ed ontan, nansulat ak na pigara ni a beñgatla, a sumlang ed saman so impañgipasen ko; lapu ed impasen ko ya ag ak la makapansulat na arum ni; balet mansulat ak ni na daiset a beñgatla, ag la piga wala so kakanaan to ed saray kaagian ko, saray Lamanite, ed saray arapen ya agew, unong ed linawa na Katawan."
            },
            "2": {
                "1": "Saray salita nen Cristo, ya imbalikas to ed saray disipulos to, saray labindua a pinili to, sanen itapew to so lima to ed sikara—",
                "2": "Tan tinawag to ra ed ñgaran da, a nankuan: Sikayo so ontawag ed Ama ed ñgaran ko, ed madaleyet a pikakasi; tan kayari a saya so gawaen yo sikayo so nawalaan na pakapanyari ed saman so pañgitapewan yo na lima yo, niiter yo so Espiritu Santo; tan dia ed ñgaran ko iter yo so saya, tan onia so gawaen na saray apostoles ko.",
                "3": "Natan si Cristo imbalikas to so saraya a salita ed sikara ed unaan a panaon ya impampanengneng to; tan saray karaklan ag da nadñgel so saya, balet saray disipulos nadñgel da; tan no kaonoñgan so kinarakel na añgitapewan da na saray lima da, dinmapo so Espiritu Santo."
            },
            "3": {
                "1": "Say kanengneñgan a saray disipulos, a sikara so tinawag ya elders na simbaan, inordinan da so saray sacerdote tan saray managbañgat—",
                "2": "Kayari na impampikasi ra ed Ama ed ñgaran nen Cristo, intapew da so saray lima da ed sikara, tan inkuan da:",
                "3": "Dia ed ñgaran nen Jesu Cristo sika so ordinan ko a sakey a sacerdote (odino no sikato so sakey a managbañgat), ordinan taka a sakey a managbañgat, a mañgipulong na pambabawi tan pamaandi na saray kasalanan ed panamegley nen Jesu Cristo, dia ed panamegley na pansiansia ed pananisia ed ñgaran to ya anga ed sampot. Amen.",
                "4": "Tan unong na saya a kanengneñgan inordinan da so saray sacerdote tan saray managbañgat, unong ed palabo tan tawag na Dios ed saray totoo; tan sikara so inordinan da ed pakapanyari na Espiritu Santo, a wala ed sikara."
            },
            "4": {
                "1": "Say kanengneñgan na saray elders tan saray sacerdote ed pañgisaklang da ed laman tan dala nen Cristo ed simbaan; saya so insaklang da unong ed gangan nen Cristo; lapu ed ontan amta mi a saya a kanengneñgan so tua; tan say elder odino sacerdote onia so impañgisaklang to—",
                "2": "Tan sikara so ontalimukor kaiba so saray wala ed dalem na simbaan, tan mikasi ira ed Ama ed ñgaran nen Cristo, a mankuan:",
                "3": "O Dios, say Andi-Angaan ya Ama, kerewen mi ed sikayo ed ñgaran na Anak yo, si Jesu Cristo, a bendicionan tan pasantoen so saya a tinapay ya onkana ed saray kamarerua na amin a mañgan ed saya; pian sikara so mañgan a pakanodnunotan ed laman na Anak yo, tan tasian da ed sikayo, O Dios, say Andi-Angaan ya Ama, a mabulos so linawa ra a mañgako ed sikara a dili na ñgaran na Anak yo, tan sikato so lawas a nunoten da, tan sumpalen da so saray gangan to ya initer to ed sikara, pian lawas wala so Espiritu to a miayam ed sikara. Amen."
            },
            "5": {
                "1": "Say kanengneñgan na pañgisaklang na alak—Nia, inala ra so kupa, tan inkuan da:",
                "2": "O Dios, say Andi-Angaan ya Ama, kerewen mi ed sikayo, ed ñgaran na Anak yo, si Jesu Cristo, a bendicionan tan pasantoen so saya ya alak ya onkana ed saray kamarerua na amin ya oninum ed saya, pian gawaen da so saya a pakanodnunotan ed dala na Anak yo, a saya so tinmerter lapu ed sikara; pian tasian da ed sikayo, O Dios, say Andi-Angaan ya Ama, pian sikato so lawas a nunoten da, pian lawas wala so Espiritu to a miayam ed sikara. Amen."
            },
            "6": {
                "1": "Tan natan mansalita ak nipaakar ed biniag. Nia, saray elders, sacerdote, tan managbañgat so abiniagan; tan sikara so ag abiniagan likud no sikara so añgiter na buñga ya ontukoy ed pankanepegan da ed saya.",
                "2": "Ni say sikara so añgawat na siopaman ed biniag likud no sikara so dinmago ya awalaan na maermen a puso tan mambabawi ya espiritu, tan tinasian da ed simbaan a sikara so matua a nambabawi ed amin a kasalanan da.",
                "3": "Tan angapo so naawat ed biniag likud no akoen da ed inkasikara so ñgaran nen Cristo, ya awalaan ira na mabiskeg a gagala a manlingkor ed sikato ya anga ed kasampotan.",
                "4": "Tan kayari a sikara so naawat ed biniag, tan sikara so naawit tan alinisan ed pakapanyari na Espiritu Santo, sikara so nibilang ed limog na saray totoo na simbaan nen Cristo; tan saray kañgaranan da so inala, pian sikara so nunoten tan bayuboan na saray maong a salita na Dios, pian sikara so mansiansia ed duga a dalan, tan sikara so pagnayonen ya andi-tonda a sibabantay ed pikakasi, a manmatalek labat ira ed saray matunong a kakagawa nen Cristo, a sikato so akangawa tan manañgisumpal ed pananisia ra.",
                "5": "Tan say simbaan mabetbet so pantitipon da, a manayuno tan mampikasi, tan mitungtong ed sakey tan sakey nipaakar ed pankaabigan na saray kamarerua ra.",
                "6": "Tan sikara so mabetbet a mantitipon a mañgan na tinapay tan alak, a pakanodnunotan ed Katawan a Jesus.",
                "7": "Tan sikara so malet a nanimaton pian angapo so kasalanan ed limog da; tan siopaman a narumog a mangagawa na kasalanan, tan talora a tasi na simbaan so mantasi ed sikara ed arap na saray elders, tan no sikara so ag nambabawi, tan ag mampatua, say kañgaranan da so ekalen ed listaan, tan sikara so ag la nibilang ed limog na saray totoo nen Cristo.",
                "8": "Balet no panon kabetbet so pambabawi ra tan ikerew da na pirdona, tekep na petepeteg a gagala, sikara so napirdona.",
                "9": "Tan dia ed saray pantitipon da saya so gagawaen da unong ed kanengneñgan na saray kimey na Espiritu, tan say pakapanyari na Espiritu Santo; lapu ed say pakapanyari na Espiritu Santo so añgiwanwan ed sikara a mampulong, odino mambilin, odino mampikasi, odino onkerew, odino mancancion, iñgen saya so agawa."
            },
            "7": {
                "1": "Tan natan siak, Moroni, isulat ko so daiset ed saray salita nen amak a Mormon, ya imbalikas to nipaakar ed pananisia, ilalo, tan panañgasi; tan dia ed onia a kanengneñgan so impansalita to ed saray totoo, unong ed impañgibañgat to ed sikara ed dalem na sinagoga ya impaalagey da ed pasen a panagpikasian.",
                "2": "Tan natan siak, Mormon, mansalita ak ed sikayo, inararok a kaagian; tan lapu ed gracia na Dios Ama, tan say Katawan tayo a Jesu Cristo, tan say masanto a linawa to, lapu ed palabo na impantawag to ed siak, a siak so naabuloyan a mansalita ed sikayo ed saya a panaon.",
                "3": "Dia ed onia, mansalita ak ed sikayo a miembro na simbaan, sikayo a matoluk a mananumbok nen Cristo, tan akagamor na magenap ya ilalo a lapu ed saya nayarian yo so onloob ed painawaan na Katawan, manlapu ed saya a panaon ya anga ed arapen a sikayo so mipainawa ed sikato ed tawen.",
                "4": "Tan natan kaagian ko, naimanok so saraya a beñgatla ed sikayo makaseñgeg ed mareen a kurang yo ed limog na saray anak na totoo.",
                "5": "Lapu ed anunotan ko so salita na Dios a nankuan a dia ed saray kimey da sikara so nakabatan yo; tan no saray kimey da so maong, dia ed ontan sikara so maong met.",
                "6": "Tan nia, inkuan na Dios a say sakey a too no sikato so mauges, ag to nayarian a gawaen so beñgatla a maong; tan no sikato so mañgisaklang na antokaman a bagat, odino mampikasi ed Dios, likud no gawaen to so saya ed matua a gagala angapo so gungona to.",
                "7": "Tan nia, saya so ag nibilang ed sikato ya onkana ed inkamatunong.",
                "8": "Tan nia, no say sakey a too no sikato so mauges a mañgiter na bagat, saya so gawaen to a sisosuknar; dia ed ontan saya so nibilang ed sikato a siñga lamlamang impagnayon to ed sikato so bagat; dia ed onia sikato so nibilang a mauges ed arap na Dios.",
                "9": "Tan siñga ontan met saya so nibilang a kaugesan ed sakey a too, no sikato so mampikasi tan angapo so peteg a gagala ed puso to; on, tan angapo so gungona to ed saya, lapu ed say Dios angapo so awaten to a siñga onia.",
                "10": "Dia ed onia, say sakey a too no sikato so mauges ag to nayarian a gawaen so sakey a maong; ni say sikato so makapañgiter na maong a bagat.",
                "11": "Tan nia, say ampait a subol ag to nayarian so mamapaway na maong a danum; ni say maong a subol ag to nayarian so mamapaway na ampait a danum; dia ed ontan, say sakey a too ya aripen na demonyo ag to nayarian so ontumbok ed si Cristo; tan no tumboken to si Cristo ag to nayarian so manmaliw ya aripen na demonyo.",
                "12": "Dia ed ontan, amin a beñgatla a maong so manlalapu ed Dios, tan saman so mauges so manlalapu ed demonyo; lapu ed say demonyo so kabusol na Dios, tan sikato so andi-tonda a milalaban ed sikato, tan mambabaga tan mañgaayat ed pankasalanan, tan mangagawa na mauges ya andi-tonda.",
                "13": "Balet nia, saman so manlalapu ed Dios so mambabaga tan mañgaayat a mangawa na maong ya andi-tonda; dia ed ontan, balang sakey a beñgatla a mambabaga tan mañgaayat a mangawa na maong, tan mañgaro ed Dios, tan manlingkor ed sikato, so tanguyor a nanlapu ed Dios.",
                "14": "Dia ed ontan, deñgel kayo, inarok a kaagian, pian ag yo ibaga a saman so mauges a saya so nanlapu ed Dios, odino saman so maong tan nanlapu ed Dios a saya so nanlapu ed demonyo.",
                "15": "Tan nia, kaagian ko, niiter ed sikayo so panañgibiig, pian nakabatan yo so maong ed mauges; tan say dalan na panañgibiig so malinew, pian nakabatan yo ed nagnap a pikakabat, a siñga unong ed liwawa na agew no ipareng ed biluñget na labi.",
                "16": "Tan nia, say Espiritu nen Cristo so niiter ed balang sakey a too, pian nibiig to so maong ed mauges; dia ed ontan, ipanengneng ko ed sikayo so dalan na panagtutol; tan balang sakey a beñgatla a mambaga a mangawa na maong, tan mankuyong a manisia ed si Cristo, sikato so imbaki ed pakapanyari tan palabo nen Cristo; dia ed ontan nakabatan yo komon dia ed nagnap a pikakabat a saya so nanlapu ed Dios.",
                "17": "Balet antokaman a beñgatla a mañguyong ed too a mangawa na mauges, tan ag manisia ed si Cristo, tan sikato so iburi to, tan ag manlingkor ed Dios, dia ed ontan nakabatan yo komon ed nagnap a pikakabat a saya so nanlapu ed demonyo; tan dia ed onia a kanengneñgan so panagkimey na demonyo, lapu ed angapo so too a kuyoñgen to a mangawa na maong, andi, angapo so angan sakey; ni saray angeles to; ni saray impaoleyan da so inkasikara ed sikato.",
                "18": "Tan natan, kaagian ko, nanenengneng ko ya amta yo so liwawa ya agamilen yo ed pantutol, a saya a liwawa so liwawa nen Cristo, manseet kayo pian ag kayo mañgokom ed andi-katunoñgan; lapu ed saman lamlamang a panañgokom sikayo met so naokom.",
                "19": "Dia ed ontan, mapeget a kerewen ko ed sikayo, kaagian, a panseetan yo ya anapen so liwawa nen Cristo pian komon nakabatan yo so maong ed mauges; tan no ombemben kayo ed balang sakey a maong a beñgatla, tan saya so ag yo balawen, petepeteg a manmaliw kayo ya anak nen Cristo.",
                "20": "Tan natan, kaagian ko, panon a nayarian yo so ombemben ed balang sakey a maong a beñgatla?",
                "21": "Tan natan onla ak ed saman so pananisia, a saya so inkuan ko a salitaen ko; tan ibagak ed sikayo so dalan no iner nayari kayo ya ompeket ed balang sakey a maong a beñgatla.",
                "22": "Tan nia, say Dios lapu ed kabat to so amin a beñgatla, lapu ed sikato so nanlapu ed andi-angaan ya anga ed andi-angaan, nia, imbaki to so saray angeles a mantalima ed saray anak na totoo, pian iparungtal da so nipaakar ed isabi nen Cristo; tan dia ed si Cristo onsabi so balang sakey a maong a beñgatla.",
                "23": "Tan say Dios imparungtal to met la ed saray profeta, ed dili a sañgi to, a si Cristo so onsabi.",
                "24": "Tan nia, wala so nanduroma a pamaakaran ya impañgipanengneng to na saray beñgatla ed saray anak na totoo, a saraya so maong; tan amin a beñgatla a maong so nanlapu ed si Cristo; odino andi saray totoo sikara so nigapol, tan angapo so maong a beñgatla ya onsabi ed sikara.",
                "25": "Dia ed ontan, ed panamegley na panagtalima na saray angeles, tan ed balang sakey a salita a manlalapu ed sañgi na Dios, saray totoo ginapoan da so manisia ed si Cristo; tan lapu ed pananisia, binmemben ira ed balang sakey a maong a beñgatla; tan onia so agawa anga ed insabi nen Cristo.",
                "26": "Tan kayari na insabi to saray totoo so nilaban lapu ed pananisia ed ñgaran to; tan dia ed pananisia, sikara so nanmaliw ya anak na Dios. Tan peteg a si Cristo so mabilay lawas imbalikas to so saraya a salita ed kaamaan tayo, a nankuan: Antokaman a beñgatla a kerewen yo ed Ama dia ed ñgaran ko, no saya so maong, dia ed pananisia a saya so sisiaen yo a naawat yo, nia, saya so nagawa ed sikayo.",
                "27": "Dia ed ontan, inararok a kaagian, tinmonda la so saray milagro lapu ed tinmukutok la ed tawen si Cristo, tan sikato la so inmirong ed nikawanan a lima na Dios, pian kerewen to ed Ama so saray pankatunoñgan na panañgasi ya initer to ed saray anak na totoo?",
                "28": "Lapu ed sikato so inmebat ed saray sampot na gangan, tan kayarianen to so amin a wala so pananisia ra ed sikato; tan saraman so wala so pananisia ra ed sikato so ompeket ed balang sakey a maong a beñgatla; dia ed ontan sikato so añgiapireng ed pankaabigan na saray anak na totoo; tan sikato so andi-angaan a manaayam ed saray katawenan.",
                "29": "Tan lapu ed saya so ginawa to, inararok a kaagian, tinmonda la so saray milagro? Nia ikuan ed sikayo, Andi; ni saray angeles so tinmonda a mantatalima ed anak na saray totoo.",
                "30": "Tan nia, sikara so wala ed silong na oley to, a mantalima unong ed salita na gangan to, ya ipapanengneng da ed inkasikara a sikara so mabiskeg ed pananisia, tan ag-nagiing a kanunotan ed amin a kanengneñgan na inkadios.",
                "31": "Tan say susumpalen na pulong da so say pantawag ed saray totoo a mambabawi, tan sumpalen tan gawaen da so kimey ed paknaan na Ama, a ginawa to ed saray anak na totoo, pian niparaan so dalan ed limog na saray anak na totoo, dia ed pañgibawag da ed saray salita nen Cristo ed saray apili ya igangan na Katawan, pian sikara so mampaneknek ed sikato.",
                "32": "Tan dia ed pangawa ed saya, say Katawan a Dios ipaparaan to so dalan pian say nakdaan ed saray totoo so nawalaan na pananisia ed Cristo, pian say Espiritu Santo so nawalaan na pasen ed dalem na saray puso ra, unong ed pakapanyari to nia; tan unong ed saya a kanengneñgan sumpalen na Ama, so saray paknaan a ginawa to ed saray anak na totoo.",
                "33": "Tan si Cristo inkuan to: No wala so pananisia yo ed siak nawalaan kayo na pakapanyari a mangawa na antokaman a beñgatla a manepeg ed siak.",
                "34": "Tan inkuan to: Mambabawi kayo ya amin a totoo ed dalin, tan ondago kayo ed siak, tan mampabiniag kayo ed ñgaran ko, tan nawalaan kayo na pananisia ed siak, pian komon sikayo so nilaban.",
                "35": "Tan natan, inararok a kaagian, no onia so kipapasen na saraya a beñgatla so tua unong ed sinalitak ed sikayo, tan say Dios ipanengneng to ed sikayo, ed pakapanyari tan baleg a gloria ed sampot na agew, a saraya so tua, tan sano saraya so tua tinmonda la so agew na saray milagro?",
                "36": "Odino saray angeles tinmonda la ra a mampapanengneng ed saray anak na totoo? Odino binabawi to la so pakapanyari na Espiritu Santo ed sikara? Odino gawaen to kasi, anga ed say panaon so mansampot, odino say dalin so wala ni, odino wala ni kasi so sakey a too ed tapew to nia so nilaban?",
                "37": "Nia ikuan ko ed sikayo, Andi; lapu ed pananisia kanian say milagro so nagagawa; tan lapu ed pananisia kanian saray angeles so ompapanengneng tan mantalima ed saray totoo; dia ed ontan, no saraya a beñgatla so tinmonda abagey so saray anak na totoo, tan saya so lapu ed ag-pananisia, tan amin angapo so kana to.",
                "38": "Tan angapo so too a nilaban, unong ed saray salita nen Cristo, likud no sikara so nawalaan na pananisia ed ñgaran to; dia ed ontan, no saraya a beñgatla so tinmonda, sirin tinmonda met la so pananisia; tan makapataktakot so kipapasen na too, tan sikara so siñga angapo so inkarundon ya agawa.",
                "39": "Balet nia, inararok a kaagian, naimanok so saray magmaong a beñgatla ed sikayo, lapu ed nalmoan ko a wala so pananisia ed si Cristo lapu ed inkaolimek yo; tan no angapo so pananisia yo ed sikato sirin ag kayo manepeg a nibilang ed limog na saray totoo na simbaan to.",
                "40": "Tan lamet, inararok a kaagian, mansalita ak ed sikayo nipaakar ed ilalo. Panon a narapat yo so pananisia, likud no wala so ilalo yo?",
                "41": "Tan anto so panilaloan yo? Nia ikuan ko ed sikayo a nepeg nawalaan kayo na ilalo ed panamegley na bagat nen Cristo a pamaandi na kasalanan tan say pakapanyari na kioli to ed bilay, ya onoli ed bilay ya andi-angaan, tan saya lapu ed pananisia yo ed sikato unong ed sipan.",
                "42": "Dia ed ontan, no say sakey a too wala so pananisia to nakaukolan a wala so ilalo to; tan no angapo so pananisia angapo so ilalo.",
                "43": "Tan lamet, nia ikuan ko ed sikayo siopaman ag nawalaan na pananisia tan ilalo, likud no sikato so maolimek, tan mapaabeba ed puso.",
                "44": "Lapu ed no ontan, say pananisia tan ilalo to so andi kakanaan, angapo so nayari a naawat ed arap na Dios, likud ed saray maolimek tan mapaabeba ed puso; tan no say sakey a too so maolimek tan mapaabeba ed puso, tan mañgipatua ed pakapanyari na Espiritu Santo a si Jesus sikato si Cristo, nakaukolan sirin a wala so panañgasi to; tan no angapo so panañgasi to sikato so andi-kana; dia ed ontan nakaukolan a sikato so nawalaan na panañgasi.",
                "45": "Tan say panañgasi andukey so panañgitepel to, tan mapañgasi, tan aliwa a maibeg, tan ag mapaatagey, ag to anapen so kaabigan to a dili, aliwa a mainomay a nasugsogan, ag mannunot na mauges, tan ag mangayaga ed kasalanan balet mangayaga ed katuaan, itepel to so amin a beñgatla, manisia ed amin a beñgatla, manilalo ed amin a beñgatla, mansiansia ed amin a beñgatla.",
                "46": "Dia ed ontan, inararok a kaagian, no angapo so panañgasi yo, angapo so kakanaan yo, lapu ed say panañgasi ag nayari ya onkulang. Dia ed ontan, peket kayo ed panañgasi, a saya so sankamakanaan ed amin, tan amin a beñgatla onkulang—",
                "47": "Balet say panañgasi so dalisay ya aro nen Cristo, tan saya so mansiansia ed ando la ya ando; tan siopaman a narumog a mankayarian ed saya ed sampot ya agew, saya so maabig ed sikato.",
                "48": "Dia ed ontan, inararok a kaagian, mampikasi kayo ed Ama ed amin a biskeg na puso yo, pian komon sikayo so napano na saya ya aro, a saya so mañgiter ed amin a matua a mananumbok ed Anak to, a si Jesu Cristo; pian komon sikayo so manmaliw ya anak na Dios; pian sano sikato so ompanengneng manmaliw tayo a siñga sikato, tan sikato so nanengneng tayo unong ed inkasikato; pian komon niiter ed sikatayo so saya ya ilalo; pian komon sikatayo so napadalisay unong a sikato so dalisay. Amen."
            },
            "8": {
                "1": "Sakey a sulat nen amak a Mormon, ya insulat to ed siak, Moroni; tan saya so insulat to ed siak nen kayari ya atawag ak ed panagpulong. Tan onia so insulat to ed siak, ya inkuan to:",
                "2": "Inararok ya anak ko, Moroni, maliket ak a maong a say Katawan Jesu Cristo so sinonunot ed sika, tan sika so tinawag to ed panagpulong to, tan dia ed masanto a kimey to.",
                "3": "Sinonunot ak lawas ed sika ed saray pikakasik, tan andi-tonda a mampipikasi ed Dios Ama ed ñgaran na Masanto ya Anak to, si Jesus, a dia ed sikato, ed andi-angaan a kaabigan tan gracia to, a sika so pagnayonen to a pansiansiaen ed pananisia ed ñgaran to ya anga ed sampot.",
                "4": "Tan natan, anak ko, mansalita ak ed sika nipaakar ed saman so akapaermen ed siak a maong; tan apaermen ak lapu ed saray baliñgaan a linmesa ed limog yo.",
                "5": "Tan, no akabatan ko so katuaan, wala so baliñgaan ed limog yo nipaakar ed biniag na saray ankekelag ya anak yo.",
                "6": "Tan natan, anak ko, pilalek ko a nepeg a mankimey ka a siseseet, pian saya a baleg a liñgo so naekal ed limog yo; tan, lapu ed saya a gagala siak so nansulat ed saya a sulat.",
                "7": "Tan tampol kayari ya akabatan ko so saraya a beñgatla ed sikayo intepet ko ed Katawan so nipaakar ed saya a pamaakaran. Tan say salita na Katawan so sinmabi ed siak ed panamegley na pakapanyari na Espiritu Santo, a nankuan:",
                "8": "Deñgel yo so saray salita nen Cristo, a Mananundon yo, say Katawan yo tan Dios yo. Nia, linma ak ed mundo ya ag mantawag ed saray matunong no ag saray makasalanan a mambabawi; saray angapo so sakit da ag da nakaukolan so managtambal, balet saraman so wala so sakit; dia ed ontan, saray ankekelag ya ugogaw so nagnap, lapu ed ag da ni nayarian so mangawa na kasalanan; dia ed ontan say ayew ed si Adan so naekal ed sikara lapu ed siak, kanian angapo so pakapanyari to ed sikara; tan say gangan na panaggalsim so naekal la lapu ed siak.",
                "9": "Tan dia ed onia a kanengneñgan so impañgipanengneng na Espiritu Santo ed saray salita na Dios ed siak; dia ed ontan, inararok ya anak ko, kabat ko a sakey a mareen a panlodlurey ed arap na Dios, so maminiag ed saray ankekelag ya ugogaw.",
                "10": "Nia ikuan ko ed sika a saya so ibañgat mo—say pambabawi tan biniag mo onkana ed saray wala so eebatan da tan saray nayarian da la so mangawa na kasalanan; on, ibañgat mo ed saray ateng a sikara so nakaukolan a mambabawi tan pabiniagan, tan mampaabeba ra ed inkasikara a siñga saray ankekelag ya ugogaw, tan sikara ya amin so nilaban a kaiba ra so saray ankekelag ya anak da.",
                "11": "Tan saray ankekelag ya anak da ag da nakaukolan so mambabawi, ni say biniag. Nia, say biniag so onkana ed pambabawi ed panumpal na saray gangan nipaakar ed pamaandi na saray kasalanan.",
                "12": "Balet saray ankekelag ya ugogaw so mambibilay ed si Cristo, angan nanlapu la ed inletneg na mundo; no andi, say Dios so sakey a Dios a wala so lalabien to, tan ontan met sakey a manañguman a Dios, tan manañgibiig na saray totoo; tan pigara la so karakel na saray ankekelag ya ugogaw so inaatey ya ag abiniagan!",
                "13": "Dia ed ontan, no saray ankekelag ya ugogaw so ag nilaban no angapo so biniag, saraya so linma la ed andi-angaan ya infierno.",
                "14": "Nia ikuan ko ed sikayo, siopaman so mañgipasen a saray ankekelag ya ugogaw so nakaukolan da so biniag sikato so wala ed sankapaitan a kipapasen tan wala ed balor na kasalanan; tan sikato so ag awalaan na pananisia, ilalo, odino panañgasi; dia ed ontan, no sikato so nataksing legan a wala ed sikato so saya a kanunotan, sikato so nakaukolan a napelag ed infierno.",
                "15": "Tan agay la a makapataktakot a karelmeñgan so pañgipasen a say Dios ilaban to so sakey ya ogaw lapu ed biniag, tan saman so sakey nakaukolan ya ompatey lapu ed sikato so ag abiniagan.",
                "16": "Abagey la so saraman so mampikewet ed saray dalan na Katawan ed onia a kanengneñgan, lapu ed sikara so nabalang likud no sikara so mambabawi. Nia, siak so mansalita ya awalaan na kasil na linawa, niiter ed siak so pakaoley a nanlapu ed Dios; tan ag ko takotan no anto so nagawaan na sakey too, lapu ed say nagnap ya aro ipulisay to ya amin so takot.",
                "17": "Tan siak so napno na panañgasi, a saya so andi-angaan ya aro; dia ed ontan, amin ya ugogaw so nampapara ed siak; dia ed ontan, inarok so saray ankekelag ya ugogaw ed nagnap ya aro; sikara ya amin so nampapara tan minanabang ed kilalaban.",
                "18": "Tan kabat ko a say Dios so aliwa a sakey a Dios a wala so lalabien to, ni say manañguman a pinalsa, balet sikato so ag-mañguman manlapu ed amin ya andi-angaan anga ed amin ya andi-angaan.",
                "19": "Saray ankekelag ya ugogaw ag da nayarian so mambabawi; dia ed ontan, sakey a makapataktakot a karelmeñgan so pañgiburi ed dalisay a panañgasi na Dios ed sikara, lapu ed sikara ya amin so mabilay ed sikato makaseñgeg ed panañgasi to.",
                "20": "Tan siopaman so mañgikuan a saray ankekelag ya ugogaw nakaukolan da so biniag iboburi to so panañgasi nen Cristo, tan ipapasen to ya andi-kana so saman so bagat to a pamaandi na kasalanan tan say pakapanyari na pananundon to.",
                "21": "Abagey la so saray onia, lapu ed wala ra ed kaatapan na patey, infierno, tan andi-angaan a kairapan. Saya so salitaen ko ya andi-talaw; say Dios so añgigangan ed siak. Deñgel yo so saraya tan manisia kayo, odino sikara so ontalindeg sumpa ed sikayo ed yuroñgan na panañgokoman nen Cristo.",
                "22": "Tan nia amin ya ankekelag ya ugogaw so mabilay ed si Cristo, tan ontan met amin na saraman so angapo so gangan ed sikara. Lapu ed say pakapanyari na inkarundon so onsabi ed amin ya angapo so gangan ed sikara; dia ed ontan, saman so ag atutolan, odino saman so wala ed silong na ag atutolan, ag nayari a mambabawi; tan dia ed siñga saraya say biniag so angapo so kana to—",
                "23": "Balet sakey a panlodlurey ed arap na Dios, so pañgiburi ed panañgasi nen Cristo, tan say pakapanyari na Masanto ya Espiritu to, tan say panmatalek ed saray inatey a kimey.",
                "24": "Nia, anak ko, saya a beñgatla so ag nepeg ya onia; lapu ed say pambabawi so wala ed saraman so wala ed silong na katutolan tan silong na ayew na isumlang ed gangan.",
                "25": "Tan saray unaan a buñga na pambabawi so say biniag; tan say biniag onsabi ed panamegley na pananisia onkana ed pakasumpal na saray gangan; tan say pakasumpal na saray gangan awiten to so pamaandi na saray kasalanan;",
                "26": "Tan say pamaandi na saray kasalanan so mañgawit na inkaolimek, tan panagpaabeba na puso; tan lapu ed inkaolimek tan panagpaabeba na puso onsabi so dalaw na Espiritu Santo, a saya a Managligliwa a mamano na ilalo tan nagnap ya aro, a saya ya aro so mansiansia ed panamegley na seet ed pikakasi, anga ed say kasampotan so onsabi, sano amin a sasantos so miayam ed Dios.",
                "27": "Nia, anak ko, mansulat ak lamet ed sika no ag ak ni ompaway sumpa ed saray Lamanite. Nia, say kinon na saya a bansa, odino saray totoo na Nephite, pinaneknekan to so inkaderal da likud no sikara so mambabawi.",
                "28": "Mampikasi ka onkana ed sikara, anak ko, pian onsabi komon ed sikara so pambabawi. Balet nia, mapaga ak ag la piga a say Espiritu so tinmonda la a mimiayam ed sikara; tan dia ed kabiañgan na saya a dalin pampilpilalekan da met so pañgerep ed pakapanyari tan pakaoley a manlalapu ed Dios; tan iboburi ra so Espiritu Santo.",
                "29": "Tan kayari ya ag da inawat so ontan la a kinabaleg na pikakabat, anak ko, ag la mabayag sikara so ompatey, ed pakasumpal na saray profesiya ya imbalikas na saray profeta, ontan met ed saray salita na dili a Manañgilaban tayo.",
                "30": "Mampatanir ak la, anak ko, anga ed mansulat ak lamet ed sika, odino anga ed pakapannengneng ta lamet. Amen."
            },
            "9": {
                "intro": "Say komadua a sulat nen Mormon ed say laki ya anak to a Moroni.",
                "1": "Inararok ya anak ko, nansulat ak ed sika lamet pian komon nakabatan mo a mabilay ak ni; balet nansulat ak ed sika nipaakar ed sakey a makapaermen.",
                "2": "Tan nia, makapaermen so impibakal ko ed saray Lamanite, a dia ed saya ag kami tinmaluna; tan si Archeantus so inatey ed panamegley na espada, tan ontan met nen Luram tan Emron; on, tan dakel so atigway ed bilang na saray apili-pili a totoo mi.",
                "3": "Tan natan nia, anak ko, mapaga ak ag la piga saray Lamanite deralen da so saya a totoo; lapu ed sikara so ag mambabawi, tan si Satanas pagagalawen to ra ya andi-tonda ya onsanok so sakey tan sakey.",
                "4": "Nia, siak so mansasagpot ed sikara ya andi-tonda; tan sano salitaen ko so salita na Dios ed makdem a pananalita sikara so ongiwgiw tan onsanok sumpa ed siak; tan no anlemek so pañgibagak paaweten da so saray puso ra sumpa ed saya; lapu ed onia, mapaga ak ag la piga say Espiritu na Katawan so tinmonda la a mimiayam ed sikara.",
                "5": "Tan mapalalo so sanok da a dia ed pakanengneng ko angapo so takot da ed patey; tan abalang da la so panañgaro ra, ed balang sakey tan sakey; tan napgaan ira ed dala tan andi-tonda a kibabales.",
                "6": "Tan natan, inararok ya anak ko, manwari ya ontan la so inkaawet da, mankimey ta a siseseet; tan no ontonda ta a mankimey, naawit ta ed silong na katutolan; lapu ed wala so kimey a nepeg ta a sumpalen legan a wala ta ni ed saya a tabernaculo a dalin, pian natalo ta so kabusol na amin a matunong, tan mampainawa so kamarerua ta ed panarian na Dios.",
                "7": "Tan natan nansulat ak nipaakar ed paniirap na saraya a totoo. Tan unong ed pikakabat a naawat ko a nanlapu ed si Amoron, nia, saray Lamanite dakel so saray adakep da, ya inala ra nanlapu ed tori na Sherrizah; tan wala so saray lalaki, bibii, tan ugogaw.",
                "8": "Tan saray asawa a lalaki tan kaamaan na saraman so bibii tan ugogaw so pinapatey da; tan ipapakan da ed saraya a bibii so laman na saray asawa ra a lalaki, tan saray ugogaw ed saray laman na kaamaan da; tan angapo so danum, likud ed daiset labat, so iiter da ed sikara.",
                "9": "Tan manwari ya onia a baleg a karumsisan na saray Lamanite, ag to ni apalabsanan so saray totoo tayo ed Moriantum. Tan nia, dakel ed saray bibii ya anak na saray Lamanite so inala ra a dinakep; tan kayari ra a naala ed sikara so saman so pinabli tan sankablian ed amin a beñgatla, a saya so kalinisan tan kagalañgan—",
                "10": "Tan kayari ra a ginawa so saya a beñgatla, sikara so pinatey da ed sankaruksaan a kanengneñgan, a pinairapan da ra ed laman ya anga ed sikara so inatey; tan kayari ra a ginawa so saya, kinan da so saray laman da a siñga saray monanakap, lapu ed awet na saray puso ra; tan saya so gagawaen da a tanda na sebeg da.",
                "11": "O inararok ya anak ko, panon a saray totoo a siñga saraya, ya angapo so inkabañgat da—",
                "12": "(Tan pigpigara a taon ni labat so linmabas, tan sikara so maong ya inkabañgat tan makaparuyo a totoo)",
                "13": "Balet O anak ko, panon so saray totoo a siñga saraya, a say panliketan da wala ed baleg a karumsisan—",
                "14": "Panon a nailaloan tayo a say Dios pukpokan to so lima to ed pañgokom to sumpa ed sikatayo?",
                "15": "Nia, say pusok mannañgis: Abagey la so saya a totoo. Paway ka la a mañgokom, O Dios, tan saniban mo so saray kasalanan da, tan karelmeñgan da, tan karumsisan da ed arap na lupam!",
                "16": "Tan lamet, anak ko, dakel so saray balo a bibii tan saray bibii ya anak da a tinmilak ed Sherrizah; tan say kabiañgan na saray tagano ya ag la inawit na saray Lamanite, nia, saray ñgayew nen Zenephi so inawit da ya intaynan, tan pinaulyan da ra a manaakar-akar no iner so pakarumogan da na naakan; tan dakel ed saray akokulaw so naandian na liknaan ed dalan tan sikara so inaatey.",
                "17": "Tan say ñgayew a kaibak so makapoy; tan say ñgayew na saray Lamanite so wala ed baetan na Sherrizah tan siak; tan no kaonoñgan karakel so saray binmatik ed ñgayew nen Aaron sikara so naplag ed makapataktakot a panagdusa ra.",
                "18": "O say karelmeñgan na saray totook! Dia ed sikara angapo so uksoy tan angapo so panañgasi. Nia, sakey ak labat a too, tan say biskeg ko so biskeg met labat na sakey a too, tan ag ko la nipasuot so saray gangan ko.",
                "19": "Tan sikara so nanmaliw a mabiskeg ed saray karelmeñgan da; tan nampapara ra a maruksa, ya angapo so iligyas da, ni matakken odino malangwer; tan panliketan da so amin a beñgatla likud labat ed saman so maong; tan say segsegang a liliknaen na saray bibii tan saray ugogaw ed amin a tapew na saya a dalin so pinalabsanan to ya amin so beñgatla; on, say dila ag to nayarian ya ibalikas, ni say nayari ya isulat.",
                "20": "Tan natan, anak ko, ag ko la tungtoñgen so saya a makapataktakot a kipapasen. Nia, kabat mo so karelmeñgan na saya a totoo; kabat mo ya angapo so principio ra, tan angapo la so pakalikna ra; tan say karelmeñgan da pinalabsanan da so saray Lamanite.",
                "21": "Nia, anak ko, ag ko ra nayarian ya iparungtal ed Dios ag la piga a siak so bakbaken to.",
                "22": "Balet nia, anak ko, sika so iparungtal ko ed Dios, tan manmatalek ak ed Cristo a sika so nilaban; tan mikasi ak ed Dios ya iligyas to so bilay mo, pian natasian mo so ipawil na saray totoo to ed sikato, odino say sigpot a kaderal da; lapu ed kabat ko a sikara so ompatey likud no sikara so mambabawi tan ompawil ira ed sikato.",
                "23": "Tan no sikara so ompatey saya so siñga agawa ed saray Jaredite, lapu ed kagustoan na linawa na saray puso ra, ya aanapen da so dala tan say kibabales.",
                "24": "Tan no bilang sikara so ompatey, kabat mi a dakel ed saray kaagian mi so sinmisian a tinmipon ed saray Lamanite, tan dakel ni so saray onsian met ed sikara; dia ed ontan, mansulat ka na pigara a beñgatla, no sika so nailigyas tan siak so ompatey tan ag taka la napinengneñgan; balet matalek ak a napinengneñgan taka ni ed magano a panaon; tan wala so saray masanto a kasulatan ya iawat ko ed sika.",
                "25": "Anak ko, manmaliw ka a matuor ed si Cristo; tan komon saray beñgatla ya insulat ko so ag mamaermen ed sika, a mañgidetdet ed sika ed patey; balet sika komon so ampayaen nen Cristo, tan saray nilikna to a kairapan tan say impatey to, tan say impañgipanengneng to ed laman to ed kaamaan tayo, tan say panañgasi to tan andukey a panañgitepel to, tan say ilalo ed gloria to tan ed say andi-angaan a bilay, so ilugan mo ed nunot mo dia ed ando la ya ando.",
                "26": "Tan say gracia komon na Dios Ama, a say trono to so wala ed tagey na saray katawenan, tan say Katawan tayo a Jesu Cristo, a sikato so manyodyurong ed nikawanan a lima na pakapanyari to, anga ed amin a beñgatla so manmaliw a wala ed pakaoley to, so niwala, tan kaolop mo komon ed ando la ya ando. Amen."
            },
            "10": {
                "1": "Natan siak, Moroni, isulat ko so antokaman a nanunotan ko a maong; tan mansulat ak ed saray kaagian ko, a Lamanite; tan labay ko a nakabatan da a masulok la ya apat a lasus tan duamplo a taon so linmabas nanlapu ed inkiiter na saray tanda ed isabi nen Cristo.",
                "2": "Tan ikapot ko la so saraya a kasulatan, kayari a mambalikas ak na pigara a salita dia ed pañgikerew ko ed sikayo.",
                "3": "Nia, kerewen ko ed sikayo sano nabasa yo so saraya a beñgatla, no saya so kakabatan ed Dios a saraya so nabasa yo, so nanunotan yo no panon so panañgasi na Katawan ed saray anak na totoo, manlapu ed impamalsa ed si Adan anga ed panaon a naawat yo so saraya a beñgatla, tan motektek yo so saraya ed saray puso yo.",
                "4": "Tan sano naawat yo so saraya a beñgatla, ikerew ko ed sikayo ya itepet yo ed Dios, say Andi-Angaan ya Ama, ed ñgaran nen Cristo, no saraya a beñgatla so aliwa a tua; tan no sikayo so onkerew ed matuor a puso, tekep na peteg a gagala, a walaan na pananisia ed si Cristo, ipanengneng to so katuaan ed sikayo, ed panamegley na pakapanyari na Espiritu Santo.",
                "5": "Tan dia ed pakapanyari na Espiritu Santo nakabatan yo so katuaan na amin a beñgatla.",
                "6": "Tan antokaman a beñgatla a maong so maptek tan tua; dia ed ontan, angapo so sakey a maong ya iburi to si Cristo, balet saya so birbiren to.",
                "7": "Tan nakabatan yo komon ya angapo la so arum, dia ed pakapanyari na Espiritu Santo; dia ed ontan kerewen ko ed sikayo ya ag yo iboburi so pakapanyari na Dios; tan sikato so mankikimey dia ed pakapanyari, unong ed pananisia na saray anak na totoo, a sikato met lamlamang natan tan nabuas, tan dia ed ando la ya ando.",
                "8": "Tan lamet, kerewen ko ed sikayo, kaagian ko, ya ag yo iboburi so saray palabo na Dios, tan saraya so dakel; tan saraya so manlalapu ed saksakey a Dios. Tan wala so nanduroma a pamaakaran a saraya a palabo so niiter natan; balet saksakey met lamlamang a Dios so mankikimey ed amin; tan saraya so niiter ed panamegley na panañgipalikna na Espiritu na Dios ed saray totoo, pian sikara so makagungona.",
                "9": "Tan nia, dia ed sakey iter na Espiritu na Dios, pian ibañgat to so salita na kakabatan;",
                "10": "Tan dia ed sananey, pian ibañgat to so salita na karonuñgan ed saman lamlamang ya Espiritu;",
                "11": "Tan dia ed sakey, say mapalalo a pananisia; tan dia ed sananey, say palabo na panagpaabig ed saman lamlamang ya Espiritu;",
                "12": "Tan lamet, dia ed sakey, pian sikato so makapankimey na saray makapakelaw a milagro;",
                "13": "Tan lamet, dia ed sananey, pian sikato so makapamprofesiya nipaakar ed amin a beñgatla;",
                "14": "Tan lamet, dia ed sakey, say pakanengneng ed saray angeles tan panagtalima na saray espiritu;",
                "15": "Tan lamet, dia ed sananey, say amin a kanengneñgan na salita;",
                "16": "Tan lamet, dia ed sananey, say panañgipatalus ed saray salita tan nanduroma a kanengneñgan na salita.",
                "17": "Tan saraya ya amin a palabo onsabi ed panamegley na Espiritu nen Cristo; tan saraya so onsabi ed balang sakey a too a pigapigara, unong ed linawa to.",
                "18": "Tan kerewen ko ed sikayo, inararok a kaagian, a nunoten yo a balang sakey a maong a palabo so manlapu ed Cristo.",
                "19": "Tan kerewen ko ed sikayo, inararok a kaagian, a nunoten yo a sikato lamlamang nen karoman, natan, tan dia ed ando la ya ando, tan saraya ya amin a palabo ya asalitak, a saraya so maespiritu, so kapiganman ag nayari a naandi, legan a say mundo so akatalindeg, likud labat ed ag-pananisia na saray anak na totoo.",
                "20": "Dia ed ontan, nakaukolan a wala so pananisia; tan no nakaukolan a wala so pananisia nakaukolan met a wala so ilalo; tan no nakaukolan a wala so ilalo nakaukolan met a wala so panañgasi.",
                "21": "Tan likud no wala ed sikayo so panañgasi kapiganman ag kayo nilaban ed panarian na Dios; ni say sikayo so nilaban ed panarian na Dios no angapo so pananisia yo; ni say nilaban kayo no angapo so ilalo yo.",
                "22": "Tan no angapo ed sikayo so ilalo sirin wala ed sikayo so kaermenan; tan say kaermenan onsabi makaseñgeg ed karelmeñgan.",
                "23": "Tan si Cristo petepeteg a nankuan ed kaamaan tayo: No wala so pananisia yo nagawaan yo so amin a beñgatla a manepeg ed siak.",
                "24": "Tan natan mansalita ak ed amin a sampot na dalin—a no onsabi so agew a say pakapanyari tan saray palabo na Dios so naandi ed limog yo, saya so makaseñgeg ed ag-pananisia.",
                "25": "Tan abagey so saray anak na totoo no saya so kipapasen; tan angapo la so mangagawa na maong ed limog yo, andi ni angan sakey. Tan no wala so sakey ed limog yo a mangagawa na maong, sikato so mankikimey dia ed pakapanyari tan saray palabo na Dios.",
                "26": "Tan abagey so saraman so mamaandi ed saraya a beñgatla tan sikara so ompatey, lapu ed sikara so ompatey ed saray kasalanan da, tan sikara so ag nilaban ed panarian na Dios; tan saya so salitaen ko unong ed saray salita nen Cristo, tan ag ak mantitila.",
                "27": "Tan kerewen ko ed sikayo a nunoten yo so saraya a beñgatla; lapu ed say panaon so masiglat ya onsabi pian nakabatan yo ya ag ak nantila, tan siak so nanengneng yo diman ed panagsalaysayan na Dios; tan say Katawan a Dios ikuan to ed sikayo: Ag ko kasi imbawag so saray salitak ed sikayo, a saraya so insulat na saya a too, a siñga sakey a manakis a nanlapu ed saray inaatey, on, angan siñga sakey a mansasalita a manlalapu ed sapok?",
                "28": "Ibawag ko ed sikayo so saraya a beñgatla pian nasumpal so saray profesiya. Tan nia, saraya so manlapu ed sañgi na angapo so angaan a Dios; tan say salita to so niesaes manlapu ed sakey a kailalakan anga ed sakey a kailalakan.",
                "29": "Tan say Dios ipanengneng to ed sikayo, a saman so insulat ko so tua.",
                "30": "Tan lamet kerewen ko ed sikayo a komon ondago kayo ed Cristo, tan ombemben kayo ed balang sakey a maong a palabo, tan ag yo didiwiten so saray mauges a palabo, odino say marutak a beñgatla.",
                "31": "Tan bañgon kayo, tan talindeg kayo manlapu ed sapok, O Jerusalem; on, tan isulong mo so marakep a kawes mo, O bii ya anak na Sion; tan paeletan mo so saray palpal mo tan paawang mo so saray ketegan mo ed ando la ya ando, pian sika komon la so ag nagewgew, pian saray paknaan na Andi-Angaan ya Ama a ginawa to ed sika, O kailalakan na Israel, so nasumpal.",
                "32": "On, ondago kayo ed Cristo, tan manmaliw kayo a nagnap ed sikato, tan iburi yo ed inkasikayo so amin ya aliwan makadios; tan no iburi yo ed inkasikayo so amin ya aliwan makadios, tan aroen yo so Dios ed amin a pakayari, kanunotan tan biskeg yo, dia ed ontan say gracia to so magenap ed sikayo, a dia ed gracia to sikayo komon so manmaliw a nagnap ed si Cristo; tan no dia ed gracia na Dios sikayo so manmaliw a nagnap ed si Cristo, ag yo nayarian ya iburi so pakapanyari na Dios.",
                "33": "Tan lamet, no sikayo dia ed gracia na Dios manmaliw kayo a nagnap ed si Cristo, tan ag yo iburi so pakapanyari to, dia ed ontan sikayo so napasanto ed si Cristo dia ed gracia na Dios, ed panamegley na interter na dala nen Cristo, a saya so kabiañgan ed paknaan na Ama onkana ed pamaandi na saray kasalanan yo, pian sikayo so manmaliw a masanto, ya angapo so mansa.",
                "34": "Tan natan mampatanir ak la ed amin. Magano ak la a mampainawa ed paraiso na Dios, anga ed say espirituk tan laman ko so mantipon lamet, tan siak so naawit a tinmaluna a binmeltang ed dagem, a miarapan ed sikayo ed makaruyo a salaysayan na makapanyari a Jehova, say Andi-Angaan ya Okom na saray mandapag a mabilay tan inatey. Amen."
            }
        }
    }
}