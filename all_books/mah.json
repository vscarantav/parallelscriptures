{
    "1-ne": {
        "meta": {
            "slug": "1-ne",
            "name": "Bok eo Kein Kajuon an Nipai",
            "chapterWord": "Jebta"
        },
        "chapters": {
            "1": {
                "intro": "Juon bwebwenato in Liai im kōrā eo pāleen Saraia, im ļōm̧aro emān nejin, etaer, (jino jān eo erūtto tata) Leman, Lemuel, Sam, im Nipai. Irooj ej kakkōl Liai n̄an diwōjļo̧k jān āneen Jerusalem, kōnke eaar kanaan n̄an armej ro kōn nana ko aer im raar kōņaan bōk mour eo an. Eaar bōk jilu raan in an etal n̄an āne jem̧aden ippān baam̧le eo an. Nipai ej etal ippān ļōm̧aro jein im ro̧o̧l n̄an āneen Jerusalem n̄an bōk ļo̧o̧k eo kōn riJu ro. Bwebwenato eo kōn en̄taan ko aer. Raar bōk kōrā ro nejin Ishmael n̄an pāleer. Raar bōk baam̧le ko aer im diwōjļo̧k n̄an āne jem̧aden. Aer en̄taan im jorrāān ilo āne jem̧aden. Iaļ eo raar ilo̧k ie. Raar itok n̄an dān ko reļļap. Ļōm̧aro jein Nipai raar jum̧ae e. Eaar kōlōļn̄o̧n̄ er, im jek juon wa. Raar ņa etan jikin eo Bun̄-pāļo̧k. Raar kijoone dān ko reļļap im tōprakļo̧k ilo āneen kallim̧ur, im men ko jet. Men in ij kōm̧m̧an ekkar n̄an bwebwenato eo an Nipai, ak ilo bar juon wāween ba, n̄a, Nipai, iaar je ļo̧o̧k in.",
                "1": "N̄a, Nipai, āinwōt ke iaar ļotak jān jema im jinō ro rem̧m̧an, kōn menin kar katakin eō jidik in ļo̧o̧k kōn aolep jeļā ko an Jema; im ālikin aō lo elōn̄ en̄taan ilo raan ko aō, mekarta, āinwōt ke iaar utiej ippān Irooj ilo raan ko aō, aaet, āinwōt eaar wōr aō jeļā kōn em̧m̧an im men ko rettino an Anij, kōn menin ij kōm̧m̧ane juon ļo̧o̧k in m̧akūtkūt ko aō ilo raan ko aō.",
                "2": "Aaet, ij kōm̧m̧ane juon ļo̧o̧k ilo kajin eo an jema, eo ekitbuuj jeļā ko an riJu im kajin eo an riIjipt.",
                "3": "Im ijeļā bwe ļo̧o̧k in ij kōm̧m̧ane em̧ool; im ij kōm̧m̧ane kōn peiū make; im ij kōm̧m̧ane ekkar n̄an jeļāļo̧kjeņ eo aō.",
                "4": "Bwe ālikin men kein, ilo jinoin kar iiō eo kein kajuon an Zedekaia, kiin̄ in Juda, (jema, Liai, āinwōt ke eaar jokwe ilo Jerusalem ilo aolep raan ko an); im ilo ejja iiō eo wōt eaar itok elōn̄ rikanaan, rej kanaan n̄an armej ro bwe rej aikuj ukeļo̧k, n̄e jaab jikin kwelo̧k in eļap Jerusalem aikuj naaj ko̧kkure.",
                "5": "Āindein ālikin men kein, jema, Liai, ke eaar ilo̧k in jar n̄an Irooj, aaet, em̧ool kōn aolepān būruōn, kōn armej ro an.",
                "6": "Im ālikin men kein ke eaar ilo̧k in jar n̄an Irooj, eaar itok juon jurōn kijeek im pād ioon juon dekā im̧aan; im eaar lo im ron̄ eļap; im kōn men ko eaar loi im ron̄jaki eaar wūdiddid im lōļn̄o̧n̄ eļap.",
                "7": "Im ālikin men kein ke eaar ro̧o̧lļo̧k n̄an m̧weo im̧ōn ilo Jerusalem, im eaar okjakļo̧k ioon an jikin kiki, eaar obrak kōn Jetōb im men ko eaar loi.",
                "8": "Im ke eaar obrak kōn jetōb, kar bōke ilo juon visōn, eo im eaar lo lan̄ ko repeļļo̧k, im eaar kile ke eaar lo Anij ej jijet ioon an tūroon, eobrak peļaakin kōn kitōltōl in jarlepju in enjeļ ro ilo wāweenļo̧k wōt al im wūjtak aer Anij.",
                "9": "Im ālikin men kein, eaar lo Juon ej wanlaļtak jān ilubwiljin lan̄, im eaar lo bwe an meram eaar ilōn̄inļo̧k eo an aļ ilo raelep.",
                "10": "Im eaar bar lo jon̄oulruo ro jet rej ļoor E, im aer meram eaar ļapļo̧k jān iju ko ilo mejatoto.",
                "11": "Im raar wanlaļtak im etal ioon mejān laļ; im eo m̧oktata eaar itok im jutak im̧aan jema, im leļo̧k n̄an e juon bok, im jiron̄ e bwe en kōnono jān e.",
                "12": "Im ālikin men kein, ke eaar kōnono jān e, eaar obrak kōn jitōbōn Irooj.",
                "13": "Im eaar kōnono ilo bok eo, im ba: Wo, wo, n̄an Jerusalem, bwe iaar lo mennin jōjō ko an! Aaet, im elōn̄ men jema eaar kōnono ilo bok eo kōn Jerusalem—bwe enaaj kar ko̧kkure im armej ro ie; elōn̄ renaaj mej kōn jāje, im naaj bōk elōn̄ n̄an kōm̧akoko ilo Babilon.",
                "14": "Im ālikin men kein, ke jema eaar kōnono ilo bok eo im lo elōn̄ men ko reļļap im rekabwilōn̄lōn̄, eaar lam̧ōj elōn̄ men ko n̄an Irooj; āinwōt in: Reļļap im rekabwilōn̄lōn̄ jerbal ko am̧, O Irooj Anij ekajoor otem kajoor! Tūroon eo am̧ eutiej ilo lan̄ ko, im am̧ kajoor, im em̧m̧an, im tūriam̧o; rej ilōn̄ in ro otemjej ioon laļ; im kōnke kwo tūriam̧o, kwōj jamin kōtļo̧k bwe ro rej itok n̄an eok ren jako!",
                "15": "Im ilo wāween in kar kajin eo an jema ilo wūjtake an Anij, bwe an eaar lan̄lōn̄, im aolepān būruōn eaar obrak, kōn men ko eaar loi, aaet ko Irooj eaar kwaļo̧k n̄an e.",
                "16": "Im kiiō n̄a, Nipai, ijjab kōm̧m̧an juon bwebwenato eo elikiio kōn men ko jema eaar jeje; bwe eaar jeje elōn̄ men ko eaar lo ilo visōn ko im tōņak ko; im eaar bar jeje ko eaar kanaan im kōnono n̄an ro nejin, ko im iban kwaļo̧k juon bwebwenato elikiio kaki.",
                "17": "Ak inaaj kōm̧m̧an juon bwebwenato in m̧akūtkūt ko aō ilo raan ko aō. Lo, ij kōm̧m̧an juon bwebwenato ekaduļo̧k kōn ļo̧o̧k ko an jema, ilo pileij ko iaar kōm̧m̧an kōn peiū make; kōn menin ālikin aō kar kōkaduļo̧k ļo̧o̧k ko an jema innām inaaj kōm̧m̧an juon bwebwenato kōn aō make mour.",
                "18": "Kōn menin, ikōņaan bwe kom̧in otemjej jeļā, bwe ālikin Irooj eaar kwaļo̧k elōn̄ men ko rekabwilōn̄lōn̄ n̄an jema, Liai, aaet, kōn ko̧kkure eo an Jerusalem, lo eaar ilo̧k ilubwiljin armej ro, im jino kanaan im kwaļo̧k n̄an er kōn men ko eaar jim̧or loi im ron̄.",
                "19": "Im ālikin men kein, riJu ro raar kajjirere kake e kōn men ko eaar kam̧ool kōn er; bwe eaar lukkuun kam̧ool kōn nana im kajjōjō ko aer; im eaar kam̧ool kōn men ko eaar loi im ron̄, im barāinwōt men ko eaar kōnono jān bok eo, raar waļo̧k ilo alikkar raar kōn itok eo an Messaia, im barāinwōt kōn lo̧mo̧o̧ren eo an laļ.",
                "20": "Im ke riJu ro raar ron̄ men kein raar illu ippān; aaet, āinwōt kar rikanaan ro etto, ro raar kadiwōjļo̧k, im kad er, im m̧an er; im raar barāinwōt pukot an mour, bwe ren maron̄ bōke. A lo, n̄a, Nipai, inaaj kwaļo̧k n̄an kom̧ bwe kōn tūriam̧o an Irooj ej pād ioon aolep ro Eaar kāālet, kōn aer tōmak, n̄an kōm̧m̧an bwe ren kajoor em̧ool n̄an lo̧mo̧o̧ren er make."
            },
            "2": {
                "1": "Bwe lo, ālikin men kein, Irooj eaar kōnono n̄an jema, aaet, ilo juon tōņak, im ba n̄an e: Jeraam̧m̧an n̄an kwe Liai kōn men ko kwaar kōm̧m̧ani; im kōnke kwaar tiljek im kwaļo̧k n̄an armej rein men ko Iaar jiron̄ eok, lo, rej pukot n̄an bōk mour eo am̧.",
                "2": "Im ālikin men kein, Irooj eaar jiron̄ jema, ilo juon tōņak, bwe ej aikuj bōk baam̧le eo an im ilo̧k n̄an āne jem̧aden.",
                "3": "Im ālikin men kein, eaar pokake naan an Irooj, kōn menin eaar kōm̧m̧an āinwōt Irooj eaar jiron̄ e.",
                "4": "Im ālikin men kein, eaar ilo̧k n̄an āne jem̧aden. Im eaar likūt m̧weo im̧ōn, im bwidej in jolōt eo an, im an gold, im an silver, im an mennin aorōk otemjej, im bōk ejjeļo̧k jabdewōt ippān, ijello̧kun wōt baam̧le eo an, im aikuj ko, im im̧ōn kōppād ko, im ilo̧k n̄an āne jem̧aden.",
                "5": "Im eaar wanlaļtak iturin peļaakin āne ko itōrerein parijet in Lom̧aļo Ekilmir; im eaar ito-itak ilo āne jem̧aden ippān baam̧le eo an, eo eaar kobaik jinō, Saraia, im ļōm̧aro rerūtto jeiū, ro raar Leman, Lemuel, im Sam.",
                "6": "Im ālikin men kein, eaar ito-itak ālikin jilu raan ilo āne jem̧aden, eaar kajjuur an im̧ōn kōppād ilo juon kom̧laļ iturin juon reba in dān.",
                "7": "Im ālikin men kein, eaar kalōk juon lokatok jān dekā ko, im eaar kōm̧m̧ane juon joortak n̄an Irooj, im leļo̧k kam̧m̧oolol n̄an Irooj ad Anij.",
                "8": "Im ālikin men kein, eaar kūr āt eo etan reba eo, Leman, im eaar lutōkļo̧k ilo Lom̧aļo Ekilmir; im kom̧laļ eo eaar pād ilo peļaak ko an āneo iturin peļļo̧k eo ilo reba eo n̄an lo̧jet.",
                "9": "Im ke jema eaar lo bwe dān ko ilo reba eo raar lutōkļo̧k ilo unin dān in Lom̧aļo Ekilmir, eaar kōnono n̄an Leman, O bwe kwōn kar āinwōt reba in, lutōkļo̧k wōt ilo unin dān in kwōjarjar!",
                "10": "Im eaar barāinwōt kōnono n̄an Lemuel: O bwe kwōn kar āinwōt kom̧laļ in, pen im dim, im ban m̧akūtkūt ilo kōjparok kien ko an Irooj!",
                "11": "Kiiō men in eaar kōnono kōnke kijn̄en̄e kōnwaan eo an Leman im Lemuel; bwe lo raar lotaan elōn̄ men ņae jemāer, kōnke eaar juon em̧m̧aan in ellolo visōn, im eaar tōlļo̧k er jān āneen Jerusalem, n̄an likūt āneen jolōt eo aer, im aer gold, im aer silver, im mennin aorōk ko aer, n̄an mej ilo āne jem̧aden. Im men in raar ba eaar kōm̧m̧ane kōn ļōmņak ko rebwebwe ilo būruōn.",
                "12": "Im āindein Leman im Lemuel, ro raar rūtto tata, raar ellotaan ņae jemāer. Im raar ellotaan kōnke raar jab jeļā kōn kōm̧m̧an ko an Anij eo eaar kōm̧anm̧an er.",
                "13": "Raar jab bar tōmak bwe Jerusalem, jikin kwelo̧k eo eļap, maron̄ kar ko̧kkure ekkar n̄an naan ko an rikanaan ro. Im er raar āinwōt riJu ro im raar pād ilo Jerusalem, ro raar pukot n̄an bōk mour eo an jema.",
                "14": "Im ālikin men kein, jema eaar kōnono n̄an er ilo kom̧laļ in Lemuel, kōn kajoor, kōn an kar obrak kōn jetōb, m̧ae iien eo ānbwinnier raar wūdiddid im̧aan mejān. Im eaar kōlōļn̄o̧n̄ er, im raar jab maron̄ kōnono jabdewōt ņae e; kōn menin, raar kōm̧m̧an āinwōt eaar jiron̄ er.",
                "15": "Im jema eaar jokwe ilo juon im̧ōn kōppād.",
                "16": "Im ālikin men kein, n̄a, Nipai, āinwōt ke iaar inono otem inono, mekarta n̄a iaar ļap ilo ānbwin, im barāinwōt ļap aō ikdeelel n̄an jeļā kōn men ko rettino an Anij, kōn menin, iaar kūr n̄an Irooj; im lo Eaar lotok eō; im Eaar kōm̧m̧an bwe buruō en bārōk bwe in maron̄ tōmak naan ko jema eaar kōnono, kōn menin, iaar jab jum̧ae jema āinwōt ļōm̧aro jeiū.",
                "17": "Im iaar kōnono n̄an Sam, im kwaļo̧k n̄an e men ko Irooj eaar kwaļo̧ki n̄an eō kōn Jetōb Kwōjarjar eo An. Im ālikin men kein eaar tōmak naan ko aō.",
                "18": "Ak, lo, Leman im Lemuel raar jab eo̧ron̄ naan ko aō; im kōnke iaar būrom̧ōj kōn pen in burueer iaar kūr n̄an Irooj kōn er.",
                "19": "Im ālikin men kein, Irooj eaar kōnono n̄an eō, im ba: Jeraam̧m̧an n̄an eok, Nipai, kōn tōmak eo am̧, bwe kwaar pukot Eō ilo tiljek, kōn bōro eo ettā.",
                "20": "Im jon̄an wōt am̧ kōjparok kien ko Aō, kwōnaaj jeraam̧m̧an, im naaj tōl eok n̄an juon āneen kallim̧ur; aaet, juon āneo Iaar kōpooj n̄an eok; aaet, juon āneo kāālet ilubwiljin āne ko otemjej.",
                "21": "Im jon̄an wōt an ro jeiūm̧ m̧aan jum̧ae eok, naaj bukweļo̧k er jān im̧aan mejān Irooj.",
                "22": "Im jon̄an wōt am̧ naaj kōjparok kien ko Aō, kwōnaaj juon rilale im juon rikaki ioon ro jeiūm̧ m̧aan.",
                "23": "Bwe lo, ilo raan eo renaaj jum̧ae Eō, Inaaj kaliaik er em̧ool kōn juon lia ekōmetak, im enaaj ejjeļo̧k aer maron̄ ioon innām ijello̧kun wōt n̄e renaaj kabun̄pata ņae Eō barāinwōt.",
                "24": "Im eļan̄n̄e āindein bwe ineem̧ en kabun̄pata ņae Eō, renaaj juon kaen̄tanaan n̄an ineem̧, n̄an ļujur er ilo wāween ko n̄an ememļo̧kjeņ."
            },
            "3": {
                "1": "Im ālikin men kein, n̄a, Nipai, iaar ro̧o̧l jān kōnono ippān Irooj n̄an im̧ōn kōppād eo im̧ōn jema.",
                "2": "Im ālikin men kein, eaar kōnono n̄an eō, im ba: Lo iaar ettōņak juon tōņak, eo ie Irooj eaar kean̄ eō bwe kwe im ļōm̧aro jeiūm̧ naaj ro̧o̧l n̄an Jerusalem.",
                "3": "Bwe lo, ippān Leban epād ļo̧o̧k eo kōn riJu ro im barāinwōt menmenbwij eo an ro jim̧m̧aō, im kar m̧wijit ioon pileij brass ko.",
                "4": "Kōn menin, Irooj eaar jiron̄ eō bwe kwe im ļōm̧aro jeiūm̧ aikuj ilo̧k n̄an m̧weo im̧ōn Leban, im pukoti ļo̧o̧k ko, im būktok n̄an āne jem̧aden in.",
                "5": "Im kiiō, lo ļōm̧aro jeiūm̧ rej ellotaan, im ba epen men in iaar likūt ioer; ak lo iaar jab likūt ioer, ak men in ej kien an Irooj.",
                "6": "Kōn menin ilo̧k, nejū, im kwōnaaj lo jouj jān Irooj, kōnke kwaar jab ellotaan.",
                "7": "Im ālikin men kein n̄a, Nipai, iaar ba n̄an jema: Inaaj ilo̧k im kōm̧m̧ani men ko Irooj eaar kean̄, bwe ijeļā Irooj ejjāmin letok kien ko n̄an ro nejin armej, eļan̄n̄e Ejjab kōpooj juon iaļ n̄an aer kōtōprak men eo Ej kean̄ er.",
                "8": "Im ālikin men kein, ke jema eaar ron̄ naan kein eaar lukkuun m̧ōņōņō, bwe eaar jeļā bwe iaar bōk jeraam̧m̧an jān Irooj.",
                "9": "Im n̄a, Nipai, im ļōm̧aro jeiū kōm eaar ilo̧k ilo āne jem̧aden, kōn im̧ōn kōppād ko am, n̄an wanlōn̄ļo̧k n̄an āneen Jerusalem.",
                "10": "Im ālikin men kein, ke kōm ar wanlōn̄ļo̧k n̄an āneen Jerusalem, n̄a im ļōm̧aro jeiū kōm ar etale an doon ļōmņak.",
                "11": "Im ālikin men kein, kōm ar kūbween kijdik—lale wōn iaam en ilo̧k n̄an m̧weo im̧ōn Leban. Im eaar wōtlo̧k ioon Leman; im Leman eaar ilo̧k n̄an m̧weo im̧ōn Leban, im eaar kōnono ippān ke ej jijet ilowaan m̧weo im̧ōn.",
                "12": "Im eaar kōņaan jān Leban ļo̧o̧k ko kar m̧wijit ioon pileij brass ko, ko eaar pād menmenbwij eo an jema.",
                "13": "Im lo, ālikin men kein, Leban eaar illu, im kadiwōjļo̧ke jān im̧aan mejān; im eaar jab kōņaan bwe en būki ļo̧o̧k ko. Kōn menin, eaar jiron̄ e: Lo kwe kwōj juon riko̧o̧t, im inaaj m̧an eok.",
                "14": "Ak Leman eaar ko jān im̧aan mejān, im ba men ko Leban eaar kōm̧m̧ani, n̄an kōm. Im eaar jino am lukkuun būrom̧ōj, im ļōm̧aro jeiū raar nan̄in ro̧o̧lļo̧k n̄an jema ilo āne jem̧aden.",
                "15": "Ak lo iaar ba n̄an er bwe: āinwōt Irooj emour im āinwōt ad mour, jejamin naaj wanlaļļo̧k n̄an jemād ilo āne jem̧aden m̧ae iien jej kōtōprak men eo Irooj eaar jiron̄ kōj.",
                "16": "Kōn menin, jen tiljek ilo kōjparok kien ko an Irooj; kōn menin jen wanlaļļo̧k n̄an āneen jolōt eo an jemād, bwe lo eaar likūt gold im silver, im mennin aorōk otemjej. Im men in eaar kōm̧m̧an kōn kean̄ eo an Irooj.",
                "17": "Bwe eaar jeļā bwe Jerusalem naaj aikuj ko̧kkure, kōn wōt nana ko an armej raņ.",
                "18": "Bwe lo, raar kajekdo̧o̧n naan ko an rikanaan ro. Kōn menin, eļan̄n̄e jema en kar jokwe ilo āneen ālikin kar jiron̄ e n̄an ilo̧k jān e, lo, enaaj kar bar mej. Kōn menin, e eaikuj bwe en kar diwōjļo̧k jān āneo.",
                "19": "Bwe lo, ej jeļāļo̧kjeņ an Anij bwe jen bōk ļo̧o̧k kein, bwe jen maron̄ kōjparok n̄an ro nejid kajin eo an ro jemād;",
                "20": "Im barāinwōt bwe jen maron̄ kōjparok n̄an er naan ko kar kōnono kaki jān lo̧n̄iin aolep rikanaan ro rekwōjarjar, ko kar liļo̧k n̄an er kōn Jitōbōn im kajoor in Anij, jān jinoin laļ, em̧ool n̄an iien in.",
                "21": "Im ālikin men kein, ilo wāween kōnono rot in iaar karreel ļōm̧aro jeiū, bwe ren tiljek ilo kōjparok kien ko an Anij.",
                "22": "Im ālikin men kein, kōm ar wanlaļļo̧k n̄an āneen jolōt eo am, im kōm ar ain am gold, im am silver, im mennin aorōk ko am.",
                "23": "Im ālikin am kar aini men kein ippān doon, kōm ar bar wanlōn̄ļo̧k n̄an m̧weo im̧ōn Leban.",
                "24": "Im ālikin men kein, kōm ar etal ippān Leban, im kar kōņaan bwe en letok n̄an kōm ļo̧o̧k ko kar m̧wijit ioon pileij brass ko, bwe kōm naaj kar leļo̧k n̄an e am gold, im am silver, im mennin aorōk ko am.",
                "25": "Im ālikin men kein, ke Leban eaar lo m̧weiuk ko am, im bwe raar lukkuun ļap, eaar lukkuun ankoņaki, jon̄an eaar kadiwōjļo̧k kōm, im jilkintok ro karejeran n̄an m̧an kōm, bwe en maron̄ bōk m̧weiuk ko am.",
                "26": "Im ālikin men kein, kōm ar ko im̧aan ro karejeran Leban, im kōm aikuj kar likūt ilik m̧weiuk ko am, im raar pād ium̧win pein Leban.",
                "27": "Im ālikin men kein, kōm ar ko n̄an āne jem̧aden, im ro karejeran Leban raar jab maron̄ jibwe kōm, im kōm ar tilekek ilo ro̧n̄ in juon dekā.",
                "28": "Im ālikin men kein, Leman eaar illu ippa, im barāinwōt ippān jema; im barāinwōt kar Lemuel, bwe eaar ron̄jake naan ko an Leman. Kōn menin Leman im Lemuel raar kōnono elōn̄ naan eddo n̄an kōm, kōm ro jatier m̧aan, im raar den̄ļo̧ke kōm kōn juon aļaļ.",
                "29": "Im ālikin men kein, raar den̄ļo̧ke kōm kōn aļaļ eo, lo, enjeļ in Irooj ej itok im jutak im̧aer, im eaar kōnono n̄an er, im ba: Etke kom̧ro ej den̄ļo̧ke ļein jātimi kōn aļaļ in? Kom̧ro ej jab jeļā ke bwe Irooj eaar kāālete bwe en ripepe ioomi, im men in kōn wōt jero̧wiwi ko ami? Lo kom̧ naaj bar wanlōn̄ļo̧k n̄an Jerusalem, im Irooj enaaj lewōj Leban ilo peimi.",
                "30": "Im ālikin enjeļ eo eaar kōnono n̄an kōm, eaar ilo̧k.",
                "31": "Im ālikin enjeļ eo eaar ilo̧k, Leman im Lemuel raar bar jino ellotaan, im ba: Ekōjkan Irooj Enaaj letok Leban ilo peid? Lo, e juon em̧m̧aan ekajoor, im emaron̄ tōl lemn̄oul, aaet, em̧ool emaron̄ m̧an lemn̄oul; innām etke jab kōj?"
            },
            "4": {
                "1": "Im ālikin men kein, iaar kōnono n̄an ļōm̧aro jeiū, im ba: Jen bar wanlōn̄ļo̧k n̄an Jerusalem, im jen tiljek ilo kōjparok kien ko an Irooj; bwe lo Ekajoorļo̧k jān aolepān laļ, innām etke eban kajoorļo̧k jān Leban im lemn̄oul eo an, aaet, ak em̧ool ļapļo̧k jān jon̄oul im to̧ujin ko an?",
                "2": "Kōn menin jen wanlōn̄ļo̧k; jen kajoor āinwōt Moses; bwe m̧ool eaar kōnono n̄an dān ko ilo Lom̧aļo Ekilmir im raar ajej ijeņ im ijeņ, im ro jemād raar tōpar tu rājet, jān jipo̧kwe, ioon āne em̧ōrā, im jarin tariņae ko an Pero raar ļoor er im raar maļon̄ ilo dān ko ilo Lom̧aļo Ekilmir.",
                "3": "Kiiō lo kōm jeļā bwe ennaan in em̧ool; im kōm barāinwōt jeļā bwe juon enjeļ eaar kōnono n̄an kom; kōn menin kōm maron̄ ke pere? Jen wanlōn̄ļo̧k; Irooj enaaj oņaake kōj, āinwōt ro jemād, im n̄an m̧ane Leban, āinwōt riIjipt ro.",
                "4": "Kiiō ke iaar kōnono naan kein, raar illu wōt, im raar ellotaan wōt; mekarta raar ļoor eō lōn̄ļo̧k m̧ae ke kōmij tōpar tulikin wōrwōr ko an Jerusalem.",
                "5": "Im ekar ilo bon̄; im iaar kōm̧m̧an bwe ren tilekek itulik in wōrwōr ko. Im ālikin raar tilekek, n̄a, Nipai, iaar ne meraļo̧k n̄an jikin kwelo̧k eo im jibadekļo̧k m̧weo im̧ōn Leban.",
                "6": "Im Jetōb eaar tōl eō, jab jeļā m̧okta men ko in kar kōm̧m̧ani.",
                "7": "Mekarta iaar wōnm̧aanļo̧k, im ke iaar epaake m̧weo im̧ōn Leban, iaar lo juon em̧m̧aan, im eaar wōtlo̧k n̄an ioon laļ im̧aō, bwe eaar lukkuun kadek kōn wain.",
                "8": "Im ke iaar itok ippān iaar lo bwe ekar Leban.",
                "9": "Im iaar lo jāje eo an, im iaar kanōk m̧aanļo̧k jān nien; im tōrak in pā ilo jāje eo eaar kōm̧m̧an jān gold, im wāween kōm̧m̧an eaar em̧m̧an otem em̧m̧an, im iaar lo bwe jāje eo eaar kōm̧m̧an jān māāl elukkuun aorōk.",
                "10": "Im ālikin men kein, jetōb eo eaar kipel eō bwe in aikuj bōk mour eo an Leban; ak iaar ba ilo buruō: jaab ilo jabdewōt iien inan̄in kar kōto̧o̧rļo̧k bōtōktōkin armej. Im iaar ebbeer bwe in jab kōņaan m̧an e.",
                "11": "Im jetōb eo eaar bar jiron̄ eō: Lo Irooj ej lewōj e ilo peium̧. Aaet, im iaar barāinwōt jeļā bwe eaar pukot n̄an bōk mour eo aō; aaet, im eaar jab eo̧ron̄ kien Irooj; im eaar barāinwōt ankoņaki m̧weiuk ko am.",
                "12": "Im ālikin men kein, jetōb eo eaar bar ba n̄an eō: m̧an e, bwe Irooj Eaar lewōj e ilo peium̧;",
                "13": "Lo Irooj ej m̧an rijero̧wiwi n̄an kakūrm̧ool tokjān ko An rejim̧we. Em̧m̧anļo̧k n̄e juon armej ej aikuj mej jān n̄e juon laļ ej aikuj naaj idakunkunļo̧k im jako ilo jab tōmak.",
                "14": "Im kiiō, ke n̄a, Nipai, iaar ron̄ naan kein, iaar ememej naan ko an Irooj Eaar kōnono n̄an eō ilo āne jem̧aden, im ba bwe: Toun wōt an ineem̧ naaj kōjparok kien ko Aō, renaaj jeraam̧m̧an ilo āneen kallim̧ur.",
                "15": "Aaet, im iaar barāinwōt ļōmņak bwe reban maron̄ kōjparok kien ko an Irooj ekkar n̄an kien Moses, eļan̄n̄e ejjeļo̧k kien eo ippāer.",
                "16": "Im iaar barāinwōt jeļā bwe kien eo eaar m̧wijit ioon pileij brass ko.",
                "17": "Im bar juon alen, iaar jeļā bwe Irooj eaar letok Leban ilo peiū kōn jibadbad in—bwe in maron̄ būki ļo̧o̧k ko ekkar n̄an kien ko An.",
                "18": "Kōn menin iaar pokake ainikien jetōb, im kabwijere Leban kōn kooļan bōran, im iaar jebbare kōn jāje eo an make.",
                "19": "Im ālikin aō kar jebbare kōn jāje eo an make, iaar bōk nuknuk ko an Leban im likūti ioon ānbwinnū; aaet, aolep m̧ōttan otemjeļo̧k; im iaar kan̄ōrn̄ōr kōn nuknuk in tariņae ko an ipū.",
                "20": "Im ālikin iaar kōm̧m̧ane men in, iaar ilo̧k n̄an alele eo an Leban. Im ke iaar wōnm̧aanļo̧k n̄an alele eo an Leban, lo, iaar lo rikarejeran Leban eo eaar wōr kein kōpeļļo̧k alele eo ippān. Im iaar jiron̄ e ilo ainikien Leban, bwe ej aikuj ilo̧k ippa n̄an alele eo.",
                "21": "Im eaar ļōmņak iaar karo eo an, Leban, bwe eaar lo nuknuk ko an im barāinwōt jāje eo an ekan̄ōrn̄ōr ipū.",
                "22": "Im eaar kōnono n̄an eō kōn elder ro an riJu ro, bwe eaar jeļā bwe karo eo an, Leban, eaar jako ippāer ilo bon̄.",
                "23": "Im iaar kōnono n̄an e āinwōt n̄e en kar Leban.",
                "24": "Im iaar barāinwōt kōnono n̄an e bwe ij aikuj bōk m̧wijm̧wij ko, ko raar pād ioon pileij brass ko, n̄an ļōm̧aro jeiū, ro raar pād itulikin wōrwōr ko.",
                "25": "Im iaar barāinwōt jiron̄ e bwe en ļoor eō.",
                "26": "Im e, ke ebaab iaar kōnono kōn ļōm̧aro jeiū ilo kabun̄ eo, im bwe iaar lukkuun eo eaar m̧an Leban, kōn menin eaar ļoor eō.",
                "27": "Im eaar kōnono n̄an eō elōn̄ alen kōn elder ro an riJu ro, ke iaar jibadekļo̧k ļōm̧aro jeiū, ro raar pād itulikin wōrwōr ko.",
                "28": "Im ālikin men kein, ke Leman eaar lo eō eaar lukkuun lōļn̄o̧n̄, im barāinwōt Lemuel im Sam. Im raar ko jān im̧aan meja; bwe raar ļōmņak kar Leban eo, im bwe eaar m̧an eō im eaar pukot n̄an bōk mour ko aer barāinwōt.",
                "29": "Im ālikin men kein, iaar kūr er, im raar ron̄ ainikiō; kōn menin eaar bōjrak aer ko jān im̧aan meja.",
                "30": "Im ālikin men kein, ke eo karejeran Leban eaar lo ļōm̧aro jeiū eaar jino an wūdiddid, im kar itōn ko jān im̧aan meja im ro̧o̧l n̄an jikin kwelo̧k in Jerusalem.",
                "31": "Im kiiō n̄a, Nipai, āinwōt juon m̧aan eo eļap ānbwinnin, im barāinwōt juon eo eaar bōk eļap kajoor jān Irooj, kōn menin iaar jibwe eo rikarejeran Leban, im dāpiji, bwe en jab ko.",
                "32": "Im ālikin men kein, iaar kōnono ippān bwe n̄e ej eo̧ron̄ naan ko aō, bwe āinwōt Irooj ej mour, im āinwōt aō mour, āindein n̄e enaaj eo̧ron̄ naan ko am, kōm naaj dāpij mour eo an.",
                "33": "Im iaar kōnono n̄an e, aaet kōn juon kanejnej, bwe ej jab aikuj mijak; bwe eaikuj juon armej eanemkwōj āinwōt kōm eļan̄n̄e enaaj wanlaļļo̧k n̄an āne jem̧aden ippām.",
                "34": "Im iaar barāinwōt kōnono n̄an e, im ba: M̧ool otem m̧ool Irooj eaar jiron̄ kōm n̄an kōm̧m̧ane men in; im kōm naaj ban tiljek ilo kōjparok kien ko an Irooj ke? Kōn menin, n̄e kwōnaaj wanlaļļo̧k n̄an āne jem̧aden ippān jema jikūm̧ enaaj wōr ippām.",
                "35": "Im ālikin men kein, Zoram eaar peran kōn naan ko iaar kōnono. Kiiō Zoram eaar etan rikarejeran eo; im eaar kallim̧ur bwe enaaj wanlaļļo̧k ippām n̄an āne jem̧aden ippān jemām. Aaet, im eaar barāinwōt kōm̧m̧ane juon kanejnej ippām bwe enaaj pād ippām jān iien in im wōnm̧aanļo̧k.",
                "36": "Kiiō kōm ar kōņaan bwe en pād ippām kōn kōttōpar in, bwe riJu ren maron̄ jab jeļā kōn am ko n̄an āne jem̧aden, bwe renaaj lukwarkware kōm im m̧an kōm.",
                "37": "Im ālikin men kein, ke Zoram eaar kōm̧m̧ane kanejnej eo ippām, lōļn̄o̧n̄ ko am ar jako kōn e.",
                "38": "Im ālikin men kein, kōm ar bōk pileij brass ko im eo rikarejeran Leban, im ilo̧k n̄an āne jem̧aden, im jibadek im̧ōn kōppād eo an jema."
            },
            "5": {
                "1": "Im ālikin men kein, ke em̧ōj am kar wanlaļļo̧k ilo āne jem̧aden ippān jemām, lo, eaar obrak kōn m̧ōņōņō, im barāinwōt jinō, Saraia, eaar lan̄lōn̄ otem lan̄lōn̄, bwe eaar lukkuun būrom̧ōj kōn kōm.",
                "2": "Bwe eaar kōtmāne bwe kōm ar mej ilo āne jem̧aden; im eaar barāinwōt ņotaik jema, im jiron̄ e bwe eaar juon m̧aan in ellolo visōn ko; im ba: Lo kwaar tōl tok kōj jān āneen jolōt eo ad, im ļōm̧aro nejū rejako, im jejako ilo āne jem̧aden.",
                "3": "Im ilo wāween kōnono rot in jinō eaar ellotaane jema.",
                "4": "Im jema eaar kōnono n̄an e, im ba: Ijeļā ke n̄a juon m̧aan in lolo visōn ko; bwe n̄e iaar jab lo men ko an Anij ilo juon visōn ij jamin naaj kar jeļā em̧m̧an eo an Anij, ak naaj kar pād ilo Jerusalem im mej ippān ro jeiū im jatū.",
                "5": "A lo, em̧ōj aō bōk juon āneen kallim̧ur, eo ilo men kein ij m̧ōņōņō; aaet, im ijeļā Irooj enaaj kōjparok ļōm̧aro nejū jān pein Leban, im bar bōk laļtak er n̄an ipped ilo āne jem̧aden.",
                "6": "Im kōn wāween kajin rot in jema, Liai, eaar kaenōm̧m̧an jinō, Saraia, kōn kōm, ke kōm ar ito-itak ilo āne jem̧aden lōn̄ļo̧k n̄an āneen Jerusalem, n̄an būki ļo̧o̧k ko an riJu ro.",
                "7": "Im ke kōm ar ro̧o̧lļo̧k n̄an im̧ōn kōppād eo an jema, lo m̧ōņōņō eo aer eaar iio, im jinō eaar aenōm̧m̧an.",
                "8": "Im eaar kōnono, im ba: Kiiō ijeļā ilo ejjeļo̧k pere bwe Irooj eaar jiron̄ ļeo pālleō n̄an ko n̄an āne jem̧aden; aaet im ibarāinwōt jeļā bwe Irooj eaar oņaake ļōm̧arein nejū, im kōjo̧o̧r er jān pein Leban, im leļo̧k n̄an er kajoor bwe ren maron̄ kōtōprak men ko Eaar jiron̄ er. Im kōn wāween kajin rot in eaar kōnono.",
                "9": "Im ālikin men kein, raar kanooj lan̄lōn̄, im raar leļo̧k katok im joortak ilo kijeek ko n̄an Irooj; im raar leļo̧k kam̧m̧oolol n̄an Anij in Israel.",
                "10": "Im ālikin aer kar leļo̧k kam̧m̧oolol n̄an Anij in Israel, jema, Liai, eaar bōk ļo̧o̧k ko im kar m̧wijit ioon pileij brass ko, im eaar lin̄ōri jān jinoier.",
                "11": "Im eaar lo bwe eaar wōr bok ko an Moses ļalem ie, ko im raar kwaļo̧k wāween ejaak eo an laļ, im barāinwōt kōn Adam im Iv, ro raar jemād im jined m̧oktata.",
                "12": "Im barāinwōt juon ļo̧o̧k an riJu ro jān jinoin, aaet laļtak n̄an jinoin iien irooj ko an Zedekaia, kiin̄ in Juda;",
                "13": "Im barāinwōt kanaan ko an rikanaan ro rekwōjarjar, jān jinoin, aaet laļtak n̄an jinoin iien irooj ko an Zedekaia; im barāinwōt elōn̄ kanaan ko im kar kōnono jān lo̧n̄iin Jeremaia.",
                "14": "Im ālikin men kein, jema, Liai, eaar barāinwōt lo ilo pileij brass kein juon menmenbwij an ro jemān; kōn menin eaar jeļā bwe e bwijjin Josep; aaet, ejja Josep m̧aan eo kar nejin Jekab, eo kar wiakake ilo Ijipt, im eo kar oņaake kōn pein Irooj, bwe en maron̄ kōjparok Jemān, Jekab, im aolepān m̧weo im̧ōn jān jako kōn n̄ūta.",
                "15": "Im kar barāinwōt tōlļo̧k er jān kōm̧akoko im jān āneen Ijipt, jān ejja Anij eo eaar oņaake er wōt.",
                "16": "Im āindein jema, Liai, eaar lo menmenbwij eo an ro jemān. Im Leban eaar barāinwōt juon bwijjin Josep, kōn menin e im ro jemān raar lali ļo̧o̧k kein.",
                "17": "Im kiiō ke jema eaar lo men kein eaar obrak kōn jetōb, im eaar jino kanaan kōn ineen—",
                "18": "Bwe pileij brass kein ren etal n̄an aolep laļ ko, bwij ko, lo ko, im armej ro raar jān ineen.",
                "19": "Kōn menin, eaar ba pileij brass kein reaikuj jab jorrāān; rebarāinwōt aikuj jab marokļo̧k kōn iien. Im eaar kanaan elōn̄ men kōn ineen.",
                "20": "Im ālikin men kein, m̧aantak n̄an tōre in n̄a im jema kōm ar kōjparok kien ko Irooj eaar jiron̄ kōm.",
                "21": "Im kōm ar būki ļo̧o̧k kein Irooj eaar jiron̄ kōm kaki, im lin̄ōri im lo bwe raar lukkuun kāitoktok-limo; aaet, em̧ool aer aorōk eaar ļap n̄an kōm, jon̄an kōm ar maron̄ oņaaki kien ko an Irooj n̄an ajri ro nejim.",
                "22": "Kōn menin eaar mennin mālōtlōt ilo Irooj bwe kōmin būki ippām, ke kōmij ito-itak ilo āne jem̧aden ļo̧k n̄an āneen kallim̧ur."
            },
            "6": {
                "1": "Im kiiō n̄a, Nipai, ij jab letok menmenbwij eo an ro jema ilo m̧ōttan jab in ilo ļo̧o̧k in aō; ijjamin ilo jabdewōt iien naaj letok ālik ilo pileij kein ij jei; bwe em̧ōj letok ilo ļo̧o̧k ko jema eaar kōjparoki; kōn menin, ij jab jei ilo jerbal in.",
                "2": "Bwe ebwe wōt n̄an aō ba bwe kōmij ro bwijjin Josep.",
                "3": "Im ejjab mennin aikuj bwe in lukkuun jejjet ilo aō kwaļo̧k aolepān men ko an jema, bwe rejjab maron̄ jeje ilo pileij kein, bwe iaikuj jikin jeje men ko an Anij.",
                "4": "Bwe unleplep in kōttōpar in aō ej n̄an karreel armej n̄an itok n̄an Anij an Ebream, im Anij an Aisak, im Anij an Jekab, im mour.",
                "5": "Kōn menin, men ko rej kam̧ōņōņō n̄an laļ ij jab jeje, ak men ko rekōm̧ōņōņō n̄an Anij im ro rejjab jān laļ.",
                "6": "Kōn menin, inaaj leļo̧k kakien n̄an ineō, bwe ren jab kobrak pileij kein kōn men ko rejjab aorōk n̄an ro nejin armej."
            },
            "7": {
                "1": "Im kiiō ikōņaan bwe kom̧in jeļā, bwe ālikin an jema, Liai, kar kōm̧m̧ani kanaan kein kōn ineen, ālikin men kein, Irooj eaar bar kōnono n̄an e im ba bwe ej jab em̧m̧an bwe e, Liai, en bōk baam̧le eo an im ilo̧k n̄an āne jem̧aden make iaan; a bwe ro nejin m̧aan ren aikuj bōk kōrā nejier n̄an pāleer, bwe ren maron̄ kajutak ineen n̄an Irooj ilo āneen kallim̧ur.",
                "2": "Im ālikin men kein, Irooj eaar jiron̄ e bwe n̄a, Nipai, im ļōm̧aro jeiū, aikuj bar ro̧o̧l n̄an āneen Jerusalem, im bōk laļļo̧k Ishmael im baam̧le eo an n̄an āne jem̧aden.",
                "3": "Im ālikin men kein, n̄a, Nipai, iaar bar, ippān ļōm̧aro jeiū, etal ilo āne jem̧aden n̄an wanlōn̄ļo̧k n̄an Jerusalem.",
                "4": "Im ālikin men kein, kōm ar wanlōn̄ļo̧k n̄an m̧weo im̧ōn Ishmael, im kōm ar lo jouj ilo turin mejān Ishmael, jon̄an kōm ar maron̄ kōnono n̄an e naan ko an Irooj.",
                "5": "Im ālikin men kein, Irooj eaar kameoeoik būruōn Ishmael, im barāinwōt ro ilo m̧weo im̧ōn, jon̄an raar itok ippām ilo ilo̧k eo am im wanlaļļo̧k n̄an āne jem̧aden n̄an im̧ōn kōppād eo an jōmem.",
                "6": "Im ālikin men kein, kōm ar ilo̧k ilo āne jem̧aden, lo Leman im Lemuel, im ruo iaan kōrā ro nejin Ishmael, im ruo em̧m̧aan nejin Ishmael im baam̧le ko aer, raar jum̧ae kōm; aaet, ņae eō, Nipai, im Sam, im jemāer, Ishmael, im kōrā eo pāleen, im kōrā ro jilu jet nejin.",
                "7": "Im ālikin men kein, ilo kar jum̧ae in, raar kōņaan ro̧o̧l n̄an āneen Jerusalem.",
                "8": "Im kiiō, n̄a, Nipai, iaar būrom̧ōj kōn kijn̄en̄e an burueer, kōn menin iaar kōnono n̄an er, im ba, aaet, n̄an Leman im Lemuel barāinwōt: Lo kom̧ij jeiū em̧m̧aan, im ewi wāween bwe en pen būruōmi, im pilo ilo koļmānļo̧kijeņ ko ami, bwe kom̧ ar aikuj bwe n̄a Nipai, eo jātimi m̧aan, in kōnono n̄an kom̧, aaet, im kwaļo̧k juon jon̄ok n̄an kom̧?",
                "9": "Ewi wāween bwe kom̧ in kar jab eo̧ron̄ naan ko an Irooj?",
                "10": "Ewi wāween bwe kom̧in kar meļo̧kļo̧k bwe kom̧ ar lo juon enjeļ in Irooj?",
                "11": "Aaet, im ewi wāween kar ami meļo̧kļo̧k men ko reļļap Irooj eaar kōm̧m̧an n̄an kōj, ilo kōjo̧o̧r kōj jān pein Leban, im barāinwōt bwe jān maron̄ būki ļo̧o̧k ko?",
                "12": "Aaet, im ewi wāween bwe kom̧in kar meļo̧kļo̧k bwe Irooj ej maron̄ kōm̧m̧an men otemjej ekkar n̄an ankilaan, n̄an ro nejin armej, eļan̄n̄e rej kwaļo̧k wōt aer tōmak ilo E? Kōn menin, jen m̧ool n̄an e.",
                "13": "Im eļan̄n̄e jenaaj m̧ool n̄an e, jenaaj bōk āneen kallim̧ur; im naaj jeļā ilo iien ko rej itok bwe naan an Irooj naaj kakūrm̧ool kōn jorrāān eo an Jerusalem; bwe aolep men kein ko Irooj eaar kōnono kōn jorrāān eo an Jerusalem rej aikuj naaj kūrm̧ool.",
                "14": "Bwe lo, Jetōb in Irooj ejjab to ejako an pād ilo er; bwe lo, raar kajekdo̧o̧n rikanaan ro, im Jeremaia raar joļo̧k ilo kalbuuj. Im raar pukot n̄an bōk mour eo an jema, jon̄an raar lukwarkwar e jān āneo.",
                "15": "Kiiō lo, ij ba n̄an kom̧ bwe n̄e kom̧ naaj ro̧o̧l n̄an Jerusalem kom̧ naaj bar jako ippāer. Im kiiō, ewōr ami kāālet, kom̧in wanlōn̄ļo̧k n̄an āneo, im keememej naan kein iaar kōnono n̄an kom̧, bwe n̄e kom̧ wanlōn̄ļo̧k kom̧ naaj barāinwōt jako; bwe āindein Jetōb in Irooj ej kipel eō bwe in aikuj kōnono.",
                "16": "Im ālikin men kein n̄a, Nipai, ke eaar jem̧ļo̧k aō kōnono naan kein n̄an ļōm̧aro jeiū, raar ļōkatip ippa. Im ālikin men kein, raar door peier ioō, bwe lo, raar kanooj illu, im raar lukwōj eō kōn tomede ko, bwe raar pukot n̄an bōk mour eo aō, bwe remaron̄ likūt eō ilo āne jem̧aden bwe mennin mour awiia ren kan̄e eō.",
                "17": "A ālikin men kein, iaar jar n̄an Irooj, im ba: O Irooj, kōn tōmak eo aō eo ej ilo Kwe, kwōn kōjo̧o̧r eō jān pein m̧aan rein jeiū; aaet, letok n̄an eō kajoor n̄an tūm̧i to kein ko ij lokjak kaki.",
                "18": "Im ālikin men kein, ke iaar ba naan kein, lo, to ko raar mejaļļo̧k jān peiū im neō, im iaar jutak im̧aan ļōm̧aro jeiū, im iaar bar kōnono n̄an er.",
                "19": "Im ālikin men kein, raar bar illu ippa, im pukot n̄an likūt peier ioō; a lo, juon iaan kōrā ro nejin Ishmael, aaet im barāinwōt jinen, im juon iaan ļōm̧aro nejin Ishmael, raar akweļap n̄an ļōm̧aro jeiū, jon̄an raar kaenōm̧m̧an burueer; im eaar bōjrak aer kijejeto n̄an bōk aō mour.",
                "20": "Im ālikin men kein, raar būrom̧ōj, kōn naan ko aer, jon̄an raar badikdik im̧aō, im akweļap iba bwe in jeorļo̧k aer bōd kōn men eo raar kōm̧m̧ane ņae eō.",
                "21": "Im ālikin men kein, iaar m̧ool ilo jeorļo̧k aer bōd kōn aolep raar kōm̧m̧an, im iaar kōketak er bwe ren jar n̄an Irooj aer Anij kōn jeorļo̧k bōd. Im ālikin men kein, raar kōm̧m̧an āinwōt. Im ālikin aer kar jar n̄an Irooj kōm ar bar ito-itak ilo iaļ eo am ļo̧k n̄an im̧ōn kōppād eo an jema.",
                "22": "Im ālikin men kein, kōm ar tōprakļo̧k ilo im̧ōn kōppād eo an jema. Im ālikin aō im ļōm̧aro jeiū im aolepān m̧weo im̧ōn Ishmael kar wanlaļtak n̄an im̧ōn kōppād eo an jema, raar leļo̧k kam̧m̧oolol n̄an Irooj aer Anij; im raar katok katok ko im joortak kijeek ko n̄an E."
            },
            "8": {
                "1": "Im ālikin men kein, kōm ar aini ippān doon aolep ine otemjeļo̧k, aolep grain otemjeļo̧k, im ine in leen wōjke otemjeļo̧k.",
                "2": "Im ālikin men kein, ke jema eaar pād ilo āne jem̧aden eaar kōnono n̄an kōm, im ba: Lo, iaar ettōņak juon tōņak; ak, ilo bar jet naan, iaar lo juon visōn.",
                "3": "Im lo, kōn menin iaar lo e, ewōr unin aō lan̄lōn̄ ilo Irooj kōn Nipai im barāinwōt kōn Sam; bwe ewōr unin aō kōtmāne bwe er, im barāinwōt elōn̄ iaan ineer, renaaj mour.",
                "4": "Ak lo, Leman im Lemuel, ij kanooj mijak kōn kom̧; bwe lo, āinwōt iaar lo ilo aō tōņak, juon marok im āne jem̧aden ekabūrom̧ōjm̧ōj.",
                "5": "Im ālikin men kein, iaar lo juon em̧m̧aan, im eaar kōņak liboror emouj; im eaar itok im jutak im̧aō.",
                "6": "Im ālikin men kein, Eaar kōnono n̄an eō, im Eaar jiron̄ eō bwe in ļoor E.",
                "7": "Im ālikin men kein, ke iaar ļoor E iaar lo eō make ilo juon jikin emarok im ejjeļo̧k kobban.",
                "8": "Im ālikin aō kar etal ium̧win elōn̄ awa ko ilubwiljin marok, iaar jino jar n̄an Irooj bwe en wōr An tūriam̧o kōn eō, ekkar n̄an jouj ko An rem̧m̧an im rellōn̄.",
                "9": "Im ālikin men kein, ke em̧ōj aō kar jar n̄an Irooj iaar lo juon meļaaj eļap im depakpak.",
                "10": "Im ālikin men kein, iaar lo juon wōjke, eo leen eaar lukkuun kaijoļjoļ n̄an kam̧ōņōņō jabdewōt.",
                "11": "Im ālikin men kein, iaar wōnm̧aanļo̧k im m̧ōn̄ā leen; im iaar lo bwe eaar kanooj tōn̄al, ilōn̄in aolep ko iaar edjon̄i m̧okta. Aaet, iaar lo bwe leen in eaar mouj, ļapļo̧k jān mouj otemjej iaar lo.",
                "12": "Im ke iaar m̧ōn̄ā leen wōjke eo eaar kobrak aō kōn eļap otem ļap lan̄lōn̄; kōn menin, iaar jino aō ikdeelel bwe baam̧le eo aō en m̧ōn̄ā barāinwōt; kōnke iaar jeļā bwe eaar enno̧ļo̧k jān jabdewōt leen otemjeļo̧k.",
                "13": "Im ke iaar reito reitak, bwe in maron̄ lo baam̧le eo aō barāinwōt, iaar lo juon reba in dān; eaar ettōrļo̧k, im eaar pād iturin wōjke eo iaar m̧ōn̄ā jān leen.",
                "14": "Im iaar reilo̧k n̄an lale ia eaar itok jān e; im iaar lo jōbbōran ejjab ettoļo̧k; im ilo ijo ijōbbōran iaar lo jinōm̧i Saraia, im Sam, im Nipai; im rej jutak āinwōt rej jab jeļā ia rej aikuj etal ie.",
                "15": "Im ālikin men kein, iaar jeeaaļetok er; im iaar barāinwōt ba n̄an er kōn juon ainikien eļļaaj bwe ren aikuj itok n̄an ippa, im m̧ōn̄ā leen wōjke eo, eo eaar enno̧ļo̧k jān leen ko jet.",
                "16": "Im ālikin men kein, raar itok n̄an iba im m̧ōn̄ā leen eo barāinwōt.",
                "17": "Im ālikin men kein, iaar kōņaan bwe Leman im Lemuel ren itok im m̧ōn̄ā leen eo barāinwōt; kōn menin, iaar reilo̧k n̄an bōran reba eo, bwe in maron̄ lo er.",
                "18": "Im ālikin men kein, iaar lo er, ak raar m̧akoko in itok n̄an ippa im m̧ōn̄ā leen eo.",
                "19": "Im iaar lo juon aen in dāpdep, im eaar erļo̧kļo̧k itōrerein reba eo, im ļo̧k n̄an wōjke eo ijo iaar jutak.",
                "20": "Im iaar lo juon iaļ erānin̄ im eaidik, eo eaar itokļo̧k ippān aen in dāpdep eo, ļo̧k n̄an wōjke eo iaar jutak iturin; im eaar barāinwōt eļļāļo̧k jān ijo bōran unin dān eo, n̄an juon meļaaj eļap im depakpak āinwōt n̄e juon laļ.",
                "21": "Im iaar lo kitōltōl in jarlepju ko in armej ro ejjeļo̧k jem̧ļo̧kier, ro im raar iuun doon m̧aanļo̧k, bwe ren maron̄ bōk iaļ eo ej tōlļo̧k n̄an wōjke eo ijo iaar jutak.",
                "22": "Im ālikin men kein, raar wōnm̧aanļo̧k, im jino etal ilo iaļ eo ej tōlļo̧k n̄an wōjke eo.",
                "23": "Im ālikin men kein, eaar waļo̧ktok juon tab in marok; aaet, juon tab in marok eo eļap, eo eaar kōm̧m̧an bwe ro raar jino pād ioon iaļ eo ren jab pād ie, bwe raar jebwābweļo̧k jān ijo im jako.",
                "24": "Im ālikin men kein, iaar lo ro jet rej iuunm̧aanļo̧k doon, im raar wōnm̧aantak im raar jirok ilo jem̧ļo̧kin aen in dāpdep eo; im raar iuunm̧aanļo̧k doon ibuļōn tab in marok eo, kabbōjrak wōt ilo aen in dāpdep eo, m̧ae iien raar wōnm̧aantak im m̧ōn̄ā jān leen wōjke eo.",
                "25": "Im ālikin aer kar m̧ōn̄ā leen wōjke eo raar reito reitak āinwōt rejook.",
                "26": "Im iaar barāinwōt reito reitak, im lo, iturājet in reba in dān eo, juon em̧ ekilep im ļap; eaar jutak āinwōt n̄e eaar eppepe ilo mejatoto, eutiej ilōn̄ in laļ.",
                "27": "Im eaar obrak kōn armej, rūtto im dik jim̧or, m̧aan im kōrā jim̧or; im balle ko ballier raar lukkuun em̧m̧an; im raar pād ilo paotok in kajjirere im jitōn̄ļo̧k ro jet kōn peier im raar itok im pād im m̧ōn̄ā leen eo.",
                "28": "Im ālikin aer kar edjon̄e leen wōjke eo raar jook, kōn ro raar kajjirere kake er; im raar wōtlo̧kļo̧k ilo iaļ ko remo̧ im raar jebwābwe.",
                "29": "Im kiiō n̄a, Nipai, ij jab kōnono aolep naan ko an jema.",
                "30": "A, bwe en kaduļo̧k jeje, lo, eaar lo bar elōn̄ jarlepju ko rej iuun doon m̧aanļo̧k; im raar ilo̧k im kar jirok ilo jem̧ļo̧kin aen in dāpdep eo; im raar iuun m̧aanļo̧k doon, im jirok likatōttōt wōt ilo aen in dāpdep eo, m̧ae iien raar tōprak im raar wōtlo̧k im m̧ōn̄ā leen wōjke eo.",
                "31": "Im eaar barāinwōt lo elōn̄ jarlepju ko rej to̧ļūmi iaļ eo aer n̄an m̧weo ekilep im ļap.",
                "32": "Im ālikin men kein, elōn̄ raar maļon̄ ilo m̧wilaļ in dān ko ilo reba eo; im elōn̄ raar jako jān mejān, rej jebwābweļo̧k ilo iaļ ko ruwamāejet kaki.",
                "33": "Im eļap jarlepju eo eaar deļo̧n̄ļo̧k ilo m̧weo āinjuon. Im ālikin aer deļo̧n̄ļo̧k ilo m̧weo raar jitōn̄ kōn akkiin kajjirere n̄an eō im ro raar m̧ōn̄ā leen eo barāinwōt; a kōm ar jab eo̧ron̄ er.",
                "34": "Erkein naan ko an jema: Bwe jon̄an armej eo eaar eo̧ron̄ er, raar wōtlo̧k.",
                "35": "Im Leman im Lemuel raar jab m̧ōn̄ā leen eo, jema eba.",
                "36": "Im ālikin men kein, ke ejem̧ļo̧k an jema kar kōnono aolep naan kein kōn an tōņak ak visōn, ko me raar lōn̄, eaar ba n̄an kōm, kōn men kein eaar lo ilo visōn eo, eaar mijak otem mijak kōn Leman im Lemuel; aaet, eaar mijak bwe naaj joļo̧k er jān im̧aan mejān Irooj.",
                "37": "Im eaar kōketak er kōn aolep en̄jake an juon jemān eo ej iakwe nejin, bwe ren eo̧ron̄ naan ko an, bwe Irooj en tūriam̧o kake er, im jab joļo̧k er; aaet jema eaar kwaļo̧k n̄an er.",
                "38": "Im ālikin eaar kwaļo̧k n̄an er, im barāinwōt kanaan n̄an er elōn̄ men ko, eaar jiron̄ er n̄an kōjparok kien ko an Irooj; im eaar bōjrak an kōnono n̄an er."
            },
            "9": {
                "1": "Im aolep men kein jema eaar loi, im ron̄, im kōnono, ke eaar jokwe ilo juon em̧ kōppād, ilo kom̧laļ in Lemuel, im barāinwōt elōn̄ļo̧k men, ko jab maron̄ jeje ioon pileij kein.",
                "2": "Im kiiō, āinwōt iaar kōnono kōn pileij kein, rejjab pileij ko ij kōm̧m̧an bwebwenato eo elikiio kōn armej ro aō; bwe pileij ko ij kōm̧m̧an juon bwebwenato elikiio kōn armej ro aō em̧ōj aō leļo̧k etan Nipai; kōn menin etaer pileij ko an Nipai, ālikin āt eo eta; im pileij kein barāinwōt etaer pileij ko an Nipai.",
                "3": "Mekarta, iaar bōk juon kien an Irooj bwe ij aikuj kōm̧m̧ani pileij kein, kōn juon un bwe ej aikuj wōr juon bwebwenato eo m̧wijiti kōn jerbal in jetōb ko an armej ro aō.",
                "4": "Ilo pileij ko bar jet ij aikuj m̧wijiti bwebwenato in iien irooj ro an kiin̄ ro, im tariņae ko im aitwerōk ko an armej ro aō; kōn menin pileij kein eļap wōt aer kōn jerbal in; im pileij ko jet eļap wōt aer kōn iien irooj an kiin̄ ro im tariņae im aitwerōk ko an armej ro aō.",
                "5": "Kōn menin, Irooj eaar jiron̄ eō bwe in kōm̧m̧ani pileij kein kōn juon un eo E jeļā kake, un eo ijjab jeļā kake.",
                "6": "A Irooj E jeļā men otemjej jān jinoin; kōn menin, Ej kōpooj e iaļ n̄an kōtōprak aolep jerbal ko An ilubwiljin ro nejin armej; bwe lo, E An aolep kajoor n̄an kajejjet aolep naan ko An. Im ej āindein. Amen."
            },
            "10": {
                "1": "Im kiiō n̄a, Nipai, ij wōnm̧aanļo̧k n̄an letok juon ļo̧o̧k ilo pileij kein kōn m̧akūtkūt ko aō, im iien tōl eo aō im jerbal eo aō; kōn menin, n̄an wōnm̧aanļo̧k ilo ļo̧o̧k in aō, Ij aikuj ba jidik kōn men ko an jema, im barāinwōt kōn ļōm̧aro jeiū.",
                "2": "Bwe lo, im ālikin men kein, ke em̧ōj an jema kar kōjjem̧ļo̧k ekkōnono ko an kōn an tōņak, im barāinwōt kōketak er n̄an kanooj niknik, eaar kōnono n̄an er kōn riJu ro—",
                "3": "Bwe ālikin aer naaj kar ko̧kkure er, em̧ool jikin kwelo̧k in eļap Jerusalem, im elōn̄ naaj bōkļo̧k er n̄an rijipo̧kwe ilo Babilon, ekkar n̄an iien ko an Irooj, renaaj bar ro̧o̧l, aaet, em̧ool bar bōktok er jān jipo̧kwe bwe ren maron̄ bar bōk āneen jolōt eo aer.",
                "4": "Aaet, em̧ool jiljinobukwi iiō ko jān iien eo jema eaar likūt Jerusalem, juon rikanaan Irooj Anij Enaaj kajutak jān ilubwiljin riJu ro—em̧ool juon Messaia, ak, ilo bar jet naan, juon Rilo̧mo̧o̧r an laļ.",
                "5": "Im eaar barāinwōt kōnono kōn rikanaan ro, ewi jon̄an lōn̄ eo eaar kam̧ool kōn men kein, kōn Messaia in, Eo eaar kōnono kake, ak Ripinmuur an laļ.",
                "6": "Kōn menin, aolep armej raar jebwābwe im pād ilo bun̄ļo̧k kōn jero̧wiwi, im indeeo reban mour n̄e rejjab tōmak ilo Ripinmuur in.",
                "7": "Im eaar barāinwōt kōnono kōn juon rikanaan eo enaaj itok m̧okta jān Messaia eo, n̄an kōpooj iaļ an Irooj—",
                "8": "Aaet, em̧ool enaaj etal im lam̧ōj ilo āne jem̧aden: kom̧in kōpooj iaļ an Irooj, im kajim̧we iaļ ko An; bwe ewōr juon ej jutak ilubwiljimi eo kom̧ jaje kake E; im E ekajoorļo̧k jān eō, eo to in ballin neen ijjab tōllo̧ke bwe in jeļate. Im eļap jema eaar kōnono kōn menin.",
                "9": "Im jema eaar ba enaaj peptaij ilo Betabara, irear in Jordan; im eaar barāinwōt ba enaaj peptaij kōn dān; em̧ool bwe enaaj peptaiji Messaia eo kōn dān.",
                "10": "Im ālikin eaar peptaiji Messaia eo kōn dān, enaaj lo im kam̧ool bwe eaar peptaiji Lamb an Anij, eo Enaaj bōkļo̧k jero̧wiwi ko an laļ.",
                "11": "Im ālikin men kein, ke em̧ōj an jema kar kōnono naan kein eaar kōnono n̄an ļōm̧aro jeiū kōn gospel eo naaj kwaļo̧k ilubwiljin riJu ro, im barāinwōt kōn idakunkunļo̧k eo an riJu ro ilo jab tōmak. Im ālikin aer naaj kar m̧an Messaia eo, eo Enaaj itok, im ālikin An naaj kar mej Enaaj jerkak jān ro remej, im naaj kaalikkar E, kōn Jetōb Kwōjarjar, n̄an ro riAelōn̄ ko.",
                "12": "Aaet, em̧ool jema eaar kōnono eļap kōn riAelōn̄ ko, im kōn m̧weo im̧ōn Israel, bwe naaj aikuj keidi er āinwōt juon wōjke olive, ko ra ko raan naaj bwilo̧k im naaj ejjeplōklōk ioon aolep mejān laļ.",
                "13": "Kōn menin, eaar ba eaikuj āindein bwe naaj aikuj tōl kōj kōn bōro wōt juon ļo̧k n̄an āneen kallim̧ur, n̄an kajejjet naan an Irooj, bwe kōm naaj ejjeplōklōk ioon aolep mejān laļ.",
                "14": "Im ālikin m̧weo im̧ōn Israel naaj jeplōklōk renaaj bar koba ippān doon; ak, ilo jet naan, ālikin riAelōn̄ ko raar bōk tarlep in gospel eo, ra ko lukkuun raan wōjke olive eo, ak bwe ko an m̧weo im̧ōn Israel, naaj graft er, ak itok n̄an jeļā kōn Messaia eo em̧ool; aer Irooj im aer Ripinmuur.",
                "15": "Im ilo wāween kōnono rot in jema eaar kanaan im kōnono n̄an ļōm̧aro jeiū im barāinwōt elōn̄ļo̧k men ko ij jab jei ilo bok in; bwe iaar jeje jon̄an wōt iaar ļōmņake ekkar n̄an eō ilo bok eo aō juon.",
                "16": "Im aolep men kein, ko iaar kōnono kaki, kōm ar kōm̧m̧an ke jema eaar jokwe ilo juon im̧ōn kōppād, ilo kom̧laļ in Lemuel.",
                "17": "Im ālikin men kein n̄a, Nipai, ke em̧ōj aō kar ron̄ aolep naan kein an jema, kōn men ko eaar loi ilo visōn in, im barāinwōt men ko eaar kōnono kōn kajoor in Jetōb Kwōjarjar, kajoor eo eaar bōk jān tōmak ilo eo Nejin Anij—im eo Nejin Anij eaar Messaia eo Enaaj itok—n̄a, Nipai, iaar barāinwōt kanooj kōņaan bwe in lo, im ron̄, im jeļā men kein, kōn kajoor in Jetōb Kwōjarjar, eo ej men in leļo̧k an Anij n̄an aolep ro rej niknik kappukot E, jab ilo iien ko etto wōt ak barāinwōt ilo iien eo Enaaj kwaļo̧k E n̄an ro nejin armej.",
                "18": "Bwe E āinwōt juon inne, rainin, im indeeo; im iaļ eo epojak n̄an aolep armej jān jinoin kōm̧anm̧an laļ, eļan̄n̄e ej āindein bwe rej ukeļo̧k im itok n̄an E.",
                "19": "Bwe eo ej niknik ilo pukot naaj lo; im men ko rettino an Anij naaj erļo̧ki n̄an er, kōn kajoor in Jetōb Kwōjarjar, jab ilo wōt iien ko etto, a barāinwōt ilo iien kein, im jab ilo wōt iien ko etto ak ilo iien ko rej itok; kōn menin, iaļ eo an Irooj ej juon doulul ejjeļo̧k jem̧ļo̧kin.",
                "20": "Kōn menin keememej, O armej, kōn aolep kōm̧m̧an ko am̧ naaj bōktok eok n̄an ekajet.",
                "21": "Kōn menin, n̄e kwōj pukot n̄an kōm̧m̧an men ko renana ilo raan in mour ko am̧, innām em̧ōj lo kwotoon im̧aan jikin ekajet an Anij; im ejjeļo̧k juon men ettoon emaron̄ pād ippān Anij; kōn menin, naaj aikuj joļo̧k eok indeeo.",
                "22": "Im Jetōb Kwōjarjar ej letok maron̄ bwe in aikuj kōnono men kein, im jab dāpiji."
            },
            "11": {
                "1": "Bwe ālikin men kein, ālikin iaar kōņaan jeļā men ko jema eaar loi, im tōmak bwe Irooj eaar maron̄ kōm̧m̧an bwe in jeļā kaki, ke iaar jijet im lin̄ōri ilo buruō kar bōkļo̧k eō ilo Jetōb in Irooj, aaet, ilo juon toļ eutiej otem utiej, eo iaar jab lo m̧okta, im eo ioon iaar jan̄in pād ie.",
                "2": "Im jetōb eaar ba n̄an eō: Lo, ta kwōj kōņaan?",
                "3": "Im iaar ba: Ikōņaan bwe in lo men ko jema eaar loi.",
                "4": "Im jetōb eo eaar ba n̄an eō: Kwōj tōmak ke bwe jemam̧ eaar lo wōjke eo eaar kōnono kake?",
                "5": "Im iba: Aaet, Kwojeļā bwe ij tōmak aolep naan ko an jema.",
                "6": "Im ke em̧ōj aō kar kōnono naan kein, jetōb eo eaar lam̧ōj kōn juon ainikien eļļaaj, im ba: Hosana n̄an Irooj, Anij eo eutiejtata; bwe E ej Anij ioon aolepān laļ, aaet, em̧ool ioon aolep. Im jeraam̧m̧an n̄an kwe, Nipai, kōnke kwōj tōmak ilo eo Nejin Anij eutiejtata; kōn menin, kwōnaaj lo men ko im kwaar kōņaan.",
                "7": "Im lo men in naaj lewōj n̄an eok āinwōt juon kakōļļe, bwe ālikin am̧ kar lo wōjke eo eaar kwaļo̧k leen eo jemam̧ eaar edjon̄e, kwōnaaj barāinwōt lo juon armej ej wanlaļtak jān lan̄, im E kwōnaaj loe; im ālikin kwaar lo E kwōnaaj kam̧ool kōn ļo̧o̧k bwe E in ej Nejin Anij.",
                "8": "Im ālikin men kein, jetōb eaar jiron̄ eō: Reilo̧k! Im iaar reilo̧k im lo juon wōjke; im eaar āinwōt wōjke eo jema eaar lo e; im aiboojoj eo eaar kanooj ļap, aaet, ļe otem ļe jān aiboojoj otemjej; im mouj eaar ilōn̄in mouj otemjej in sno.",
                "9": "Im ālikin men kein, ke em̧ōj aō kar lo wōjke eo, iaar ba n̄an jetōb eo: Ij lo kwaar kwaļo̧k n̄an eō wōjke eo eaorōk jān aolep.",
                "10": "Im E ba n̄an eō: Ta eo kwōj kōņaan?",
                "11": "Im iaar ba n̄an e: n̄an jeļā meļeļe eo an—bwe iaar kōnono n̄an e āinwōt juon armej ej kōnono; bwe iaar lo e ilo nemāmeen juon armej; mekarta men in, iaar jeļā bwe eaar juon Jetōb in Irooj; im eaar kōnono n̄an eō āinwōt juon armej ej kōnono ippān eo juon.",
                "12": "Im ālikin men kein, eaar ba n̄an eō: Kwōn reilo̧k! Iaar reilo̧k āinwōt bwe in kalimjek E, im iaar jab lo E; bwe eaar jako jān im̧aan meja.",
                "13": "Im ālikin men kein, iaar reilo̧k im lo jikin kwelo̧k eļap Jerusalem, im barāinwōt jikin kwelo̧k ko jet. Im iaar lo jikin kwelo̧k in Nazeret; im ilo jikin kwelo̧k in Nazeret iaar lo juon virgin, im eaar kanooj aiboojoj im mouj.",
                "14": "Im ālikin men kein, iaar lo lan̄ ko repeļļo̧k; im juon enjeļ eaar wanlaļtak im jutak im̧aō; im eaar ba n̄an eō: Nipai, ta kwōj lo e?",
                "15": "Im iaar ba n̄an e: juon virgin, eo ekanooj aiboojoj im mouj jān virgin ro otemjej.",
                "16": "Im eaar ba n̄an eō: Kwojeļā ke ettā eo an Anij?",
                "17": "Im iaar ba n̄an e: Ijeļā bwe E ej iakwe aolep ro nejin; ijo wōt ke, ijjab jeļā meļeļein aolep men.",
                "18": "Im eaar ba n̄an eō: Lo, virgin eo kwōj lo e ej eo jinen eo Nejin Anij, ilo nemāmeen kanniōk im bōtōktōk.",
                "19": "Im ālikin men kein, iaar lo virgin eo kar bōkļo̧k ilo jetōb eo; im ālikin kar bōkļo̧k e ilo Jetōb eo ilo jidik iien enjeļ eo eaar kōnono n̄an eō, im ba: Kwōn reilo̧k!",
                "20": "Im iaar reilo̧k im lo virgin eo bar juon alen, ej bōk juon ajri ilo pā ko pein.",
                "21": "Im enjeļ eo eaar ba n̄an eō: Lo Lamb an Anij, aaet, em̧ool eo Nejin Jemād Indeeo! Kwo jeļā ke meļeļein wōjke eo jemam̧ eaar lo e?",
                "22": "Im iaar uwaak e, im ba: Aaet, en̄in ej iakwe eo an Anij, eo kajeeded e ijoko jabdewōt ilo būruōn ro nejin armej; kōn menin, e in elukkuun ļap kōttōpare jān men ko otemjej.",
                "23": "Im eaar kōnono n̄an eō im ba: Aaet, im mennin kam̧ōņōņō tata n̄an jetōb.",
                "24": "Im ālikin an kar kōnono naan kein, eaar ba n̄an eō: Reilo̧k! Im iaar reilo̧k, im iaar lo eo Nejin Anij ej ilo̧k ilubwiljin ro nejin armej; im iaar lo elōn̄ eaar wōtlo̧k n̄an laļ iturin neen im kabun̄-jar n̄an E.",
                "25": "Im ālikin men kein, iaar lo aen in dāpdep eo, eo jema eaar lo e, eaar naan in Anij, eo eaar tōlļo̧k n̄an unin dān in mour ko, ak n̄an wōjke in mour eo; dān ko rej kakōļļeen iakwe an Anij; im iaar bar lo bwe wōjke in mour eo eaar juon kakōļļe in iakwe an Anij.",
                "26": "Im enjeļ eo eaar bar ba n̄an eō: Reilo̧k im lo ettā eo an Anij!",
                "27": "Im iaar reilo̧k im lo eo Rilo̧mo̧o̧r in laļ, eo jema eaar kōnono kake E; im iaar barāinwōt lo rikanaan eo eaikuj kar kōpooj iaļ eo im̧aan E. Im Lamb an Anij eaar ilo̧k im peptaij jān e; im ālikin An kar peptaij, iaar lo lan̄ ko repeļļo̧k, im Jetōb Kwōjarjar ej kālaļtak jān lan̄ im pād ioon ilo nemāmeen juon m̧uļe.",
                "28": "Im iaar lo Eaar ilo̧k im katakin im kōjeraam̧m̧an armej, ilo kajoor im aiboojoj eļap; im jarlepju ko raar kuktok n̄an ron̄jake E; im iaar lo bwe raar kadiwōjļo̧k E jān ilubwiljier.",
                "29": "Im iaar barāinwōt lo bar jon̄oulruo rej ļoor E. Im ālikin men kein kar bōkļo̧k er ilo jetōb jān im̧aan meja, im iaar jab lo er.",
                "30": "Im ālikin men kein, enjeļ eo eaar bar kōnono n̄an eō, im ba: Kwōn Reilo̧k! Im iaar reilo̧k, im iaar lo lan̄ ko raar bar peļļo̧k, im iaar lo enjeļ ro rej kālaļtak ioon ro nejin armej; im raar katakin im kōjeraam̧m̧an er.",
                "31": "Im eaar bar kōnono n̄an eō, im ba: Kwōn reilo̧k! Im iaar reilo̧k, im iaar lo Lamb an Anij ej ilo̧k ilubwiljin ro nejin armej. Im iaar lo jarlepju ko in armej ro raar nan̄inmej, im ro raar en̄taan kōn nan̄inmej otemjeļo̧k, im kōn devil ko im jetōb ko rettoon; im enjeļ eo eaar kōnono im kwaļo̧k men kein n̄an eō. Im raar mour jān kajoor eo an Lamb an Anij; im devil ko im jetōb ettoon ko kar kadiwōjļo̧k er.",
                "32": "Im ālikin men kein, enjeļ eo eaar bar kōnono n̄an eō, im ba: Kwōn reilo̧k! Im iaar reilo̧k im lo Lamb an Anij, bwe E armej ro raar bōk E; aaet, eo Nejin Anij eo ejjeļo̧k jem̧ļo̧kin eaar ekajet jān laļ; im iaar lo im kōm̧m̧an ļo̧o̧k kōn E.",
                "33": "Im ālikin men kein, n̄a, Nipai, iaar lo bwe kar kotak E ioon debwāāl im kar m̧an E kōn jero̧wiwi ko an laļ.",
                "34": "Im ālikin kar m̧an e E iaar lo jarlepju ko ilaļ in, bwe raar aintok doon n̄an jum̧ae Rijjilōk ro an Lamb eo; bwe āindein ro jon̄oulruo kar kūr er jān enjeļ an Irooj.",
                "35": "Im jarlepju in laļ eaar kuk ippān doon; im iaar lo bwe raar pād ilo m̧weo ekilep im ļap, āinļo̧k wōt m̧weo jema eaar lo e. Im enjeļ an Irooj eaar bar kōnono n̄an eō, im ba: Lo laļ im jeļāļo̧kjeņ eo ie; aaet, lale m̧weo im̧ōn Israel eaar kuktok n̄an jum̧ae Rijjilōk ro an Lamb eo.",
                "36": "Im ālikin men kein, iaar lo im kam̧ool kake, bwe m̧weo ekilep im ļap eaar juwa eo an laļ; im eaar bun̄ļo̧k, im bun̄ļo̧k in ļap otem ļap. Im enjeļ eo an Irooj eaar bar kōnono n̄an eō, im ba: Āindein naaj jeepepļo̧k eo an aolep laļ ko, bwij ko, lo ko, im armej ro, ro renaaj jum̧ae Rijjilōk ro jon̄oulruo an Lamb eo."
            },
            "12": {
                "1": "Im ālikin men kein, enjeļ eo eaar ba n̄an eō: Kwōn reilo̧k, im lo ineem, im barāinwōt ine eo ineen ro jeiūm̧ im jatūm. Im iaar reilo̧k im lo āneen kallim̧ur eo; im iaar lo jarlepju ko in armej, aaet, em̧ool āinwōt n̄e eaar oran eaar lōn̄ āinwōt bok in lo̧jet.",
                "2": "Im ālikin men kein, iaar lo jarlepju ko raar kuktok ippān doon n̄an tariņae, ippān doon; im iaar lo pata ko, im lo tariņae ko im naan kōn tariņae ko, im eļap mej kōn jāje ilubwiljin armej ro aō.",
                "3": "Im ālikin men kein, iaar lo elōn̄ epepen ko raar eļļā, ilo iien eaar lōn̄ tariņae ko im poktak ko ilo āneo; im iaar lo elōn̄ jikin kwelo̧k ko, aaet, em̧ool, elōn̄ iaar jab maron̄ bwini.",
                "4": "Im ālikin men kein, iaar lo juon tab in marok ioon mejān āneen kallim̧ur eo; im iaar lo jarom ko im iaar ron̄ jourur ko, im m̧akūtkūt laļ ko, im aolep ainikien ko reko̧uwaron̄ron̄; im iaar lo laļ im dekā ko, im raar ijidikdik; im iaar lo toļ ko raar jeepepļo̧k ilo elōn̄ m̧ōttan ko; im iaar lo meļaaj ko an laļ, bwe raar tipdikdik; im iaar lo elōn̄ jikin kwelo̧k ko raar rum̧ļo̧k; im iaar lo elōn̄ raar bwil kōn kijeek; im iaar lo elōn̄ raar wōtlo̧kļo̧k ioon laļ, kōn m̧akūtkūt eo.",
                "5": "Im ālikin men kein, ke em̧ōj aō kar aō lo men kein, iaar lo m̧ōto̧dik in marok, bwe eaar eļļāļo̧k jān mejān laļ; im lo, iaar lo jarlepju ko raar jab wōtlo̧k kōn ekajet ko reļļap im kaen̄tanaan an Irooj.",
                "6": "Im iaar lo lan̄ ko repeļļo̧k, im Lamb an Anij eaar wanlaļtak jān lan̄; im Eaar wanlaļtak im kwaļo̧k E n̄an er.",
                "7": "Im iaar barāinwōt lo im kam̧ool kake bwe Jetōb Kwōjarjar eaar wōtlo̧k ioon ro jet jon̄oulruo; im raar ekkapit in Anij, im kar kāālet er.",
                "8": "Im enjeļ eo eaar kōnono n̄an eō, im ba: Lo rikaļoor ro an Lamb eo, ro kāālet er n̄an jerbal n̄an ineem.",
                "9": "Im eaar ba n̄an eō: Kwōj ememej ke rijjilōk ro jon̄oulruo an Lamb eo? Lo er ro renaaj ekajet bwij ko jon̄oulruo in Israel; kōn menin, minister ro jon̄oulruo an ineem naaj bōk ekajet jān er; bwe kwōj jān m̧weo im̧ōn Israel.",
                "10": "Im minister rein jon̄oulruo ro im kwaar lo er naaj ekajet ineem. Im, lo, reweeppān indeeo; bwe kōn tōmak eo aer ilo Lamb an Anij nuknuk ko aer rej mouj ilo bōtōktōkin.",
                "11": "Im enjeļ eo eaar ba n̄an eō: Reilo̧k! Im iaar reilo̧k, im lo jilu epepen ko raar eļļā ilo jim̧we; im nuknuk ko aer raar mouj āinwōt ko an Lamb an Anij. Im enjeļ eo eaar ba n̄an eō: Rein rej mouj ilo bōtōktōkin Lamb eo, kōn tōmak eo aer ilo E.",
                "12": "Im n̄a, Nipai, iaar barāinwōt lo elōn̄ ilo epepen eo kein kāāmen raar eļļā ilo jim̧we.",
                "13": "Im ālikin men kein, iaar lo bwe jarlepju ko in laļ kar kuk ippān doon.",
                "14": "Im enjeļ eo eaar ba n̄an eō: Lo ineem, im barāinwōt ineen m̧aan ro jeiūm̧.",
                "15": "Im ālikin men kein, iaar reilo̧k im lo bwe armej ro iāneo raar kuk ippān doon ilo jarlepju ko ņae ro ineen ļōm̧aro jeiū im jatū; im raar kuktok ippān doon n̄an tariņae.",
                "16": "Im enjeļ eo eaar kōnono n̄an eō, im ba: Lo unin dān ko rettoon jemam̧ eaar loi; aaet, em̧ool reba eo eaar kōnono kake; im m̧wilaļ ko ie rej m̧wilaļ ko an hell.",
                "17": "Im tab in marok ko rej kapo ko an devil, ko rej kapiloik māj ko, im kapene būruōn ro nejin armej, im tōlļo̧k er ilo iaļ ko redepakpak, bwe rej jako im rej jebwābwe.",
                "18": "Im m̧weo eļap im kilep, eo jemam̧ eaar lo e, ej koļmānļo̧kijeņ waan im juwa eo an ro nejin armej. Im juon ron̄ eļap im nana ej ajeje er; aaet, em̧ool naan in jim̧we eo an Anij Indeeo, im Messaia eo ej Lamb an Anij, eo Jetōb Kwōjarjar ej kam̧ool kōn E, jān jinoin laļ n̄an iien in, im jān iien in m̧aanļo̧k im indeeo.",
                "19": "Im ke enjeļ eo eaar kōnono naan kein, iaar reilo̧k im lo bwe ro ineen m̧aan ro jeiū im jatū raar jum̧ae ro ineō, ekkar n̄an naan eo an enjeļ eo; im kōn juwa eo an ineō, im kapo ko an devil, iaar lo bwe ro ineen ro jeiū im jatū raar anjo̧ ioon armej ro jān ineō.",
                "20": "Im ālikin men kein, iaar reilo̧k im lo bwe ro ineen m̧aan ro jeiū im jatū raar anjo̧ ioon ro ineō; im raar wōnm̧aanļo̧k ilo jarlepju ko ioon mejān laļ eo.",
                "21": "Im iaar lo raar kuk ippān doon ilo elōn̄ jarlepju ko; im iaar lo tariņae ko im naan kōn tariņae ko ilubwiljier; im ilo tariņae ko im naan kōn tariņae ko iaar lo elōn̄ epepen raar eļļā.",
                "22": "Im enjeļ eo eaar ba n̄an eō: Lo rein renaaj idakunkunļo̧k ilo jab tōmak.",
                "23": "Im ālikin men kein, iaar lo, ālikin aer kar idakunkunļo̧k ilo jab tōmak raar erom juon armej emarok, im kajjōjō, im ettoon, obrak kōn jowan im aolep wāween nana otemjej."
            },
            "13": {
                "1": "Im ālikin men kein, enjeļ eo eaar ba n̄an eō, im ba: Kwōn reilo̧k! Im iaar reilo̧k im lo elōn̄ laļ ko im aelōn̄ in kiin̄ ko.",
                "2": "Im enjeļ eo eba n̄an eō: Ta kwōj loe? Im iba: Ij lo elōn̄ laļ ko im aelōn̄ in kiin̄ ko.",
                "3": "Im eba n̄an eō: Erkein laļ ko im aelōn̄ in kiin̄ ko an riAelōn̄ ko.",
                "4": "Im ālikin men kein, iaar lo ilubwiljin laļ ko an riAelōn̄ ko ejaak in juon kabun̄ eļap.",
                "5": "Im enjeļ eo eba n̄an eō: Lo ejaak in juon kabun̄ eo e kajjōjō tata jān aolep kabun̄ ko jet; eo e m̧an ro rekwōjarjar an Anij, aaet, im kaen̄taan er im lukwōje er, im likūt ioer ine in aen, im bōk tok er n̄an ineen kōm̧akoko.",
                "6": "Im ālikin men kein, iaar lo bwe kabun̄ in eļap im kajjōjō tata; im iaar lo bwe devil eaar eo eaar kajutak e.",
                "7": "Im iaar bar lo gold, im silver, im silk ko, im scarlet ko, im linen eaidik ideer, im aolep wāween nuknuk otemjej em̧m̧an; im iaar lo elōn̄ kōrā kijon̄.",
                "8": "Im enjeļ eo eaar kōnono n̄an eō, im ba: Lo gold, im silver, im silk ko, im scarlet ko, im linen eaidik iden, im nuknuk ko rem̧m̧an, im kōrā kijon̄ ro, rej kōņaan ko an kabun̄ in eļap im kajjōjō.",
                "9": "Im barāinwōt kōn nebar eo an laļ rej ko̧kkure ro rekwōjarjar an Anij, im bōk laļļo̧k er n̄an ineen kōm̧akoko.",
                "10": "Im ālikin men kein, iaar reilo̧k im lo elōn̄ dān ko; im raar ajeji ro riAelōn̄ ko jān ineen ļōm̧aro jeiū.",
                "11": "Im ālikin men kein, enjeļ eo eaar ba n̄an eō: Kwōn lo illu an Anij ej pād ioon ineen ro jeiūm̧.",
                "12": "Im iaar reilo̧k im lo juon em̧m̧an ilubwiljin riAelōn̄ ko, ro raar jenolo̧k jān ineen m̧aan ro jeiū kōn elōn̄ dān ko; im iaar lo Jetōb an Anij, bwe eaar wanlaļtak im jerbal ioon ļein; im eaar wōnm̧aanļo̧k ioon elōn̄ dān ko, em̧ool n̄an ippān ineen m̧aan ro jeiū, ro raar pād ilo āneen kallim̧ur.",
                "13": "Im ālikin men kein, iaar lo Jetōb an Anij, bwe eaar jerbal ioon ro riAelōn̄ ko; im raar wōnm̧aanļo̧k jān ineen kōm̧akoko, ioon elōn̄ dān ko.",
                "14": "Im ālikin men kein, iaar lo elōn̄ jarlepju ko in ro riAelōn̄ ko ioon āneen kallim̧ur; im iaar lo bwe illu an Anij, eaar pād ioon ineen m̧aan ro jeiū; im raar ejjeplōklōk im̧aan ro riAelōn̄ ko im kar m̧an er.",
                "15": "Im iaar lo Jetōb in Irooj, bwe eaar pād ioon ro riAelōn̄ ko, im raar jeraam̧m̧an im kar bōk āneen aer jolōt; im iaar lo bwe raar mouj, im lukkuun mouj im em̧m̧an, āinwōt ro ineen armej ro aō m̧okta jān kar m̧an er.",
                "16": "Im ālikin men kein, n̄a, Nipai iaar lo bwe ro riAelōn̄ ko ro raar ilo̧k jān kōm̧akoko raar kōttāik er im̧aan Irooj; im kajoor in Irooj eaar pād ippāer.",
                "17": "Im iaar lo bwe ro jinen ro riAelōn̄ ko raar kuk ippān doon ioon dān ko, im ioon āne barāinwōt, n̄an pata ņae er.",
                "18": "Im iaar lo bwe Jetōb in Anij eaar pād ippāer, im bwe illu an an Anij eaar pād ioon ro otemjej raar kuk ippān doon ņae er ilo pata.",
                "19": "Im n̄a, Nipai, iaar lo bwe ro riAelōn̄ ko im raar diwōjļo̧k jān kōm̧akoko kar oņaake er jān kajoor an Anij jān pā ko pein aolep laļ otemjej.",
                "20": "Im ālikin men kein, n̄a, Nipai, iaar lo bwe raar jeraam̧m̧an ilo āneo; im iaar lo juon bok, im kar bōkļo̧k ilubwiljier.",
                "21": "Im enjeļ eo eaar ba n̄an eō: Kwojeļā ke meļeļein bok eo?",
                "22": "Im iaar ba n̄an e: Ij jab jeļā.",
                "23": "Im eba: Lo ej waļo̧ktok jān lo̧n̄iin riJu eo. Im n̄a, Nipai, iaar lo e; im eaar ba n̄an eō: Bok eo kwōj loe ej juon ļo̧o̧k an riJu ro, eo ie ewōr bujen ko an Irooj, ko Eaar kōm̧m̧an ippān m̧weo im̧ōn Israel; im ebarāinwōt wōr ie kanaan ko an rikanaan ro rekwōjarjar; im e ej juon ļo̧o̧k āinwōt mwijm̧wij ko rej pād ioon pileij brass ko, ijoke rejjab lōn̄; mekarta, ewōr ie bujen ko an Irooj, ko Eaar kōm̧m̧an ippān m̧weo im̧ōn Israel; kōn menin, relukkuun aorōk n̄an ro riAelōn̄ ko.",
                "24": "Im enjeļ an Irooj eaar ba n̄an eō: Kwaar lo bok eo eaar waļo̧ktok jān lo̧n̄iin juon riJu; im ke eaar waļo̧ktok jān lo̧n̄iin juon riJu eaar wōr ie tarlep in gospel eo an Irooj, eo kōn E Rijjilōk ro jon̄oulruo raar jeje naan in kam̧ool; im raar jeje naan in kam̧ool ekkar n̄an m̧ool eo ej ilo Lamb an Anij.",
                "25": "Kōn menin, men kein raar wōnm̧aanļo̧k jān riJu ro ilo lukkuun nemāmeer n̄an ro riAelōn̄ ko, ekkar n̄an m̧ool eo ej ilo Anij.",
                "26": "Im ālikin aer wōnm̧aanļo̧k kōn pein jon̄oulruo Rijjilōk ro an Lamb eo, jān riJu ro n̄an ro riAelōn̄ ko, kwōj lo ejaak in kabun̄ eo eļap im kajjōjō, eo ej kajjōjō tata jān aolep kabun̄ ko jet; bwe lo, raar bōkļo̧k jān gospel eo an Lamb eo elōn̄ m̧ōttan ko realikkar im kanooj aorōk; im barāinwōt elōn̄ bujen ko an Irooj raar bōki.",
                "27": "Im aolep men kein raar kōm̧m̧an bwe ren maron̄ kaankeke iaļ ko rejim̧we an Irooj, bwe ren maron̄ kapiloik māj ko im kapene būruōn ro nejin armej.",
                "28": "Kōn menin, kwōj lo bwe ālikin bok eo eaar ilo̧k ilo pā ko pein kabun̄ eo eļap im kajjōjō, bwe elōn̄ men ko realikkar im aorōk kar būkļo̧k jān bok eo an Lamb an Anij.",
                "29": "Im ālikin men kein realikkar im aorōk kar būkļo̧k eaar ilo̧k n̄an aolep laļ ko an ro riAelōn̄ ko, aaet, em̧ool kijoone elōn̄ dān ko kwaar loi ippān ro riAelōn̄ ko ro raar diwōjļo̧k jān kōm̧akoko, kwōj loe—kōnke elōn̄ men ko realikkar im aorōk ko kar būki jān bok eo, ko raar alikkar n̄an jeļā ko an ro nejin armej, ekkar n̄an alikkar eo ej ilo Lamb an Anij—kōnke men kein kar būki jān gospel eo an Lamb eo, elōn̄ otem lōn̄ raar wōtlo̧k, aaet, kōn wāween in Setan eaar wōr an kajoor eļap ioer.",
                "30": "Mekarta, kwōj lo ro riAelōn̄ ko ro raar diwōjļo̧k jān kōm̧akoko, im kar kotak er jān kajoor an Anij ioon laļ ko otemjej, ioon mejān laļ eo em̧m̧an tata jān aolep laļ ko jet, eo ej laļ eo Irooj Anij eaar kōm̧m̧an bujen ippān eo jemāer bwe ineen en bōk bwe en aer āneen jolōt; kōn menin, kwōj lo bwe Irooj Anij eban kōtļo̧k bwe ro riAelōn̄ ko ren lukkuun ko̧kkure peljo in ineōm, eo ej ilubwiljin ro jeiūm̧.",
                "31": "Barāinwōt E jamin kōtļo̧k bwe ro riAelōn̄ ko ren ko̧kkure ineen m̧aan ro jeiūm̧.",
                "32": "Barāinwōt Irooj Anij ejamin kōtļo̧k bwe ro riAelōn̄ ko ren pād n̄an indeeo ilo ļamļam in pilo eo enana, eo kwōj lo rej pād ie, kōnke m̧ōttan ko relukkuun alikkar im aorōk an gospel eo an Lamb eo kabun̄ eo ekajjōjō eaar dāpiji, eo ejaakin kwaar lo e.",
                "33": "Kōn menin Lamb an Anij ej ba: Inaaj tūriam̧o n̄an ro riAelōn̄ ko, n̄an iien tōprak tok eo an m̧ōttan m̧weo im̧ōn Israel ilo ekajet eļap.",
                "34": "Im ālikin men kein, enjeļ an Irooj eaar kōnono n̄an eō, im ba: Lo, Lamb an Anij ej ba, ālikin Aō kar loļo̧k juon m̧ōttan m̧weo im̧ōn Israel—im m̧ōttan in ij kōnono kake ej ineen jemam̧—kin men in, ālikin Iaar loļo̧k er ilo ekajet, im ko̧kkure er kōn pein ro riAelōn̄ ko, im ālikin ro riAelōn̄ ko raar kanooj tūbbo̧k, kōnke m̧ōttan ko relukkuun alikkar im aorōk an gospel eo an Lamb eo, ko kabun̄ eo ekajjōjō eaar dāpiji, eo ej jinen kōrā ro rekijon̄ otemjej, Lamb eo ej ba—I naaj tūriam̧o n̄an ro riAelōn̄ ko ilo raan eo, jon̄an Inaaj bōktok n̄an er, kōn kajoor eo Aō make, enan̄in aolep gospel eo Aō, eo enaaj alikkar im aorōk, Lamb eo ej ba.",
                "35": "Bwe, lo, Lamb eo ej ba: Inaaj kwaļo̧k Eō n̄an ineem, bwe renaaj jeje elōn̄ men ko Inaaj katakin er, ko renaaj alikkar im aorōk; im ālikin naaj kar ko̧kkure ineem, im idakunkunļo̧k ilo jab tōmak, im barāinwōt ineen m̧aan ro jeiūm̧, lo, men kein naaj ņojak, n̄an waļo̧kļo̧k n̄an ro riAelōn̄ ko, jān mennin letok im kajoor eo an Lamb eo.",
                "36": "Im ilo er naaj jeje gospel eo Aō, Lamb eo ej ba, im aō ejm̧aan im aō lo̧mo̧o̧r.",
                "37": "Im em̧ōņōņō ro renaaj pukot n̄an kajutak Zaion ilo raan en, bwe naaj ippāer mennin letok im kajoor jān Jetōb Kwōjarjar; im n̄e rej niknik n̄an jem̧ļo̧kin renaaj jerkak ilo raan eo āliktata, im naaj mour ilo aelōn̄ eo ejjeļo̧k jem̧ļo̧kin an Lamb eo; im jabdewōt eo enaaj kabun̄bun̄ļo̧k aenōm̧m̧an, aaet, naan ko kōn lan̄lōn̄ eļap, ekōjkan wūlio eo ioon toļ ko naaj aer.",
                "38": "Im ālikin men kein, n̄a iaar lo m̧ōttan ro ineen m̧aan ro jeiū, im barāinwōt bok eo an Lamb an Anij, eo eaar jino diwōjtok jān lo̧n̄iin riJu eo, bwe eaar waļo̧ktok jān ro riAelōn̄ ko n̄an m̧ōttan an ro jeiū.",
                "39": "Im ālikin eaar itok n̄an er iaar lo bar jet bok ko, ko raar waļo̧ktok jān kajoor in Lamb eo, jān ro riAelōn̄ ko n̄an er, n̄an karreel būruōn ro riAelōn̄ ko im ro m̧ōttan ineen m̧aan ro jeiū, im barāinwōt riJu ro raar ejjeplōklōk ioon aolep mejān laļ, bwe ļo̧o̧k ko an rikanaan ro im ko an Rijjilōk ro jon̄oulruo an Lamb eo rem̧ool.",
                "40": "Im enjeļ eo eaar kōnono n̄an eō, im ba: Ļo̧o̧k kein ālik, ko im kwaar loi ilubwiljin ro riAelōn̄ ko, naaj kajutak m̧ool eo m̧okta, ko kōn Rijjilōk ro jon̄oulruo an Lamb eo, im naaj kwaļo̧k men ko realikkar im reaorōk, ko em̧ōj kar bōk jān er; im naaj kwaļo̧k n̄an aolep laļ, lo, im armej, bwe Lamb an Anij ej eo Nejin Anij Indeeo, im Rilo̧mo̧o̧r in laļ, im bwe aolep armej rej aikuj itok n̄an E, ak reban mour.",
                "41": "Im rej aikuj itok ekkar n̄an naan kwōnaaj kaalikkari kōn lo̧n̄iin Lamb eo; im naan ko an Lamb eo naaj kwaļo̧ki kōn ļo̧o̧k ko an ineem, ejja āinwōt ilo ļo̧o̧k ko an Rijjilōk ro jon̄oulruo an Lamb eo; kōn menin er jim̧or naaj pād ilo juon; bwe ewōr juon wōt Anij im juon Seperd ioon aolepān laļ.",
                "42": "Im iien eo ej itok Enaaj kwaļo̧k E n̄an laļ ko otemjeļo̧k, n̄an riJu ro im barāinwōt n̄an ro riAelōn̄ ko jim̧or; im ālikin an naaj kar kwaļo̧k E n̄an riJu ro im barāinwōt ro riAelōn̄ ko, innām Enaaj kwaļo̧k E n̄an ro riAelōn̄ ko im barāinwōt n̄an riJu ro, im eo āliktata naaj m̧okta, im eo m̧okta naaj āliktata."
            },
            "14": {
                "1": "Im enaaj ālkin men kein, bwe n̄e ro riAelōn̄ ko renaaj eo̧ron̄ Lamb an Anij ilo raan eo Enaaj kwaļo̧k E n̄an er ilo naan, im barāinwōt ilo kajoor, im aolep kōm̧m̧an, ko renaaj bōkļo̧k aolep mennin ļōkatip—",
                "2": "Im jab kapene burueer ņae Lamb an Anij, renaaj bōnbōn ilubwiljin ineen jemam̧; aaet, renaaj bōnbōn ilubwiljin m̧weo im̧ōn Israel; im renaaj juon armej rejeraam̧m̧an ioon āneen kallim̧ur indeeo; rejamin bar bōkļo̧k er n̄an kōm̧akoko tokālik; im m̧weo im̧ōn Israel naaj jamin bar pok.",
                "3": "Im ron̄ eo eļap, eo kabun̄ eo eļap im kajjojo eaar kūbwiji, eo kar ellolo in devil im ro nejin, bwe en maron̄ tōlļo̧k jetōb ko an armej n̄an hell—aaet, ron̄ eo eļap kar kūbwiji n̄an ko̧kkure armej ro naaj obrak kōn ro raar kūbwiji, n̄an tōn̄tōn̄ in ko̧kkure eo aer, Lamb an Anij ej ba; jab ko̧kkure an jetōb ko aer, jetōb kein naaj joļo̧k er ilo hell eo ejjeļo̧k jem̧ļo̧kin.",
                "4": "Bwe lo, men in ej ekkar n̄an kōm̧akoko eo an devil, im barāinwōt jim̧we eo an Anij, ioon aolep ro renaaj jerbal nana im kajjōjō im̧aan Mejān.",
                "5": "Im ālikin men kein, enjeļ eo eaar kōnono n̄an eō, Nipai, im ba: Kwaar lo bwe eļan̄n̄e ro riAelōn̄ ko rej ukeļo̧k enaaj em̧m̧an n̄an er; im kwo barāinwōt jeļā kōn bujen ko an Irooj n̄an m̧weo im̧ōn Israel; im kwaar barāinwōt ron̄ bwe jabdewōt eo ejjab ukeļo̧k aikuj jako.",
                "6": "Kōn menin, wo n̄an ro riAelōn̄ ko bwe enaaj āindein n̄e rej kapene burueer ņae Lamb an Anij.",
                "7": "Bwe iien eo ej itok, Lamb an Anij ej ba, bwe Inaaj kōm̧m̧ane juon jerbal eļap im kabwilōn̄lōn̄ ilubwiljin ro nejin armej; juon jerbal eo naaj n̄an indeeo, ilo juon wāween ak bar jet—ejjab n̄an wōt karreel er n̄an aenōm̧m̧an im mour indeeo, ak bar n̄an kōjo̧o̧r er jān pen in burueer im pilo in ļōmņak ko aer eo naaj bōkļo̧k er n̄an kōm̧akoko, im barāinwōt n̄an jako, ilo kanniōk im jetōb jim̧or, ekkar n̄an kōm̧akoko an devil, eo iaar kōnono kake.",
                "8": "Im ālikin men kein, enjeļ eo eaar kōnono naan kein, eaar ba n̄an eō: Kwōj ememej ke bujen ko an Jemādwōj n̄an m̧weo im̧ōn Israel? Iaar ba n̄an e, Aaet.",
                "9": "Im ālikin men kein, eaar ba n̄an eō: Kwōn reilo̧k, im lo bwe kabun̄ eo eļap im kajjōjō, eo ej jinen kajjōjō otemjeļo̧k, eo eaar lo e ej devil.",
                "10": "Im eaar ba n̄an eō: Lo ewōr wōt ruo kabun̄ ko; eo juon ej kabun̄ eo an Lamb an Anij, im eo juon ej kabun̄ eo an devil; kōn menin, jabdewōt eo ej jab pād ilo kabun̄ eo an Lamb an Anij ej pād ilo kabun̄ eo eļap, eo ej jinen kajjōjō otemjeļo̧k; im e ej kōrā eo ekijon̄ ilo aolepān laļ.",
                "11": "Im ālikin men kein, iaar reilo̧k im lo eo ekijon̄ ilo aolepān laļ, im kōrā in eaar jijet ioon elōn̄ dān ko; im eaar irooj ioon aolepān laļ, ilubwiljin aolep laļ ko, bwij ko, lo ko, im armej.",
                "12": "Im ālikin men kein, iaar lo kabun̄ eo an Lamb an Anij, im oran ro ie eaar iiet, kōn nana im kajjōjō ko an kōrā kijon̄ eo eaar jijet ioon elōn̄ dān ko; mekarta, iaar lo bwe kabun̄ eo an Lamb eo, ro raar ro rekwōjarjar an Anij, eaar barāinwōt kobrak mejān laļ; im tōln̄an ko aer ioon mejān laļ eaar dik, kōn nana eo an kōrā eo ekijon̄ im iaar lo e.",
                "13": "Im ālikin men kein, iaar lo bwe eo eļap jinen kajjōjō otemjeļo̧k eaar aintok jarlepju ko ioon mejān aolepān laļ, ilubwiljin aolep laļ ko an ro riAelōn̄ ko, n̄an pata ņae Lamb an Anij.",
                "14": "Im ālikin men kein, n̄a, Nipai, iaar lo kajoor in Lamb an Anij, bwe ekar bun̄ ioon ro rekwōjarjar jān kabun̄ eo an Lamb eo, im ioon armej in bujen ko an Irooj, ro raar ejjeplōklōk ioon aolepān mejān laļ; im raar pojak kōn jim̧we im kōn kajoor in Anij ilo aiboojoj eļap.",
                "15": "Im ālikin men kein, iaar lo illu an Anij eaar lutōkleplep ioon kabun̄ eo eļap im kajjōjō, jon̄an eaar wōr tariņae ko im naan kōn tariņae ko ilubwiljin aolep laļ ko im bwij ko an laļ.",
                "16": "Im ke eaar eaar jino tariņae ko im naan kōn tariņae ko ilubwiljin laļ ko raar an eo jinen kajjōjō otemjeļo̧k, enjeļ eo eaar ba kōnono n̄an eō, im ba: Lo, illu an Anij ej ioon eo jinen kōrā kijon̄ ro; im lo, kwōj lo aolep men kein—",
                "17": "Im n̄e raan eo ej itok im illu an Anij ej lutōkleplep ioon eo jinen kōrā kijon̄ ro, eo ej kabun̄ eo eļap im kajjōjō ilo aolepān laļ, eo devil eaar lo e, innām, ilo raan eo, jerbal eo an Jemān naaj ijjino, ilo kōpooj iaļ eo n̄an kakūrm̧ool bujen ko An, ko Eaar kōm̧m̧an ippān armej ro rej jān m̧weo im̧ōn Israel.",
                "18": "Im ālikin men kein, enjeļ eo eaar kōnono n̄an eō, im ba: Reilo̧k!",
                "19": "Im iaar reilo̧k im lo juon em̧m̧aan, im eaar nuknuk ilo liboror eo emouj.",
                "20": "Im enjeļ eo eaar ba n̄an eō: Lo juon iaan Rijjilōk ro an Lamb eo.",
                "21": "Lo, enaaj lo im jei bwe in men kein; aaet, im barāinwōt elōn̄ men ko raar waļo̧k.",
                "22": "Im enaaj barāinwōt jeje kōn jem̧ļo̧kin laļ in.",
                "23": "Kōn menin, men ko enaaj jei rejim̧we im m̧ool; im lo renaaj jeje ilo bok eo kwaar lo e ej waļo̧k tok jān lo̧n̄iin riJu eo; im ilo iien eo raar waļo̧k tok jān lo̧n̄iin riJu eo, ak, ilo iien eo bok eo ej waļo̧k tok jān lo̧n̄iin riJu eo, men ko raar jeje raar alikkar im erreo, im kanooj aorōk im pidodo n̄an jeļā an aolep armej.",
                "24": "Im lo, men ko im rijjilōk in an Lamb eo enaaj jeje rej ko rellōn̄ kwaar loi; im lo, ko jab kwaļo̧ki kwōnaaj loi.",
                "25": "A men ko kwōnaaj loi jān kiiō kwōn jab naaj jei; bwe lo Irooj Anij eaar kapit rijjilōk eo an Lamb an Anij bwe en jeje men kein.",
                "26": "Im barāinwōt ro jet im raar pād, n̄an er Eaar kwaļo̧k aolep men kein, im raar jei; im rej sil n̄an aer waļo̧k tok ilo nememe eo aer, ekkar n̄an m̧ool eo ilo Lamb eo, ilo iien eo ekkar n̄an Irooj, n̄an m̧weo im̧ōn Israel.",
                "27": "Im n̄a, Nipai, iaar ron̄ im iaar jeje, bwe etan rijjilōk eo an Lamb eo eaar Jon, ekkar n̄an naan eo an enjeļ eo.",
                "28": "Im lo, n̄a, Nipai, em̧ōj kōmo̧ik bwe in jeje men ko jet iaar loi im ron̄; kōn menin men ko iaar jei ebwe n̄an eō; im iaar jeje jidikin wōt m̧ōttan men ko iaar loi.",
                "29": "Im iaar jeje bwe iaar loi men ko jema eaar loi, im enjeļ in Irooj eaar kwaļo̧k men kein n̄an eō.",
                "30": "Im kiiō ij kōm̧m̧an jem̧ļo̧kin kōnono kōn men ko iaar loi ke iaar weaakļo̧k ilo Jetōb; im n̄e aolep men ko iaar loi rejjab jeje, men ko iaar jeje rem̧ool. Im āindein men in. Amen."
            },
            "15": {
                "1": "Im ālikin men kein, ke n̄a, Nipai, ikar weaakļo̧k ilo Jetōb eo, im kar lo aolep men kein, Iaar ro̧o̧l n̄an im̧ōn kōppād eo an jema.",
                "2": "Im ālikin men kein, iaar lo m̧aan ro jeiū, im raar akwāāl ippān doon kōn men ko jema eaar kōnono n̄an er.",
                "3": "Bwe em̧ool eaar kōnono elōn̄ men reļļap n̄an er, ko raar pen n̄an meļeļe, n̄e juon armej ejjab kajjitōk ippān Irooj; im kōn an kar kijn̄en̄e burueer, kōn menin raar jab reilo̧k n̄an Irooj āinwōt rej aikuj.",
                "4": "Im kiiō n̄a, Nipai, iaar liaajlo̧ļ kōn kijn̄en̄e eo an burueer, im barāinwōt, kōn men ko iaar loi, im jeļā eban eļļā kūrm̧ool eo aer kōn nana eo eļap an ro nejin armej.",
                "5": "Im ālikin men kein, iaar iōn̄aakļo̧k aō kōn en̄taan kein aō, bwe iaar watōk bwe en̄taan kein aō raar ļaptata ioon aolep, kōn ko̧kkure eo an armej ro aō, bwe iaar lo wōtlo̧k eo aer.",
                "6": "Im ālikin men kein, ke em̧ōj aō kar bōk aō kajoor iaar kōnono n̄an m̧aan ro jeiū, kōņaan jeļā etke raar akwāālel.",
                "7": "Im reba: Lo, kōmij jab maron̄ meļeļe naan ko jemād eaar kōnono kōn lukkuun ra ko raan wōjke olive eo, im barāinwōt kōn ro riAelōn̄ ko.",
                "8": "Im iba n̄an er: Kom̧ ar kajjitōk ke ippān Irooj?",
                "9": "Im reba n̄an eō: Kōm ar jab; bwe Irooj ej jab kwaļo̧k men in n̄an kōm.",
                "10": "Lo, iaar ba n̄an er: Ekōjkan ami jab kōjparok kien ko an Irooj? Ekōjkan ami naaj jako, kōn pen in būruōmi?",
                "11": "Kom̧ jab keememej men ko Irooj eaar ba ke?—Eļan̄n̄e kom̧ij jab kapene būruōmi, im kajjitōk ippa ilo tōmak, lōke bwe kom̧ naaj bōk, kōn niknik ilo kōjparok kien ko Aō, em̧ool otem m̧ool men kein naaj kwaļo̧ki n̄an kom̧.",
                "12": "Lo, Ij ba n̄an kom̧, bwe m̧weo im̧ōn Israel kar keidi n̄an juon wōjke olive, jān Jetōb in Irooj eo eaar ilo jemād; im lo ta jej jab ra bwilo̧ke ļo̧k jān m̧weo im̧ōn Israel, im ta jej jab juon ra in m̧weo im̧ōn Israel ke?",
                "13": "Im kiiō, meļeļe eo an jemād kōn graft e lukkuun ra ko kōn tarlep in ro riAelōn̄ ko, ej, bwe ilo raan ko āliktata, n̄e ine eo ineed enaaj kar idakunkunļo̧k ilo jab tōmak, aaet, kōn elōn̄ iiō ko, im elōn̄ epepen ko ālikin an kar Messaia eo eaar waļo̧k ilo ānbwin n̄an ro nejin armej, innām naaj itok tarlep in gospel eo an Messaia n̄an ro riAelōn̄ ko, im jān ro riAelōn̄ ko n̄an m̧ōttan eo an ine eo ineed—",
                "14": "Im ilo raan eo ro m̧ōttan ine eo ineed naaj jeļā bwe rej jān m̧weo im̧ōn Israel, im bwe rej armej in bujen eo an Irooj; im renaaj jeļā im itok n̄an jeļāļo̧kjeņ eo an ro jemāer, im barāinwōt n̄an jeļāļo̧kjeņ in gospel eo an aer Rilo̧mo̧o̧r, eo eaar katakin ro jemāer kōn E; kōn menin, renaaj itok n̄an jeļāļo̧kjeņ eo an aer Rilo̧mo̧o̧r im lukkuun unleplep in An katak, bwe ren maron̄ jeļā ekōjkan itok n̄an E im mour.",
                "15": "Im ilo raan eo rej jab naaj m̧ōņōņō im leļo̧k nebar n̄an aer Anij indeeo, aer ejm̧aan im aer lo̧mo̧o̧r ke? Aaet, ilo raan eo, rej jab naaj bōk kajoor im ōnier jān vine eo em̧ool ke? Aaet, rej jab naaj itok n̄an wōrwōr em̧ool an Anij ke?",
                "16": "Lo, ij ba n̄an kom̧, Aaet; naaj keememej er ilubwiljin m̧weo im̧ōn Israel; naaj graft e er, āinwōt ke er juon lukkuun raan wōjke olive eo, n̄an lukkuun wōjke olive eo.",
                "17": "Im en̄in meļeļe eo an jemād; im meļeļe eo an e jamin waļo̧k men in m̧ae ālikin aer naaj ejjeplōklōk jān ro riAelōn̄ ko; im ej ba bwe men in enaaj itok kōn ro riAelōn̄ ko, bwe Irooj en maron̄ kwaļo̧k An kajoor n̄an ro riAelōn̄ ko, bwe kōn menin riJu reban bōk E, ak ro jān m̧weo im̧ōn Israel.",
                "18": "Kōn menin, jemād eaar jab kōnono n̄an ineed wōt, ak barāinwōt n̄an aolep m̧weo im̧ōn Israel, jitōn̄ļo̧k er n̄an bujen eo aikuj in kajejjet kūtien ilo raan ko āliktata; bujen eo Irooj eaar kōm̧m̧ane ippān jemād Ebream, im ba: Ilo ineōm riaelōn̄ otemjej ilaļ renaaj jeraam̧m̧an.",
                "19": "Im ālikin men kein n̄a, Nipai, iaar kōnono eļap n̄an er kōn men kein; aaet Iaar kōnono n̄an er kōn jepļaaktok eo an riJu ro ilo raan ko āliktata.",
                "20": "Im iaar kōmmeļeļe n̄an er naan ko an Aiseia, eo eaar kōnono kōn jepļaaktok eo an riJu ro, ak ro ilo m̧weo im̧ōn Israel; im ālikin aer kar jepļaaktok reaikuj jab bar pok, rej jamin bar aikuj jeplōklōk. Im ālikin men kein iaar kōnono elōn̄ naan ko n̄an m̧aan ro jeiū, jon̄an raar bwilōn̄ im raar kōttāik er im̧aan Irooj.",
                "21": "Im ālikin men kein, raar bar kōnono n̄an eō, im ba: Ta meļeļein men in jemād eaar lo e ilo tōņak eo? Ta meļeļein wōjke eo eaar lo e?",
                "22": "Im iaar ba n̄an er: Eaar kakōļļeen wōjke in mour eo.",
                "23": "Im raar ba n̄an eō: Ta meļeļein aen in dāpdep eo jemād eaar lo e, eo eaar tōlļo̧k n̄an wōjke eo?",
                "24": "Im iaar jiron̄ er bwe eaar naan in Anij; im jabdewōt eo enaaj kar eo̧ron̄ naan in Anij, im naaj jirok likatōttōt ilo e, renaaj jamin jako; barāinwōt kapo ko im m̧ade kijeek ko an rikapo rej jamin anjo̧ ioer im kapiloik er, n̄an tōlļo̧k er n̄an jako.",
                "25": "Kōn menin, n̄a, Nipai, iaar kōketak er n̄an eo̧ron̄ naan in Irooj; aaet, iaar kōketak er kōn aolep kajoor ko ilo aō, im kōn aolep kapeel ko aō, bwe ren eo̧ron̄ naan ko an Anij im keememej im kōjparok kien ko iien otemjej ilo men otemjej.",
                "26": "Im raar jiron̄ eō: Ta meļeļein reba in dān eo jemād eaar lo e?",
                "27": "Im iaar jiron̄ er bwe dān eo jema eaar lo eaar ettoonon; im eļap ijo koļmānļo̧kijeņ eo an eaar ļōmņak kake kōn men ko jet bwe en jab lo ettoonon eo an dān eo.",
                "28": "Im iaar jiron̄ er bwe eaar juon ro̧n̄ enana im m̧wilaļ, eo ej kōjenolo̧k ro renana jān wōjke in mour eo, im barāinwōt jān ro rekwōjarjar an Anij.",
                "29": "Im iaar jiron̄ er bwe men in eaar juon kakōļļeen hell nana tam̧m̧win, eo enjeļ eo eaar jiron̄ eō kar kōpooje n̄an ro renana.",
                "30": "Im iaar jiron̄ er bwe jemām eaar barāinwōt lo bwe jim̧we an Anij eaar barāinwōt ajeje ro renana jān ro rem̧m̧an; im bwe meram eo ie eaar āinwōt erromaak in kijeek eurur, eo eaar wanlōn̄ļo̧k n̄an Anij indeeo im indeeo, im eaar ejjeļo̧k jem̧ļo̧kin.",
                "31": "Im raar ba n̄an eō: Ta men meļeļein en̄taan eo an ānbwin ilo raan ko in an mour, ak ta meļeļein karōk eo āliktata an jetōb ālikin mej eo an ānbwinnin kanniōk in, ak ta ej kōnono kōn men ko rej an kanniōk?",
                "32": "Im ālikin men kein, iaar ba n̄an er bwe eaar kakōļļeen men ko jim̧or im rej an kanniōk im jetōb; bwe raan eo enaaj aikuj itok bwe renaaj ekajet kōn jerbal ko aer, aaet, em̧ool jerbal ko kar kōm̧m̧ani kōn ānbwinnin kanniōk ilo raan ilo in mour in.",
                "33": "Kōn menin, eļan̄n̄e renaaj aikuj mej ilo aer nana aikuj naaj bar joļo̧k er barāinwōt, ekkar n̄an men ko rej an jetōb, ko im rej uwaanļo̧k wōt wānōk; kōn menin, rej aikuj naaj itok n̄an jutak im̧aan Anij, n̄an ekajet kōn jerbal ko aer; im eļan̄n̄e jerbal ko aer raar ettoon rej aikuj naaj barāinwōt ettoon; im eļan̄n̄e rej ettoon emennin aikuj bwe ren jab jokwe ilo aelōn̄ in Anij; eļan̄n̄e āindein, aelōn̄ in Anij enaaj bar ettoon barāinwōt.",
                "34": "Ak lo, ij ba n̄an eok, aelōn̄ in Anij ejjab ettoon, im ejjeļo̧k jabdewōt men ettoon emaron̄ deļo̧n̄ ilo aelōn̄ in Anij; kōn menin ewōr jikin ettoonon aikuj kōpooje n̄an men eo ettoon.",
                "35": "Im ewōr juon jikin kar kōpooje, aaet, em̧ool hell naan tam̧m̧win eo iaar kōnono kake, im devil eo ej rikōpooj e; kōn menin karōk eo āliktata n̄an jetōb ko an armej ej n̄an pād ilo aelōn̄ in Anij, ak n̄an diwōjļo̧k jān im̧aan mejān Anij kōn jim̧we eo iaar kōnono kake.",
                "36": "Kōn menin, ro renana naaj jepelļo̧k jān ro rem̧m̧an, im barāinwōt jān wōjke in mour eo, eo leen elukkuun aorōk im kaijoļjoļ tata jān aolep leen otemjej; aaet, im e ej mennin letok eo eļaptata an Anij. Im āindein iaar kōnono n̄an m̧aan ro jeiū. Amen."
            },
            "16": {
                "1": "Im kiiō ālikin men kein, ke n̄a, Nipai, iaar kōjjem̧ļo̧k aō kōnono n̄an ļōm̧aro jeiū, lo raar ba n̄an eō: Kwaar kōnono n̄an kōm men ko reppen, eļapļo̧k jān eaar maron̄ ineki.",
                "2": "Im ālikin men kein, iaar ba n̄an er bwe iaar jeļā ke iaar kōnono men ko reppen ņae ro renana, ekkar n̄an m̧ool eo; im ro rejim̧we iaar kōwānōk er, im kam̧ool bwe rej aikuj naaj lōn̄jak ilo raan eo āliktata; kōn menin, eo ewōr ruōn ej ļōmņak m̧ool eo epen, bwe ej m̧wijit er n̄an itulowatata.",
                "3": "Im kiiō ro jeiū, eļan̄n̄e kom̧ ar jim̧we im kar kōņaan eo̧ron̄ m̧ool eo, im jab ettoļo̧k jān e, bwe kom̧in maron̄ etetal jim̧we im̧aan Anij, innām kom̧ ban kar aln̄ūrn̄ūr kōn m̧ool eo, im ba: Kwōj kōnono men ko reppen ņae kōm.",
                "4": "Im ālikin men kein, n̄a, Nipai iaar kōketak ļōm̧aro jeiū, kōn aolep aō maron̄, n̄an kōjparok kien ko an Irooj.",
                "5": "Im ālikin men kein, raar kōttāik er im̧aan Irooj; jon̄an n̄a eaar wōr aō lan̄lōn̄ im kōjatdikdik eļap kōn er, bwe renaaj etetal ilo iaļ ko rejim̧we.",
                "6": "Kiiō, aolep men kein iaar ba im kōm̧m̧an ke jema eaar jokwe ilo juon im̧ōn kōppād ilo kom̧laļ eo ņa etan Lemuel.",
                "7": "Im ālikin men kein, n̄a, Nipai, iaar bōk juon iaan kōrā ro nejin Ishmael n̄an pālleō; im barāinwōt, m̧aan ro jeiū raar bōk kōrā ro nejin Ishmael n̄an pāleer; im barāinwōt Zoram eaar bōk kōrā eo erūttotata nejin Ishmael n̄an pāleen.",
                "8": "Im āindein jema eaar kajejjet aolep kien ko an Irooj ko kar liļo̧k n̄an e. Im barāinwōt, n̄a, Nipai, iaar jeraam̧m̧an otem jeraam̧m̧an jān Irooj.",
                "9": "Im ālikin men kein, ainikien Irooj eaar itok n̄an jema ilo bon̄, im jiron̄ e bwe ilo raan eo ilju ej aikuj ilo̧k n̄an āne jem̧aden.",
                "10": "Im ālikin men kein, jema eaar jerkak ilo jibbon̄ im ilo̧k n̄an kōjām in im̧ōn kōppād eo, eaar kanooj ilbōk ke eaar lo ioon laļ juon ball edoulul eo wāween kōm̧anm̧ane eaar eļtan pā ko rekapeel; im eaar kōm̧m̧an jān brass. Im ilowaan ball in eaar ruo pā reddik; im juon eaar jitōn̄ļo̧k iaļ eo kōm aikuj kar etal ie ilo āne jem̧aden.",
                "11": "Im ālikin men kein, kōm ar aini ippān doon jabdewōt men ko kōm aikuj kar būki n̄an āne jem̧aden, im aolep bwein aikuj ko Irooj eaar litok n̄an kōm; im kōm ar bōk ine ko otemjej bwe maron̄ būkiļo̧k n̄an āne jem̧aden.",
                "12": "Im ālikin men kein, kōm ar būki im̧ōn kōppād ko am im ilo̧k n̄an āne jem̧aden, im kijoone reba Leman.",
                "13": "Im ālikin men kein, kōm ar ito-itak ium̧win emān raan ko, enan̄inļo̧k iturōk-turearļo̧k, kōm ar kajutak im̧ōn kōppād ko am; im kōm ar ņa etan ijin Sazer.",
                "14": "Im ālikin men kein, kōm ar bōk lippo̧ņ ko am im m̧ade ko am, im ito-itak ilo āne jem̧aden n̄an kakidudu kijen baam̧le ko am; im ālikin am kar kakidudu kijen baam̧le ko am kōm ar bar ro̧o̧lļo̧k n̄an baam̧le ko am ilo āne jem̧aden, n̄an jikin in Sazer. Im kōm ar ilo̧k ilo āne jem̧aden, ļoore ejja iaļ eo wōt, ilo̧k wōt ijo ekimuur tata ilo āne jem̧aden in, eo eaar pād itōrerein peļaak ko iturin Lom̧aļo Ekilmir.",
                "15": "Im ālikin men kein, kōm ar ito-itak ium̧win elōn̄ raan ko, kakijen ilo iaļ in am, kōn lippo̧ņ ko am im m̧ade ko am im kōn buo ko buōm im buwat ko am.",
                "16": "Im kōm ar ļoore iaļ ko ball eo eaar jitōn̄i, ko raar tōl kōm ilo m̧ōttan ko rekimuur ilo āne jem̧aden.",
                "17": "Im ālikin am kar ito-itak ium̧win elōn̄ raan ko, kōm ar kajutaki im̧ōn kōppād ko am ium̧win jidik iien, bwe kōmin maron̄ bar kakkije im kakijenļo̧k n̄an baam̧le ko am.",
                "18": "Im ālikin men kein, n̄a, Nipai, iaar ilo̧k in kakidudu kijem, lo, iaar bwilo̧ke lippo̧ņ eo aō, eo eaar kōm̧m̧an jān lukkuun steel; im ālikin iaar ruje lippo̧ņ eo aō, lo, m̧aan ro jeiū raar ļōkatip ippa kōnke ejamin maron̄ bar jerbal lippo̧ņ eo aō, bwe kōm ar bōk ejjeļo̧k m̧ōn̄ā.",
                "19": "Im ālikin men kein, kōm ar ro̧o̧lļo̧k kōn ejjeļo̧k m̧ōn̄ā n̄an baam̧le ko am, im kōnke kōm ar kanooj mōk, kōn ito-itak eo aer, raar lukkuun en̄taan kōn aer kōņaan kijeer.",
                "20": "Im ālikin men kein, Leman im Lemuel im ļōm̧aro nejin Ishmael raar jino aer kanooj ellotaan, kōn en̄taan im liaajlo̧ļ ko aer ilo āne jem̧aden; im barāinwōt jema eaar jino ellotaan ņae Irooj an Anij; aaet, im raar aolep kanooj inepata, jon̄an raar ellotaan ņae Irooj.",
                "21": "Kiiō ālikin men kein, n̄a, Nipai, iaar barāinwōt liaajlo̧ļ ippān m̧aan ro jeiū kōnke ejamin maron̄ bar jerbale lippo̧ņ eo aō, im lippo̧ņ ko aer raar jako to ko aer, eaar jino kanooj pen, aaet, kōn menin kōm ar jab maron̄ ellolo m̧ōn̄ā.",
                "22": "Im ālikin men kein, n̄a, Nipai, eaar ļap aō kōnono n̄an m̧aan ro jeiū, kōnke raar bar kapene burueer, em̧ool n̄an jon̄an eo rej ellotaan e Irooj aer Anij.",
                "23": "Im ālikin men kein, n̄a, Nipai iaar kōm̧m̧an jān aļaļ juon lippo̧ņ, im jān juon aļaļ ejim̧we, juon m̧ade, kōn menin iaar kōpālpel eō kōn lippo̧ņ im m̧ade, kōn buwat im kōn dekā ko. Im iaar ba n̄an jema: Ia inaaj etal in kakijen tok ie?",
                "24": "Im ālikin men kein, eaar kajjitōk ippān Irooj, bwe er raar kōttāik er kōn naan ko aō; bwe iaar jiron̄ er elōn̄ men kōn aolep kajoor eo ilo n̄a.",
                "25": "Im ālikin men kein, ainikien Irooj eaar itok n̄an jema; im eaar kanooj kauweiki kōn an ellotaan ņae Irooj, jon̄an kar bōklaļļo̧k ijoko rem̧wilaļ in būrom̧ōj.",
                "26": "Im ālikin men kein, ainikien Irooj eaar ba n̄an e: Reilo̧k n̄an ball eo, im lali men ko kar jeje.",
                "27": "Im ālikin men kein, jema eaar loi men ko kar jei ioon ball eo, eaar kanooj mijak im wūdiddid, im barāinwōt m̧aan ro jeiū im m̧aan ro nejin Ishmael im ro pāleem̧.",
                "28": "Im ālikin men kein, n̄a, Nipai, iaar lo bwe pā ko reddik ko raar pād ilo ball eo, raar jerbal ekkar n̄an tōmak im niknik im eo̧ron̄ eo am n̄an i.",
                "29": "Im eaar wōr barāinwōt ioer juon ennaan ekāāl, eo eaar pidodo kōnono jān e, eo eaar letok n̄an kōm meļeļe kōn iaļ ko an Irooj; im ennaan in eaar oktak jān iien n̄an iien, ekkar n̄an tōmak im niknik eo kōmij wūjlepļo̧k n̄an e. Im āindein kōm ar lo bwe kōn men ko reddik Irooj emaron̄ kwaļo̧k men ko reļļap.",
                "30": "Im ālikin men kein, n̄a, Nipai, iaar wanlōn̄ļo̧k n̄an ioon toļ eo, ekkar n̄an jitōn̄ ko kar litok ioon ball eo.",
                "31": "Im ālikin men kein, iaar m̧an kidu ko rawiia, jon̄an iaar lo m̧ōn̄ā n̄an baam̧le ko am.",
                "32": "Im ālikin men kein, iaar ro̧o̧lļo̧k n̄an im̧ōn kōppād ko am, inekiļo̧k kidu awiia ko iaar m̧ani; im kiiō ke raar lo bwe iaar bōkļo̧k m̧ōn̄ā, ekōjkan aer kar kanooj m̧ōņōņō! Im ālikin men kein, raar kōttāik er im̧aan Irooj, im raar leļo̧k aer kam̧m̧oolol n̄an e.",
                "33": "Im ālikin men kein, kōm ar bar ilo̧k ilo etal in am, ito-itak enan̄in āinwōt ilo jinoin; im ālikin am kar ito-itak ium̧win elōn̄ raan ko kōm ar bar kajutak im̧ōn kōppād ko am, bwe kōmin maron̄ pād jidik iien.",
                "34": "Im ālikin men kein, Ishmael eaar mej, im kar kallib ilo jikin eo ņa etan Nahom.",
                "35": "Im ālikin men kein, kōrā ro nejin Ishmael raar kanooj būrom̧ōj, kōn jako eo an jemāer, im kōn liaajlo̧ļ ko aer ilo āne jem̧aden; im raar ellotaane jema, kōnke eaar bōktok er jān āneen Jerusalem, im ba: Jemām e mej; aaet, im kōm ar jebwābwe eļap ilo āne jem̧aden, im kōm ar en̄taan kōn eļap liaajlo̧ļ, kwōle, maro, im mōk; im ālikin en̄taan kein kōm naaj jako ilo āne jem̧aden kōn kwōle.",
                "36": "Im āindein raar ellotaane jema, im barāinwōt ņae eō; im raar kōņaan bar ro̧o̧lļo̧k n̄an Jerusalem.",
                "37": "Im Leman eaar ba n̄an Lemuel im barāinwōt n̄an ļōm̧aro nejin Ishmael: Lo, jen m̧ane jemād, im barāinwōt in jatid Nipai, eo eaar e make bōkjab bwe en ad irooj im ad rikaki, ro rerūtto jein em̧m̧aan.",
                "38": "Kiiō, eaar ba bwe Irooj eaar kōnono ippān, im barāinwōt enjeļ ro raar loļo̧k im katak ippān. A lo, jejeļā bwe ej m̧oņe kōj; im ej ba n̄an kōj men kein, im ej kōm̧m̧an elōn̄ men ko kōn m̧oņ ko, bwe en maron̄ pinej mājed, ej ļōmņak, bōlen, bwe emaron̄ tōlļo̧k kōj n̄an jet āne jem̧aden reruwamāejet; im ālikin eaar tōlļo̧k kōj, eaar ļōmņak in kōm̧m̧an bwe en kiin̄ im juon irooj ioer, bwe en maron̄ kōm̧m̧an ekkar n̄an an ankilaan im an kōņaan. Im ilo wāween in ļeo jeiū Leman eaar pukwōj burueer n̄an illu.",
                "39": "Im ālikin men kein, Irooj eaar pād ippām, aaet, em̧ool ainikien Irooj eaar itok im eaar kōnono elōn̄ naan ko n̄an er, im kar kanooj kauweik er; im ālikin kar kauweik er ainikien Irooj eaar kōjelļo̧k aer illu, im raar ukeļo̧k jān jero̧wiwi ko aer, jon̄an Irooj eaar kōjeraam̧m̧an kōm kōn bar m̧ōn̄ā, bwe kōmin jab jako."
            },
            "17": {
                "1": "Im ālikin men kein, kōm ar bar ilo̧k ilo āne jem̧aden; im kōm ar ito-itak iturinļo̧k āne jem̧aden; im kōm ar ilo̧k epaakeļo̧k turear jān iien in m̧aanļo̧k. Im kōm ar ito-itak im aikjet kōn elōn̄ kaen̄tanaan ilo āne jem̧aden; im kōrā ro pāleem̧ raar keotak ajri ilo āne jem̧aden.",
                "2": "Im eaar ļap kōjeraam̧m̧an ko an Irooj ioom̧, bwe ke kōm ar m̧ōn̄ā kanniōk ukood ilo āne jem̧aden, kōrā ro am raar leļo̧k eļap dān in kaninnin ajri ro nejier, im raar kajoor, aaet, em̧ool āinwōt m̧aan ro; im raar jino ineek ito-itak ko aer ilo ejjeļo̧k ellotaan.",
                "3": "Im āindein jej lo kien ko an Anij rej aikuj kūrm̧ool. Im eļan̄n̄e ro nejin armej rej kōjparok kien ko an Anij E ej naajdik er, im kōkajoor er, im kwaļo̧k wāween ko im remarok kōtōprak men eo Eaar kakien er; kōn menin, Eaar kwaļo̧k wāween ko n̄an kōm ke kōm ar pād ilo āne jem̧aden.",
                "4": "Im kōm ar pād ium̧win elōn̄ iiō ko, aaet, em̧ool ruwalitōk iiō ilo āne jem̧aden.",
                "5": "Im kōm ar itok n̄an āneo kōm ar ņa etan Bun̄-pāļo̧k, kōnke elōn̄ leen wōjke im barāinwōt hōnni awiia; im aolep men kein raar m̧aanjāppopo in Irooj bwe kōmin jab jako. Im kōm ar lo lo̧jet, eo kōm ar ņa etan Irriantam, eo, meļeļe in, ej dān ko rellōn̄.",
                "6": "Im ālikin men kein, kōm ar kajutak im̧ōn kōppād ko am itōrerein parijet; im mekarta ke kōm ar lo elōn̄ en̄taan ko im eļap pen, em̧ool, jon̄an kōm ij jab maron̄ jei aolep, kōm ar kanooj lo̧udin̄din̄ ke kōm ar itok n̄an parijet; im kōm ar kūr etan jikin in Bun̄-pāļo̧k, kōnke elōn̄ leen ko.",
                "7": "Im ālikin men kein ke n̄a, Nipai, iaar pād ilo āneen Bun̄-pāļo̧k elōn̄ raan ko, ainikien Irooj eaar itok n̄an eō, im ba: Jerkak, im kwōn ilo̧k n̄an ioon toļ eo. Im ālikin men kein, iaar jerkak im wanlōn̄ļo̧k ioon toļ eo, im kūr n̄an Irooj.",
                "8": "Im ālikin men kein Irooj eaar kōnono n̄an eō, im ba: Kwōn jek juon wa, ekkar n̄an jekjek eo Inaaj kwaļo̧k n̄an eok, bwe In maron̄ bōk armej ro am im kijoone dān ko.",
                "9": "Im iaar ba: Irooj, ia in etal n̄an bwe in ellolo ore n̄an kaōnļo̧k, bwe in maron̄ āe kein jerbal ko n̄an jek juon wa ekkar n̄an jekjek eo Kwaar kwaļo̧k n̄an eō?",
                "10": "Im ālikin men kein, Irooj eaar jiron̄ eō ia ij aikuj ilo̧k n̄an kappok ore, bwe in maron̄ āe kein jerbal ko.",
                "11": "Im ālikin men kein, n̄a, Nipai, iaar kōm̧m̧an kein keno̧kwōle kijeek eo, bwe in maron̄ uuki kijeek eo, iaar iri ruo dekā ippān doon bwe in maron̄ kwaļo̧k kijeek.",
                "12": "Bwe Irooj eaar jab kōtļo̧k bwe kōmin kwaļo̧k eļap kijeek, ke kōm ar ito-itak ilo āne jem̧aden; bwe Eaar ba: Inaaj kōm̧m̧an bwe m̧ōn̄ā eo kijōmi en tōn̄al, bwe kom̧in jab kōmat e.",
                "13": "Im Inaaj barāinwōt ami meram ilo āne jem̧aden; im Inaaj kōpooj juon iaļ im̧ami, n̄e kom̧ij kōjparok kien ko Aō; kōn menin, toun wōt ami kōjparok kien ko Aō naaj tōlļo̧k kom̧ n̄an āne jem̧aden; im kom̧ naaj jeļā bwe ej kōn Eō kar tōl kom̧.",
                "14": "Aaet, im Irooj eaar barāinwōt ba bwe: Ālikin ami tōprakļo̧k ilo āneen kallim̧ur, kom̧ naaj jeļā bwe n̄a, Irooj, Ij Anij; im bwe n̄a, Irooj, Iaar kōjo̧o̧r kom̧ jān jorrāān; aaet, bwe Iaar bōkļo̧k kom̧ jān āneen Jerusalem.",
                "15": "Kōn menin, n̄a, Nipai, iaar kanooj kate eō kōjparok kien ko an Irooj, im iaar kōketak m̧aan ro jeiū n̄an niknik im kijejeto.",
                "16": "Im ālikin men kein, iaar kōm̧m̧an kein jerbal ko jān ore ko iaar kaōnļo̧k jān dekā eo.",
                "17": "Im ke m̧aan ro jeiū raar lo bwe iaar itōn jek juon wa, raar jino ellotaan e eō, im ba: Ļeo jatid ej juon bwebwe, bwe ej ļōmņak emaron̄ jek juon wa; aaet, im e ej ļōmņak bwe emaron̄ kijoone dān kein rellōn̄.",
                "18": "Im āindein m̧aan ro jeiū raar ņotaik eō, im raar jab kōņaan jerbal, bwe raar jab tōmak bwe imaron̄ jek juon wa; raar barāinwōt jab tōmak bwe Irooj eaar tōl eō.",
                "19": "Im kiiō ālikin men kein, n̄a, Nipai, iaar kanooj būrom̧ōj kōn kijn̄en̄e eo an burueer; im kiiō ke raar lo bwe iaar jino būrom̧ōj raar m̧ōņōņō ilo burueer; jon̄an raar kajjirere kake eō, im ba: Kōm ar jeļā bwe kwōj jab maron̄ jek juon wa, bwe kōm jeļā ke am jeļā ejabwe; kōn menin, kwōj jab maron̄ kadedeļo̧k juon eļap āinwōt in.",
                "20": "Im kwōj āinwōt jemād, eo kar tōlļo̧k kōn ļōmņak ko rebwebwe ilo būruōn; aaet, eaar tōlļo̧k kōj jān āneen Jerusalem, im jaar jebwābwe ilo āne jem̧aden elōn̄ iiō ko; im kōrā rein ad raar kanooj jerbal, ke raar etta; im raar keotak ajri ilo āne jem̧aden im iioon en̄taan otemjej, ijello̧kun wōt mej; im em̧m̧anļo̧k n̄e raar mej m̧okta jān aer diwōjļo̧k jān Jerusalem jān aer iiooni kaen̄tanaan kein.",
                "21": "Lo, iiō kein rellōn̄ im jaar en̄taan ilo āne jem̧aden, iien eo jemaron̄ kar lan̄lōn̄ ilo m̧weiuk ko ad jān āneen jolōt eo ad; aaet, jemaron̄ kar m̧ōņōņō.",
                "22": "Im jejeļā bwe armej ro ilo kar āneen Jerusalem raar armej wānōk; bwe raar kōjparok kien im jem̧ļo̧k ko an Irooj, im aolep kien ko An, ekkar n̄an kien Moses; kōn menin, jejeļā bwe rej juon armej wānōk; im jemād eaar ekajet er, im eaar tōlļo̧k kōj kōnke jen eo̧ron̄ an in naan; aaet, im ļein jatid ej āinwōt E. Im ilo wāween kōnono rot in m̧aan ro jeiū raar ņotaik kōmro.",
                "23": "Im ālikin men kein, n̄a, Nipai, iaar kōnono n̄an er, im ba: Kom̧ tōmak ke bwe ro jemād, ro raar nejin Israel, naaj kar tōlļo̧k er jān ium̧win pein riIjipt ro eļan̄n̄e raar jab eo̧ron̄ naan ko an Irooj?",
                "24": "Aaet, kom̧ij kōtmāne ke bwe naaj kar tōlļo̧k er jān kōm̧akoko, eļan̄n̄e Irooj eaar jab jiron̄ Moses bwe ej aikuj tōl er ļo̧k jān kōm̧akoko?",
                "25": "Kiiō kom̧ jeļā bwe ro nejin Israel raar pād ilo kōm̧akoko; im kom̧ jeļā bwe raar eddo kōn ine ko reddo, ko reddo n̄an būki; kōn menin, kom̧ jeļā bwe ej aikuj juon men ekanooj em̧m̧an n̄an er, bwe ren aikuj diwōjļo̧k jān kōm̧akoko.",
                "26": "Kiiō kom̧ jeļā bwe Moses eaar bōk kakien jān Irooj n̄an kōm̧m̧ane jerbal in eļap; im kom̧ jeļā bwe kōn naan ko an dān ko ilo Lom̧aļo Ekilmir raar ajej ijeņ im ijeņ, im raar eļļāļo̧k ioon āne em̧ōrā.",
                "27": "Ak kom̧ jeļā bwe riIjipt ro raar maļon̄ ilo Lom̧aļo Ekilmir, ro raar ami ko an Pero.",
                "28": "Im kom̧ barāinwōt jeļā bwe kar naajdik er manna ilo āne jem̧aden.",
                "29": "Aaet, im kom̧ barāinwōt jeļā bwe Moses, jān an in naan ekkar n̄an kajoor eo an Anij eo eaar ilo e, eaar den̄ļo̧ke dekā eo, im jān eaar lutōktok dān, bwe ro nejin Israel ren maron̄ joļo̧k aer maro.",
                "30": "Men̄e kar tōl er, Irooj aer Anij, aer Ripinmuur, ej ilo̧k im̧aer, tōl er ilo raan im kōmeram er ilo bon̄, im kōm̧m̧ani aolep men ko raar ekkar n̄an an armej būki, raar kapene burueer im pinej koļmānļo̧kijeņ ko aer, im kōnono ņae Moses im ņae Anij em̧ool im emour.",
                "31": "Im ālikin men kein, ekkar n̄an An in naan Eaar ko̧kkure er; im ekkar n̄an An in naan Eaar tōl er; im ekkar n̄an An in naan Eaar kōm̧m̧an aolep men n̄an er; im ejjeļo̧k juon men eaar waļo̧k eļan̄n̄e jab kōn An in naan.",
                "32": "Im ālikin aer kar kijoone reba Jordan Eaar kōm̧m̧an bwe ren kajoor n̄an kokakļo̧k armej in āneo, aaet, n̄an kōjjeplōklōk im ko̧kkure er.",
                "33": "Im kiiō, kom̧ij kōtmāne ke bwe armej ro ilo āneo, ro raar pād ilo āneen kallim̧ur, ro jemād kar kokak er, kom̧ij kōtmāne ke bwe raar wānōk? Lo, ij ba n̄an kom̧, Jaab.",
                "34": "Kom̧ij kōtmāne ke bwe ro jemād naaj kar kāālet er eļan̄n̄e renaaj kar wānōk? Ij ba n̄an kom̧, Jaab.",
                "35": "Lo, Irooj ej watōk aolep kanniōk juon wōt; e eo ej wānōk ej lo mejān jouj an Anij. Ak lo, armej rein raar jab bōk aolep naan in Anij, im raar jiōbļo̧k ilo jero̧wiwi, im dipiio in illu an Anij eaar pād ioer; im Irooj eaar kaliaik āne ņae er, im kōjeraam̧m̧an e n̄an ro jemād; aaet, Eaar kaliaik e ņae er n̄an aer jako, im Eaar kōjeraam̧m̧an e n̄an ro jemād n̄an aer bwe ren bōk kajoor ioon.",
                "36": "Lo, Irooj eaar kōm̧anm̧an laļ n̄an jukjukin pād; im Eaar kōm̧anm̧an ro nejin bwe ren aikuj bōk e.",
                "37": "Im Eaar kajutak juon laļ ejim̧we, im ko̧kkure laļ ko renana.",
                "38": "Im Eaar tōlļo̧k ro rejim̧we n̄an laļ ko rekanooj aorōk, im ro renana Eaar ko̧kkure er, im kalia āneo kōn kōm̧m̧an ko aer.",
                "39": "Ej irooj ilōn̄ ilo lan̄ ko, bwe ej an tūroon, im laļ in ej eran neen.",
                "40": "Im E ej iakwe ro renaaj bōk E aer Anij. Lo, Eaar iakwe ro jemād, im Eaar kōm̧m̧an bujen ippāer, aaet, em̧ool ippān Ebream, Aisak, im Jekab; im Eaar keememej bujen ko Eaar kōm̧m̧ani; kōn menin, Eaar bōk er ļo̧k jān āneen Ijipt.",
                "41": "Im Eaar kaje er ilo āne jem̧aden kōn jokoņan; bwe raar kakijn̄en̄e burueer, āinwōt kom̧ ar kōm̧m̧an; im Irooj eaar kaje er kōn nana ko aer. Eaar jilkinļo̧k jedpānit kijeek kāke ilubwiljier; im ālikin kar kij er Eaar kōpooj juon iaļ bwe ren maron̄ mour; im jerbal eo raar aikuj kōm̧m̧ane eaar n̄an reilo̧k; im kōnke eaar ļam waan iaļ in, ak kōn pidodo eo an, elōn̄ ro raar mej.",
                "42": "Im raar kakijn̄en̄e burueer jān iien n̄an iien, im raar kōnono ņae Moses, im barāinwōt ņae Anij; mekarta, kom̧ro jeļā bwe kar tōlļo̧k er kōn kajoor eo An emake n̄an āneen kallim̧ur.",
                "43": "Im kiiō, ālikin aolep men kein, iien eo eaar itok bwe ren oktak im nana, aaet, m̧ōttan wōt jidik rejiōbļo̧k; im ij jab jeļā ak ilo rainin repaak n̄an jako; bwe ijeļā bwe raan eo enaaj itok bwe ren aikuj naaj jako, ijello̧kun wōt jet, ro naaj tōl er ļo̧k n̄an kōm̧akoko.",
                "44": "Kōn menin, Irooj eaar jiron̄ jema bwe ej aikuj ilo̧k n̄an āne jem̧aden; im riJu ro rebarāinwōt kar pukot n̄an bōk mour eo an; aaet, im kom̧ro barāinwōt ar pukot n̄an bōk mour eo an; kōn menin, kom̧ro ar riuror ilo būruōmiro im kom̧ro ar barāinwōt er.",
                "45": "Kom̧ innitōt n̄an kōm̧m̧an nana a rum̧wij n̄an ememej Irooj ami Anij. Kom̧ro ar lo juon enjeļ, im eaar kōnono n̄an kom̧ro; aaet, kom̧ ar ron̄ ainikien jān iien n̄an iien; im eaar kōnono n̄an kom̧ro ilo juon ainikien edik im emera, ak kom̧ ar eļļā jān en̄jake eo, jon̄an kom̧ ar jab maron̄ en̄jaki naan ko an; kōn menin, eaar kōnono n̄an kom̧ ilo ainikien āinwōt jourur, eo eaar kōm̧m̧an bwe laļ en m̧akūtkūt āinwōt n̄e eaar itōn ajej ijeņ im ijeņ.",
                "46": "Im kom̧ro barāinwōt jeļā bwe kōn kajoor in An in naan ekajoor Bōtata emaron̄ kōm̧m̧an bwe laļ en jako; aaet, kom̧ro jeļā bwe kōn An in naan emaron̄ kōm̧m̧an ijoko rekurbalōklōk ren eo̧er wōt juon, im ijoko eo̧er wōt juon ren pedakilkil. O, innām, etke āinwōt in, bwe kom̧ maron̄ kakijn̄en̄e būruōmi?",
                "47": "Lo, aō ejeepepļo̧k kōn en̄taan, kōn kom̧ro im buruō ej metak; ij lōļn̄o̧n̄ bwe kom̧ro naaj jako indeeo. Lo, iobrak kōn jitōbōn Anij, jon̄an ānbwinnū ejjeļo̧k an kajoor.",
                "48": "Im ālikin men kein, ke eaar m̧ōj aō kōnono naan kein raar illu ippa, im raar kōņaan joļo̧k eō ilo m̧wilaļ ko in lo̧meto; im ke raar wōnm̧aantak in door peier ioō iaar kōnono n̄an er, im ba: Ilo etan Anij Ekajoor Bōtata, ij jiron̄ kom̧ro bwe kom̧ro en jab un̄ūr eō, bwe ij obrak kōn kajoor in Anij, n̄an jon̄an eo ānbwinnū ejamin bwil; im jabdewōt eo enaaj door pein ioō enaaj m̧ōram̧rōm̧ļo̧k āinwōt juon koba eub im em̧ōrā; im enaaj jejtokjān im̧aan kajoor in Anij, bwe Anij enaaj kaje e.",
                "49": "Im ālikin men kein, n̄a, Nipai, iaar ba n̄an er bwe aer ellotaane jemāer en jem̧ļo̧k; ren jab bar m̧akoko in jerbal ippa, bwe Anij eaar jiron̄ eō bwe in jek juon wa.",
                "50": "Im iaar ba n̄an er: Eļan̄n̄e Anij ej jiron̄ eō bwe in kōm̧m̧an jabdewōt men imaron̄ kōm̧m̧ani. Eļan̄n̄e E ej jiron̄ eō bwe in ba n̄an dān in, kwōn āne em̧ōrā, enaaj āne em̧ōrā; im eļan̄n̄e ij ba, enaaj āindein.",
                "51": "Im kiiō, eļan̄n̄e Irooj jon̄an in an kajoor, im Eaar kōm̧m̧an mennin bwilōn̄ ko ilubwiljin ro nejin armej, ekōjkan An jab naaj tōl eō, bwe in aikuj jek juon wa?",
                "52": "Im ālikin men kein, n̄a, Nipai, iaar ba elōn̄ men ko n̄an ļōm̧aro jeiū, jon̄an eaar ļo̧kjānaer im raar jab maron̄ akwāālel ippa; raar barāinwōt jab kajjion̄ likūt peier ioō ak un̄ūr eō kōn akkiin peier, em̧ool ium̧win elōn̄ raan ko. Kiiō raar jab kajjion̄ kōm̧m̧an men in bwe renaaj aikuj m̧ōram̧rōm̧ļo̧k im̧aō, āindein kajoor in Jetōb in Anij; im āindein eaar kipel er.",
                "53": "Im ālikin men kein, Irooj eaar ba n̄an eō: Erļo̧ke peium̧ n̄an m̧aan ro jeiūm̧, im reban m̧ōram̧rōm̧ļo̧k im̧aam̧, ak Inaaj kawūdiddid er, Irooj ej ba, im men in Inaaj kōm̧m̧an, bwe ren maron̄ jeļā bwe N̄a ij Irooj aer Anij.",
                "54": "Im ālikin men kein, iaar erļo̧k peiū n̄an ļōm̧aro jeiū, im raar jab m̧ōram̧rōm̧ļo̧k im̧aō; ak Irooj eaar kawūdiddid er, em̧ool ekkar n̄an naan ko Eaar kōnono.",
                "55": "Im kiiō, raar ba: Kōmro jeļā ilo ejjeļo̧k pere bwe Irooj ej pād ippam̧, bwe kōm jeļā bwe ej kajoor in Irooj in eaar kawūdiddid kōm. Im raar wōtlo̧k im̧aō, im raar itōn kabun̄-jar n̄an eō, ak iaar jab kōtļo̧k er, im ba: Ij jātimi em̧m̧aan, aaet, em̧ool eo edikļo̧k jātimi; kōn menin, kabun̄-jar n̄an Irooj ami Anij, im kautiej jemāmi im jinōm̧i, bwe raan ko ami ren aetok ioon āneo Irooj ami Anij enaaj lewōj n̄an kom̧."
            },
            "18": {
                "1": "Im ālikin men kein, raar kabun̄-jar n̄an Irooj, im raar ilo̧k ippa; im kōm ar jerbal kōn laļ ko im ļamier eaar jej uwaer. Im Irooj eaar kwaļo̧k n̄an eō jān iien n̄an iien jekjek eo ij aikuj jerbale aļaļ kein aļaļ in wa eo.",
                "2": "Kiiō n̄a, Nipai, iaar jab ļami aļaļ ko ilo jekjek ko armej rejeļā kaki, iaar barāinwōt jab jek wa eo āinwōt jekjek ko an armej; ak iaar jek wa eo ekkar n̄an wāween eo Irooj eaar kwaļo̧k n̄an eō; kōn menin, eaar jab āinwōt wāween eo an armej.",
                "3": "Im n̄a, Nipai, iaar emmakijkijļo̧k n̄an toļ eo, im eaar emmakijkij aō jar n̄an Irooj; kōn menin Irooj eaar kwaļo̧k n̄an eō men ko reļļap.",
                "4": "Im ālikin men kein, ke eaar dedeļo̧k aō jek wa eo, ekkar n̄an naan an Irooj, m̧aan ro jeiū raar lo bwe eaar em̧m̧an, im bwe ļam eo an eaar kanooj em̧m̧an, kōn menin, raar bar kōttāik er im̧aan Irooj.",
                "5": "Im ālikin men kein, ainikien Irooj eaar itok n̄an jema, bwe kōmij aikuj jerkak im wanlaļļo̧k ilo wa eo.",
                "6": "Im ālikin men kein, ilo raan eo ilju, ālikin am kar kōpooj men otemjej, eļap leen wōjke ko im kanniōk jān āne jem̧aden, im hōnni eaar kanooj ļap, im kōbwebweien ko ekkar n̄an men eo Irooj eaar jiron̄ kōm, kōm ar wanlaļļo̧k ilo wa eo, ippān aolep mennin uwe ko am im ine ko am, im jabdewōt men kōm ar bōk ippām, kajjojo ekkar n̄an iiō eo dettan; kōn menin, kōm ar aolep wanlaļļo̧k ilo wa eo, ippān kōrā ro pāleem̧ im ajri ro nejim.",
                "7": "Im kiiō, jema eaar keotak ruo nejin ļaddik ilo āne jem̧aden; im eo erūtto etan Jekab im eo edik Josep.",
                "8": "Im ālikin men kein, kōm ar wanlaļļo̧k ilo wa eo, im kar bōk ippām kōbwebweien ko im men ko kar jiron̄ kōm, kōm ar jerakļo̧k n̄an lo̧meto im kar uuk m̧aanļo̧k kōm im̧aan kōto n̄an āneen kallim̧ur.",
                "9": "Im ālikin kar uuk m̧aanļo̧k kōm im̧aan kōto ium̧win elōn̄ raan, lo, m̧aan ro jeiū im m̧aan ro nejin Ishmael im barāinwōt kōrā ro pāleer raar jino kalimoik er make, jon̄an raar jino eb, im jino al, im jino kōnono naan ko reddo, aaet, em̧ool jon̄an raar meļo̧kļo̧k jān kajoor ta eo eaar bōktok er ijo; aaet, raar kanooj kōnono nana.",
                "10": "Im n̄a, Nipai, iaar jino mijak otem mijak n̄e Irooj ab kar illu ippām, im m̧aan kōm kōn am nana, bwe kōmin aikuj kar tūm̧laļļo̧k ilo m̧wilaļ ko in lo̧meto; kōn menin, n̄a, Nipai, iaar jino lukkuun kōnono n̄an er; ak lo raar illu ippa, im ba: Jeban kōtļo̧k bwe ļein jatid en juon irooj iood.",
                "11": "Im ālikin men kein, Leman im Lemuel raar bōk eō im lukwōj eō kōn to ko, im raar kōm̧m̧an n̄an eō kōn eļap eddo; kōn menin, Irooj Eaar kōtļo̧k bwe En maron̄ kwaļo̧k kajoor eo An, n̄an kakūrm̧ool An in naan eo eaar kōnono kōn ro renana.",
                "12": "Im ālikin men kein, ke em̧ōj aer kar lukwōj eō bwe in jab m̧akūtkūt, kam̧bōj eo, eo kar kōppojak in Irooj, eaar bōjrak an jerbal.",
                "13": "Kōn menin, raar jab jeļā ia ren kajebwābweikļo̧k wa eo, kōnke eaar jetak juon lan̄ eļap, aaet, juon lan̄ ekanooj nana, im kar uuklikļo̧k kōm jilu raan ko; im raar jino kanooj lōļn̄o̧n̄ n̄e renaaj kar maļon̄ ilo lo̧jet eo; mekarta raar jab kōtļo̧k eō.",
                "14": "Im ilo raan eo kein kāāmen, eo im kar uuklikļo̧k kōm, lan̄ eo eaar jino kanooj nana.",
                "15": "Im ālikin men kein, nan̄in kar wōran̄ļo̧k kōm ilo m̧wilaļ ko in lo̧meto. Im ālikin kar uuklikļo̧k kōm ioon dān ko ium̧win emān raan ko, ļōm̧aro jeiū rerūtto raar jino in lo bwe ekajet ko an Anij raar wōtlo̧k ioer, im bwe renaaj aikuj jako ijello̧kun wōt n̄e rej ukeļo̧k jān nana ko aer; kōn menin, raar itok n̄an eō, im kar mejaļļi to ko raar pād ilo pā ko peiū, im lo bwe raar kanooj ebbōj; im barāinwōt ne ko neō raar kanooj ebbōj, im eļap kar metak eo.",
                "16": "Mekarta, iaar reilo̧k n̄an aō Anij, im iaar wūjtak E aolepān raan eo; im iaar jab ellotaane Irooj kōn en̄taan ko aō.",
                "17": "Kiiō jema, Liai, eaar ba elōn̄ men ko n̄an er, im barāinwōt n̄an ro nejin Ishmael; a lo, raar kōnono naan in kōlōļn̄o̧n̄ ko ņae jabdewōt eo enaaj jepiaō; im ro jema im jinō āinwōt ke raar kanooj en̄taan kōn bwijwoļā, im kōnke raar lo eļap en̄taan im būrom̧ōj kōn ro nejier, raar m̧ōjņo̧, aaet, em̧ool ioon jikin aer babu.",
                "18": "Kōn būrom̧ōj eo aerro, im kōn nana eo an ļōm̧aro jeiū, kar bōk laļļo̧k er epaak bōk er jān iien in n̄an iioon aer Anij; aaet, uwan ko aer rekar nan̄in bōklaļļo̧k er n̄an babu ilo būn̄aln̄al; aaet em̧ool raar epaake joļo̧k er ippān būrom̧ōj ilo lōb eo eobrak kōn dān.",
                "19": "Im Jekab im Josep barāinwōt, bwe raar inono, raar aikuj ekkutkut naajdik er, raar inepata kōn en̄taan ko an jineer; im barāinwōt kōrā eo pālleō kōn dān in jan̄ ko im jar ko an, im barāinwōt ro nejū, raar jab kapidodoik burueer bwe ļōm̧aro jeiū ren maron̄ jeļat eō.",
                "20": "Im eaar ejjeļo̧k jabdewōt ijello̧kun wōt kajoor in Anij eo eaar kōlōļn̄o̧n̄ er kōn ko̧kkure, eo eaar maron̄ kapidodoik burueer; kōn menin, ke raar lo bwe raar nan̄in itōn wōran̄ļo̧k er ilo m̧wilaļ ko in lo̧meto raar ukeļo̧k jān men in raar kōm̧m̧ane, im raar kōtļo̧k eō.",
                "21": "Im ālikin men kein, ke em̧ōj aer kar kōtļo̧k eō, lo, iaar bōk kam̧bōj eo, im eaar jerbal ilo jabdewōt wāween iaar kōņaan. Im ālikin men kein, iaar jar n̄an Irooj; im ālikin aō kar jar kōto ko raar bōjrak, im lan̄ eo eaar bōjrak, im eaar wōr juon lur eļap.",
                "22": "Im ālikin men kein, n̄a, Nipai, iaar kajebwābweik wa eo, bwe kōmin bar kar jerak n̄an āneen kallim̧ur.",
                "23": "Im ālikin men kein, ke kōm kar jerak ium̧win elōn̄ raan ko kōm ar ļāwōdeļo̧k āneen kallim̧ur; im kōm ar toļo̧k ilo āneo, im kōm ar kajutak im̧ōn kōppād ko am; im kōm ar ņa etan āneen kallim̧ur.",
                "24": "Im ālikin men kein, kōm ar jino kōpooj bwidej eo, im kōm ar jino kallib ine ko; aaet, kōm ar kalbwin aolep ine ko am ilo bwidej, ko kōm ar būktok jān āneen Jerusalem. Im ālikin men kein, raar kanooj eddek; kōn menin, kōm ar kanooj jeraam̧m̧an.",
                "25": "Im ālikin men kein, kōm ar lo ioon āneen kallim̧ur, ke kōm ar tōļon̄e āne jem̧aden, bwe eaar wōr kidu awiia otemjeļo̧k ibukun wōjke ko, kau im ox jim̧or, im donkey eo im o̧o̧j eo, im goat eo im goat awiia eo, im kidu awiia otemjeļo̧k, ko raar n̄an an armej kōjerbali. Im kōm ar lo ore otemjeļo̧k, ko jim̧or jān gold, im ko jān silver, im ko jān kōba."
            },
            "19": {
                "1": "Im ālikin men kein, Irooj eaar jiron̄ eō, kōn menin iaar kōm̧m̧an pileij ore ko bwe in maron̄ m̧wijit ioer ļo̧o̧k ko kōn armej ro aō. Im ilo pileij ko iaar kōm̧m̧ani iaar m̧wijit ioer ļo̧o̧k eo an jema, im barāinwōt ito-itak ko am ilo āne jem̧aden, im kanaan ko an jema; im barāinwōt elōn̄ kanaan ko aō make iaar m̧wijit ioer.",
                "2": "Im iaar jab jeļā ilo iien eo ke iaar kōm̧m̧ani bwe Irooj enaaj kar jiron̄ eō bwe ij aikuj kōm̧m̧ani pileij kein; kōn menin, ļo̧o̧k eo an jema, im menmenbwij eo an ro jemān, im enan̄in aolepān men ko kōm ar iiooni ilo āne jem̧aden rej m̧wijit ioon pileij ko iaar kōnono kaki m̧okta; kōn menin, men ko raar bōk jikier im̧aan aō kōm̧m̧ani pileij kein rej, ilo m̧ool, ilo lukkuun nememe eo aer ioon pileij ko m̧okta.",
                "3": "Im ālikin aō kar kōm̧m̧ani pileij kein jān wōt naan in jiron̄, n̄a, Nipai, iaar bōk juon kien bwe jerbal eo im kanaan ko, m̧ōttan ko realikkar im aorōk ilubwiljier, aikuj in jeje ioon pileij kein; im bwe men ko raar jeje aikuj pād n̄an naan in tōl n̄an armej ro aō, ro rej aikuj bōk āneo, im barāinwōt n̄an tokjān ko jet remālōtlōt, tokjān ko Irooj ejeļā kaki.",
                "4": "Kōn menin, n̄a, Nipai, iaar kōm̧m̧an juon ļo̧o̧k ilo pileij ko jet, eo ej kwaļo̧k juon bwebwenato, ak eo ej kwaļo̧k juon bwebwenato eļapļo̧k kōn tariņae ko im akwāālel ko im ko̧kkure ko an armej ro aō. Im men in iaar kōm̧m̧an, im jiron̄ armej ro aō ta rej aikuj kōm̧m̧an ālikin inaaj kar jako; im bwe pileij kein rej aikuj wanlaļļo̧k jān epepen n̄an eo juon, ak jān juon rikanaan n̄an eo juon, m̧ae iien ebar wōr kakien jān Irooj.",
                "5": "Im juon bwebwenato in aō kar kōm̧m̧ani pileij kein enaaj waļo̧k ijin tokālik; im lo, ij wōnm̧aanļo̧k ekkar n̄an men eo iaar kōnono; im men in ij kōm̧m̧an bwe men ko rekwōjarjarļo̧k ren maron̄ pād n̄an jeļā an armej ro aō.",
                "6": "Ijowōtke, ij jab jeje jabdewōt ioon pileij kein ijello̧kun wōt n̄e ij ļōmņak ekwōjarjar. Im kiiō, eļan̄n̄e ij bōd, em̧ool raar bōd raan ko etto; jab bwe in kōjo̧o̧r eō kōnke ro jet, ak kōnke m̧ōjņo̧ eo ilo n̄a, ekkar n̄an kanniōk, inaaj kar kōjo̧o̧r eō.",
                "7": "Bwe men ko jet armej rej kōtmāne bwe reaorōk, jim̧or ilo ānbwin im ilo jetōb, ro jet rej kajekdo̧o̧ni im jujuri ium̧win neer. Aaet, em̧ool lukkuun Anij an Israel armej rej jujuri ium̧win neer; ij ba jujuri ium̧win neer ak inaaj ba ilo bar jet naan—-rej kajekdo̧o̧n E, im jab eo̧ron̄ ainikien naan in kean̄ ko An.",
                "8": "Im lo E ej itok, ekkar n̄an naan ko an enjeļ eo, ilo jiljinobukwi iiō jān iien eo jema eaar ilo̧k jān Jerusalem.",
                "9": "Im laļ in, kōn nana ko aer, naaj ekajet E bwe ej men pata; kōn menin rej den̄ļo̧ke E, im E ej kōtļo̧k e; im rej ubrare E, im E ej kōtļo̧k e. Aaet, rej em̧m̧ōje E, im E ej kōtļo̧k e, kōn iakwe in jouj eo An im kōn kijenmej eo An kōn ro nejin armej.",
                "10": "Im Anij eo an ro jemād, ro kar tōl er ļo̧k jān Ijipt, jān kōm̧akoko, im barāinwōt kar oņaake er ilo āne jem̧aden kōn E, aaet, Anij an Ebream, im an Aisak, im Anij eo an Jekab, Eaar wūjlepļo̧k make, ekkar n̄an naan ko an enjeļ eo, āinwōt juon armej, ilo pein ro renana, n̄an kotak E, ekkar n̄an naan ko an Zenōk, im bwe ren debwāāl, ekkar n̄an naan ko an Neum, im kar kallib E ilo juon lōb, ekkar n̄an naan ko an Zinōs, eo eaar kōnono kōn raan ko jilu in marok, ko renaaj kar juon kakōļļe letok kōn mej eo An n̄an ro renaaj kar pād ilo āne ko ilo̧meto, eļaptata litok n̄an ro rej jān m̧weo im̧ōn Israel.",
                "11": "Bwe āindein eaar kōnono rikanaan eo: Irooj Anij em̧ool naaj loļo̧k aolepān m̧weo im̧ōn Israel ilo raan eo, jet kōn ainikien, kōn wānōk eo aer, n̄an aer lan̄lōn̄ im lo̧mo̧o̧r, im ro jān kōn jourur ko im jarom ko in kajoor eo An, im kōn lan̄, kōn kijeek, im kōn baat, im kōn m̧ōto̧dik in marok, im kōn kōk in laļ, im kōn toļ ko im naaj kotaki.",
                "12": "Im aolep men kein reaikuj naaj lukkuun itok, rikanaan Zinōs ej ba. Im dekā ko in laļ naaj pedakilkil; im kōnke ainikien pedakilkil ko in laļ, elōn̄ kiin̄ ro an āne ko ilo̧meto naaj jelōt er kōn Jitōbōn Anij, n̄an lam̧ōj: Anij im men otemjej E ej en̄taan.",
                "13": "Im n̄an ro ilo Jerusalem, rikanaan eo ej ba, aolep armej ro naaj matōrtōr er, kōnke rej debwāāle Anij in Israel, im ukōtļo̧k burueer, jab būki kakōļļe ko im mennin bwilōn̄ ko, im kajoor im aiboojoj in Anij in Israel.",
                "14": "Im kōnke rej ukōtļo̧k burueer, rikanaan eo ej ba, im kar dike eo riKwōjarjar in Israel, renaaj jebwābwe ilo kanniōk, im jako, im erom aln̄ūrn̄ūr im naan in kinaak, im naaj dike E ilubwiljin aolep laļ ko.",
                "15": "Mekarta, n̄e raan eo ej itok, rikanaan eo ej ba, bwe rej jamin bar oktakļo̧k burueer ņae eo riKwōjarjar in Israel, innām Enaaj keememej bujen ko Eaar kōm̧m̧ani n̄an ro jemāer.",
                "16": "Aaet, innām Enaaj keememej āne ko ilo̧meto; aaet, aolep armej ro rej jān m̧weo im̧ōn Israel, Inaaj aintok er, Irooj ej ba, ekkar n̄an naan ko an rikanaan Zinōs, jān kuwōta ko emān an laļ in.",
                "17": "Aaet, im aolepān laļ enaaj lo lo̧mo̧o̧r eo an Irooj, rikanaan eo ej ba; aolep laļ, bwij, im lo im armej naaj kōjeraam̧m̧an er.",
                "18": "Im n̄a, Nipai, iaar jeje men kein n̄an armej ro aō, bwe in maron̄ karreel er bwe ren maron̄ ememej Irooj aer Ripinmuur.",
                "19": "Kōn menin, ij kōnono n̄an aolep m̧weo im̧ōn Israel, n̄e renaaj bōk men kein.",
                "20": "Bwe lo, iaar lo jerbal ko ilo jetōb, ko raar kainepataik eō em̧ool bwe aolep mo̧kwōj ko ilo ānbwinnū rem̧ōjņo̧, kōn ro rej pād ilo Jerusalem; bwe n̄e eaar jab kōn tūriam̧okake an Irooj, n̄an kwaļo̧k n̄an eō kōn er, em̧ool āinwōt kar n̄an rikanaan ro etto, inaaj kar jako barāinwōt.",
                "21": "Im eaar kanooj kwaļo̧k n̄an rikanaan ro etto aolep men ko kōn er; im barāinwōt Eaar kwaļo̧k n̄an elōn̄ kōn kōm; kōn menin, ej aikuj bwe jen jeļā kōn er bwe rej jeje ioon pileij brass kein.",
                "22": "Kiiō ālikin men kein, n̄a, Nipai, iaar katakin ļōm̧aro jeiū men kein; im ālikin men kein, iaar kōnono jān jeje ko elōn̄ men ko n̄an er, ko kar m̧wijit ioon pileij brass ko, bwe ren maron̄ jeļā kōn kōm̧m̧an ko an Irooj ilo laļ ko jet, ilubwiljin armej ro etto.",
                "23": "Im iaar kōnono jān jeje ko elōn̄ men ko n̄an er ko kar jeje ilo bok ko an Moses; ak bwe in maron̄ļo̧k karreel er n̄an tōmak ilo Irooj aer Ripinmuur iaar kōnono n̄an er men eo kar jeje jān rikanaan Aiseia; bwe iaar karōki tok aolep jeje ko rekwōjarjar n̄an kōm, bwe en n̄an am maron̄ jeraam̧m̧an im jeļā.",
                "24": "Kōn menin iaar kōnono n̄an er, im ba: Kom̧in ron̄ naan ko an rikanaan ro, kom̧ ro rej juon m̧ōttan m̧weo im̧ōn Israel, juon ra eo kar bwilo̧keļo̧k; kom̧in ron̄jake naan ko an rikanaan ro, ko kar jeje n̄an aolepān m̧weo im̧ōn Israel, im keidi n̄an kom̧ make, bwe en wōr ami kōjatdikdik ejja āinwōt ro jeiūm̧i im jātimi ro jān er kar rujeļo̧k kom̧; bwe ilo wāween in rikanaan eo eaar jeje."
            },
            "20": {
                "1": "Eo̧ron̄ im ron̄ men in, O m̧weo im̧ōn Jekab, ro ān̄inn̄in er kōn āt eo etan Israel, im ro rej waļo̧ktok jān dān ko i Juda, ak jān dān ko in peptaij, ro rej kanejnej kōn etan Irooj, im kōnono kōn Anij in Israel, mekarta rejjab kanejnej ilo m̧ool ak ilo wānōk.",
                "2": "Mekarta, ņa etaer make jikin kwelo̧k ekwōjarjar, im jab atartar ioon Anij in Israel, eo E ej Irooj in Inelep eo; aaet, Irooj in Inelep eo ej etan.",
                "3": "Lo, Iaar kwaļo̧ki men ko etto jān jinoin; im raar diwōjļo̧k jān lo̧n̄iiū, im Iaar kwaļo̧ki. Iaar kwaļo̧ki ilo jidimkij.",
                "4": "Im Iaar kōm̧m̧ane kōnke Iaar jeļā kom̧ bōt, im kōnwaam̧ ej juon eke māāl, im dam̧am brass.",
                "5": "Im em̧ool jān jinoin Iaar kwaļo̧k n̄an kom̧; m̧okta jān aer waļo̧k Iaar kwaļo̧ki n̄an kom̧; im Iaar kwaļo̧ki bwe ekkōl n̄e kom̧ naaj ba—Aō ekjab eaar kōm̧m̧ani, im aō mennin āe, im aō mennin ōnļo̧k eaar jiron̄ er.",
                "6": "Kom̧ ar lo im ron̄ aolep men in; im kom̧ ban kwaļo̧ki ke? Im bwe Iaar kwaļo̧k n̄an kom̧ men ko rekāāl jān iien in, em̧ool men ko rettino, im kom̧ ar jab jeļā kaki.",
                "7": "Rej ejaak kiiō, im jab jān jinoin, em̧ool m̧okta jān raan eo n̄e kom̧ jamin ron̄ kaki raar kwaļo̧k n̄an kom̧, bwe kom̧in jamin ba—Lo kōm ar jaje kaki.",
                "8": "Aaet, im kom̧ ar jab ron̄; aaet, kom̧ ar jab jeļā; aaet, jān iien eo lo̧jiln̄ōmi raar jab peļļo̧k, bwe Ijeļā kom̧ naaj kar kōm̧m̧an ilo kanooj jeļā m̧oņ, im kar ņa etam̧ juon riko̧kkure kien jān jikin nin̄nin̄.",
                "9": "Mekarta, kōn aorōkin Eta Inaaj kōjelļo̧k Aō illu, im kōn Aō wūjtak Inaaj karum̧wij illu jān kom̧, bwe In jab bukweļo̧k kom̧.",
                "10": "Bwe, lo, Iaar liklik kom̧, Iaar kāālet kom̧ ilo upaaj in jorrāān eo.",
                "11": "Kōn n̄a, aaet, kōn n̄a Inaaj kōm̧m̧ane men in bwe Ij jamin kōtļo̧k Eta n̄an kōnanaiki, im Ij jamin leļo̧k aō aiboojoj n̄an bar juon.",
                "12": "Ron̄jake Eō, O Jekab, im Israel aō kāālet, bwe n̄a ej E; n̄a ej jino eo, im n̄a ej barāinwōt jem̧ļo̧k eo.",
                "13": "Peiū eaar barāinwōt likūt pedped eo an laļ, im peiū anbwijmaron̄ eaar erļo̧kļo̧k ilo lan̄ ko. Ij kūr n̄an er im rej jutak ippān doon.",
                "14": "Kom̧ aolep, kom̧in kuktok, im ron̄jake; wōn ilubwiljimi eaar kwaļo̧k men kein n̄an er? Irooj eaar iakwe e; aaet, im Enaaj kakūrm̧ool An in naan eo Eaar kwaļo̧k kōn er; im Enaaj kōm̧m̧ane n̄an kōņaan eo An ioon Babilon, im pein naaj likūt ioon riKaldia.",
                "15": "Barāinwōt, Irooj ej ba; n̄a Irooj eo, aaet, Iaar kōnono; aaet, Iaar kūr e n̄an kwaļo̧k, Iaar bōktok e, im enaaj kōm̧m̧an bwe an iaļ en jeraam̧m̧an.",
                "16": "Kom̧in itok epaake Eō; Iaar jab kōnono ilo ittino; jān jinoin, jān iien eo kar kwaļo̧ke Iaar kōnono; im Irooj Anij, im an Jetōb, eaar jilkintok eō.",
                "17": "Im āindein Irooj ej ba, am̧ Ripinmuur, Rikwōjarjar in Israel; Iaar jilkinļo̧k e, Irooj am̧ Anij eo ej katakin eok em̧m̧an, eo ej tōlļo̧k eok ilo iaļ eo kwōj aikuj ilo̧k, eaar kōm̧m̧ane.",
                "18": "O bwe kwōn kar eo̧ron̄ kien ko Aō—innām am̧ aenōm̧m̧an naaj kar āinwōt reba, im am̧ wānōk āinwōt ņo ilo lo̧meto.",
                "19": "Ineem barāinwōt en kar āinwōt bok; im nejūm̧ jān lo̧jiōm̧ āinwōt lādik ko; im Etan eban kar bukweļo̧k ak jorrāān jān Im̧aō.",
                "20": "Kwōn diwōjļo̧k jān Babilon, ko jān ro riKaldia, kōn juon ainikien al kwōn kwaļo̧k, ba men in, kōnnaan n̄an jem̧ļo̧kin laļ; kwōn ba: Irooj eaar pinmuur kōn karejeran Jekab.",
                "21": "Im rejjab maro; Eaar tōl er ilubwiljin āne ko rem̧ōrā; Eaar kōm̧m̧an bwe dān ko ren lutōkļo̧k jān dekā eo n̄an er; Eaar kōjepelļo̧k dekā eo im eaar lutōkleplep dān ko.",
                "22": "Im men̄e Eaar kōm̧m̧an aolep men in, im ļapļo̧k barāinwōt, ejjeļo̧k aenōm̧m̧an, Irooj ej ba, n̄an ro renana."
            },
            "21": {
                "1": "Im bar juon alen: Ron̄jake, O kom̧ m̧weo im̧ōn Israel, kom̧ aolep ro rujeļo̧k im kar kokakļo̧k kom̧ kōn nana eo an rilale jar ro an armej ro Aō; aaet, kom̧ aolep ro kar rujeļo̧k, ro rej ejjeplōklōk ijoko rettoļo̧k, ro rej m̧ōttan armej ro Aō, O m̧weo im̧ōn Israel. Ron̄jake, O āne ko ilo̧meto, ron̄jake Eō, im eo̧ron̄ kom̧ armej ro ijo ettoļo̧k; Irooj eaar kūr eō jān lo̧je; jān lo̧jeen jinō Eaar kūr Eta.",
                "2": "Im Eaar kōm̧m̧an bwe lo̧n̄iiū en āinwōt juon jāje ekkan̄; im ilo aelellor in Pein Eaar ņooj eō, im kōm̧m̧an bwe in juon m̧ade ekkan̄; im ilo An nien m̧ade lippo̧ņ Eaar ņooj eō;",
                "3": "Im ba n̄an eō: Kwōj rikarejera, O Israel, eo naaj kaiboojoj Eō kake e.",
                "4": "Innām Iba, Iaar jerbal ilo waan, Iaar joļo̧k aō kajoor ilo ejjeļo̧k unin im ilo waan; m̧ool otem m̧ool aō ekajet ej ippān Irooj, im aō jerbal ippān aō Anij.",
                "5": "Im kiiō, Irooj ej ba—eo Eaar ejaake eō bwe kar ejaake eō jān lo̧je bwe in aikuj rikarejeran, n̄an bar kōro̧o̧ltok Jekab n̄an E—men̄e Israel ejjan̄in kar kuktok, mekarta Inaaj aiboojoj ilo mejān Irooj, im aō Anij naaj aō kajoor.",
                "6": "Im Ej ba: Ej juon men epidodo bwe kwōn juon karejera n̄an kotak lōn̄ļo̧k ro bwijjin Jekab, im n̄an kōjepļaak ro Iaar oņaake er ilo Israel. Inaaj leļo̧k eok bwe kwōn juon meram n̄an ro riAelōn̄ ko, bwe kwōn maron̄ Aō lo̧mo̧o̧r n̄an jem̧ļo̧k ko in laļ.",
                "7": "Āindein Irooj ej ba, Ripinmuur an Israel, riKwōjarjar eo an, n̄an e eo armej rej kūtōtōiki, n̄an e eo laļ ko rej dike, n̄an rikarejeran irooj ro: Kiin̄ ro renaaj lo im jerkak, bwidak ro barāinwōt naaj kabun̄-jar, kōnke Irooj Enaaj tiljek.",
                "8": "Āindein Irooj ej ba: Ilo iien eo ekkar Iaar ron̄jake eok, O āne ko ilo̧meto, im ilo raan in lo̧mo̧o̧r Iaar jipan̄ eok; im Inaaj oņaake eok, im lewōj n̄an eok rikarejera n̄an armej in bujen eo, n̄an kajutak laļ, n̄an kōm̧m̧an n̄an jolōt e jolōt ko rewaan;",
                "9": "Bwe kwōn maron̄ ba n̄an rikalbuuj ro: Kom̧in ilo̧k; n̄an er ro rej jutak ilo marok: Kwaļo̧k kom̧. Renaaj m̧ōn̄ā ilo iaļ ko, im meļaaj ko aer renaaj pād ilo aolep jikin ko reutiej.",
                "10": "Rej jamin kwōle ak maro, barāinwōt det ak aļ rej jamin maron̄ kakinejnej er; bwe E eo eaar tūriam̧okake ioer naaj tōl er, em̧ool iturin unin dān ko Enaaj tōl er.",
                "11": "Im Inaaj kōm̧m̧an toļ ko Aō otemjej ren juon iaļ, im iaļ ko Aō reļļap Inaaj kau.",
                "12": "Im, O m̧weo im̧ōn Israel, lo, men kein renaaj itok jān ettoļo̧k; im lo, rein jān iōn̄ im jān rilik; im rein jān āneen Sinim.",
                "13": "Kom̧in al, O lan̄ ko; im kwōn lan̄lōn̄, O laļ; bwe neen ro ilo rear renaaj jutak; im kakōm̧kōm̧ ami al, O toļ ko; bwe rej jamin bar en̄taan; bwe Irooj eaar kaenōm̧m̧an armej ro An, im naaj tūriam̧okake kōn ro riatajinemjen An.",
                "14": "A, lo, Zaion eaar ba: Irooj eaar eļļo̧k jān eō, im aō Irooj eaar meļo̧kļo̧k eō—ak Enaaj kwaļo̧k bwe Eaar jab.",
                "15": "Bwe juon kōrā emaron̄ ke meļo̧kļo̧k nejin ajri ejjab liktūt, bwe en aikuj jab wōr an tūriam̧o kōn ļaddik eo jān lo̧jeen? Aaet, remaron̄ meļo̧kļo̧k, ak Ij jamin meļo̧kļo̧k eok, O m̧weo im̧ōn Israel.",
                "16": "Lo, Iaar jeje etam̧ ioon lo̧piden pā ko peiū; im wōrwōr ko am̧ rej im̧aō iien otemjeļo̧k.",
                "17": "Ro nejūm̧ renaaj jidimkij ņae ro riko̧kkure; im ro raar kajeepepļo̧k eok naaj ilo̧k jān eok.",
                "18": "Kotak im to̧o̧rto to̧o̧rtak mejam̧ im lale; aolep rein rej kuktok ippān doon, im renaaj itok n̄an ippam̧. Im āinwōt Aō mour, Irooj ej ba, kwōnaaj kanooj ņa ballim ippāer aolep, āinwōt juon kainōknōk, im lukwōj er em̧ool āinwōt juon jiron̄ pālele.",
                "19": "Bwe kwōpej im jikin ro relo̧urō am̧, im āneen ko̧kkure ko am, em̧ool naaj kiiō dik n̄an ļōmņak ko an armej ro ie; im ro raar wōran̄ļo̧k eok naaj ettoļo̧k.",
                "20": "Ajri ro naaj nejūm̧, ālikin kwaar jokwōd jān ro m̧okta, naaj bar ba ilo lo̧jiln̄ūm̧: Jikin eo e aidik n̄an eō; letok juon jikin bwe in maron̄ jokwe.",
                "21": "Innām kwōnaaj ba ilo būruōm̧: Wōn eaar keotak rein n̄an eō, bwe ij lo iaar jokwōd jān ro nejū, im n̄a iatajinemjen, juon rikōm̧akoko, im juon eo kōm̧akūto-kōm̧akūtak? Im wōn eaar kōkaajririk rein? Lo, iaar make iaō; rein, raar pād ia?",
                "22": "Āindein Irooj Anij ej ba: Lo, Inaaj kotake peiū n̄an ro riAelōn̄ ko, im kaalikkar Aō flag n̄an armej ro; im renaaj bōktok m̧aan ro nejūm̧ ilo peier, im kōrā ro nejūm̧ naaj ineek er ioon aeraer.",
                "23": "Im kiin̄ ro renaaj ro rikōkaajriri jemāer, im lerooj ro aer renaaj ro rikaninnin jineer; im renaaj badikdik n̄an eok kōn turin mejaer n̄an laļ, im dam̧wijļo̧k būn̄aln̄al eo jān neem; im kwōnaaj jeļā bwe N̄aij Irooj; bwe rej jamin jook ro rej kōttar Eō.",
                "24": "Bwe naaj ke bōk mennin jibwe eo jān eo ekajoor, ak kōtļo̧k ro rijipo̧kwe ilo kien?",
                "25": "A āindein Irooj ej ba, em̧ool ro rijipo̧kwe an eo ekajoor naaj bōk er, im mennin jibwe naaj kōtļo̧k; bwe Inaaj jum̧ae e eo ej jum̧ae eok, im Inaaj lo̧mo̧o̧ren ro nejūm̧.",
                "26": "Im Inaaj naajdik er ro rej kam̧akokoik eok kōn kanniōkier make; renaaj idaak bōtōktōkier make āinwōt n̄e eaar wain etōn̄al; im aolep kanniōk naaj jeļā bwe n̄a, Irooj, Ij am̧ Rilo̧mo̧o̧r im am̧ Ripinmuur, Eo Ekajoor Bōtata an Jekab."
            },
            "22": {
                "1": "Im kiiō ālikin men kein, ke n̄a, Nipai, iaar kōnono men kein ko kar m̧wijit ioon pileij brass ko, ļōm̧aro jeiū raar itok n̄an eō im ba n̄an eō: Ta meļeļein men kein ko kwaar kōnono jān i? Lo, meļeļe kaki ej aikuj ke ekkar n̄an men ko an jetōb, eo enaaj itok ekkar n̄an jetōb im jab kanniōk?",
                "2": "Im n̄a, Nipai, iaar ba n̄an er: Lo raar kwaļo̧ki n̄an rikanaan eo jān ainikien jetōb; bwe jān jetōb men otemjej rej waļo̧k n̄an rikanaan ro, ko renaaj itok ioon ro nejin armej ekkar n̄an kanniōk.",
                "3": "Kōn menin, men ko im iaar kōnono ilo bok rej jim̧or men ko an kanniōk im jetōb jim̧or; bwe āinwōt n̄e m̧weo im̧ōn Israel, ejjab to jān kiiō, naaj ejjeplōklōk ioon aolep mejān laļ, im barāinwōt ilubwiljin aolep laļ ko.",
                "4": "Im lo, elōn̄ ro im rejako jān jeļā eo an ro ilo Jerusalem. Aaet, enan̄in aolepān bwij ko em̧ōj tōlļo̧k er; im rej ejjeplōklōk ijin im ijeņ ioon āne ko in lo̧meto; im ia rej pād ie ejjeļo̧k iaad ejeļā, ijello̧kun wōt ke jejeļā bwe em̧ōj tōlļo̧k er.",
                "5": "Im jān iien eo kar tōlļo̧k er, men kein kar kanaan kōn er, im barāinwōt kōn aolep ro renaaj tokālik ejjeplōklōk im naaj pok, kōn eo riKwōjarjar an Israel; bwe ņae E renaaj kapene burueer; kōn menin, renaaj ejjeplōklōk ilubwiljin aolep laļ ko im aolep armej naaj matōrtōr er.",
                "6": "Mekarta, ālikin ro riAelōn̄ ko naaj kar kōkaajririk er, im Irooj kar kotak Pein ioon ro riAelōn̄ ko im waļo̧k n̄an er āinwōt juon flag, im ro nejier kar bōkļo̧k er ilo pā ko, im kōrā ro nejier kar ineekļo̧k er ioon aeraer, lo men kein ko im kar kōnono rej ilo kanniōk; bwe āindein bujen ko an Irooj ippān ro jemād; im in meļeļein kōj ilo raan ko rej itok, im barāinwōt aolep ro jeid im jatid ro rej jān m̧weo im̧ōn Israel.",
                "7": "Im e meļeļein bwe iien eo ej itok bwe ālikin aolep m̧weo im̧ōn Israel kar ejjeplōklōk im pok, bwe Irooj Anij naaj kajutak juon laļ ekajoor ilubwiljin ro riAelōn̄ ko, aaet, em̧ool ioon mejān āne in; im jān er ineed naaj jeplōklōk.",
                "8": "Im ālikin an ineed ej jeplōklōk Irooj Anij enaaj jino n̄an kōm̧m̧ane juon jerbal emennin bwilōn̄ ilubwiljin ro riAelōn̄ ko, ro renaaj kanooj aorōk n̄an ro ineed; kōn menin, in kar jejon̄jon̄ ippān aer naaj kōkaajriri jān ro riAelōn̄ ko im aer bōkļo̧k er ilo peier im ioon aeraer.",
                "9": "Im enaaj barāinwōt kanooj aorōk n̄an ro riAelōn̄ ko; im jab n̄an wōt ro riAelōn̄ ko ak n̄an aolep m̧weo im̧ōn Israel, n̄an kwaļo̧k kōn bujen ko an Jemādwōj Ilan̄ n̄an Ebream, im ba: Ilo ineem naaj kam̧ōņōņōik nukwin otemjej ilaļ.",
                "10": "Im ikōņaan, ro jeiū, bwe kom̧in aikuj jeļā bwe aolep nukwin ko an laļ rej jamin m̧ōņōņō ijello̧kun wōt n̄e Enaaj kakeelwaan Pein im̧aan mejān aolep laļ.",
                "11": "Kōn menin, Irooj Anij enaaj jino n̄an kakeelwaan Pein im̧aan mejān aolep laļ ko, im bōk m̧aantak bujen ko An im gospel eo An n̄an ro rej jān m̧weo im̧ōn Israel.",
                "12": "Kōn menin, Enaaj bar kōro̧o̧ltok er jān kōm̧akoko, im renaaj kuktok ippān doon n̄an āneen jolōt ko aer; im renaaj waļo̧k tok jān ittino im jān marok; im renaaj jeļā bwe Irooj ej aer Rilo̧mo̧o̧r im aer Ripinmuur, eo Ekajoor Bōtata in Israel.",
                "13": "Im bōtōktōkin kabun̄ eo eļap im kajjōjō, eo ej kōrā kijon̄ in aolepān laļ, naaj jutak kōn bōraer; bwe renaaj tariņae ippāer make, im jāje ko an peier make naaj wōtlo̧k ioon bōraer make, im renaaj idaak kōn bōtōktōkier make.",
                "14": "Im aolep laļ ko renaaj tariņae eok, O m̧weo im̧ōn Israel, naaj oktak ņae doon, im renaaj wōtlo̧k ilo ron̄ eo raar kūbwiji n̄an jibwe armej ro an Irooj. Im aolep rej tariņae ņae Zaion naaj ko̧kkure, im kōrā eo ekijon̄, eo eaar kattooni iaļ ko rejim̧we an Irooj, aaet, kabun̄ eo eļap im kajjōjō, naaj wōtlo̧k n̄an būn̄aln̄al im naaj ļap wōtlo̧k eo an.",
                "15": "Bwe lo, rikanaan eo ej ba, iien eo em̧ōkaj an itok n̄e Setan enaaj bar ejjeļo̧k an kajoor ioon būruōn ro nejin armej; bwe raan eo em̧ōkaj an itok n̄e ro rej juwa im ro rej kōm̧m̧an nana naaj āinwōt ujooj em̧ōrā; im raan eo em̧ōkajtok renaaj aikuj bwil.",
                "16": "Bwe iien eo em̧ōkajtok bwe likiio in illu an Anij naaj lutōkleplep ioon aolep ro nejin armej; bwe Enaaj jab kōtļo̧k bwe ro renana rej ko̧kkure ro rewānōk.",
                "17": "Kōn menin, Enaaj oņaake ro riwānōk kōn An kajoor, men̄e likiio in An illu eaikuj itok, im naaj oņaake ro riwānōk, em̧ool m̧ae iien eo naaj ko̧kkure rikōjdat ro aer kōn kijeek. Kōn menin, ro riwānōk reaikuj jab mijak; bwe āindein rikanaan eo ej ba, naaj lo̧mo̧o̧ren er, em̧ool mekarta n̄e kōn kijeek.",
                "18": "Lo, ro jeiū, ij ba n̄an kom̧, bwe men kein em̧ōkaj aer itok; aaet, em̧ool bōtōktōk, im kijeek, im m̧ōto̧dik in baat naaj itok; im enaaj bun̄leplep ioon mejān laļ in; im ej itok n̄an armej ekkar n̄an kanniōk in eļan̄n̄e renaaj kapene burueer ņae eo Ekwōjarjar An Israel.",
                "19": "Bwe lo, ro riwānōk rej jamin jako; bwe iien eo ej lukkuun itok bwe aolep ro rej ire ņae Zaion naaj bukweļo̧k er.",
                "20": "Im Irooj enaaj lukkuun kōpooj juon iaļ n̄an armej ro An, n̄an kūrm̧ool in naan ko an Moses, ko eaar kōnono, im ba: Juon rikanaan Irooj am̧ Anij naaj kotak n̄an eok, āinwōt n̄a; e kom̧ naaj ron̄jake e ilo jabdewōt men enaaj ba n̄an kom̧. Im aolep ro rejamin ron̄jake rikanaan in naaj bukweļo̧k jān ilubwiljin armej ro.",
                "21": "Im kiiō n̄a, Nipai, ij kwaļo̧k n̄an kom̧, bwe rikanaan in Moses eaar kōnono kake eaar eo Ekwōjarjar in Israel; kōn menin, Enaaj kajejjet kaje ilo jim̧we.",
                "22": "Im ro riwānōk rejjab aikuj mijak, bwe rej ro naaj jab kapok er. A e in aelōn̄ eo an devil, eo naaj kar kalōk e ilubwiljin ro nejin armej, aelōn̄ eo ej jutak ilubwiljin ro rej ilo kanniōk—",
                "23": "Bwe ejidimkij an iien eo itok bwe aolep kabun̄ ko kar kajutak n̄an jibadek m̧weie, im aolep ro raar kalōk n̄an bōk kajoor ioon kanniōk, im aolep ro raar kalōk n̄an aer emmejaja im̧aan mejān laļ in, im aolep ro raar kappukot jurjurmelea ko an kanniōk im men ko an laļ, im n̄an kōm̧m̧an nana otemjeļo̧k; aaet, eļap tata, aolep ro rej pād ilo aelōn̄ eo an devil rej ro reaikuj mijak, im lōļn̄o̧n̄, im wūdiddid; er ro reaikuj ettā laļļo̧k n̄an būn̄aln̄al; er ro reaikuj in bwil ilo kijeek āinwōt ujooj em̧ōrā; im men in ekkar n̄an naan ko an rikanaan eo.",
                "24": "Im iien eo ejidimkij an itok bwe ro riwānōk aikuj naaj tōl er āinwōt kunen kau in wōrwōr ko, im eo Ekwōjarjar an Israel naaj irooj ioon tōln̄an, im maron̄, im kajoor, im aiboojoj eļap.",
                "25": "Im Ej kakuktok ro nejin jān kuwōta ko emān in laļ; im Ej bwine An sip, im rejeļā E; im enaaj wōr juon bwij im juon seperd; im Enaaj naajdik An sip, im ilo E renaaj lo mejaļ.",
                "26": "Im kōn wānōk an armej ro An, Setan ejjeļo̧k an maron̄; kōn menin, e jamin rōļo̧k ium̧win elōn̄ iiō ko; bwe e ejjeļo̧k an maron̄ ioon būruōn armej ro, bwe renaaj jokwe ilo wānōk, im eo Ekwōjarjar an Israel enaaj irooj ioon.",
                "27": "Im kiiō lo, n̄a, Nipai, ij ba n̄an kom̧ bwe aolep men kein renaaj itok ekkar n̄an kanniōk.",
                "28": "Ak, lo, aolep laļ ko, bwij ko, lo ko, im armej naaj pād ilo ineem̧m̧an ilo eo riKwōjarjar in Israel n̄e renaaj ukeļo̧k.",
                "29": "Im kiiō n̄a, Nipai, ij kōm̧m̧an juon jem̧ļo̧k; bwe kōnke ijjab maron̄ kōnono eļapļo̧k kiiō kōn men kein.",
                "30": "Kōn menin, ro jeiū, ikōņaan bwe kom̧in ļōmņak bwe men kein kar jeje ioon pileij brass rem̧ool; im bwe rej kam̧ool bwe juon armej eaikuj pokake kien ko an Anij.",
                "31": "Kōn menin, kom̧ij jab aikuj ļōmņak bwe n̄a im jema rej ro wōt raar kam̧ool, im barāinwōt katakin er. Kōn menin, n̄e kom̧ naaj pokake kien ko, im niknik n̄an jem̧ļo̧kin, kom̧ naaj mour ilo raan eo āliktata. Im men in āindein. Amen."
            }
        }
    },
    "2-ne": {
        "meta": {
            "slug": "2-ne",
            "name": "Bok eo Kein Karuo an Nipai",
            "chapterWord": "Jebta"
        },
        "chapters": {
            "1": {
                "intro": "Juon bwebwenato kōn mej eo an Liai. Ļōm̧aro jein Nipai rej jum̧ae e. Irooj ej kakkōl Nipai bwe en ilo̧k ilo āne jem̧aden. Ito-itak ko an ilo āne jem̧aden, im men ko āierļo̧k wōt.",
                "1": "Im kiiō ālikin men kein, ke n̄a, Nipai, iaar kōjjem̧ļo̧k aō katakin ļōm̧aro jeiū, jemām, Liai, eaar barāinwōt kōnono elōn̄ men ko n̄an er, im kōllaajrak n̄an er, ewi jon̄an an ļap men ko Irooj eaar kōm̧m̧an n̄an er ilo bōktok er jān āneen Jerusalem.",
                "2": "Im eaar kōnono n̄an er kōn jum̧ae ko aer ioon dān ko, im tūriam̧okake ko an Anij ilo dāpij mour ko aer, bwe ren jamin kar oran̄ļo̧k er ilo lo̧meto.",
                "3": "Im eaar barāinwōt kōnono n̄an er kōn āneen kallim̧ur eo, eo em̧ōj aer kar bōk e—ewi jon̄an tūriam̧o eo an Irooj ilo an kakkōl kōm bwe kōmij aikuj kar ko jān āneen Jerusalem.",
                "4": "Bwe, lo, eaar ba, iaar lo juon visōn, ilo e ijeļā bwe Jerusalem kar ko̧kkure, im n̄e jen kar pād wōt ilo Jerusalem jen kar barāinwōt jako.",
                "5": "A, eaar ba, mekarta en̄taan ko ad, jaar bōk juon āneen kallim̧ur, juon āneo ejenolo̧k jān āne otemjeļo̧k, juon āneo Irooj Anij eaar kōm̧m̧an bujen n̄an eō bwe enaaj juon āneen jolōt ro ineō. Aaet, Irooj eaar kanejnej kake āniin n̄an eō, im n̄an ro nejū n̄an indeeo im barāinwōt aolep ro naaj tōlļo̧k er jān aelōn̄ ko jān jet kōn pein Irooj.",
                "6": "Kōn menin, n̄a, Liai, ij kanaan ekkar n̄an jerbal ko an jetōb eo ilo n̄a, bwe ejjeļo̧k enaaj itok n̄an āne in n̄e jab bōktok er kōn pein Irooj.",
                "7": "Kōn menin, āniin em̧ōj kōjenolo̧k n̄an e eo E naaj bōktok. Im n̄e āindein im renaaj jerbal n̄an E ekkar n̄an kien ko Eaar liļo̧k n̄an er enaaj juon āneen anemkwōj n̄an er; kōn menin, renaaj jamin bōk laļļo̧k er n̄an kōm̧akoko; n̄e āindein, enaaj kōn nana; bwe n̄e nana enaaj pād āneo naaj lia kōn kilaer, a n̄an ro rejim̧we naaj jeraam̧m̧an e n̄an indeeo.",
                "8": "Im lo, e ejim̧we bwe āniin eaikuj dāpij jān jeļā an laļ ko jet; bwe lo, elōn̄ laļ ko renaaj kobrak āneo, bwe en ejjeļo̧k jikin n̄an jolōt e.",
                "9": "Kōn menin, n̄a, Liai, iaar bōk juon kallim̧ur, bwe jon̄an wōt an ro Irooj Anij enaaj kadiwōjtok er jān Jerusalem naaj kōjparok kien ko An, renaaj wōrļo̧k ioon mejān āneo; im renaaj ņojak jān aolep laļ ko jet, bwe ren maron̄ bōk āneo n̄an er make. Im n̄e enaaj āindein bwe renaaj kōjparok kien ko An renaaj jeraam̧m̧an ioon mejān āneo, im enaaj ejjeļo̧k juon enaaj ko̧kkure er, ak bōk āneo aer jolōt; im renaaj jokwe ie ilo ineem̧m̧an indeeo.",
                "10": "Ak lo, n̄e iien eo ej itok im renaaj idakunkunļo̧k ilo jab tōmak, ālikin aer kar bōk kōjeraam̧m̧an ko reļļap jān pein Irooj—ippāer ewōr jeļā kōn ejaak eo an laļ, im aolep armej, jeļā kōn jerbal ko reļļap im kabwilōn̄lōn̄ an Irooj jān ejaak eo an laļ; kajoor kar leļo̧k n̄an er n̄an kōm̧m̧an men otemjej jān tōmak; ippāer aolep kien ko jān jinoin, im ālikin bōktok er kōn em̧m̧an eo ejjeļo̧k jem̧ļo̧kin An n̄an āneen kallim̧ur in eaorōk—lo, ij ba, n̄e raan eo ej itok im renaaj joļo̧k Eo Ekwōjarjar In Israel, Messaia eo em̧ool, aer Ripinmuur im aer Anij, lo, ekajet ko An eo ejim̧we naaj pād ioer.",
                "11": "Aaet, Enaaj bōktok n̄an er laļ ko jet, im Enaaj leļo̧k n̄an er kajoor, im Enaaj bōk jān er jikin ko rej aer jolōt, im Enaaj kōm̧m̧an bwe ren ejjeplōklōk im mej.",
                "12": "Aaet, n̄e juon epepen ej eļļāļo̧k n̄an eo juon enaaj wōr kōto̧o̧rļo̧k bōtōktōk, im loļo̧k ko reļļap ilubwiljier; kōn menin, m̧aan ro nejū, ikōņaan bwe kom̧in keememej; aaet, ikōņaan bwe kom̧in ron̄jake naan ko aō.",
                "13": "O bwe kom̧in kar ruj; ruj jān juon kiki em̧wilaļ, aaet, em̧ool jān kiki an hell, im mejaļļo̧k jān kom̧ tomede nana ko kom̧ij lokjak kaki, ko rej tomede ko rej lukwōj ro nejin armej, bwe ren kinōōrļo̧k n̄an ron̄ in būrom̧ōj im jorrāān eo ejjeļo̧k jem̧ļo̧kin.",
                "14": "Kwōn ruj! im jerkak jān būn̄aln̄al, im ron̄ naan ko an juon jemān eo ewūdiddid, eo neen im pein ej jab to kom̧ naaj kōbabuik ilo lōb eo em̧ōļo im lur, jān ijo ejjeļo̧k riito-itak emaron̄ ro̧o̧l; jet wōt raan im inaaj ilo̧k ilo iaļ in an aolepān laļ.",
                "15": "Ak lo, Irooj eaar pinmuuri aō jān hell; iaar lo aiboojoj eo An, im ij pooļ indeeo ilo pein iakwe eo An.",
                "16": "Im ikōņaan bwe kom̧in keememej n̄an kōjparok aolep kien ko im ekajet ko an Irooj; lo, men in eaar ļōkatip eo an aō jān jinoin.",
                "17": "Buruō eaar eddo kōn būrom̧ōj jān iien n̄an iien, bwe iaar mijak, bwe kōn pen in būruōmi Irooj ami Anij eaar aikuj kar itok ilo dipiio in An illu ioomi, bwe kom̧in m̧wijkōk im jako indeeo;",
                "18": "Ak, bwe juon kaje en kar itok ioomi ium̧win elōn̄ epepen ko; im naaj kar lotok kom̧ kōn jāje, im kōn n̄ūta, im matōrtōre kom̧, im kar tōl kom̧ ekkar n̄an ankilaan im kōm̧akoko an devil.",
                "19": "O ro nejū em̧m̧aan, bwe men kein ren jab itok ioomi, ak bwe kom̧in maron̄ juon armej in kāālet im jitōnbōro an Irooj. Ak lo, ankilaan en kōm̧m̧an; bwe iaļ ko An rewānōk indeeo.",
                "20": "Im Eaar ba bwe: Jon̄an wōt ami naaj kōjparok kien ko Aō kom̧ naaj jeraam̧m̧an ilo āneo; ak jon̄an wōt ami jab kōjparok kien ko Aō naaj m̧wijitļo̧k kom̧ jān im̧aan meja.",
                "21": "Im kiiō bwe aō en maron̄ wōr an m̧ōņōņō ilo kom̧, im bwe buruō en maron̄ ilo̧k jān laļ in kōn lan̄lōn̄ kōn kom̧, bwe in maron̄ jab wanlaļļo̧k kōn inepata im būrom̧ōj n̄an lōb, kom̧in jerkak jān būn̄aln̄al, ro nejū em̧m̧aan, im kom̧in em̧m̧an, im jek ilo juon wōt ļōmņak im bōro, juon wōt ilo aolep men otemjeļo̧k, bwe kom̧in jab naaj wanlaļļo̧k n̄an kōm̧akoko.",
                "22": "Bwe kom̧in jab naaj lia kōn juon kalia eo ekōmetak; im barāinwōt, bwe kom̧in jab bōktok ioomi inepata an Anij eo ejim̧we, n̄an ko̧kkure, aaet ko̧kkure eo jim̧or an jetōb im ānbwin.",
                "23": "Kom̧in ruj, ro nejū em̧m̧aan, kom̧in kōņak wānōk nuknuk in tariņae eo. Pikūrļo̧k tomede ko kom̧ij lokjak kaki, im wōnm̧aantak jān ittinad, im jerkak jān būn̄aln̄al.",
                "24": "Jab bar kōpata ņae m̧aan eo jātimi, eo ļōmņak ko an raar wūlio, im eo eaar kōjparok kien ko jān iien eo jaar likūt Jerusalem; im eo eaar juon kein jerbal ilo pein Anij, ilo bōktok kōj ilo āneen kallim̧ur; bwe n̄e eaar jab e, jenaaj kar mej kōn kwōle ilo āne jem̧aden; mekarta, kom̧ ar pukot n̄an bōk mour eo an; aaet, im eaar ļap an en̄taan kōn kom̧.",
                "25": "Im ikanooj mijak im wūdiddid kōn kom̧, n̄e enaaj bar en̄taan; bwe lo, kom̧ ar ņotaik e ke eaar pukot kajoor im maron̄ ioomi; ak ijeļā bwe eaar jab pukot kajoor im maron̄ ioomi, ak eaar pukot aiboojoj an Anij, im jeraam̧m̧an indeeo eo ami.",
                "26": "Im kom̧ ar ellotaan kōnke eaar alikkar n̄an kom̧. Kom̧ij ba bwe eaar kōttuaak; kom̧ij ba bwe eaar illu ippemi; ak lo, an kōttuaak eaar kōttuaak eo an kajoor in naan in Anij, eo eaar ilo e; im men eo kom̧ ar ba illu eaar m̧ool eo, ekkar n̄an men eo ej ilo Anij, eo eaar jab maron̄ dāpiji, kwaļo̧ke ilo kajoor kōn nana ko ami.",
                "27": "Im emennin aikuj bwe kajoor in Anij eaikuj kar pād ilo e, em̧ool n̄an an maron̄ kar jiron̄ kom̧ bwe kom̧in pokake. Ak lo, eaar jab e, ak eaar Jitōbōn Irooj eo eaar ilo e, eo eaar kōpeļļo̧k lo̧n̄iin n̄an kōnono bwe en kar jab maron̄ kiili.",
                "28": "Im kiiō ro nejū em̧m̧aan, Leman, im barāinwōt Lemuel im Sam, im barāinwōt ro nejū em̧m̧aan im rej ro nejin Ishmael, lo, n̄e kom̧ naaj eo̧ron̄ ainikien Nipai kom̧ jamin jako. Im n̄e kom̧ naaj eo̧ron̄ e ij likūt n̄an kom̧ juon kōjeraam̧m̧an, aaet, em̧ool kōjeraam̧m̧an eo aō m̧oktata.",
                "29": "Ak n̄e kom̧ jamin eo̧ron̄ e ij bōkļo̧k kōjeraam̧m̧an eo aō m̧oktata, aaet, em̧ool kōjeraam̧m̧an in aō make, im enaaj pād ioon.",
                "30": "Im kiiō, Zoram, ij kōnono n̄an kwe: Lo, kwōj rikarejeran Leban; mekarta, kar bōktok eok jān āneen Jerusalem, im ijeļā bwe kwōj juon jeran ļeo nejū em̧ool, Nipai, indeeo.",
                "31": "Kōn menin, kōnke kwaar niknik ineōm enaaj jeraam̧m̧an ippān ineen, bwe rej pād im to aer jeban etto ioon mejān āniin; im ejjeļo̧k, ijello̧kun wōt nana ilubwiljier, naaj kōmetak ak kainepataik bwijjier ioon mejān āniin indeeo.",
                "32": "Kōn menin, n̄e kom̧ naaj kōjparok kien ko an Irooj, Irooj enaaj kōjenolo̧k āniin n̄an ineem̧m̧an eo an ineōm ippān ineen ļeo nejū."
            },
            "2": {
                "1": "Im kiiō, Jekab, ij kōnono n̄an eok: Kwōj eo nejū m̧oktata ilo raan ko in aō en̄taan ilo āne jem̧aden. Im lo, ilo raan in ajri ko am̧ kwaar en̄taan elōn̄ kaen̄tanaan ko im eļap kabbūrom̧ōjm̧ōj, kōn ablep eo an ļōm̧aro jeiūm̧.",
                "2": "Mekarta, Jekab, eo nejū m̧oktata ilo āne jem̧aden, kwo jeļā Ļap Bōtata eo an Anij; im Enaaj ukōti en̄taan ko am̧ n̄an am̧ ļapļo̧k.",
                "3": "Kōn menin, jetōb eo am̧ enaaj jeraam̧m̧an, im kwōnaaj pād ilo oņaake em̧m̧an ippān ļeo jeiūm̧, Nipai; im raan ko am̧ renaaj jako ilo jerbal n̄an am̧ Anij. Kōn menin, ijeļā ke em̧ōj lo̧mo̧o̧ren eok, kōn wānōk an am̧ Ripinmuur, bwe kwaar lo bwe ilo iien eo ejejjet E ej itok im bōktok mour n̄an armej.",
                "4": "Im kwaar lo ilo iien eo kwōj inono aiboojoj eo An; kōn menin, kwo jeraam̧m̧an em̧ool āinwōt ro Enaaj lale er ilo kanniōk; bwe jetōb in āinwōt juon, inne, rainin, im indeeo. Im iaļ eo ar pojak jān wōtlo̧k eo an Adam, im mour indeeo ejjeļo̧k wōņāān.",
                "5": "Im armej leļo̧k n̄an e jon̄an meļeļe ekkar n̄an jeļā em̧m̧an jān nana. Im kien eo kar leļo̧k n̄an armej. Im jān kien in ejjeļo̧k kanniōk ewānōk; ak, jān kien in armej rej m̧wijkōk. Aaet, kōn kien kanniōk raar m̧wijkōk; im barāinwōt, jān kien jetōb rejako jān men eo em̧m̧an, im erom atajinemjen indeeo.",
                "6": "Kōn menin, lo̧mo̧o̧r ej itok ilo im kōn Messaia Ekwōjarjar; bwe E eobrak kōn jouj im m̧ool.",
                "7": "Lo, Eaar ajeļo̧k E make juon katok kōn jero̧wiwi, n̄an uwaake jem̧ļo̧k in kien eo, n̄an aolep ro ewōr aer bōro erup im jetōb ettā; im ejjeļo̧k jabdewōt emaron̄ uwaak jem̧ļo̧k ko an kien eo.",
                "8": "Kōn menin, ewi jon̄an aorōkin n̄an kōm̧m̧an bwe ro ilaļ in ren jeļā men kein, bwe ren jeļā ke ejjeļo̧k kanniōk emaron̄ pād im̧aan mejān Anij, eļan̄n̄e jaab kōn tōllo̧ke, im tūriam̧okake, im jouj an Messaia Ekwōjarjar, eo eaar likūt mour eo An ekkar n̄an kanniōk, im bar bōk e ekkar kōn kajoor an jetōb, bwe En maron̄ bōktok jerkakpeje an ro remej, āinwōt eo m̧oktata Eaar jerkak.",
                "9": "Kōn menin, E ej leen eo m̧oktata n̄an Anij, jon̄an E enaaj kōm̧m̧an mennin medek n̄an aolep ro nejin armej; im ro renaaj tōmak ilo E renaaj mour.",
                "10": "Im kōn mennin medek eo n̄an aolep, aolep armej renaaj itok n̄an Anij; kōn menin, rej jutak im̧aan mejān, n̄an ekajet jān E ekkar n̄an m̧ool im kwōjarjar eo ilo E. Kōn menin, jem̧ļo̧k ko an kien eo Eo Ekwōjarjar eaar leļo̧k, n̄an kōmetak kōn kaje eo ej ekkeijak, kaje eo ej ekkeijak ej jum̧ae m̧ōņōņō eo ej ekkejel, n̄an uwaak jem̧ļo̧k ko an pinmuur eo—",
                "11": "Bwe emennin aikuj, n̄an an wōr jum̧ae ilo men otemjej. Eļan̄n̄e ejjab āindein, eo nejū m̧oktata ilo āne jem̧aden, wānōk ejamin kar maron̄ kūrm̧ool, ak jero̧wiwi, ak kwōjarjar ak en̄taan, ak em̧m̧an im nana. Kōn menin, aolep men reaikuj koba ilo juon; kōn menin n̄e aikuj in juon wōt ānbwin eaikuj pād āinwōt mej, im jab wōr mour ak mej, ak wabanban ak jab wabanban, m̧ōņōņō ak būrom̧ōj, ak en̄jake ak jab en̄jake.",
                "12": "Kōn menin, eaikuj kar ejaak ilo ejjeļo̧k tokjān, kōn menin en kar ejjeļo̧k unin ilo jem̧ļo̧kin ejaak eo an. Kōn menin, men in ej aikuj ko̧kkure jeļāļo̧kjeņ an Anij im tokjān ko an indeeo, im barāinwōt kajoor eo, im tūriam̧okake eo, im jim̧we eo an Anij.",
                "13": "Im n̄e kwōnaaj ba ejjeļo̧k kien, kwōnaaj barāinwōt ba ejjeļo̧k jero̧wiwi. Eļan̄n̄e kwo naaj ba ejjeļo̧k jero̧wiwi, kwōnaaj barāinwōt ba ejjeļo̧k wānōk. Im n̄e ejjeļo̧k wānōk ejjeļo̧k m̧ōņōņō. Im n̄e ejjeļo̧k wānōk ak m̧ōņōņō ejjeļo̧k kaje ak en̄taan. Im n̄e men kein rejako ejjeļo̧k Anij. Im n̄e ejjeļo̧k Anij jejako, ejjeļo̧k laļ barāinwōt; bwe en kar ejjeļo̧k ejaak in men kein, jab n̄an kōm̧m̧an ak kipel n̄an kōm̧m̧an; kōn menin, aolep men aikuj naaj kar makunļo̧k.",
                "14": "Im kiiō, ro nejū m̧aan, ij kōnono n̄an kom̧ men kein n̄an ami ļapļo̧k im ekkatak; bwe ewōr juon Anij, im Eaar kōm̧anm̧an men otemjej, jim̧or ilo lan̄ ko im laļ, im aolep men ko ie, men ko n̄an kōm̧m̧an im men ko rej kipel n̄an kōm̧m̧an jim̧or.",
                "15": "Im n̄an bōktok tokjān ko an indeeo ilo jem̧ļo̧kin armej, ālikin an kar kōm̧anm̧an ro jemād im jined m̧oktata, im mennin mour ko ilo meļaaj ko im bao ko imejatoto, im ilo tukaduin, aolep men kar kōm̧anm̧an, emennin aikuj bwe en kar wōr jum̧ae, em̧ool leen eo kōmo̧iki n̄an wōjke in mour; eo etōn̄al im eo juon emeo̧.",
                "16": "Kōn menin, Irooj Anij eaar leļo̧k n̄an armej bwe en aikuj kōm̧m̧an n̄an e make. Kōn menin, armej eaar jab maron̄ kōm̧m̧an n̄an e make n̄e ejjab po ippān juon ak eo juon.",
                "17": "Im n̄a, Liai, ekkar n̄an men ko iaar kōnono jān bok, iaikuj kōtmāne bwe juon enjeļ in Anij, ekkar n̄an men eo kar jeje, eaar wōtlo̧k jān lan̄; kōn menin, eaar erom devil, jān an kar pukot men eo enana im̧aan Anij.",
                "18": "Im kōnke eaar wōtlo̧k jān lan̄, im kar erom en̄taan indeeo, ebar kōņaan pukot en̄taan n̄an armej otemjeļo̧k. Kōn menin, eaar ba n̄an Iv, aaet, em̧ool jedpānit eo etto, eo ej devil, eo ej jemān m̧oņ otemjej, kōn menin ej ba: Kwōn m̧ōn̄ā jān leen wōjke in kōmo̧iki, im kwōj jamin mej, ak kwōnaaj āinwōt Anij, jeļā em̧m̧an im nana.",
                "19": "Im ālikin Adam im Iv raar m̧ōn̄ā jān leen eo kōmo̧iki kar kadiwōjļo̧k er jān jikin kallib Iden, n̄an kalbwin laļ.",
                "20": "Im raar neje ajri ro; aaet, em̧ool aolep nokwe eo ilo aolepān laļ.",
                "21": "Im raan ko an ro nejin armej kar aetokļo̧k, ekkar n̄an ankilaan Anij, bwe ren maron̄ ukeļo̧k ke rej kanniōk wōt; kōn menin, nememe eo aer eaar nememe in mālejjon̄, im aer iien kar kaetokļo̧k, ekkar n̄an kien ko Irooj Anij eaar liļo̧k n̄an ro nejin armej. Bwe Eaar letok kien bwe aolep armej en ukeļo̧k; bwe Eaar kwaļo̧k n̄an aolep armej bwe raar jebwābwe, kōn bōd eo an ro jemāer im jineer.",
                "22": "Im kiiō, lo, n̄e Adam eaar jab bōd en kar jab wōtlo̧k, bwe en kar pād wōt ilo jikin kallib Iden. Im aolep men ko kar ejaak ren kar pād wōt ilo ejja nememe eo ālikin kar ejaaki; im ren kar pād āinwōt indeeo, im kar ejjeļo̧k jem̧ļo̧kier.",
                "23": "Im ren kar jab neje; kōn menin ren kar pād ilo nememe in erreo, ejjeļo̧k lan̄lōn̄, bwe reban kar jeļā kōn en̄taan; jab kōm̧m̧an em̧m̧an, bwe raar jeļā ejjeļo̧k jero̧wiwi.",
                "24": "Ak lo, aolep men kar kōm̧anm̧an ilo ļoļātāt an Eo ejeļā men otemjeļo̧k.",
                "25": "Adam eaar wōtlo̧k bwe armej ren kar āinwōt, bwe ren maron̄ āinwōt, bwe ren maron̄ m̧ōņōņō.",
                "26": "Im Messaia eo ej itok ilo iien eo ejejjet, bwe Emaron̄ lo̧mo̧o̧ren ro nejin armej jān wōtlo̧k eo. Im kōn menin raar lo lo̧mo̧o̧r jān wōtlo̧k raar lo anemkwōj indeeo, ilo jeļā em̧m̧an jān nana; n̄an kōm̧m̧an n̄an er make im jab n̄an kipel er n̄an kōm̧m̧an, n̄e ejjab jān kaje eo an kien eo ilo raan eo eļap im āliktata, ekkar n̄an kien ko Anij eaar litok.",
                "27": "Kōn menin, armej rej anemkwōj ekkar n̄an kanniōk; im men otemjej kar liļo̧k n̄an er ko im rekkar n̄an armej. Im rej anemkwōj n̄an kāālet anemkwōj im mour indeeo, kōn Rijojomar eo an armej otemjeļo̧k, ak n̄an kāālet kōm̧akoko im mej, ekkar n̄an kōm̧akoko im kajoor eo an devil; bwe e ej pukot bwe aolep armej ren en̄taan āinwōt e.",
                "28": "Im kiiō, m̧aan ro nejū, ikōņaan bwe kom̧in reilo̧k n̄an Rijojomar in eļap, im eo̧ron̄ kien ko An reļļap; im tiljek n̄an naan ko An, im kāālet mour indeeo, ekkar n̄an ankilaan Jetōb Kwōjarjar eo An.",
                "29": "Im jab kāālet mej indeeo, ekkar n̄an ankilaan kanniōk im nana eo ilo e, eo ej leļo̧k jitōbōn devil ekajoor n̄an kapo, n̄an bōk laļļo̧k eok n̄an hell, bwe en maron̄ irooj ioomi ilo laļ eo an make.",
                "30": "Iaar kōnono naan jet kein n̄an kom̧ aolep, m̧aan ro nejū, ilo raan ko āliktata in aō mour, im iaar kāālet m̧ōttan eo em̧m̧an, ekkar n̄an naan ko an rikanaan eo. Im ejjeļo̧k bar juon aō jibadbad ijello̧kun wōt jeram̧m̧an eo an jetōb ko ami indeeo. Amen."
            },
            "3": {
                "1": "Im kiiō ij kōnono n̄an eok, Josep, eo nejū āliktata. Kwaar ļotak ilo āne jem̧aden in en̄taan ko aō; aaet, ilo raan ko in en̄taan ko aō reļļaptata; aaet, ilo raan in būrom̧ōj ko aō reļļaptata jinōm̧ eaar keotak eok.",
                "2": "Im Irooj en barāinwōt kōjenolo̧k n̄an eok āne in, eo ej juon āne eo elukkuun aorōk, n̄an am̧ jolōt im jolōt eo an ineōm ippān ļōm̧aro jeiūm̧, n̄an jokane eo ami indeeo, n̄e kom̧ naaj kōjparok kien ko an Eo Ekwōjarjar in Israel.",
                "3": "Im kiiō, Josep, nejū āliktata, eo iaar kadiwōjtok jān āne jem̧aden in en̄taan ko aō, Irooj en kōjeraam̧m̧an eok indeeo, bwe ineōm ejamin naaj maat im jako.",
                "4": "Bwe lo, kwōj leen lo̧jiō; im N̄aij eo jān bwijjin Josep eo kar bōk e juon rikōm̧akoko n̄an Ijipt. Im kar kanooj ļap bujen ko an Irooj ko Eaar kōm̧m̧ani ippān Josep.",
                "5": "Kōn menin, Josep eaar lukkuun lo raan kein ad. Im eaar bōk juon kallim̧ur an Irooj, bwe jān leen ubōn Irooj Anij en kar kajutak juon ra ewānōk n̄an m̧weo im̧ōn Israel; jaab Messaia eo, ak juon ra eo enaaj kar bwilo̧keļo̧k, mekarta, n̄an kar ememej ilo bujen ko an Irooj bwe Messaia eo Enaaj kar kwaļo̧ke n̄an er ilo raan ko āliktata, ilo jetōb im kajoor, n̄an bōktok er jān marok n̄an meram—aaet, jān marok ittino im jān kōm̧akoko n̄an anemkwōj.",
                "6": "Bwe Josep eaar lukkuun kam̧ool im ba: Juon rilolo Irooj aō Anij Enaaj kotak e, eo enaaj juon rilolo eo ejenolo̧k jān leen lo̧jiō.",
                "7": "Aaet, Josep eaar lukkuun ba: āindein Irooj ej ba n̄an eō: Juon rilolo ejenolo̧k Inaaj kotak e jān ineen lo̧jiōm̧; im enaaj juon eo ejenolo̧k tata ilubwiljin ineen lo̧jiōm̧. Im n̄an e Inaaj leļo̧k juon kien bwe en jerbal n̄an leen lo̧jiōm̧, ro jein im jatin, eo enaaj kanooj aorōk n̄an er, em̧ool n̄an bōktok er n̄an jeļā eo kōn bujen ko Iaar kōm̧m̧an ippān ro jemām.",
                "8": "Im Inaaj leļo̧k n̄an e juon kien bwe en jab kōm̧m̧ane bar juon jerbal, ijello̧kun wōt jerbal eo Inaaj jiron̄ e. Im Inaaj kōm̧m̧an bwe en ļap ilo Meja; bwe enaaj kōm̧m̧an jerbal eo Aō.",
                "9": "Im enaaj ļap āinwōt Moses, eo Iaar ba Inaaj kar kotake n̄an eok, n̄an kadiwōjļo̧k armej ro Aō, O m̧weo im̧ōn Israel.",
                "10": "Im Moses inaaj kotake, n̄an kadiwōjļo̧k armej ro am̧ jān āneen Ijipt.",
                "11": "A juon rilolo Inaaj kotake jān leen lo̧jiōm̧; im n̄an e Inaaj leļo̧k kajoor n̄an bōkļo̧k naan eo Aō n̄an ineen lo̧jiōm̧—im jab n̄an bōkļo̧k naan eo Aō wōt, Irooj ej ba, ak n̄an karreel burueer kōn naan eo Aō, eo naaj kar dedeļo̧k an ilo̧k ilubwiljier.",
                "12": "Kōn menin, ro leen lo̧jiōm̧ naaj jeje; im ro leen lo̧jeen Juda naaj jeje; im men eo naaj jeje in ro leen lo̧jiōm̧, im barāinwōt men eo naaj jeje in ro leen lo̧jeen Juda, naaj eddek ippān doon, n̄an kapok katak ro reriab im kōbabuikļo̧k akwāālel ko, im kajutak aenōm̧m̧an ilubwiljin leen lo̧jiōm̧, im bōktok er n̄an jeļā kōn ro jemāer ilo raan ko āliktata, im barāinwōt n̄an jeļā eo kōn bujen ko Aō, Irooj ej ba.",
                "13": "Im jān m̧ōjņo̧ naaj kōkajoor e, ilo raan eo n̄e jerbal eo Aō naaj ijjino ilubwiljin aolep armej ro Aō, n̄an kōjepļaak tok eok, O m̧weo im̧ōn Israel, Irooj ej ba.",
                "14": "Im āindein Josep eaar kanaan, im ba: Lo, rilolo eo Irooj naaj kōjeraam̧m̧an e; im ro rej pukot n̄an ko̧kkure enaaj pukwōj er; bwe kallim̧ur in, eo iaar bōk jān Irooj, kōn leen lo̧jeen, naaj kūrm̧ool. Lo, ebab-laļū kōn kakūrm̧ool eo an kallim̧ur in;",
                "15": "Im etan naaj etņake eō; im enaaj āinwōt etan jemān. Im enaaj āinwōt n̄a; bwe men eo, eo Irooj naaj bōktok kōn Pein, kōn kajoor in Irooj naaj bōktok armej ro Aō n̄an mour.",
                "16": "Aaet, āindein Josep eaar kanaan: E bablaļū kōn menin, em̧ool āinwōt aō bab-laļ kōn kallim̧ur an Moses; bwe Irooj eaar jiron̄ eō, Inaaj kōjparok ineem indeeo.",
                "17": "Im Irooj eaar ba: Inaaj kotak juon Moses; im Inaaj leļo̧k n̄an e kajoor ilo juon jokoņ; im Inaaj leļo̧k n̄an e ekajet ilo jeje. Ak Ij jamin kōtļo̧k loōn, bwe enaaj ļap an kōnono, bwe Ij jamin kōm̧m̧an bwe en kajoor ilo kōnono. Ak Inaaj jeje n̄an e kien eo Aō, kōn akkiin peiū make; im Inaaj kōm̧m̧an juon rikōnono n̄an e.",
                "18": "Im Irooj ej ba n̄an eō barāinwōt: Inaaj kotak n̄an leen lo̧jiōm̧; im Inaaj kōm̧m̧an n̄an e juon rikōnono. Im n̄a, lo, n̄a inaaj leļo̧k n̄an e bwe en jeje jeje ko an leen lo̧jiōm̧, n̄an leen lo̧jiōm̧; im rikōnono eo an leen lo̧jiōm̧ naaj ba men in.",
                "19": "Im naan ko enaaj jeje naaj naan ko rekkar ilo jeļāļo̧kjeņ eo Aō reaikuj ilo̧k n̄an leen lo̧jiōm̧. Im enaaj āinwōt n̄e leen lo̧jiōm̧ eaar kūr er jān būn̄aln̄al; bwe Ijeļā aer tōmak.",
                "20": "Im renaaj ikkūr jān būn̄aln̄al; aaet, em̧ool ukeļo̧k n̄an ro jeir im jatier, em̧ool ālikin elōn̄ epepen ko raar mootļo̧k jān er. Im aer kūr naaj ilo̧k, em̧ool ekkar n̄an pidodo in naan ko aer.",
                "21": "Kōn aer tōmak naan ko aer naaj ilo̧k jān lo̧n̄iiū n̄an ro jeir im jatier ro rej leen lo̧jiōm̧; im m̧ōjņo̧ in naan ko aer Inaaj kōkajoor ilo aer tōmak; n̄an ememej bujen eo Aō eo Iaar kōm̧m̧ane ippān ro jemām.",
                "22": "Im kiiō, lo, nejū m̧aan Josep, ilo wāween in eo jema etto eaar kanaan.",
                "23": "Kōn menin, kōn bujen in kwo jeraam̧m̧an; bwe ineem ejamin jako, bwe renaaj eo̧ron̄ naan ko ilo bok eo.",
                "24": "Im enaaj jutak juon ekajoor ilubwiljier, eo enaaj kōm̧m̧an eļap em̧m̧an, jim̧or ilo naan im m̧akūtkūt, āinwōt juon kein jerbal ilo pein Anij, kōn eļap tōmak, n̄an kōm̧m̧ani kabwilōn̄lōn̄ ko, im kōm̧m̧ane men eo eļap ilo im̧aan mejān Anij, n̄an kakūrm̧ool eļap jepļaaktok n̄an m̧weo im̧ōn Israel, im n̄an ineen ļōm̧aro jeiūm̧.",
                "25": "Im kiiō, jeraam̧m̧an n̄an kwe, Josep. Lo, kwo dik; kōn menin eo̧ron̄ naan ko an eo jeiūm̧, Nipai, im naaj kōm̧m̧an n̄an kwe em̧ool āinwōt naan ko iaar kōnono. Keememej naan ko an jeman eo ej itōn mej. Amen."
            },
            "4": {
                "1": "Im kiiō n̄a, Nipai, ij kōnono kōn kanaan ko jema eaar kōnono, kōn Josep, eo kar bōkļo̧k n̄an Ijipt.",
                "2": "Bwe lo, eaar lukkuun kanaan kōn aolep ineen. Im kanaan ko eaar jei, ejjab lōn̄ eļapļo̧k. Im eaar kanaan kōn kōj, im epepen ko ad tokālik; im rej jeje ioon pileij brass ko.",
                "3": "Kōn menin, ālikin jema eaar kōjjem̧ļo̧k an kōnono kōn kanaan ko an Josep, eaar kūr ro nejin Leman, m̧aan ro nejin, im ro nejin kōrā, im ba n̄an er: Lo, m̧aan ro nejū, im kōrā ro nejū, ro rej m̧aan im kōrā ro nejin eo m̧aanjeiō, ikōņaan bwe kom̧in letok lo̧jiln̄ōmi n̄an naan ko aō.",
                "4": "Bwe Irooj Anij eaar ba bwe: Jon̄an wōt ami naaj kōjparok kien ko Aō kom̧ naaj wōrļo̧k ilo āneo; im jon̄an wōt ami naaj jab kōjparok kien ko Aō kom̧ naaj m̧wijkōk jān im̧aan Meja.",
                "5": "A lo, m̧aan im kōrā ro nejū, ij jamin wanlaļļo̧k n̄an lōb eo aō n̄e ij jab likūt aō kōjeraam̧m̧an ioomi; bwe lo, ijeļā bwe n̄e kom̧ij rūttoļo̧k ilo iaļ eo kom̧ij aikuj ilo̧k ie, kom̧ij jamin ilo̧k jān e.",
                "6": "Kōn menin, n̄e kom̧ij lia, lo, ij likūt aō kōjeraam̧m̧an ioomi, bwe lia in en maron̄ ilo̧k jān kom̧ im en uwaak ioon bōran ro jemāmi im jinōm̧i.",
                "7": "Kōn menin, kōnke kōjeraam̧m̧an in aō Irooj Anij ejamin kōtļo̧k bwe kom̧in jako; kōn menin Enaaj tūriam̧okake kom̧ im kōn ineemi indeeo.",
                "8": "Im ālikin men kein, ke jema eaar kōjjem̧ļo̧k an kōnono n̄an em̧m̧aan im kōrā ro nejin Leman, eaar kōm̧m̧an bwe em̧m̧aan im kōrā ro nejin Lemuel ren itok im̧aan mejān.",
                "9": "Im eaar kōnono n̄an er, im ba: Lo, em̧m̧aan ro im kōrā ro nejū, ro rej em̧m̧aan im kōrā ro nejin ļeo nejū kein karuo; lo iaar likūt n̄an kom̧ ejja kōjeraam̧m̧an eo iaar likūt n̄an em̧m̧aan im kōrā ro nejin Leman; kōn menin, kom̧ij jamin naaj lukkuun jako; ak ilo jem̧ļo̧kin ineemi enaaj jeraam̧m̧an.",
                "10": "Im ālikin men kein, ke jema eaar kōjjem̧ļo̧k an kōnono n̄an er, lo, eaar kōnono n̄an ļōm̧aro nejin Ishmael, aaet, em̧ool n̄an aolep m̧weo im̧ōn.",
                "11": "Im ālikin an kar kōjjem̧ļo̧k an kōnono n̄an er, eaar kōnono n̄an Sam, im ba: Jeraam̧m̧an n̄an kwe, im ineem; bwe kwōnaaj jolōte āneo āinwōt ļeo jatūm Nipai. Im ineem enaaj bōnbōn ippān ineen; im em̧ool kwōnaaj āinwōt ļeo jeiūm̧, im ineem āinwōt ineen; im kwōnaaj jeraam̧m̧an ilo aolepān raan ko am̧.",
                "12": "Im ālikin men kein, ke jema eaar kōnono n̄an aolepān m̧weo im̧ōn, ekkar n̄an en̄jake ko an būruōn im Jetōb in Irooj eo eaar ilo e, eaar kanooj bwijwoļā. Im ālikin men kein, eaar mej, im kar kalbwini.",
                "13": "Im ālikin men kein, ejjab lōn̄ raan ko ālikin mej eo an, Leman im Lemuel im ļōm̧aro nejin Ishmael raar illu ippa kōn kauwe ko an Irooj.",
                "14": "Bwe n̄a, Nipai, kar kipel eō bwe in kōnono n̄an er, ekkar n̄an An innaan; bwe iaar kōnono elōn̄ men n̄an er, im barāinwōt jema, m̧okta jān mej eo an; elōn̄ iaan ennaan kein kar jeje ioon pileij ko aō make jet; bwe m̧ōttan eo eļap wōt bwebwenato ie kar jeje ioon pileij ko aō jet.",
                "15": "Im ioon kein ij jeje men ko an buruō, im elōn̄ jeje ko rekwōjarjar ko kar m̧wijit ioon pileij brass ko. Bwe aō ej lan̄lōn̄ ilo jeje ko rekwōjarjar, im buruō ej koļmānļo̧kijeņ kaki, im jei n̄an katakin im em̧m̧anļo̧k eo an ro nejū.",
                "16": "Lo, aō ej lan̄lōn̄ ilo men ko an Irooj; im buruō ejjab jem̧ļo̧k an lin̄ōri men kein ko iaar loi im ron̄.",
                "17": "Ijoke, mekarta em̧m̧an eo eļap an Irooj, ilo kwaļo̧k n̄an eō jerbal ko reļļap im kabwilōn̄lōn̄ An, buruō ej lam̧ōj: O n̄a armej in en̄taan! Aaet, buruō ej būrom̧ōj kōn kanniōkū; aō ej liaajlo̧ļ kōn nana ko aō.",
                "18": "Em̧ōj kapooļ eō, kōn kapo ko im jero̧wiwi ko epidodo aer jepooļ eō.",
                "19": "Im n̄e ij kōņaan m̧ōņōņō, buruō ej kōrraat kōn jero̧wiwi ko aō; mekarta, ijeļā ilo wōn iaar lōke.",
                "20": "Aō Anij Eaar aō an̄inwoļā; Eaar tōl eō ilubwiljin en̄taan ko aō ilo āne jem̧aden; im eaar oņaake eō ioon dān ko rekanooj m̧wilaļ.",
                "21": "Eaar kobrak eō kōn iakwe eo An, em̧ool n̄an jako eo an ānbwinnū.",
                "22": "Eaar kapok rikōjdat ro aō, n̄an kōm̧m̧an bwe ren wūdiddid im̧aō.",
                "23": "Lo, Eaar ron̄ aō lam̧ōj ilo raan, im Eaar letok n̄an eō jeļāļo̧kjeņ kōn visōn ko ilo bon̄.",
                "24": "Im ilo raan iaar kanooj pen ilo jar ekajoor Im̧aan; aaet, ainikiō iaar jilkinlōn̄ļo̧k n̄an ijo eutiej; im enjeļ ro raar itok im jipan̄ eō.",
                "25": "Im ioon pein jetōb eo An ānbwinnū eaar weaakļo̧k n̄an toļ ko rekanooj utiej. Im meja eaar lo men ko reļļap, aaet, em̧ool eļap aer eļap n̄an armej; kōn menin kar jiron̄ eō bwe in jab jei.",
                "26": "O innām, n̄e iaar lo men ko reļļap, n̄e Irooj ilo ettāļo̧k eo An n̄an armej Eaar lotok armej ilo eļap tūriam̧okake, etke buruō ej aikuj liaajlo̧ļ im aō ej pād wōt ilo kom̧laļ in būrom̧ōj, im ānbwinnū ej jorrāānļo̧k, im aō kajoor em̧ōjņo̧ļo̧k, kōn en̄taan ko aō?",
                "27": "Im etke ij aikuj ņa jikin jero̧wiwi, kōn ānbwinnū? Aaet, etke ij aikuj kōtļo̧k iaļan kapo ko, bwe eo enana eaar likūt ilo buruō n̄an ko̧kkure aenōm̧m̧an im kakinejnej e aō? Etke ij illu kōn aō rikōjdat?",
                "28": "Kwōn ruj, aō jetōb! Jab bar m̧ad ilo jero̧wiwi. Lan̄lōn̄, O buruō, im jab bar ņa jikin rikōjdat eo an aō jetōb.",
                "29": "Jab bar illu kōn rikōjdat ro aō. Jab m̧ōjņo̧ļo̧k aō kajoor kōn en̄taan ko aō.",
                "30": "Kwōn lan̄lōn̄, O buruō, im kūr n̄an Irooj, im ba: O Irooj, inaaj nebar Eok indeeo; aaet, aō enaaj lan̄lōn̄ ilo Kwe, aō Anij, im aō ejm̧aan in lo̧mo̧o̧r.",
                "31": "O Irooj, Kwōn lo̧mo̧o̧ren aō ke? Kwōn kadeor ke eō jān pein rikōjdat ro aō? Kwōn kōm̧m̧an ke bwe in wūdiddid kōn nemāmeen jero̧wiwi?",
                "32": "Kōjām ko an hell rej kilōk wōt im̧aō, kōnke buruō erup im aō jetōb ettā! O Irooj, kwo maron̄ ke jab kiil kōjām ko an wānōk eo Am̧ im̧aō, bwe in maron̄ etetal ilo iaļ ko ilo kom̧laļ ettā, bwe in maron̄ pen wōt ilo iaļ eo ealikkar!",
                "33": "O Irooj, Kwōn kapooļ eō kōn liboror in wānōk eo Am̧! O Irooj, Kwōn kōm̧m̧an aō iaļan ko im̧aan rikōjdat ro aō! Kwōn kajim̧we iaļ eo aō im̧aō! Kwōn jab likūt mālejjon̄ ko reppen ilo iaļ eo aō—ak Kwōn kaalikkar iaļ eo aō im̧aō, im jab pinej iaļ eo aō, ak en iaļ ko an rikōjdat ro aō.",
                "34": "O Irooj, iaar likūt aō lōke ilo Kwe, im inaaj lōke Kwe indeeo. Ij jamin likūt aō lōke ioon pein kanniōk; bwe ijeļā bwe e lia eo ej likūt an lōke ioon pein kanniōk. Aaet, e lia eo ej likūt an lōke ilo armej ak kōm̧m̧an pein en kanniōk.",
                "35": "Aaet, ijeļā bwe Anij enaaj wūjlepļo̧k n̄an e eo ej kajjitōk. Aaet, aō Anij enaaj letok n̄an eō, n̄e ij kajjitōk im jab pere; kōn menin inaaj kotak ainikiō n̄an Eok; aaet, inaaj kūr n̄an Eok, aō Anij, aō ejm̧aan in wānōk. Lo, ainikiō enaaj wanlōn̄ļo̧k n̄an Eok, aō ejm̧aan im aō Anij indeeo. Amen."
            },
            "5": {
                "1": "Lo, ālikin men kein, n̄a, Nipai, iaar kanooj kūr n̄an Irooj aō Anij, kōn illu eo an ļōm̧aro jeiū.",
                "2": "Ak lo, aer illu eaar ļapļo̧k ņae eō, jon̄an raar pukot n̄an bōk mour eo aō.",
                "3": "Aaet, raar ellotaan ņae eō, im ba: Ļeo edikļo̧k jatid ej ļōmņak n̄an irooj iood; im eļap ad en̄taan kōn e; kōn menin, kiiō jen m̧ane e, bwe jān jab bar en̄taan kōn naan ko an. Bwe lo, jeban kōtļo̧k bwe en ad irooj; bwe men in ej n̄an kōj, ļōm̧aro rerūtto jein, n̄an irooj ioon armej rein.",
                "4": "Kiiō ij jab jeje ioon pileij kein aolep naan ko raar ellotaan ņae eō. Bwe ebwe wōt n̄an aō ba, bwe raar pukot n̄an bōk mour eo aō.",
                "5": "Im ālikin men kein, Irooj eaar kakkōl eō, bwe n̄a, Nipai, ij aikuj ko jān er im ilo̧k ilo āne jem̧aden, im aolep ro rekōņaan kar ilo̧k ippa.",
                "6": "Kōn menin, ālikin men kein, n̄a, Nipai, iaar bōk baam̧le eo aō, im barāinwōt Zoram im baam̧le eo an, im Sam, ļeo erūtto jeiū im baam̧le eo an, im Jekab im Josep, ļōm̧aro jatū, im barāinwōt kōrā ro jeiū im jatū, im aolep ro raar kōņaan kar ilo̧k ippa. Im aolep ro raar kōņaan ilo̧k ippa rej ro raar tōmak ilo kakkōl ko im revelesōn ko an Anij; kōn menin, raar eo̧ron̄ naan ko aō.",
                "7": "Im kōm ar bōk em̧ kōppād im jabdewōt men ko kōm ar maron̄, im kar ito-itak ilo āne jem̧aden ium̧win elōn̄ raan ko. Im ālikin am kar ito-itak ium̧win elōn̄ raan ko kōm ar kajutak im̧ōn kōppād ko am.",
                "8": "Im armej ro aō raar kōņaan bwe kōmin ņa etan ijo Nipai; kōn menin kōm ar ņa etan Nipai.",
                "9": "Im aolep ro raar pād ippa raar bōk ioer n̄an kūr etaer make armej in Nipai.",
                "10": "Im kōm ar lale n̄an kōjparok ekajet ko, im kakien ko, im naan in jiron̄ ko an Irooj ilo men otemjeļo̧k, ekkar n̄an kien Moses.",
                "11": "Im Irooj eaar pād ippām; im kōm ar jeraam̧m̧an otem jeraam̧m̧an; bwe kōm ar kallib ine, im kōm ar m̧adm̧ōd jonikkan ekanooj ļap. Im kōm ar jino tāāp bwijin in sip ko, im bwijin mennin mour ko, im mennin mour otemjeļo̧k.",
                "12": "Im n̄a, Nipai, iaar barāinwōt būki ļo̧o̧k ko kar m̧wijit ioon pileij brass ko; im barāinwōt ball eo, ak kam̧bōj, eo kar kōpooje n̄an jema jān pein Irooj, ekkar n̄an men eo ej jeje.",
                "13": "Im ālikin men kein kōm ar jino kanooj wōrļo̧k, im timoon ilo āneo.",
                "14": "Im n̄a, Nipai, iaar bōk jāje eo an Leban, im jān jekjek eo an iaar kōm̧m̧an elōn̄ jāje, m̧aanjāppopo bwe kōn jabdewōt wāween armej ro kiiō im etaer riLeman renaaj iabon̄e kōm im ko̧kkure kōm; bwe ijeļā kūtōtō eo aer ņae eō im ro nejū im ro im kar kūr er aō armej.",
                "15": "Im iaar katakin armej ro aō wāween kalōki m̧ōko, im wāween jerbal kōn aļaļ otemjeļo̧k, im kōn māāl, im kōba, im kōn brass, im kōn steel, im kōn gold, im kōn silver, im kōn māāl ko reaorōk, ko im raar kanooj lōn̄.",
                "16": "Im n̄a, Nipai, iaar kalōk juon tampeļ; im iaar kalōk e āinwōt jekjekin tampeļ eo an Solomon ijowōtke eaar jab ekkal kōn elōn̄ men ko reaorōk; bwe kōm ar jab loi ioon āneo, kōn menin, eaar jab maron̄ ekkal āinwōt tampeļ eo an Solomon. A jekjekin eaar āinwōt tampeļ eo an Solomon; im eļtan pā ko ie raar kanooj mejādik.",
                "17": "Im ālikin men kein, n̄a, Nipai, iaar kōm̧m̧an bwe armej ro aō ren wāmourur, im bwe ren jerbal kōn peier.",
                "18": "Im ālikin men kein, raar kōņaan bwe n̄a in aikuj aer kiin̄. A n̄a, Nipai, iaar kōņaan bwe en jab wōr aer kiin̄; mekarta, iaar kōm̧m̧an n̄an er ekkar n̄an ta eo eaar ilo kajoor eo aō.",
                "19": "Im lo, naan ko an Irooj raar kūrm̧ool n̄an ļōm̧aro jeiū im jatū, ko Eaar kōnono kōn er, bwe inaaj aikuj in aer ripepe im aer rikaki. Kōn menin, iaar aer im aer rikaki, ekkar n̄an kien ko an Irooj, m̧ae iien eo raar pukot n̄an bōk mour eo aō.",
                "20": "Kōn menin, naan eo an Irooj eaar kūrm̧ool eo Eaar kōnono n̄an eō, im ba bwe: Jon̄an wōt aer jab eo̧ron̄ naan ko am̧ renaaj m̧wijkōk jān im̧aan Mejān Irooj. Im lo, raar m̧wijkōk jān im̧aan mejān.",
                "21": "Im Eaar kōm̧m̧an bwe juon lia en itok ioer, aaet, em̧ool juon lia ekōmetak, kōn aer nana. Bwe lo, raar kapene burueer ņae E, bwe ren erom āinwōt dekā in jemjem; kōn menin, āinwōt ke raar mouj, im kanooj in erreo im karbōb, bwe ren maron̄ jab karreel armej ro aō Irooj Anij eaar kōm̧m̧an bwe juon kil kilmeej en itok ioer.",
                "22": "Im āindein Irooj Anij ej ba: Inaaj kōm̧m̧an bwe ren kajjōjō n̄an armej ro am̧, eļan̄n̄e rej jab ukeļo̧k jān nana ko aer.",
                "23": "Im lia enaaj ineen eo ineen ej kāre ippān ineer; bwe renaaj lia kōn ejja lia eo wōt. Im Irooj eaar kōnono men in, im eaar waļo̧k.",
                "24": "Im kōn lia eo aer raar erom armej jowan, obrak kōn m̧oņ im etao, im raar pukot ilo āne jem̧aden kidu awiia n̄an kijier.",
                "25": "Im Irooj Anij eaar ba n̄an eō: Renaaj juon kaen̄tanaan n̄an ineōm, n̄an ļōkatip er ilo iaļan ememļo̧kjeņ kōn Eō; im toun wōt aer jab ememej Eō, im jab eo̧ron̄ naan ko Aō, renaaj kaen̄taan in em̧ool n̄an jako.",
                "26": "Im ālikin men kein, n̄a, Nipai, iaar kōjenolo̧k Jekab im Josep, bwe ren pris im rikaki ro ioon āneo āneen armej ro aō.",
                "27": "Im ālikin men kein, kōm ar mour ilo juon wāween elem̧ōņōņō.",
                "28": "Im jiln̄uul iiō eaar mootļo̧k jān iien eo kōm ar ilo̧k jān Jerusalem.",
                "29": "Im n̄a, Nipai, iaar kōjparok ļo̧o̧k ko ilo pileij ko aō, ko iaar kōm̧m̧ani, kōn armej ro aō tok n̄an tōre in.",
                "30": "Im ālikin men kein Irooj Anij eaar kōnono n̄an eō: Kwōn kōm̧m̧an bar jet pileij; im kwōnaaj m̧wijiti elōn̄ men ko ioer ko im rekōm̧ōņōņō ilo meja, n̄an ļapļo̧k eo an armej ro am̧.",
                "31": "Kōn menin, n̄a, Nipai, bwe in pokake kien ko an Irooj, iaar ilo̧k im kōm̧m̧ani pileij ko im ioer iaar m̧wijiti men kein.",
                "32": "Im iaar jeje men eo ej kam̧ōņōņō n̄an Anij. Im eļan̄n̄e armej ro aō rej m̧ōņōņō kōn men ko an Anij renaaj m̧ōņōņō kōn m̧wijm̧wij ko aō ko ioon pileij kein.",
                "33": "Im eļan̄n̄e armej ro aō rekōņaan jeļā eļapļo̧k kōn m̧ōttan eo kōn bwebwenato in armej ro aō rej aikuj etali pileij ko aō jet.",
                "34": "Im ebwe wōt bwe in ba bwe en̄oul iiō ko raar mootļo̧k, im ededeļo̧k am jino tariņae im kōpata ippān ro jeiūm̧ im jatūm̧."
            },
            "6": {
                "1": "Naan ko an Jekab, ļeo jatin Nipai, ko eaar kōnono n̄an armej ro an Nipai:",
                "2": "Lo, ro jeiū im jatū rejitōnbōro, n̄a, Jekab āinwōt ke Anij eaar kūr eō, im kapit eō ekkar n̄an laajrak eo ekwōjarjar An, im āinwōt ke kar kōjenolo̧k eō kōn ļeo jeiū Nipai, eo im kom̧ij reilo̧k n̄an e āinwōt juon kiin̄ im juon rioņaake, im eo kom̧ij pedped ioon kōn jokane, lo kom̧ jeļā bwe iaar kōnono n̄an kom̧ ekanooj lōn̄ men.",
                "3": "Mekarta, ij bar kōnono n̄an kom̧; bwe ikōņaan jeram̧m̧an eo n̄an jetōb ko ami. Aaet, inepata eo aō eļap kōn kom̧; im kom̧ jeļā bwe ekar āindein wōt. Bwe iaar kōketak kom̧ kōn niknik otemjej; im iaar katakin kom̧ naan ko an jema; im iaar kōnono n̄an kom̧ kōn aolep men ko kar jeje, jān ejaak eo an laļ.",
                "4": "Im kiiō, lo, ikōņaan kōnono n̄an kom̧ kōn men ko kiiō, im men ko rej itok; kōn menin, inaaj kōnono n̄an kom̧ jān naan ko an Aiseia. Im rej naan ko im ļeo jeiū eaar kōņaan bwe in kōnono n̄an kom̧. Im ij kōnono n̄an kom̧ n̄an em̧m̧anļo̧k eo ami, bwe kom̧in maron̄ jeļā im nebar etan ami Anij.",
                "5": "Im kiiō, naan ko inaaj kōnono jāni rej ko Aiseia eaar kōnono kōn aolepān m̧weo im̧ōn Israel; kōn menin, remaron̄ barāinwōt ekkar n̄an kom̧, bwe kom̧ij m̧weo im̧ōn Israel. Im elōn̄ men ko Aiseia eaar kōnono ko im remaron̄ ekkar n̄an kom̧, kōnke kom̧ij jān m̧weo im̧ōn Israel.",
                "6": "Im kiiō, erkein naan ko: Āindein Irooj Anij ej ba: Lo, Inaaj kotak peiū n̄an ro riAelōn̄ ko, im likūt jon̄ok eo Aō n̄an armej ro; im renaaj bōktok ļōm̧aro nejier ilo peier, im kōrā ro nejier naaj bōktok er ioon aeraer.",
                "7": "Im kiin̄ ro renaaj ro rikōkaajriri jemāmi, im lerooj ro renaaj rikaninnin ro ami; renaaj badikdik n̄an eok kōn turin mejaerļo̧k n̄an bwidej, im dam̧wijļo̧k būn̄aln̄al in neemi; im kwōnaaj jeļā bwe N̄aij Irooj; bwe rej jamin naaj jook bwe rej kōttar Eō.",
                "8": "Im kiiō, n̄a, Jekab, inaaj kōnono jidik kōn naan kein. Bwe lo, Irooj eaar kwaļo̧k n̄an eō bwe ro raar pād iJerusalem, jān ia jaar itok, kar m̧an er im bōk er n̄an kōm̧akoko.",
                "9": "Mekarta, Irooj eaar kwaļo̧k n̄an eō bwe renaaj bar ro̧o̧l tok. Im Eaar barāinwōt kwaļo̧k n̄an eō bwe Irooj Anij, riKwōjarjar Eo in Israel, Enaaj kwaļo̧ke n̄an er ilo kanniōk; im ālikin An naaj kar kwaļo̧ke renaaj kakinejnej E im debwāāle E, ekkar n̄an naan ko an enjeļ eo eaar kōnono men in n̄an eō.",
                "10": "Im ālikin aer kar kapene burueer im kakijn̄en̄e kōnwaer ņae riKwōjarjar Eo in Israel, lo, ekajet ko an riKwōjarjar Eo in Israel naaj itok ioer. Im raan eo ej itok renaaj den̄den̄ im en̄taan.",
                "11": "Kōn menin, ālikin aer naaj ubaaketo ubaaketak er, bwe āindein enjeļ eo ej ba, elōn̄ renaaj en̄taan ilo kanniōk, im reban en̄taan n̄an jako, kōnke jar ko an ro rej tōmak; renaaj ejjeplōklōk, im den̄den̄, im dike er; mekarta, Irooj Enaaj jouj n̄an er, bwe n̄e rej itok n̄an jeļā kōn aer Rilo̧mo̧o̧r, naaj bar aintok er n̄an āneen jolōt eo aer.",
                "12": "Im em̧ōņōņō ro riAelōn̄ ko, ro im rikanaan ro raar jeje kake er; bwe lo, bwe n̄e renaaj ukeļo̧k im jab kōpata ņae Zaion, im jab aintok doon n̄an kabun̄ eo eļap im kajjōjō, renaaj bōk lo̧mo̧o̧r; bwe Irooj Anij enaaj kajejjet bujen ko An ko Eaar kōm̧m̧ani ippān ro nejin; im kōn em̧m̧akūt in rikanaan eo eaar jeje men kein.",
                "13": "Kōn menin, ro rej kōpata ņae Zaion im armej in bujen eo an Irooj renaaj dam̧wijļo̧k būn̄aln̄al in neer; im armej ro an Irooj reban jook. Bwe armej ro an Irooj rej ro rej kōttare E; bwe rej kōttar wōt itok eo an Messaia.",
                "14": "Im lo, ekkar n̄an naan ko an rikanaan eo, Messaia in enaaj kwaļo̧k E make alen ruo n̄an bar bōk er; kōn menin, Enaaj kwaļo̧k E make n̄an er ilo kajoor im aiboojoj eļap, n̄an ko̧kkure eo an rikōjdat ro aer, n̄e raan eo ej itok n̄e renaaj tōmak ilo E; im ejjeļo̧k Enaaj ko̧kkure n̄e ej tōmak ilo E.",
                "15": "Im ro rej jab tōmak ilo E renaaj jako, jim̧or jān kijeek, im jān lan̄, im jān m̧akūtkūt in laļ ko, im jān ibwijleplep ko, im jān nan̄inmej, im jān n̄ūta. Im renaaj jeļā bwe Irooj ej Anij, riKwōjarjar Eo in Israel.",
                "16": "Bwe naaj bōk ke kijen jān eo ekajoor, ak rikōm̧akoko ium̧win kien rōļo̧k?",
                "17": "Ak āindein Irooj ej ba: Em̧ool rikōm̧akoko ro an eo ekajoor naaj bōk jān e, im kijen eo enana naaj rōļo̧k; bwe Anij Ekajoor Bōtata Enaaj kōro̧o̧ļo̧k armej in bujen ro An. Bwe āindein Irooj ej ba: Inaaj kōpata ippān ro rej kōpata ippemi—",
                "18": "Im Inaaj naajdik er ro rej kam̧akokoik kom̧, kōn kanniōkier make; im renaaj idaak bōtōktōkier make āinwōt n̄e wain etōn̄al; im aolep kanniōk naaj jeļā ke N̄aij Irooj ami Rilo̧mo̧o̧r im Ripinmuur, Eo Ekajoor in Jekab."
            },
            "7": {
                "1": "Aaet, bwe āindein Irooj ej ba: Iaar ke meļo̧kļo̧k kom̧, ak Iaar ke joļo̧k kom̧ indeeo? Bwe āindein Irooj ej ba: Ewi peba in jepel eo an jinōm̧i? N̄an wōn Iaar ajeļo̧k kom̧, ak n̄an rikam̧uriri ōt Aō Iaar wiakake kom̧? Aaet, n̄an wōn Iaar wiakake kom̧? Aaet, kōn nana ko ami kom̧ ar wiakake kom̧ make, im kōn bōd ko ami jinōm̧i kar joļo̧k e.",
                "2": "Kōn menin, ke Iaar iwōj, eaar ejjeļo̧k armej; ke Iaar ikkūr, aaet, eaar ejjeļo̧k eaar uwaak. O m̧weo im̧ōn Israel, Peiū ekaduļo̧k ke bwe in maron̄ jab lo̧mo̧o̧ren, ak ejjeļo̧k Aō kajoor n̄an kōtļo̧k? Lo, kōn Aō kauwe ij kōm̧ōrāik lo̧jeen, Ij kōm̧m̧an bwe reba ko ren juon āne jem̧aden im ek ko ie ren kōt kōn dān ko rem̧ōrā, im rej mej kōnke remaro.",
                "3": "Ij naballin lan̄ ko kōn kilmeej, im Ij kōm̧m̧an m̧ōttan nuknuk aer kalibobo.",
                "4": "Irooj Anij eaar letok n̄an Eō lo eo loōn eo emālōtlōt, bwe In maron̄ jeļā wāween kōnono naan eo ekkar n̄an eok, O m̧weo im̧ōn Israel. N̄e kwōj mōk im m̧ōjņo̧ jibbon̄ n̄an jibbon̄. E ej karuj lo̧jiln̄ū n̄an ron̄jake āinwōt eo emālōtlōt.",
                "5": "Irooj Anij Eaar kōpeļļo̧k lo̧jiln̄ū, im Iaar jab jum̧ae, ak jab bar eļļo̧k barāinwōt.",
                "6": "Iaar leļo̧k ālikū n̄an rijeptak, im jepō n̄an ro rej tūm̧ jān kooļan. Iaar jab ņooje meja jān jook im iieļo̧k.",
                "7": "Bwe Irooj Anij Enaaj jipan̄ Eō, kōn menin Ij jamin naaj pok. Kōn menin Iaar likūt meja āinwōt dekā in jemjem, im Ijeļā ke Ij jamin jook.",
                "8": "Im Irooj ej epaak, im E ej rejetake eō. Wōn enaaj akwāālel ippa? Jān jutak ippān doon. Wōn eo rijum̧ae Eō? Kōtļo̧k bwe en itok epaake Eō, im Inaaj m̧an e kōn kajoor in lo̧n̄iiū.",
                "9": "Bwe Irooj Anij Enaaj jipan̄ eō. Im aolep ro renaaj liaakeļo̧k eō, lo, aolep ro renaaj bwijwoļā āinwōt balle em̧or, im māniddik enaaj kan̄e er.",
                "10": "Wōn eo ilubwiljimi ej mijak Irooj, eo ej pokake ainikien eo rikarejeran, eo ej etetal ilo marok im ejjeļo̧k an meram?",
                "11": "Lo aolep kom̧ ro rej ankane kijeek, ro rej jepooļe er kōn kōmālle, etetal ilo meram in kijeek ko ami im ilo kōmālle ko kom̧ ar ankani. Men in kom̧ naaj lo peiū ie—kom̧ naaj babu ilo būrom̧ōj."
            },
            "8": {
                "1": "Eo̧ron̄ Eō, kom̧ ro rej ļoor wānōk. Reilo̧k n̄an ejm̧aan eo kar jektok kom̧ jān e, im n̄an ro̧n̄in ro̧n̄ eo kūbwijtok kom̧ jān e.",
                "2": "Reilo̧k n̄an Ebream, jemāmi, im n̄an Sera, lio eaar keotak kom̧; bwe Iaar kūr e wōt, im kōjeraam̧m̧an e.",
                "3": "Bwe Irooj Enaaj kaenōm̧m̧an Zaion, Enaaj kaenōm̧m̧an aolep jikin eo rewaan an; im Enaaj kōm̧m̧ane bwe āne jem̧aden eo an āinwōt Iden, im āne em̧ōrā an āinwōt jikin kallib an Irooj. Lan̄lōn̄ im m̧ōņōņō naaj lo ijo, kam̧m̧oolol im ainikien al.",
                "4": "Eo̧ron̄ Eō, armej ro aō letok lo̧jiln̄ōmi n̄an Eō, O laļ eo Aō; bwe juon kien enaaj ilo̧k jān Eō, im Inaaj kōm̧m̧an bwe Aō ekajet en pād juon meram n̄an armej ro.",
                "5": "Aō wānōk ej epaak; Aō lo̧mo̧o̧r ej wōnm̧aanļo̧k, im Peiū enaaj ekajet armej ro. Aelōn̄ in lo̧meto ko renaaj kōttar Eō, im ioon Peiū renaaj kōjatdikdik.",
                "6": "Kotak mejam̧ n̄an lan̄ ko, im reilo̧k n̄an laļ ilaļ; bwe lan̄ ko renaaj jako āinwōt baat, im laļ enaaj bwijwoļā āinwōt balle; im ro rej pād ie renaaj mej ilo ejja wāween eo wōt. Ak Aō lo̧mo̧o̧r enaaj n̄an indeeo, im Aō wānōk jamin kabbōjrak e.",
                "7": "Eo̧ron̄ Eō, bwe kom̧in jeļā jim̧we, armej ro Iaar je kien eo Aō iburueer, jab mijak kinaakļo̧k an armej, barāinwōt kom̧in jab lōļn̄o̧n̄ kōn kauwe ko aer.",
                "8": "Bwe dile enaaj kan̄ er āinwōt balle, im likaakrak eo enaaj kan̄ er āinwōt kooļan sip. A Aō wānōk enaaj n̄an indeeo, im Aō lo̧mo̧o̧r jān epepen n̄an epepen.",
                "9": "Kwōn ruj! Kwōn ruj! Kwōn kōņak am̧ kajoor, O pein Irooj; kwōn ruj āinwōt ilo raan ko etto. Ta kwōj jab eo eaar bukweļo̧k Rehab im kakinejnej tūraikōn eo ke?",
                "10": "Ta kwōj jab eo eaar kōm̧ōrāik lo̧jet, dān ko ijo ekanooj m̧wilaļ; eo eaar kōm̧m̧an bwe m̧wilaļ ko in lo̧jet ren iaļ n̄an ro lo̧mo̧o̧ren er n̄an kijoone?",
                "11": "Kōn menin ro lo̧mo̧o̧ren er Irooj renaaj ro̧o̧ltok, im itok kōn al n̄an Zaion; im lan̄lōn̄ im ekwōjarjar indeeo naaj pād ioon bōraer; im renaaj bōk m̧ōņōņō im lan̄lōn̄; būrom̧ōj im liaajlo̧ļ renaaj ko.",
                "12": "N̄aij E; N̄aij E eo eaar kaenōm̧m̧an eok. Lo, wōn kwe, bwe kwōn aikuj mijak armej, eo enaaj mej, im eo jān nejin armej, eo naaj kōm̧m̧an n̄an āinwōt ujooj?",
                "13": "Im meļo̧kļo̧k Irooj am̧ Rikōm̧anm̧an, eo Eaar kōrerak lan̄ ko, im door pedped ko an laļ, im kar ejjeļo̧k jem̧ļo̧kin mijake raan otemjeļo̧k, kōn illu an rikebiōp, āinwōt n̄e eaar pojak n̄an ko̧kkure? Im ewi kwi eo an rikebiōp?",
                "14": "Rijipo̧kwe ej diwōjļo̧k ilo kaiur, bwe en maron̄ rōļo̧k, im bwe en jab mej ilo ron̄ eo, ak bwe pilawā eo kijen en jab jorrāān.",
                "15": "A N̄aij Irooj am̧ Anij, eo ņo ko An rej n̄irn̄irļo̧k; Irooj in inelep eo ej Eta.",
                "16": "Im Iaar likūt am̧ innaan ilo lo̧n̄iūm, im kar kaliboboik eok ilo aelellor in Peiū, bwe In maron̄ katōk lan̄ ko im likūt pedped ko an laļ, im Ij ba n̄an Zaion: Lo, kwōj Aō armej.",
                "17": "Kwōn ruj, kwōn ruj, kwōn jutak, O Jerusalem, eo eaar idaak jān pein Irooj kap in illu eo An—kwaar ilim lūm in kap in jebwāālel im kōmaat e.",
                "18": "Im ejjeļo̧k n̄an tōl e ilubwiljin aolep m̧aan ro nejin eaar keotak er; ejjeļo̧k ej kabwijere pein, iaan aolep m̧aan ro nejin eaar kōkaajririk er.",
                "19": "Ļōm̧arein ruo nejim rej itok n̄an kwe, ro renaaj jan̄ kōn kwe—am lo̧urō im ko̧kkure, im n̄ūta im jāje eo—im jān wōn Inaaj kaenōm̧m̧an eok?",
                "20": "M̧aan ro nejūm̧ raar ļotļo̧k, ijello̧kun rein ruo; rej babu ijo im̧aan aolep iaļ ko; āinwōt juon kau kom̧aan awiia ilo ok eo, reobrak kōn illu an Irooj, kauwe eo an am̧ Anij.",
                "21": "Innām ron̄jake kiiō men in, kwe rien̄taan, im rikadek, im jab kōn wain.",
                "22": "Āindein am̧ Irooj ej ba, Irooj im am̧ Anij ej akweļap kōn jibadbad an armej ro An; lo, iaar bōk jān peium̧ kap in jebwāālel, lūm in kap in Aō illu; kwōj jamin bar idaak jān e.",
                "23": "A Inaaj likūti ilo pein ro rej kaen̄taan eok; ro raar ba n̄an jetōb eo am̧: Kwōn badikdik, bwe kōmin maron̄ eļļā—im kwaar kōbabuik ānbwinnōm āinwōt bwidej im āinwōt iaļ n̄an ro raar kijoone.",
                "24": "Kwōn ruj, kwōn ruj, kwōn kōņak am̧ kajoor, O Zaion; kōņaki nuknuk ko rekarbōb am̧, O Jerusalem, jikin kwelo̧k ekwōjarjar; bwe jān iien in m̧aanļo̧k ejamin wōr enaaj itok n̄an eok ejjan̄in m̧wijm̧wij im ettoon.",
                "25": "Kwōn pikūrļo̧k būn̄aln̄al jān eok; kwōn jerkak, kwōn jijet, O Jerusalem; kwōn mejaļ eok jān kworak ko ikōnwaam̧, O lio ejipo̧kwe nejin Zaion."
            },
            "9": {
                "1": "Im kiiō, ro jitōnbōro jeiū im jatū, iaar kōnono jān men kein bwe kom̧in maron̄ jeļā kōn bujen ko an Irooj ko Eaar kōm̧m̧ani ippān aolep m̧weo im̧ōn Israel—",
                "2": "Bwe Eaar kōnono n̄an riJu ro, jān lo̧n̄iin rikanaan ro rekwōjarjar An, em̧ool jān jinoin laļtak, jān epepen n̄an epepen, m̧ae iien eo renaaj jepļaak n̄an kabun̄ eo em̧ool im wōrwōr an Anij; n̄e renaaj jepļaak n̄an āneen jolōt ko aer, im naaj jutak ilo aolep āneen kallim̧ur ko aer.",
                "3": "Lo, ro rejitōnbōro jeiū im jatū, ij kōnono n̄an kom̧ men kein bwe kom̧in maron̄ lan̄lōn̄, im kotak bōrami indeeo, kōn jeraam̧m̧an ko me Irooj Anij eaar door ioon ro nejimi.",
                "4": "Bwe ijeļā bwe kom̧ ar lin̄ōri eļap, elōn̄ iaami, n̄an jeļā men ko rej itok; kōn menin ijeļā bwe kom̧ jeļā ke ānbwinnid renaaj m̧adeon̄eon̄ļo̧k im mej; mekarta, ilo ānbwin kein ad jenaaj lo Anij.",
                "5": "Aaet, ijeļā bwe kom̧ jeļā ke Enaaj kwaļo̧k E make n̄an ro ilo Jerusalem, ijo jaar itok jān e; bwe eaorōk bwe men in en waļo̧k ilubwiljier; bwe emennin aikuj bwe Rikōm̧anm̧an Eļap en kōtļo̧k E make n̄an āinwōt armej ilo kanniōk, im mej kōn aolep armej, bwe aolep armej ren maron̄ ajeļo̧k er n̄an e.",
                "6": "Bwe āinwōt mej eaar itok ioon aolep armej, n̄an kakūrm̧ool karōk in tūriam̧okake eo an Rikōm̧anm̧an Eļap, eaikuj wōr kajoor in jerkakpeje, im jerkakpeje eo eaikuj itok n̄an armej jān tokjān wōtlo̧k eo; im wōtlo̧k eo eaar itok jān tokjān bōd; im kōnke armej raar wōtlo̧k raar m̧wijkōk jān im̧aan mejān Irooj.",
                "7": "Kōn menin, eaikuj bwe en pinmuur eo ejjeļo̧k jem̧ļo̧kin—n̄e ejjab juon pinmuur eo ejjeļo̧k jem̧ļo̧kin wabanban in eban maron̄ kōņak jab wabanban. Kōn menin, ekajet eo m̧oktata eo eaar itok ioon armej ej aikuj kar pād wōt ium̧win iien ejjeļo̧k jem̧ļo̧kin. Im n̄e āindein, kanniōk in en kar babuļo̧k n̄an kōt im n̄an m̧adeon̄eon̄ n̄an eo jinen bwidej, n̄an jab jerkak.",
                "8": "O jeļāļo̧kjeņ eo an Anij, tūriam̧o im jouj eo An! Bwe lo, eļan̄n̄e ānbwinnid ej aikuj jab jerkak jetōb ko ad reaikuj kipiliie n̄an enjeļ eo eaar wōtlo̧k jān im̧aan mejān Anij Indeeo, im erom devil, n̄an jab bar jerkak.",
                "9": "Im jetōb ko ad ren kar erom āinwōt e, im jej erom devil raņ, enjeļ ro n̄an devil eo, n̄an jamin bar jutak im̧aan mejān Anij, im n̄an pād wōt ippān eo jemān riab otemjeļo̧k, ilo en̄taan, āinwōt e; aaet, n̄an erom eo eaar kapo ro jemād im jined m̧oktata, eo eaar ukōt e āinwōt juon enjeļ in meram, im pukwōj ro nejin armej n̄an kanejnej ittino ko in uror im jerbal ko rettino an marok.",
                "10": "O ewi jon̄an em̧m̧an eo an ad Anij, eo Eaar kōpooj juon iaļ n̄an ad rōļo̧k jān lokjak eo an eakeak nana in; aaet, eakeak in, mej im hell, eo ij ņa etan mej in ānbwin, im barāinwōt mej in jetōb.",
                "11": "Im kōn wāween kōtļo̧k eo an ad Anij, eo Rikwōjarjar in Israel, mej in, eo iaar kōnono kake, eo ej ilo kanniōk, enaaj kōtļo̧k an rimej; mej in ej lōb.",
                "12": "Im mej in eo iaar kōnono kake, eo ej mej ilo jetōb, enaaj kōtļo̧k rimej ro an; mej ilo jetōb in ej hell; kōn menin, mej im hell reaikuj kōtļo̧k rimej ro aer, im hell eaikuj kōtļo̧k ānbwinnin rikōm̧akoko ko an, im ānbwin ko im jetōb ko an armej renaaj bar jepļaak n̄an ippān doon; im men in ej jān kajoor im jerkakpeje an Rokwōjarjar Eo in Israel.",
                "13": "O ewi jon̄an an ļap karōk eo an ad Anij! Bwe ilo juon wāween, paredais an Anij eaikuj kōtļo̧k jetōb ko an ro riem̧m̧an, im lōb eaikuj kōtļo̧k ānbwin ko an riem̧m̧an; im jetōb im ānbwin eo ej bar jepļaak ippān doon, im aolep armej rej erom jab wabanban, im ban bar mej, im rej ānbwin ko remour, ippāer juon jeļā edipiio āinwōt kōj ilo kanniōk, ijoke juon jeļā eo e weeppān.",
                "14": "Kōn menin, jenaaj bōk juon jeļā eo e weeppān kōn aolep ad nana, im ad ettoon, im ad keelwaan; im ro riem̧m̧an enaaj wōr aer jeļā e weeppān kōn m̧ōm̧ ko aer, im aer em̧m̧an, kalibobo kōn erreo, aaet, em̧ool kōn liboror in weeppān.",
                "15": "Im enaaj jejjet iien eo n̄e enaaj kar m̧ōj an aolep armej eļļā jān mej in m̧okta n̄an mour, im jon̄an ededeļo̧k aer erom ānbwin ejamin mej, renaaj jutak im̧aan jikin ekajet an Rikwōjarjar Eo in Israel; innām enaaj itok ekajet eo, innām renaaj ekajet ekkar n̄an ekajet ekwōjarjar an Anij.",
                "16": "Im enaaj āindein, āinwōt Irooj e mour, bwe Irooj Anij eaar kōnono men in, im men in ej An innaan ejjeļo̧k jem̧ļo̧kin, eo e jamin jako, bwe ro rem̧m̧an renaaj em̧m̧an wōt, im ro rettoon renaaj ettoon wōt; kōn menin, ro rettoon rej devil im enjeļ ro an; im renaaj ilo̧k n̄an kijeek eo ejjeļo̧k jem̧ļo̧kin, kar kōpooj n̄an er; im en̄taan eo aer ej āinwōt juon lom̧aļo in kijeek im brimstone, eo urur in ej wanlōn̄ļo̧k lōn̄ļo̧k im ejjeļo̧k jem̧ļo̧kin.",
                "17": "O ļap im jim̧we eo an Anij! Bwe E ej kajejjet aolep naan ko An, im raar diwōjļo̧k jān lo̧n̄iin, im kien eo An ej aikuj kūrm̧ool.",
                "18": "Ak, lo, ro riem̧m̧an, ro rekwōjarjar an Rikwōjarjar Eo in Israel, ro raar tōmak ilo Rikwōjarjar Eo in Israel, ro raar niknik ilo debwāāl ko an laļ, im kar kūtōtōik jook eo kōn e, renaaj jolōt e aelōn̄ in Anij, eo kar kōpooj n̄an er jān jinoin ejaake pedped ko an laļ, im m̧ōņōņō eo aer enaaj dipiio n̄an indeeo.",
                "19": "O eļap wōt tūriam̧o eo an ad Anij, Rikwōjarjar Eo in Israel! Bwe ej tōlļo̧k ro rekwōjarjar An jān devil eo ekanooj nana, im mej, im hell, im lom̧aļo in kijeek im brimstone eo, eo ej en̄taan ejjeļo̧k jem̧ļo̧kin.",
                "20": "O ewi jon̄an ekwōjarjar eo an ad Anij! Bwe E jeļā men otemjeļo̧k, im ejjeļo̧k juon men Ej jab jeļā kake e.",
                "21": "Im E ej itok ilo laļ in bwe en maron̄ lo̧mo̧o̧ren aolep armej n̄e renaaj eo̧ron̄ ainikien; bwe lo, eaar en̄taan kōn metak ko an aolep armej, aaet, metak ko an aolep mennin mour, em̧m̧an, kōrā, im ajri, ro rej jān nokwe eo an Adam.",
                "22": "Im Eaar en̄taan kōn menin bwe jerkakpeje en maron̄ bun̄leplep ioon aolep armej, bwe aolep ren maron̄ jutak im̧aan ilo raan eo eļap raan in ekajet.",
                "23": "Im E ej jiron̄ aolep armej bwe rej aikuj ukeļo̧k, im peptaij ilo Etan, bōk tōmak eo e weeppān ilo Rikwōjarjar Eo in Israel, n̄e jaab rej jamin mour ilo aelōn̄ in Anij.",
                "24": "Im eļan̄n̄e rej jamin ukeļo̧k im tōmak ilo Etan, im peptaij ilo Etan, im niknik n̄an jem̧ļo̧kin, reaikuj naaj jako; bwe Irooj Anij, Rikwōjarjar Eo in Israel, eaar kōnono men in.",
                "25": "Kōn menin, Eaar leļo̧k kien eo; im ijo ejjeļo̧k kien leļo̧k ejjeļo̧k kaje; im ijo ejjeļo̧k kaje ejjeļo̧k liaakeļo̧k; im ijo ejjeļo̧k liaakeļo̧k tūriam̧o ko an Rikwōjarjar Eo in Israel ewōr an ioer, kōnke pinmuur eo; bwe kar kōtļo̧k er jān kajoor eo An.",
                "26": "Bwe pinmuur eo ej kabun̄-būruōn akweļap ko an jim̧we ioon aolep ro kar jab leļo̧k kien eo n̄an er, bwe ren rōļo̧k jān men eo ekanooj nana, mej im hell, im devil, im lom̧aļo in kijeek im brimstone eo, eo ej en̄taan indeeo; im rej bar jepļaak n̄an Anij eo Eaar leļo̧k n̄an er menwaer, eo ej Rikwōjarjar Eo in Israel.",
                "27": "Ak wo n̄an eo kien eo kar ilo̧k, aaet, eo epād ippān aolep kein ko an Anij, āinwōt kōj, im eo ej ko̧kkuri, im eo ej kōwaan raan in mour ko an, bwe ekanooj nana jekjekin!",
                "28": "O karōk eo etamkwadik an eo enana! O pata eo, im m̧ōjņo̧ ko, im jajeļo̧kjeņ eo an armej! N̄e rejeļā rej ļōmņak rejeļāļo̧kjeņ, im rejjab eo̧ron̄ tōl an Anij, bwe rej joļo̧k e, ilo aer ļōmņak ke rejeļā, kōn menin, jeļāļo̧kjeņ eo aer e bwebwe im ejjab e waan n̄an er. Im renaaj jako.",
                "29": "Ak n̄an jeļā em̧m̧an eļan̄n̄e rej eo̧ron̄ tōl an Anij.",
                "30": "Ak wo n̄an rim̧weie, ro rem̧weiie kōn men ko an laļ in. Bwe kōnke rem̧weiie rej jōjōik rijeram̧ōl, im rej matōrtōr rittā, im burueer rej m̧weiuk ko aer; kōn menin m̧weiuk ko aer rej aer anij. Im lo, m̧weiuk ko aer renaaj jako ippāer barāinwōt.",
                "31": "Im wo n̄an rijarron̄ron̄ eo e ban ron̄jake; bwe renaaj jako.",
                "32": "Wo n̄an ripilo eo e ban lo; bwe renaaj jako barāinwōt.",
                "33": "Wo n̄an ro rejjab m̧wijm̧wij burueer, bwe jeļā eo kōn nana ko aer naaj m̧an er ilo raan eo āliktata.",
                "34": "Wo n̄an ririab, bwe naaj jolaļļo̧k n̄an hell.",
                "35": "Wo n̄an riuror eo ej ire, bwe enaaj mej.",
                "36": "Wo n̄an ro rej wia kake ānbwinnier, bwe naaj jolaļļo̧k er n̄an hell.",
                "37": "Aaet, wo n̄an ro rej kabun̄-jar n̄an ekjab kan, bwe devil an aolep devil kaņ ren m̧ōņōņō ilo er.",
                "38": "Im, ilo tukaduin, wo n̄an aolep ro rej mej ilo jero̧wiwi ko aer; bwe renaaj ro̧o̧lļo̧k n̄an Anij, im lo turin mejān, im pād wōt ilo jero̧wiwi ko aer.",
                "39": "O, ro jeiū im jatū rejitōnbōro, keememej nana in bōd ņae Anij Ekwōjarjar, im barāinwōt nana in jouj n̄an kapo ko an rim̧oņ. Keememej, n̄an kobrak ļōmņak kōn men ko an kanniōk ej mej, im n̄an kobrak ļōmņak kōn men ko an jetōb ej mour indeeo.",
                "40": "O, ro jeiū im jatū rejitōnbōro, letok lo̧jiln̄ōmi n̄an naan ko aō. Keememej ļap Bōtata eo an eo Rikwōjarjar Eo in Israel. Jab ba bwe iaar kōnono men ko reppen ņae kom̧; bwe n̄e kom̧ij ba, kom̧ naaj jum̧ae m̧ool eo; bwe iaar kōnono naan ko an ami Rikōm̧anm̧an. Ijeļā ke naan ko in m̧ool reppen ņae aolep ettoon; bwe ro rem̧m̧an rej jab mijak er, bwe rej iakwe m̧ool eo im rejjab m̧akūtkūt.",
                "41": "O innām, ro jeiū im jatū rejitōnbōro, itok n̄an Irooj, Rikwōjarjar eo. Keememej bwe iaļ ko An rejim̧we. Lo, iaļ eo an armej eaidik, ak ej erļo̧k im̧aan ilo juon iaļ eo ejim̧we im̧aan e, im rilale kōjām eo ej Rikwōjarjar Eo in Israel; im E jab kōjerbal jabdewōt rikarejeran ijo; im ejjeļo̧k bar juon iaļ eļan̄n̄e jab ilo kōjām eo; bwe E ban po ilo kapo, bwe Irooj Anij ej etan.",
                "42": "Im jabdewōt eo ej kaļļaļļaļ, n̄an e naaj peļļo̧k; im rijeļāļo̧kjeņ, im rimālōtlōt, im er ro rem̧weiie, ro rej juwa kōn jeļā eo aer, im aer mālōtlōt, im m̧weiuk ko aer—aaet, rej ro E ej dike er; im eļan̄n̄e rejjab juļo̧k men kein, im watōk er rijajeļo̧kjeņ im̧aan Anij, im wanlaļļo̧k ilo m̧wilaļ ko in ettā, E jamin peļļo̧k n̄an er.",
                "43": "Ak men ko an rijeļāļo̧kjeņ im rimālōtlōt naaj ņojak jān er indeeo—aaet, m̧ōņōņō eo kōpooje n̄an ro rekwōjarjar.",
                "44": "O, ro jeiū im jatū rejitōnbōro, keememej naan kein aō. Lo, ij utūk jān ballū, im ij pikūri im̧aan mejami; ij jar Anij in aō lo̧mo̧o̧r Ej mejōk eō kōn māj aetok ko mejān; kōn menin, kom̧ naaj jeļā ilo raan eo āliktata, n̄e aolep armej renaaj ekajet kōn jerbal ko aer, bwe Anij an Israel Eaar kam̧ool bwe iaar pikūrļo̧k nana ko ami jān buruō, im bwe ij jutak ilo meram Im̧aan, im bōtōktōkimi ejako ippa.",
                "45": "O, ro jeiū im jatū rejitōnbōro, oktakļo̧k jān jero̧wiwi ko ami; pikūrļo̧k tomede ko an eo enaaj m̧ōkaj an lukwōj kom̧; itok n̄an Anij eo ej ejm̧aan in ami lo̧mo̧o̧r.",
                "46": "Kōpooj kom̧ n̄an raan eo eaiboojoj n̄e jim̧we naaj jaketo-jaketak n̄an ro rejim̧we, em̧ool raan in ekajet eo, bwe kom̧in maron̄ jab jenlik kōn mijak eļap; bwe kom̧in maron̄ jab ememej nana ko reļļap ami ilo alikkar, im naaj kipel n̄an lam̧ōj: Ekwōjarjar, ekwōjarjar ekajet ko Am̧, O Irooj Anij Ekajoor Bōtata—ak ijeļā aō bōd; iaar rupe Am̧ kien, im bōd kein rej aō; im devil eaar bōk eō, bwe in juon kijen en̄taan eo enana an.",
                "47": "Ak lo, ro jeiū im jatū, emennin aorōk ke bwe in aikuj karuj kom̧ n̄an juon lukkuun m̧ool in men kein? In kar kainepataik ke būruōmi eļan̄n̄e būruōmi raar erreo? In kar ke alikkar n̄an kom̧ ekkar n̄an lukkuun alikkar in m̧ool eo eļan̄n̄e kom̧ ar rōļo̧k jān jero̧wiwi?",
                "48": "Lo, n̄e kom̧ ar ekwōjarjar, inaaj kar kōnono n̄an kom̧ kōn kwōjarjar; ak ke kom̧ij jab ekwōjarjar, im kom̧ij kalimjek eō āinwōt juon ami rikaki, emennin aikuj bwe in katakin kom̧ kōn jem̧ļo̧k ko an jero̧wiwi.",
                "49": "Lo, aō ej dike jero̧wiwi, im buruō ej m̧ōņōņō ilo jim̧we; im inaaj nebar āt eo ekwōjarjar etan aō Anij.",
                "50": "Itok, ro jeiū im jatū, jabdewōt eo ej maro, kom̧in itok n̄an dān ko; im eo ejjeļo̧k an jāān, itok im wia im kanooj; aaet, itok im wia wain im milik kōn ejjeļo̧k jāān im kōn ejjeļo̧k wōņāān.",
                "51": "Kōn menin, jab joļo̧k jāān kōn men eo ejjeļo̧k tokjān, ak jerbal ko ami n̄an men eo eban kabun̄bōro. Kom̧in kanooj eo̧ron̄ eō, im keememej naan ko iaar kōnono; im itok n̄an Rikwōjarjar Eo in Israel, im kwōjkwōj ioon men eo ejamin jako, ak eo jamin kattoone, im kōtļo̧k bwe ami en m̧ōņōņō ilo bun̄-pāļo̧k eo.",
                "52": "Lo, ro jeiū im jatū rejitōnbōro, keememej naan ko an ami Anij; jar n̄an e iien otemjej ilo raan, im leļo̧k kam̧m̧oolol n̄an Etan ekwōjarjar ilo bon̄. Būruōmi ren lan̄lōn̄.",
                "53": "Im lo ewi jon̄an ļap bujen ko an Irooj, im ewi jon̄an an ļap ettā ko An n̄an ro nejin armej; im kōn ļap eo An, im an jouj im tūriam̧o, E eaar kallim̧ur n̄an kōj bwe ineed enaaj lukkuun ko̧kkure, ekkar n̄an kanniōk, ak Enaaj kōjparok er; im ilo epepen ko tokālik renaaj erom juon ra eweeppān n̄an m̧weo im̧ōn Israel.",
                "54": "Im kiiō, ro jeiū im jatū, iban bar kōnono n̄an kom̧ eļapļo̧k; ak ilo raan eo ilju inaaj kwaļo̧k n̄an kom̧ aolepān ennaan ko aō. Amen."
            },
            "10": {
                "1": "Im kiiō n̄a, Jekab, ij bar kōnono n̄an kom̧, ro jeiū im jatū rejitōnbōro, kōn ra in eweeppān iaar kōnono kake.",
                "2": "Bwe lo, kallim̧ur ko jaar būki rej kallim̧ur ko n̄an kōj ekkar n̄an kanniōk; kōn menin, āinwōt kar kwaļo̧k n̄an eō bwe elōn̄ iaan ro nejid renaaj jako ilo kanniōk kōn jab tōmak, mekarta, Anij enaaj tūriam̧okake elōn̄; im ro nejid renaaj bar jepļaak, bwe ren maron̄ ro̧o̧l n̄an men eo enaaj leļo̧k n̄an er jeļā eo em̧ool kōn aer Ripinmuur.",
                "3": "Kōn menin, āinwōt iaar ba n̄an kom̧, emennin aikuj bwe Kraist—bwe ilo bon̄ōn eo ej jem̧ļo̧kļo̧k enjeļ eo eaar kōnono n̄an eō bwe enaaj etan in—E aikuj itok jān ilubwiljin riJu ro, ilubwiljin ro rej m̧ōttan eo enana ilo laļ in; im renaaj debwāāle E—bwe āindein ekabwilōn̄ ad Anij, im ejjeļo̧k bar juon laļ ioon laļ in en kar debwāāle aer Anij.",
                "4": "Bwe n̄e mennin bwilōn̄ ko reļļap kōm̧anm̧ani ilubwiljin laļ ko jet renaaj ukeļo̧k, im jeļā bwe E ej aer Anij.",
                "5": "Ak kōn priestcraft ko im nana ko, er ilo Jerusalem renaaj kakijn̄en̄e kōnwaer ņae E, bwe en debwāāl.",
                "6": "Kōn menin, kōn nana ko aer, ko̧kkure ko, n̄ūta ko, im nan̄inmej ko, im ibwijleplep naaj itok ioer; im ro rej jamin lo jako renaaj ejjeplōklōk ilubwiljin aolep laļ ko.",
                "7": "Ak lo, āindein Irooj Anij ej ba: N̄e raan eo ej itok im rej tōmak ilo N̄a, bwe N̄aij RiKraist, innām Iaar kōm̧m̧an bujen ippān ro jemāer bwe renaaj jepļaaktok ilo kanniōk, ioon laļ, n̄an āneen jolōt ko aer.",
                "8": "Im naaj aintok er jān ejjeplōklōk eo aer eaetok, jān aelōn̄ ko ilo lo̧meto, im jān m̧ōttan ko emān in laļ in; im laļ ko an ro riAelōn̄ ko renaaj ļap ilo Meja, Anij ej ba, ilo bōkļo̧k er n̄an āneen jolōt ko aer.",
                "9": "Aaet, kiin̄ ro an ro riAelōn̄ ko renaaj ro rikōkaajriri jemāer, im lerooj ro renaaj erom jineer rikaninnin; kōn menin, kallim̧ur ko an Irooj reļļap n̄an ro riAelōn̄ ko, bwe Eaar kōnono men in, im wōn enaaj akwāāl?",
                "10": "Ak lo, āne in, Anij ej ba, naaj juon āneen ami jolōt, im ro riAelōn̄ ko renaaj jeraam̧m̧an ioon āne in.",
                "11": "Im āne in naaj juon āneen anemkwōj n̄an ro riAelōn̄ ko, im enaaj ejjeļo̧k kiin̄ ro ioon āne in, ro renaaj kajutak n̄an ro riAelōn̄ ko.",
                "12": "Im Inaaj kōkajoor e āne in ņae aolep laļ ko jet.",
                "13": "Im eo ej pata ņae Zaion naaj jako, Anij ej ba.",
                "14": "Bwe eo ej kajutak juon kiin̄ ņae Eō enaaj jako, bwe n̄a, Irooj, kiin̄ in lan̄, Inaaj aer kiin̄, im Inaaj meram eo n̄an er indeeo, ro rej ron̄jake naan ko Aō.",
                "15": "Kōn menin, kōn kōttōpar in, bwe bujen ko Aō ren maron̄ kūrm̧ool ko iaar kōm̧m̧an n̄an ro nejin armej, bwe Inaaj kōm̧m̧an n̄an er ke rej pād wōt ilo kanniōk, Ij aikuj ko̧kkuri jerbal ko rettino an marok, im an uror ko, im an kajjōjō ko.",
                "16": "Kōn menin, eo ej pata ņae Zaion, riJu im riAelōn̄ ko jim̧or, rikalbuuj im rianemkwōj jim̧or, m̧aan im kōrā jim̧or, renaaj jako; bwe rej er ro rej rikijon̄ in aolepān laļ; bwe ej er ro rejjab jān Eō rej jum̧ae Eō, ad Anij ej ba.",
                "17": "Bwe Inaaj kakūrm̧ool kallim̧ur ko Aō ko Iaar kōm̧m̧ani ippān ro nejin armej, bwe Inaaj kōm̧m̧ani n̄an er ke rej pād wōt ilo kanniōk—",
                "18": "Kōn menin, ro jeiū im jatū rejitōnbōro, āindein ad Anij ej ba: Inaaj kaen̄taan ineōm kōn pein ro riAelōn̄ ko; mekarta, Inaaj kapidodo būruōn ro riAelōn̄ ko, bwe ren naaj āinwōt juon jemāer; kōn menin, ro riAelōn̄ ko renaaj jeraam̧m̧an im bōnbōn ilubwiljin m̧weo im̧ōn Israel.",
                "19": "Kōn menin, Inaaj kōjenolo̧k āneen n̄an ineōm, im ro renaaj bōnbōn ilubwiljin ineōm, indeeo, bwe en āneen aer jolōt; bwe ej juon āne ejej uwaan, Anij ej ba n̄an eō, ilōn̄in aolep laļ ko, kōn menin Inaaj kōm̧m̧an bwe aolep ro rej jokwe ie ren kabun̄-jar n̄an Eō, Anij ej ba.",
                "20": "Im kiiō, ro jeiū im jatū rejitōnbōro, ke jej lo bwe ad Anij in tūriam̧okake Eaar letok n̄an kōj jeļāļo̧kjeņ eļap kōn men kein, jen keememej E, im juļo̧k jero̧wiwi ko ad, im jab drauik bōrad, bwe jej jab riatajinemjen; mekarta, jaar ko jān āneen jolōt eo ad; ak em̧ōj tōl tok kōj n̄an āneo em̧m̧anļo̧k, bwe Irooj eaar kōm̧m̧an lo̧jet ad iaļ, im em̧ōj likūt kōj ioon juon aelōn̄ in lo̧jet.",
                "21": "A reļļap kallim̧ur ko an Irooj n̄an er ro rej pād ioon aelōn̄ ko in lo̧jet; kōn menin āinwōt ej ba aelōn̄ ko, ej aikuj wōr elōn̄ļo̧k jān in, im rej bar obrak barāinwōt kōn ro jeid im jatid.",
                "22": "Bwe lo, Irooj Anij Eaar tōlļo̧k jān iien n̄an iien jān m̧weo im̧ōn Israel, ekkar n̄an ankilaan im An kōņaan. Im kiiō lo, Irooj ej keememej aolep ro kar bōkļo̧k, kōn menin E ej keememej kōj barāinwōt.",
                "23": "Kōn menin, en m̧ōņōņō būruōmi, im keememej bwe kom̧ij anemkwōj n̄an kōm̧m̧an n̄an kom̧ make—n̄an kāālet iaļ n̄an mej indeeo ak iaļ n̄an mour indeeo.",
                "24": "Kōn menin, ro jeiū im jatū rejitōnbōro, kom̧in kōllaajrak kom̧ n̄an ankilaan Anij, im jab n̄an ankilaan devil im kanniōk; im keememej, ālikin ami kar kōllaajrak kom̧ n̄an Anij, bwe ej ilo im kōn wōt jouj an Anij kom̧ij bōk lo̧mo̧o̧r.",
                "25": "Kōn menin, Anij en kōjerkak kom̧ jān mej kōn kajoor in jerkakpeje eo, im barāinwōt jān mej indeeo kōn kajoor in pinmuur eo, bwe kom̧in maron̄ deļo̧n̄ļo̧k ilo aelōn̄ in Anij eo ejjeļo̧k jem̧ļo̧kin, bwe kom̧in maron̄ wūjtake E kōn jouj in lan̄. Amen."
            },
            "11": {
                "1": "Im kiiō, Jekab eaar kōnono elōn̄ļo̧k men ko n̄an armej ro aō ilo iien eo; mekarta men kein wōt iaar kōm̧m̧an bwe ren jeje, bwe men ko iaar jei rebwe n̄an eō.",
                "2": "Im kiiō n̄a, Nipai, ij jeje eļapļo̧k naan ko an Aiseia, bwe aō ej m̧ōņōņō ilo naan ko an. Bwe inaaj karōki naan ko an n̄an armej ro aō, im inaaj jilkinļo̧ki n̄an aolep ro nejū, bwe em̧ool eaar lo aō Ripinmuur, em̧ool āinwōt iaar lo E.",
                "3": "Im ļeo jatū, Jekab, eaar barāinwōt lo E āinwōt iaar lo E; kōn menin, inaaj jilkinļo̧k aer innaan n̄an ro nejū n̄an kam̧ool n̄an er bwe naan ko aō rem̧ool. Kōn menin, jān naan ko an jilu, Anij eaar ba, Inaaj katōt Aō innaan. Kōn menin, Anij ej jilkintok elōn̄ļo̧k rikam̧ool, im E ej kam̧ool aolep An innaan.",
                "4": "Lo, aō ej m̧ōņōņō ilo kam̧ool n̄an armej ro aō m̧ool eo kōn itok eo an Kraist; bwe, bwe kōn jem̧ļo̧k in kien Moses kar letok; im aolep men ko kar litok jān Anij jān jinoin laļ, n̄an armej, rej ņa ainikien E.",
                "5": "Im barāinwōt aō ej m̧ōņōņō ilo bujen ko an Irooj ko Eaar kōm̧m̧ani ippān ro jemād; aaet, aō ej m̧ōņōņō ilo jouj eo An, im ilo jim̧we eo An, im kajoor, im tūriam̧o ilo karōk eo eļap im ejjeļo̧k jem̧ļo̧kin n̄an rōļo̧k jān mej.",
                "6": "Im aō ej m̧ōņōņō ilo kam̧ool n̄an armej ro aō bwe n̄e Kraist ej jab itok aolep armej renaaj jako.",
                "7": "Bwe eļan̄n̄e ejjeļo̧k Kraist ejjeļo̧k Anij; im eļan̄n̄e ejjeļo̧k Anij jej jab, bwe enaaj kar ejjeļo̧k kōm̧anm̧an. A ewōr juon Anij, im E ej Kraist, im E ej itok ilo iien eo ejejjet An.",
                "8": "Im kiiō ij jeje jet iaan naan ko an Aiseia, bwe jabdewōt iaan armej ro aō renaaj loi naan kein remaron̄ kotak burueer im lan̄lōn̄ n̄an aolep armej. Kiiō erkein naan ko, im kom̧ maron̄ karōki n̄an kom̧ im n̄an aolep armej."
            },
            "12": {
                "1": "Naan eo an Aiseia, ļeo nejin Amoz, eaar lo kōn Juda im Jerusalem:",
                "2": "Im enaaj āindein ilo raan ko āliktata, n̄e toļ an im̧ōn Irooj naaj kajutak e ilo ioon toļ ko, im naaj utiej jān aolep bat ko, im aolep laļ renaaj ibebļo̧k n̄an e.",
                "3": "Im elōn̄ armej renaaj ilo̧k im ba, Kom̧in itok, im jān wanlōn̄ļo̧k n̄an toļ eo an Irooj, n̄an im̧ōn Anij eo an Jekab; im Enaaj katakin kōj kōn iaļ ko An, im jenaaj etetal ilo iaļ ko An; bwe jān Zaion enaaj ilo̧k kien eo, im naan an Irooj jān Jerusalem.",
                "4": "Im Enaaj ekajet ilubwiljin laļ ko, im naaj kauweik elōn̄ armej: im renaaj den̄ļo̧ki jāje ko aer ilo plow ko, im m̧ade ko aer ilo kein jepjep mennin eddek ko—laļ ejamin kotak jāje ņae laļ, ak rej jamin naaj bar jeļā kōn tariņae.",
                "5": "O im̧ōn Jekab, kwōn itok im jān etetal ilo meram in Irooj; aaet, itok, bwe kwaar jebwābwe, kajjojo iaami n̄an iaļ nana ko an.",
                "6": "Kōn menin, O, Irooj, Kwaar eļļo̧k jān armej ro Am̧, m̧weo im̧ōn Jekab, kōnke rej bar obrak jān rear, im eo̧ron̄ rim̧adm̧ōd ro āinwōt ro riPilistia, im rej kam̧ōņōņōik er ilo ro nejin ro ruwamāejet.",
                "7": "Laļ eo aer e barāinwōt obrak kōn silver im gold, im ejjeļo̧k jem̧ļo̧kin m̧weiuk ko aer; laļ eo aer ebarāinwōt obrak kōn o̧o̧j ko, im ejjeļo̧k jem̧ļo̧kin jariot ko aer.",
                "8": "Laļ eo aer e barāinwōt obrak kōn ekjab ko; rej kabun̄-jar n̄an jerbal ko an peier make, men eo akkiin peier eaar kōm̧m̧ani.",
                "9": "Im armej eo elāj ejjab badikdik, im armej eo eutiej ejjab kōttāiki, kōn menin, jab jeorļo̧k an bōd.",
                "10": "O kom̧ ro rijero̧wiwi, deļo̧n̄ļo̧k ilo dekā eo, im kwōn ņooj eok ilo būn̄aln̄al, bwe kōlōļn̄o̧n̄ an Irooj im aiboojoj in wōj eo An enaaj m̧ane eok.",
                "11": "Im ālikin men kein naaj kōttāik mejān utiej an armej raņ, im kabbwil ko an armej renaaj kum̧wil, im Irooj wōt Enaaj utiej ilo raan eo.",
                "12": "Bwe raan eo an Irooj in Inelep eo em̧ōkaj an itok ioon aolep laļ, aaet, ioon aolep kajjojo; aaet, ioon eo ej juwa im utiej, im ioon jabdewōt eo kautiej e, im naaj kōttāik e.",
                "13": "Aaet, im raan eo an Irooj enaaj itok ioon aolep wōjke aik ko ilo Lebanon, bwe reutiej im toojlo̧k; im ioon aolep wōjke oak ko ilo Bashan.",
                "14": "Im ioon aolep toļ ko reutiej, im ioon aolep bat ko, im ioon aolep laļ ko reutiej, im ioon aolep armej otemjeļo̧k;",
                "15": "Im ioon im̧ōn bar reutiej, im ioon aolep wall em̧ōj wōrwōre;",
                "16": "Im ioon aolep wa ko in lo̧jet, im ioon aolep wa ko waan Tarshish, im ioon aolep pija ko rem̧m̧an.",
                "17": "Im juwa an armej raņ naaj kōttāiki; im juwaļōn̄ļōn̄ an armej raņ naaj lelaļļo̧k; im Irooj wōt naaj kautiej E ilo raan eo.",
                "18": "Im ekjab ko Enaaj kanooj ruprupi.",
                "19": "Im renaaj deļo̧n̄ļo̧k ilo ron̄ ko ilo dekā ko, im ilo ron̄ in laļ, bwe kaammijak an Irooj naaj itok ioer im aiboojoj in wōj eo An enaaj m̧ane er, n̄e Ej jerkak n̄an kanooj kōm̧akūtkūt laļ.",
                "20": "Im ilo raan eo juon armej enaaj joļo̧k ekjab silver ko an, im ekjab gold ko an, ko eaar kōm̧m̧an n̄an e make bwe en kabun̄-jar, n̄an kijdik ko im bao bat ko;",
                "21": "N̄an ilo̧k n̄an ikōk ko ilo dekā ko, im ilo ioon dekā ko rekurbalōklōk, bwe kōlōļn̄o̧n̄ an Irooj enaaj itok ioer im wōj in aiboojoj eo An enaaj m̧ane er, n̄e E jerkak n̄an kōm̧akūtkūt laļ.",
                "22": "Kom̧in bōjrak jān armej, eo menwan ej pād ibo̧tin; bwe ia eo naaj lo e ie?"
            },
            "13": {
                "1": "Bwe lo, Irooj, Irooj in Inelep eo, ej bōk jān Jerusalem, im jān Juda, jipan̄ im jokoņ, aolepān jokoņ in pilawā, im aolepān jipan̄ in dān—",
                "2": "Armej eo e kajoor, im armej in tariņae, riekajet, im rikanaan, im rimālōtlōt, im rūtto eo;",
                "3": "Kapen eo an lemn̄oul, im armej eo e utiej, im rikōkapilōklōk eo, im rijerbal e mejādik, im riwājepdik ilo kōnono.",
                "4": "Im Inaaj leļo̧k ajri ro n̄an er bwe ren bwidak ro aer, im nin̄nin̄ ro bwe renaaj irooj ioer.",
                "5": "Im armej ro renaaj rijipo̧kwe, im aolep kajjojo kōn eo juon, im aolep kajjojo kōn eo riturin; ajri eo enaaj make emakūtkūt in rijuwa ņae rūtto eo, im eo ilaļtata ņae riutiej.",
                "6": "N̄e juon em̧m̧aan enaaj bōk ļeo jein im jatin in im̧ōn jemān, im naaj ba: Ewōr ballūm̧, kwōn am̧ irooj, im jab kōtļo̧k bwe mennin okjānlan̄ in en jab itok ium̧win peium̧—",
                "7": "Ilo raan eo enaaj kanejnej, im ba: Inaaj juon riuno; bwe ilo m̧weo im̧ō ejjeļo̧k bred ak balle; jab kōm̧m̧an bwe in irooj an armej raņ.",
                "8": "Bwe Jerusalem e jeepepļo̧k, im Juda e wōtlo̧k, kōnke loer im kōm̧m̧an ko aer raar ņae Irooj, n̄an kalluik mejān aiboojoj ko An.",
                "9": "N̄an kwaļo̧k paotokier ej kam̧ool ņae er, im ej kwaļo̧k aer jero̧wiwi em̧ool āinwōt Sodom, im rejjab maron̄ ņooje e. Wo n̄an jetōb ko aer, bwe raar kōm̧m̧an nana n̄an er make!",
                "10": "Ba n̄an riwānōk bwe enaaj em̧m̧an ippāer; bwe renaaj kanooj leen kōm̧m̧an ko aer.",
                "11": "Wo n̄an ro renana, bwe renaaj mej; bwe kōm̧m̧an ko an peier naaj pād ioer!",
                "12": "Im armej ro Aō, ajri ro rej aer rikōm̧akoko, im kōrā ro rej irooj ioer. O armej ro Aō, ro rej tōl kom̧ rej kōm̧m̧an bwe kom̧in bōd im ko̧kkure iaļ in etetal ko ami.",
                "13": "Irooj ej jutak n̄an akweļap, im jutak n̄an ekajet armej ro.",
                "14": "Irooj Enaaj ekajet ippān rūtto ro an armej ro An im bwidak ro aer; bwe kom̧ ar kan̄ jikin kallib eo im mennin rakim ko jān rijeram̧ōl rej ilo m̧ōko im̧ōmi.",
                "15": "Ta meļeļe in ami? Kom̧ij den̄ļo̧ke armej ro Aō n̄an ijidikdik, im ko̧kkure turin mejān ro rejeram̧ōl, Irooj Anij in Inelep eo ej ba.",
                "16": "Eļapļo̧k jān in, Irooj ej ba: Kōnke lim̧aro nejin Zaion rejejjej, im etetal kōn kōnwa ko rekankan im mej ko rej ejej, jetn̄akin neer rekadu ilo aer etetal, im kōjan̄jan̄ kōn neer—",
                "17": "Kōn menin Irooj Enaaj m̧an kōn juon ellen mon̄in lim̧aro nejin Zaion, im Irooj Enaaj kaalikkar lukkuun tam̧m̧weer.",
                "18": "Ilo raan eo Irooj Enaaj bōk jān peran in kainōknōk ro rej jan̄ ineer, im mennin pālpel ko, im inōk ko jekjekier wōt allōn̄ ekāāl;",
                "19": "Marmar ko im luko in pā, im veil ko;",
                "20": "Men in pālpel ko, kainōknōk ko ineer, im korak ko ibōraer, im nein n̄aj ko, im dede ko;",
                "21": "Luko ko an akkiin peier, im mennin kalōtlōt bo̧tier;",
                "22": "Kopā in kōppojak ko remāni, mantle ko, im ko̧o̧j ko, im bōjo̧ ko;",
                "23": "Mejān erre ko, linen kworaidik ko, im rojen bōraer, im men ko penjān turin mājeer.",
                "24": "Im iien eo enaaj itok n̄e ijello̧kun nām n̄aj enaaj wōr kōt; im ijello̧kun kan̄ōr, to; im ijello̧kun kooļan bar ewūlio, āl; im ijello̧kun liboror, kal; bwil ijello̧kun deo̧.",
                "25": "Em̧m̧aan ro am renaaj bun̄ kōn jāje im ro rekajoor am ilo tariņae.",
                "26": "Im wōrwōr ko am̧ naaj lim̧ō im jan̄; im lio enaaj jojoļāār, im naaj jijet ioon bwidej."
            },
            "14": {
                "1": "Im ilo raan eo, jiljilimjuon kōrā renaaj kabwijer juon em̧m̧an, im ba: Kōm naaj kan̄ pilawā eo kijem make, im kōņak men ko ballim make; men eo wōt in, kōtļo̧k bwe kōmin pālik etam̧ n̄an bōkļo̧k am jook.",
                "2": "Ilo raan eo ra eo an Irooj enaaj aiboojoj im lan̄lōn̄; im leen bwidej naaj kanooj em̧m̧an im wūlio n̄an er ro riko iaan ro riIsrael.",
                "3": "Im naaj ālikin men kein, bwe ro raar pād wōt ilo Zaion im pād wōt ilo Jerusalem naaj kūr er kwōjarjar, aolepāer kajjojo eo kar jeje ilubwiljin ro remour ilo Jerusalem—",
                "4": "N̄e Irooj em̧ōj An kwaļļo̧k ettoon an lim̧aro nejin Zaion, im naaj karreoikļo̧k bōtōktōkin Jerusalem jān ilubwiljin kōn jitōbōn ekajet im kōn jitōbōn tile.",
                "5": "Im Irooj Enaaj ejaake ioon aolep jikin jokwe ilo toļ Zaion, im ioon jar ko an, juon kōdo̧ im bat ilo raan im meram in kijeek eurur ilo bon̄; bwe ioon aolepān aiboojoj an Zaion naaj juon likōpejn̄ak.",
                "6": "Im enaaj wōr juon em̧ kōppād n̄an kaelellor ilo raan jān bwil, im n̄an juon jikin koņe, im juon jikin eņojak jān ļan̄ im jān wōt."
            },
            "15": {
                "1": "Im Inaaj al n̄an Aō jitōnbōro juon al an Aō jitōnbōro, jibwe jikin kallib eo an. Aō jitōnbōro eaar wōr juon jikin kallib ilo juon bat ekanooj uwa.",
                "2": "Im eaar wōrwōr e, im kar ain aolep dekā ijo, im kalbwini kōn vine ko rem̧m̧an, im eaar kalōk juon im̧ōn ebar ijo ioļapļap in, im barāinwōt kōm̧m̧an juon jikin jooniak grep ilowaan; im Eaar kōtmāne bwe enaaj kar kalle grep ko, im bwe en kalle grep awiia ko.",
                "3": "Im kiiō, O ro ilo Jerusalem, im em̧m̧aan ro in Juda, kom̧in ekajet, Ij jar n̄an kom̧, ikōtaaō im jikin kallib eo Aō.",
                "4": "Ta eo maron̄ kar kōm̧m̧an n̄an jikin kallib eo Aō Iaar jab kōm̧m̧ane ie? Kōn menin, ke Iaar kōtmāne bwe enaaj kar kalle grep ko eaar kalle grep awiia ko.",
                "5": "Im kiiō etal n̄an; Inaaj jiron̄ eok ta Inaaj kōm̧m̧an n̄an Aō jikin kallib—I bōk wōrwōr eo ijo, im naaj kan̄e wōt; im Inaaj rupe wōrwōr dekā eo ijo, im enaaj jeepepļo̧k;",
                "6": "Im Inaaj kōtļo̧k bwe en jorrāān; e ban karreo ak kūbwiji; ak enaaj eddek mar kuuj im kālōklōk ko; Inaaj jiron̄ kōdo̧ ko bwe ren jab bar wōt ioon.",
                "7": "Bwe jikin kallib eo an Irooj ej m̧weo im̧ōn Israel, im em̧m̧aan ro in Juda rej ājib ko An rem̧m̧an; bwe Eaar pukot ekajet, im lo, kaen̄taan; pukot wānōk, a lo, juon lam̧ōj.",
                "8": "Wo n̄an ro rej kobaik em̧ n̄an em̧, m̧ae iien ejjeļo̧k jikin, bwe naaj likūt er make ilo ilujeen āneo!",
                "9": "Ilo Lo̧jiln̄ū, Irooj in Inelep ej ba, kōn m̧ool eo elōn̄ m̧ōko renaaj jeepepļo̧k, im jikin kwelo̧k ko reļļap im rem̧m̧an enaaj ejjeļo̧k rijokwe ie.",
                "10": "Aaet, jon̄oul acre in jikin kallib enaaj kwaļo̧k juon bath, im ine eo ineen juon homer naaj kwaļo̧k juon epa.",
                "11": "Wo n̄an ro renaaj jerkak ke ej jimmarok wōt, bwe ren idaak dān ekajoor, bwe ren ļoor men in m̧ae bon̄, im wain ej tile er.",
                "12": "Im arp eo, im viol eo, tamborin eo, im paip, im wain rej ilo kwōjkwōj ko aer; ak rej kajekdo̧o̧n jerbal an Irooj, ak jab ļōmņak kōn jerbal ko an Pein.",
                "13": "Kōn menin, armej ro Aō raar ilo̧k ilo jipo̧kwe, kōnke ejjeļo̧k aer jeļāļo̧kjeņ; im armej ro aer reutiej rej kwōle, im jarlepju eo aer em̧ōrā kōn maro.",
                "14": "Kōn menin, hell eaar kōļapļo̧k e make, im eaar kōpeļļo̧k lo̧n̄iin ilo ejjeļo̧k jon̄an; im aer aiboojoj, im aer jarlepju, im aer wōj, im eo ej m̧ōņōņō, enaaj wanlaļļo̧k n̄an ilowaan.",
                "15": "Im armej eo elāj naaj lelaļtak, im armej eo ekajoor naaj kōttāik e, im mejān ro reutiej burueer naaj kōttāiki.",
                "16": "Ak Irooj in Inelep eo naaj kautiej E ilo ekajet, im Anij eo E Kwōjarjar naaj kwōjarjar E ilo wānōk.",
                "17": "Innām ļamļam ko renaaj kanooj ekkar n̄an er, im āne jem̧aden ko an ro rematōk ruwamāejet renaaj kan̄i.",
                "18": "Wo n̄an er ro rej keikōbe nana kōn to ko an juwa, im jero̧wiwi āinwōt n̄e eaar to in juon waan ettōr.",
                "19": "Ro rej ba: Kōtļo̧k bwe en kaiur, kōm̧ōkaj an jerbal, bwe jān maron̄ lo e; im kōtļo̧k bwe kōkapilōklōk an Rikwōjarjar eo In Israel ej epaaktok im ej itok, bwe jān maron̄ jeļā e.",
                "20": "Wo n̄an ro rej ņa etan nana em̧m̧an, ro rej likūt marok n̄an meram, im meram n̄an marok, ro rej likūt meo̧ n̄an tōn̄al, im tōn̄al n̄an meo̧!",
                "21": "Wo n̄an ro rej mālōtlōt ilo mejaer make im jeļāļo̧kjeņ ilo aer ļōmņak!",
                "22": "Wo n̄an ro rekajoor n̄an idaak wain, im armej in kajoor n̄an kobaļo̧k ilo dān ekajoor;",
                "23": "Ro rej kōwānōk ro renana kōn wōņāān, im bōkļo̧k wānōk jān e riwānōk!",
                "24": "Kōn menin, āinwōt kijeek ej tile meno̧kno̧k, im urur ej tile kilin wit, okraer renaaj kūt, im ebbōl ko aer renaaj m̧ōrā āinwōt būn̄aln̄al; kōnke raar joļo̧k kien an Irooj in Inelep eo, im dike naan eo an Rikwōjarjar eo In Israel.",
                "25": "Kōn menin, illu an Irooj ej bwil ņae armej ro An, im Eaar erļo̧ke Pein ņae er, im Eaar m̧an er; im bat ko raar wūdiddid, im ānbwinnin ro remej aer rej kekōl ilo ioļapļap in iaļ ko. Kōn aolep men in An illu ej jab eļļo̧k, ak Pein ej erļo̧k e wōt.",
                "26": "Im Enaaj kotak juon flag n̄an laļ ko jān ettoļo̧k, im Enaaj to̧o̧rļo̧k n̄an er jān jem̧ļo̧kin laļ in; im lo, renaaj itok ilo innitōt; ejjeļo̧k enaaj kijeļo̧k ak jepāppāp ilubwiljier.",
                "27": "Ejjeļo̧k iaer enaaj mejki ak kiki; ak rōļo̧k kan̄ōr ko an ipier; ak m̧wijkōk kworak in juuj ko aer;",
                "28": "Ro m̧ade ko aer renaaj ekkan̄, im aolep lippo̧ņ ko aer em̧ōj kieli, im neen o̧o̧j ko aer naaj pen āinwōt dekā in jemjem, im wiiļ ko aer āinwōt aire, aer n̄ōrn̄ōr āinwōt juon ļaioon.",
                "29": "Renaaj n̄ōrn̄ōr āinwōt jendik in ļaioon ko; aaet, renaaj n̄ōr, im jibwe mennin mour eo, im naaj bōk e ļo̧k ilo uwōta, im ejjeļo̧k enaaj lo̧mo̧o̧ren.",
                "30": "Im ilo raan eo renaaj n̄ōrļo̧k ņae er āinwōt n̄ōrn̄ōr in lo̧jet; im n̄e rej reilo̧k n̄an āneo, lo, marok im būrom̧ōj, im meram eo ej marokļo̧k ilo lan̄ ko ijo."
            },
            "16": {
                "1": "Ilo iiō eo kiin̄ Uzzaia eaar mej, iaar barāinwōt lo Irooj ej jijet ioon juon tūroon, e utiej im leļo̧k ilōn̄, im tōrerein liboror eo An ekobrak tampeļ eo.",
                "2": "Ilōn̄ eaar jutak ruo serap ro; kajjojo eaar wōr jiljino pein bao; kōn ruo eaar kaliboboik turin mejān, im kōn ruo eaar kaliboboik neen, im kōn ruo eaar ekkāke.",
                "3": "Im juon eaar kōn n̄an eo juon, im ba: E kwōjarjar, E kwōjarjar, E kwōjarjar, ej Irooj in Inelep eo; aolepān laļ ej obrak kōn aiboojoj eo An.",
                "4": "Im jurōn kōjām eo eaar m̧akūtkūt kōn ainikien eo eaar ikkūr, im m̧weo eaar obrak kōn baat.",
                "5": "Innām iaar ba: Wo ej n̄an eō! bwe Ilukkuun jako; kōnke n̄a juon armej in tie ko rettoon; im ij jokwe ilubwiljin armej ro ettoon tieer; bwe meja raar lo Kiin̄ eo, Irooj in Inelep eo.",
                "6": "Innām juon iaan serap ro eaar kātok n̄an eō; ewōr juon mālle ebwil ilo pein, eo eaar bōk e kōn jabōn pā ko jān lokatok eo;",
                "7": "Im eaar likūt e ilo lo̧n̄iiū, im ba: Lo, men in eaar un̄ūr tiōm̧; im am̧ bōd em̧ōj bōkļo̧k, im am̧ jero̧wiwi kar karreoiki.",
                "8": "Barāinwōt iaar ron̄ ainikien Irooj, ej ba: Wōn Inaaj jilkinļo̧k, im wōn enaaj etal n̄an kōj? Innām iaar ba: N̄a e; jilkinļo̧k eō.",
                "9": "Im Eaar ba: Ilo̧k im ba n̄an armej rein—Kom̧in kanooj ron̄jake, ak raar jab meļeļe; im kom̧in kanooj lale, ak raar jab kile.",
                "10": "Kōm̧m̧an bwe būruōn armej rein ren matōk, im kōm̧m̧an bwe lo̧jiln̄ier en eddo, im kili mejaer—bwe ren maron̄ lo kōn mejaer, im ron̄ kōn lo̧jiln̄ier, im meļeļe kōn burueer, im ren oktak im mour.",
                "11": "Innām iaar ba: Irooj, ewi toun? Im Eaar ba: m̧ae iien eo em̧ōj kwaļo̧k jikin kwelo̧k ko jān ro rej jokwe ie, im m̧ōko ejjeļo̧k armej ie, im āneo en āne jem̧aden.",
                "12": "Im Irooj eaar kōm̧akūt armej ro ettoļo̧k, bwe enaaj wōr juon kaarmejjete eļap ilujeen āneo.",
                "13": "Ak enaaj wōr juon m̧ōttan jon̄oul, im renaaj ro̧o̧l tok, im naaj kan̄ er, āinwōt wōjke teil eo, im āinwōt wōjke oak eo leer rej pād ilowaan n̄e bwilo̧kaer rejako; āindein ine ekwōjarjar enaaj leen kāān eo."
            },
            "17": {
                "1": "Im ālikin men kein, ilo raan ko an Ehaz ļeo nejin Jotam, ļeo nejin Uzzaia, kiin̄ in Juda, bwe Rezin, kiin̄ in Siria, im Pika, ļeo nejin Remalaia, kiin̄ in Israel, raar wanlōn̄ļo̧k n̄an Jerusalem n̄an tariņae ņae e, ak raar jab maron̄ anjo̧ ioon.",
                "2": "Im kar ba n̄an m̧weo im̧ōn Devid, im ba: Siria ej kobaļo̧k ippān Ipreim. Im būruōn eaar wūdiddid, im būruōn armej ro an, āinwōt wōjke in aļaļ ko rej wūdiddid kōn kōto.",
                "3": "Innām Irooj Eaar jiron̄ļo̧k Aiseia: Kwōn ilo̧k in wōnm̧ae Ehaz, kwe im Shearjashub ļeo nejūm̧, ilo jem̧ļo̧kin lutōkļo̧k eo ilo ļwe eo ilōn̄ in iaļ eo an meļaaj an rikarreo nuknuk;",
                "4": "Im ba n̄an e: Kwōn ron̄jake, im kwōn ikōn̄; kwōn jab mijak, im būruōm̧ en jab ebbeer kōn jabōn kāān kein rebaatat, kōn illu ebwil an Rizin ippān Siria, im an ļeo nejin Remalaia.",
                "5": "Kōn Siria, Ipreim, im ļeo nejin Remalaia, raar bōk naan in kapilōk enana ņae eok, im ba:",
                "6": "Jen wanlōn̄ļo̧k ņae Juda im kajorrāān e, im jān kōm̧m̧an juon ajej kōn e n̄an kōj, im kairooj juon kiin̄ ilubwiljin, aaet, ļeo nejin Tabiel.",
                "7": "Āindein Irooj Anij ej ba: E jamin naaj jutak, im ej jamin naaj jejjet kūtien.",
                "8": "Bwe bōran Siria ej Damaskōs, im bōran Damaskōs, Rizin; im ilowaan jiljinon̄oul im ļalem iiō Ipreim enaaj rupe im e jamin juon armej.",
                "9": "Im bōran Ipreim ej Sameria, im bōran Sameria ej ļeo nejin Ramalaia. Eļan̄n̄e kwōj jamin naaj tōmak em̧ool otem m̧ool kwo jamin jutak.",
                "10": "Eļapļo̧k, Irooj Eaar kōnono n̄an Ehaz, im ba:",
                "11": "Kwōj kajjitōk juon kakōļļe ippān Irooj am̧ Anij; kajjitōk Ippān kōn e ilo m̧wilaļ ko, ak ilo utiej ko ilōn̄.",
                "12": "Ak Ehaz eaar ba: Ijjamin kajjitōk, im ijjamin mālejjon̄e Irooj.",
                "13": "Im eaar ba: Kwōn ron̄jake kiiō, O im̧ōn Devid; Ta ej juon men edik ke bwe kōn kamōk armej raņ, ak kwōn ke kamōk Anij barāinwōt?",
                "14": "Kōn menin, Irooj make Enaaj lewōj n̄an eok juon kakōļļe—Lo, juon virgin enaaj etta, im naaj keotak juon ļaddik, im naaj ņa etan Immanuel.",
                "15": "Butter im hōnni Enaaj kijen, bwe En maron̄ jeļā dike nana im kāālet men eo em̧m̧an.",
                "16": "Bwe m̧okta jān an ajri eo naaj jeļā dike nana im kāālet men eo em̧m̧an, āneo kwōj kūtōtōiki kiin̄ ro an jim̧or renaaj eļļo̧k jān e.",
                "17": "Irooj Enaaj bōktok ioom̧, im ioon armej ro am̧, im ioon im̧ōn jemām, raan ko rejjan̄in itok jān raan eo ke Ipreim eaar ilo̧k jān Juda, kiin̄ in Assiria.",
                "18": "Im ālikin men kein ilo raan eo Irooj Enaaj ajjoweweļo̧k n̄an ļo̧n̄ eo ej pād ilo m̧ōttan eo ettoļo̧ktata ilo Ijipt, im n̄an bi eo ilo āneen Assiria.",
                "19": "Im renaaj itok, im naaj aolep kakkije ilo kom̧laļ ko rōajjimakeke, im ilo ron̄ ko ilo dekā ko, im ioon aolep kālōklōk ko, im ioon mar otemjeļo̧k.",
                "20": "Ilo ejja raan eo wōt Irooj Enaaj āl kōn juon razor eo kōjerbale kōn wōņāān, jān er itujabuweo in reba eo, jān kiin̄ in Assiria, eo bōran, im kooļan ne; im enaaj barāinwōt ko̧kkure kwōdeak.",
                "21": "Im naaj ālkin men kein ilo raan eo, juon armej enaaj naajdik juon kunen kau im ruo sip;",
                "22": "Im bwe lōn̄in milik renaaj kwaļo̧k enaaj kanooj butter; bwe butter im hōnni aolep armej naaj kanooj jabdewōt eo ej pād wōt ilo āneo.",
                "23": "Im naaj ālkin men kein ilo raan eo, jabdewōt jikin enaaj āinwōt, ijo eaar wōr juon to̧ujin vine kōn juon to̧ujin m̧ōttan silver, enaaj wōr mar kuuj im kālōklōk ko.",
                "24": "Kōn m̧ade in lippo̧ņ ko im kōn lippo̧ņ ko armej renaaj itok ijo, kōnke aolepān āneo enaaj erom mar kuuj im kālōklōk ko.",
                "25": "Im jabdewōt bat ko naaj kūbwiji kōn mattock eo, enaaj ejjeļo̧k jabdewōt mijak in mar kuuj im kālōklōk ko enaaj itok; ak enaaj ijo jikin kōtļo̧k ox ko, ijo jikin n̄an juri kattle ko reddikļo̧k."
            },
            "18": {
                "1": "Eļapļo̧k, naan an Irooj eaar jiron̄ eō: Kwōn bōk juon kein jeje lemlem eļap, im jeje ilo e kōn juon pen an armej, kōn Meher-shalal-hash-baz.",
                "2": "Im iaar bōk ippa rikam̧ool retiljek n̄an jeje, Uraia pris eo, im Zekaraia ļeo nejin Jeberekaia.",
                "3": "Im iaar ilo̧k n̄an rikanaan kōrā eo; im lio eaar etta im keotak juon ļaddik. Innām Irooj Eaar ba n̄an eō: Kwōn likūt etan, Meher-shalal-hash-baz.",
                "4": "Bwe lo, ajri eo enaaj ejjeļo̧k an jeļāļo̧kjeņ n̄an jan̄, Jema, im jinō, m̧okta jān būkiļo̧k m̧weie ko ilo Damaskōs im mennin rakim ko an Sameria naaj būkiļo̧k im̧aan kiin̄ in Assiria eo.",
                "5": "Irooj Eaar barāinwōt kōnono n̄an eō bar juon alen, im ba:",
                "6": "Kōnke armej rein raar m̧akoko in bōk dān ko dān in Shailo ilo aenōm̧m̧an, im lan̄lōn̄ ilo Rizin im ļeo nejin Remalaia;",
                "7": "Kiiō kōn menin, lo, Irooj ej bōktok ioer dān ko in reba eo, kajoor im lōn̄, em̧ool kiin̄ in Assiria eo im aolep an aiboojoj; im enaaj ibwijleplep ioon aolepān to̧o̧r ko an otemjej, im jiōbļo̧k ioon aolep kappe ko an otemjej.",
                "8": "Im e enaaj deblo̧keļo̧k Juda; e enaaj ibwijleplep im lutōkļo̧k, enaaj tōpar em̧ool n̄an kōnwaan; im erļo̧k in pein enaaj kobrak aolepān āneo āneem, O Immanuel.",
                "9": "Kom̧in kobaikļo̧k kom̧, O kom̧ armej, im kom̧ naaj rup ilo elōn̄ m̧ōttan ko; im kom̧in ron̄jake kom̧ aolep jān laļ ko rettoļo̧k; kom̧in kan̄ōrn̄ōr kōn kein tariņae, im kom̧ naaj rup ilo elōn̄ m̧ōttan ko; kom̧in kan̄ōrn̄ōr kōn kein tariņae, im kom̧ naaj rup ilo elōn̄ m̧ōttan ko.",
                "10": "Kom̧in pepe ippān doon, im enaaj ejjeļo̧k tokjān; kōnono naan eo, im enaaj ban jutak; bwe Anij ej pād ippām.",
                "11": "Bwe Irooj eaar kōnono āindein n̄an eō kōn juon kakkōl ekajoor, im jiron̄ eō bwe in aikuj jab etetal ilo iaļ an armej rein, im ba:",
                "12": "Kwōn jab ba, Juon iaia, n̄an aolep ro armej rein me renaaj ba, Juon iaia; ak kom̧in jab mijak, mijak eo aer, im jab lōļn̄o̧n̄.",
                "13": "Kwōn kokwōjarjare Irooj in Inelep eo e wōt, im E en ami mijak, im E en ami lōļn̄o̧n̄.",
                "14": "Im Enaaj juon jikin koņe; dekā in ļōkatip, im juon ejm̧aan in ļōkatip n̄an m̧ōko jim̧or m̧weo im̧ōn Israel, n̄an juon jān im juon aujiid n̄an ro rej jokwe ilo Jerusalem.",
                "15": "Im elōn̄ ilubwiljier renaaj tipn̄ōl im wōtlo̧k, im naaj rup, im naaj po, im naaj jibwe er.",
                "16": "Kwōn kapene naan in kam̧ool eo, sili kien eo ilubwiljin ro Aō rikaļoor.",
                "17": "Im inaaj kōttare wōt Irooj, bwe Ej ņooj turin mejān jān m̧weo im̧ōn Jekab, im inaaj pukpukot E.",
                "18": "Lo, n̄a im ajri ro Irooj Eaar litok n̄an eō rej kakōļļe ko im kabwilōn̄lōn̄ ko ilo Israel jān Irooj in Inelep eo, eo Ej jokwe ilo Toļ Zaion.",
                "19": "Im n̄e renaaj ba n̄an eok: Kwōn kappukot er ro ewōr jetōb raņ ippāer, im rim̧adm̧ōd ro rej jan̄ im in̄n̄ūr—ak armej rein rejjab aikuj kappukot aer Anij an ro remour n̄an ron̄ jān ro remej ke?",
                "20": "N̄an kien eo im n̄an naan in kam̧ool eo; im eļan̄n̄e rejjab kōnono ekkar n̄an naan in, ej kōnke ejjeļo̧k meram ilo er.",
                "21": "Im renaaj dibuki ilo eļap aikuj im kwōle; im naaj ālikin men kein n̄e rej kwōle, renaaj kanooj aln̄ūrn̄ūr, im kōrraate aer kiin̄ im aer Anij, im ukōt lōn̄ļo̧k mejaer.",
                "22": "Im renaaj reilo̧k n̄an laļ im lo jorrāān, im marok jilōn̄lōn̄, im bon̄ in en̄taan, im naaj ubaakeļo̧k er n̄an marok jilōn̄lōn̄."
            },
            "19": {
                "1": "Mekarta, ittinad eo enaaj jamin āinwōt ilo iien an lio en̄taan, ke ilo jinoin ļeo eaar ko̧kkure āneen Zebulun jidik wōt, im āneen Naptalai, ālikin eaar kanooj ko̧kkure jān iaļ eo jān Lom̧aļo Ekilmir im itujabuweo in Jordan ilo Galili in rilaļ ko.",
                "2": "Armej ro raar etetal ilo marok raar lo juon meram eļap; ro raar jokwe ilo āneen aelellor in mej, ioer meram eo eaar erromaak.",
                "3": "Kwaar koorļo̧k aelōn̄ eo, im kōļapļo̧k lan̄lōn̄ eo—rej lan̄lōn̄ im̧aan mejam̧ ekkar n̄an lan̄lōn̄ in m̧adm̧ōd eo, im āinwōt ritariņae ro rej ajej mennin rakim.",
                "4": "Bwe em̧ōj Am̧ ruje ine in eddo eo an, im aļaļ in aeran, im aļaļ an rikōm̧akokoik e.",
                "5": "Bwe pata otemjeļo̧k an ritariņae rej ilo iruj epok, im nuknuk ko kar kadāpilļo̧k ilo bōtōktōk; a men in naaj tile im kaan kijeek.",
                "6": "Bwe n̄an kōj juon ajri e ļotak, n̄an kōj juon ļaddik em̧ōj letok; im kien enaaj pād ioon aeran; im etan naaj ān̄inn̄in E, Riwōj, Ripepe Em̧m̧an, Anij Ekajoor Bōtata, Jemān Indeeo, Irooj in Aenōm̧m̧an.",
                "7": "Kōn ļapļo̧k in An kien im aenōm̧m̧an enaaj ejjeļo̧k jem̧ļo̧kin, ioon tūroon eo an Devid, im ioon aelōn̄ in kiin̄ eo an n̄an peek e, im n̄an kajutak e kōn ekajet im kōn jim̧we jān kiiō, em̧ool n̄an indeeo. Kijejeto an Irooj in Inelep eo enaaj kōm̧m̧an men in.",
                "8": "Irooj eaar jilkinļo̧k An innaan n̄an Jekab im eaar erromaak ioon Israel.",
                "9": "Im aolep armej ro renaaj jeļā, em̧ool Ipreim im ro rej pād ilo Sameria, ro rej ba ilo juwa im pen bōro:",
                "10": "Brick ko raar wōtlo̧k, a jenaaj ekkal kōn dekā em̧ōj ļami; wōjke sikamor ko em̧ōj juokwi, a jenaaj kōjerbal wōjke aik ijello̧kier.",
                "11": "Kōn menin Irooj enaaj bōktok rijum̧ae ro an Rizin ņae e, im kobaik rijum̧ae ro ippān doon.",
                "12": "RiSiria ro im̧aan im riPilistia ilikin; im renaaj wōran̄ļo̧k Israel kōn lo̧n̄i epeļļo̧k. Kōn aolep men in An illu ej jab eļļo̧k, ak Pein ej erļo̧ke wōt.",
                "13": "Bwe armej ro rej jan̄in oktakļo̧k n̄an eo ej kauwe er, ak rejjab kappukot Irooj in Inelep eo.",
                "14": "Kōn menin Irooj Enaaj bukweļo̧k jān Israel bōran im ļokwan, ra im ujooj aetok ilo juon raan.",
                "15": "Eo erūtto, eo ej bōran; im rikanaan eo ej katakin m̧oņ ko, e ej ļo̧k eo.",
                "16": "Ritōl ro an armej rein rej kōm̧m̧an bwe ren bōd; im ro rej tōl er remej.",
                "17": "Kōn menin Irooj Enaaj ejjeļo̧k An lan̄lōn̄ ilo likao ro aer, ak wōr An tūriam̧o ioon ro aer ejjeļo̧k jemāer im kōrā ro ejjeļo̧k pāleer; bwe aolepāer kajjojo ej juon rijeļā m̧oņ im juon rikōm̧m̧an nana, im aolep lo̧n̄i ej kōnono bwebwe. Kōn aolep men in An illu ej jab eļļo̧k, ak Pein ej erļo̧ke wōt.",
                "18": "Bwe nana ej urur āinwōt kijeek; enaaj kan̄ mar kuuj im kālōklōk ko, im naaj tile bukun mar ko im bukun wōjke ko, im renaaj ejoujik ioon doon lōn̄ļo̧k āinwōt joor in baat.",
                "19": "Kōn illu eo an Irooj in Inelep eo āneo ej marok, im armej ro renaaj āinwōt kaan kijeek eo; ejjeļo̧k juon enaaj lo̧mo̧o̧ren ļeo jein im jatin.",
                "20": "Im enaaj tūbtake kōn pein ianbwijmaron̄ im kwōle wōt; im enaaj m̧ōn̄ā kōn pein ianmiin̄ im rejamin po burueer; im aolep armej renaaj kan̄ kanniōk in peier make—",
                "21": "Menassa, Ipreim; im Ipreim, Menassa; ippān doon renaaj jum̧ae Juda. Kōn aolep men in An illu ej jab eļļo̧k, ak Pein ej erļo̧ke wōt."
            },
            "20": {
                "1": "Wo n̄an ro rej kwaļo̧k kien ko rej jab jim̧we, im ro rej jeje kien inepata ko raar kōm̧m̧ani.",
                "2": "N̄an kajekdo̧o̧n jim̧we an ro riaikuj, im n̄an bōkļo̧k jim̧we eo jān rijeram̧ōl in armej ro Aō, bwe kōrā ro emej pāleer ren kuņaer, im bwe ren maron̄ ko̧o̧te ro ejjeļo̧k jemāer!",
                "3": "Im ta rein renaaj kōm̧m̧ane ilo raan in lotok eo, im ilo ko̧kkure eo enaaj itok jān ettoļo̧k? n̄an wōn kom̧ naaj ko n̄an jipan̄? im ia kwonaaj likūt ami aiboojoj?",
                "4": "N̄e ejjab n̄a renaaj badikdik ium̧win rikalbuuj ro, im renaaj wōtlo̧k ium̧win rijipo̧kwe. Kōn aolep men in An illu ej jab jako, ak Pein ej erļo̧ke wōt.",
                "5": "O riAssiria, aļaļ in Aō illu, jokoņ eo ilo peier ej aer libabne.",
                "6": "Inaaj jilkinļo̧k e ņae juon laļ in rietao, im ņae armej in illu eo Aō Inaaj leļo̧k n̄an e eddo n̄an bōk mennin rakim, im n̄an bōk kuņaer, im n̄an jujuri er āinwōt pedkat in iaļ ko.",
                "7": "Ijoke e ejjab meļeļe eo an in, im ejjab āindein ilo būruōn; a ilo būruōn ej n̄an ko̧kkure im bukweļo̧k ejjab jet wōt laļ ko.",
                "8": "Bwe e ej ba: Irooj ro aō aolep rej jab maron̄ kiin̄ ke?",
                "9": "Ej jab Kalno āinwōt Karkemish ke? Ej jab Hemat āinwōt Arpad ke? Ej jab Sameria āinwōt Damaskōs ke?",
                "10": "Āinwōt peiū eaar lo laļ ko an ekjab ko, im eo mennin āe ko an raar ļapļo̧k jān ko ilo Jerusalem im ko ilo Sameria;",
                "11": "Ta Ij jamin naaj, āinwōt Iaar kōm̧m̧an n̄an Sameria im ekjab ko an, barāinwōt kōm̧m̧an n̄an Jerusalem im n̄an ekjab ko an?",
                "12": "Kōn menin naaj ālikin men kein enaaj āindein n̄e Irooj Eaar kōm̧m̧ane aolepān jerbal eo An ioon Toļ Zaion im ioon Jerusalem, Inaaj kaje leen bōro eo eutiej an kiin̄ in Assiria, im aiboojoj eo an utiej ko an mejān.",
                "13": "Bwe e ej ba: Jān kajoor in peiū im jān jeļāļo̧kjeņ eo aō iaar kōm̧m̧ani men kein; bwe n̄a imālōtlōt; im iaar kōm̧akūt tōrerein ko an armej ro, im iaar rakimi m̧weiuk ko aer, im iaar bōklaļļo̧k ro reutiej āinwōt juon em̧m̧aan eperan.",
                "14": "Im peiū eaar lo āinwōt juon ej m̧weiuk ko an armej ro; im āinwōt juon ej ainitok lep ko kar likūti wōt im iaar aintok aolepān laļ; im ejjeļo̧k juon eaar kōm̧akūt pein, ak kōpeļļo̧k lo̧n̄iin, ak ajjowewe.",
                "15": "Ūlūl eo enaaj ke kautiej būruōn ņae eo ej jekjek kake? Im jidpān eo en ke jejjej ņae eo ej kōm̧akūtkūti? Āinwōt n̄e aļaļ eo ej make em̧m̧akūt ņae ro rej kotak e, ak āinwōt n̄e jokoņ eo ej kotak e make āinwōt n̄e en kar jab juon aļaļ!",
                "16": "Kōn menin Irooj Enaaj, Irooj in Inelep eo, jilkinļo̧k ilubwiljin ro An rematōk, ebbōj; im ium̧win aiboojoj eo An enaaj kōjo̧ juon urur āinwōt urur in juon kijeek.",
                "17": "Im meram in Israel enaaj n̄an juon kijeek, im Eo Ekwōjarjar An n̄an juon urur, im naaj urur im naaj kan̄ aolep kālōklōk ko im mar kuuj ko an ilo juon raan;",
                "18": "Im naaj kan̄e aiboojoj eo an bukun wōjke eo an, im meļaaj ko an rekouwa, jetōb im ānbwin jim̧or; im renaaj āinwōt n̄e eo riebbōk flag ej kijeļo̧k.",
                "19": "Im aolep wōjke ko ilo bukun wōjke eo an renaaj iiet, jon̄an juon ajri emaron̄ bwini.",
                "20": "Im naaj ālikin men kein ilo raan eo, bwein Israel, im ro raar ko ilubwiljin m̧weo im̧ōn Jekab, naaj jamin bar atartar ioon eo eaar m̧an er, a naaj atartar ioon Irooj, eo Rikwōjarjar in Israel, ilo m̧ool.",
                "21": "Im m̧ōttan eo enaaj jepļaaktok, aaet, em̧ool m̧ōttan Jekab, n̄an Anij ekajoor.",
                "22": "Bwe men̄e armej ro an Israel rej āinwōt bok in lo̧jet, mekarta juon m̧ōttaer enaaj jepļaaktok; im karōk eo n̄an ko̧kkure enaaj lutōkļo̧k ilo jim̧we.",
                "23": "Bwe Irooj Anij in Inelep eo Enaaj kōm̧m̧ane juon karōk, em̧ool ko̧kkure aolep āneo.",
                "24": "Kōn menin, āindein Irooj Anij in Inelep ej ba: O armej ro Aō rej jokwe ilo Zaion, kom̧in jab mijak riAssiria; Enaaj m̧an er kōn aļaļ eo, im naaj kotak jokoņan ņae eok, āinwōt kar Ijipt.",
                "25": "Bwe jidik wōt iien jān kiiō, im libabne eo enaaj jem̧ļo̧k, im Aō illu ilo aer jorrāān.",
                "26": "Im Irooj in Inelep Enaaj poktake juon kaje n̄an e ekkar n̄an m̧anm̧an eo an Midian ilo dekā in Oreb; im āinwōt An aļaļ kar pād ioon lo̧meto āindein E enaaj kotak e āinwōt kar Ijipt.",
                "27": "Im enaaj ālikin men kein ilo raan eo An eddo naaj bōkļo̧k jān aeram, im ine eo An jān kōnwaam̧, im ine eo naaj ko̧kkure kōn ekkapit eo.",
                "28": "E ej itok n̄an Aiat, E ej kijooneļo̧k n̄an Migron; ilo Mikmash eaar likūt wāikōn ko An.",
                "29": "Rekar mootļo̧k ioon iaļ eo; em̧ōj aer bōk jikier ilo Giba; Rema ej mijak; Gibia an Saul eaar ko.",
                "30": "Kwōn kotak ainikiōm, O lio nejin Gallim; kōm̧m̧an bwe en ron̄ļo̧k n̄an Laish, O rijerata Anatot.",
                "31": "Madmina em̧ōj kōm̧akūti; ro riGibim rej ain doon n̄an ko.",
                "32": "Āinwōt bar jidik iien enaaj pād ilo Nob ilo raan eo; enaaj kōm̧akūt pein ņae toļ an lio nejin Zaion, bat eo ilo Jerusalem.",
                "33": "Lo, Irooj, Irooj in Inelep eo Enaaj jekļo̧k ra ko kōn kaammijak; im ro reineea naaj juokļo̧k er; im ro rejejjej naaj kōttāik er.",
                "34": "Im Enaaj jeki mar ko ilo bukun wōjke ko kōn māāl, im Lebanon naaj wōtlo̧k jān juon ekajoor."
            },
            "21": {
                "1": "Im enaaj eddekļo̧k jān dāpdep in Jesse juon ājib, im juon ra enaaj eddek jān okran.",
                "2": "Im Jetōb eo an Irooj enaaj pād Ioon, im jitōbōn mālōtlōt im jeļāļo̧kjeņ, jitōbōn pepe im kajoor, jitōbōn jeļā im jitōbōn mijak an Irooj;",
                "3": "Im naaj kōm̧m̧ane m̧ōkaj an jeļā ilo mijake Irooj; im enaaj jab ekajet ekkar n̄an an mejān loe, im kauwe ekkar n̄an lo̧jiln̄in.",
                "4": "Ak kōn jim̧we Enaaj ekajet rijeram̧ōl, im kauwe kōn jejjet n̄an rittā bōro in laļ; im Enaaj den̄ļo̧ke laļ kōn aļaļ in lo̧n̄iin, im kōn menwan tien Enaaj m̧an rinana.",
                "5": "Im jim̧we enaaj kan̄ōr in m̧urin, im tiljek enaaj kan̄ōr in ipin.",
                "6": "Im kidu oļip barāinwōt enaaj jokwe ippān lamb eo, im kidu leopard enaaj babu ippān kunen goat; im kunen kau im kunen ļaioon im kau kōmatōke ippān doon; im juon ajri enaaj tōl er.",
                "7": "Im kau eo im kidu bear eo renaaj m̧ōn̄ā ippān doon; koon ko nejier renaaj babu ippān doon; im ļaioon eo enaaj kan̄ ujooj eaetok āinwōt ox eo.",
                "8": "Im ajri eo ej ninnin enaaj ikkure ioon ron̄ in asp eo, im ajri eliktūt enaaj likūt pein ioon ron̄ in cockatrice eo.",
                "9": "Rej jamin kōmetak ak ko̧kkure ilo aolep toļ ekwōjarjar Aō, bwe laļ enaaj obrak kōn jeļā kake Irooj, āinwōt dān ko rej kalbubuuk lo̧jet.",
                "10": "Im ilo raan eo enaaj wōr juon okaran Jesse, eo enaaj jutak āinwōt juon flag an armej ro; n̄an e ro riAelōn̄ ko renaaj kappukotļo̧k; in An jikin kakkije enaaj aiboojoj.",
                "11": "Im naaj ālkin men kein ilo raan eo Irooj enaaj bar door Pein alen kein karuo n̄an kōjepļaaktok bwein armej ro An ro renaaj pād wōt, jān Assiria, im jān Ijipt, im jān Patros, im jān Kush, im jān Ilam, im jān Shainar, im jān Hemat, im jān aelōn̄ ko in lo̧meto.",
                "12": "Im Enaaj kajutak juon flag n̄an laļ ko, im naaj kakwelo̧ktok riatajinemjen ro in Israel, im aintok ro rijeplōklōk in Juda jān m̧ōttan ko emān ilaļ.",
                "13": "Juunm̧aad eo an Ipreim barāinwōt enaaj jako, im ro rijum̧ae an Juda naaj bukweļo̧k er; Ipreim ej jamin juunm̧aade Juda, im Juda enaaj jamin kaen̄tanaane Ipreim.",
                "14": "A renaaj kālo̧k ioon aeran riPilistia ro n̄an rilik; renaaj rakimi ro jān rear ippān doon; renaaj likūt peier ioon Idōm im Moab; im ajri ro nejin Ammōn renaaj pokake er.",
                "15": "Im Irooj Enaaj kanooj ko̧kkure loōn lo̧meto in Ijipt; im kōn An kōto ekajoor Enaaj kōjjaļaļ Pein ioon reba, im Enaaj depet e ilo jiljilimjuon reba reddik, im kōm̧m̧an bwe armej ren eļļā ioon bwidej em̧ōrā.",
                "16": "Im enaaj wōr juon iaļ eļap n̄an m̧ōttan armej ro An ro raar pād wōt, jān Assiria, āinwōt ekar n̄an Israel ilo raan eo raar diwōjļo̧k jān āneen Ijipt."
            },
            "22": {
                "1": "Im ilo raan eo kwōnaaj ba: O Irooj, inaaj wūjtake Eok; men̄e Kwaar illu ippa Am̧ illu eaar jeorļo̧k, im Kwōj kaenōm̧m̧an eō.",
                "2": "Lo, Anij ej aō lo̧mo̧o̧r; inaaj lōke E, im jab mijak; bwe Irooj Jeova ej aō kajoor im aō al; E ej barāinwōt erom aō lo̧mo̧o̧r.",
                "3": "Kōn menin, kōn lan̄lōn̄ kwōnaaj itōk dān jān aebōj ko in lo̧mo̧o̧r.",
                "4": "Im ilo raan eo kwōnaaj ba: Kwōn wūjtake Irooj, kūr ilo Etan, kabun̄bun̄ļo̧k kōm̧m̧an ko An ilubwiljin armej ro, kajeededļo̧k bwe Etan Eutiej.",
                "5": "Kom̧in al n̄an Irooj; bwe Eaar kōm̧m̧an men ko rem̧m̧an; men in rejeļā kake ilo aolepān laļ.",
                "6": "Kom̧in kautiej ainikiōmi im lam̧ōj, kom̧ ro ilo Zaion; bwe eļap ej eo Rikwōjarjar in Israel ilubwiljimi."
            },
            "23": {
                "1": "Eddo eo an Babilon, eo Aiseia ļeo nejin Amoz eaar lo e.",
                "2": "Kom̧in kotak flag eo ioon toļ eutiej, lelōn̄ļo̧k ainikiōmi n̄an er, kom̧in jeeaaļ kōn pā, bwe ren maron̄ ilo̧k ilo wōrwōr ko an ro rerajimjim.",
                "3": "Iaar jiron̄ ro rikwōjarjar, Iaar barāinwōt kūr ro rekajoor Aō, bwe Aō illu ej jab pād ioon ro rej lan̄lōn̄ ilo utiej eo Aō.",
                "4": "Ainikien jarlepju eo ilo toļ ko ej āinwōt ainikien elōn̄ armej, juon ainikien eko̧uwaron̄ron̄ in aelōn̄ in irooj im laļ ko ainitok ippān doon, Irooj in Inelep eo ej tōltok jar eo n̄an pata eo.",
                "5": "Rej itok jān laļ ettoļo̧k, jān jem̧ļo̧kin lan̄, aaet, Irooj, im kein tariņae in libabne eo An, n̄an ko̧kkure aolepān laļ eo.",
                "6": "Kom̧in jan̄, bwe raan in Irooj ej epaak; enaaj itok āinwōt juon ko̧kkure jān eo Ekajoor Otem Kajoor.",
                "7": "Kōn menin aolep pā renaaj m̧ōjņo̧, aolep būruōn armej renaaj ōnļo̧k;",
                "8": "Im renaaj mijak; metak ekkan̄ im būrom̧ōj ko renaaj juk ilo er; renaaj bwilōn̄ kōn doon; turin mejaer renaaj āinwōt urur kāān.",
                "9": "Lo, raan eo an Irooj ej itok, lāj jim̧or kōn illu im kwi ebwil, n̄an kōm̧m̧an bwe āneo en lo̧urō; im Enaaj ko̧kkure ro rijero̧wiwi ie.",
                "10": "Bwe iju ko ilan̄ im bukun iju ko ie rej jamin letok meram; im aļ enaaj marok ilo iien An itok, im allōn̄ ej jamin kōm̧m̧an bwe an meram en erromaak.",
                "11": "Im Inaaj kaje laļ kōnke nana, im ro rinana kōn jero̧wiwi ko aer; Inaaj kōm̧m̧an bwe juwa an ro reutiej ej jem̧ļo̧k, im naaj kōttāik juwa an armej in kaammijak.",
                "12": "Inaaj kōm̧m̧an bwe juon armej en aorōkļo̧k jān gold; em̧ool juon armej en ļapļo̧k jān gold jān Opir.",
                "13": "Kōn menin, Inaaj kawūdiddid lan̄ ko, im kōm̧akūt laļ jān jikin, ilo illu an Irooj in Inelep eo, im ilo raan in kwi ebwil An.",
                "14": "Im enaaj āinwōt kidu deer lukwarkware, im āinwōt juon sip eo ejjeļo̧k armej ej kōjparok e; im renaaj kajjojo aolep armej oktakļo̧k n̄an armej ro an make, im ko aolep er kajjojo n̄an āneo āneen.",
                "15": "Jabdewōt kajjojo ro rej juwa naaj wākare er; aaet, im jabdewōt kajjojo ej kobaļo̧k ippān rinana naaj bun̄ kōn jāje.",
                "16": "Ajri ro nejier, barāinwōt renaaj ekabebe n̄an ijidikdik im̧aan mejaer; m̧ōko im̧weer naaj kwoti im kōrā ro pāleer naaj kattoon er.",
                "17": "Lo, Inaaj poktak ro riMidia ņae er, eo enaaj kajekdo̧o̧n silver im gold, ak renaaj m̧ōņōņō kake e.",
                "18": "Lippo̧ņ ko aer renaaj barāinwōt ekabebe n̄an ijidikdik likao ro aer; im enaaj ejjeļo̧k aer tūriam̧okake leen lo̧je; mejaer reban oņaake ajri ro.",
                "19": "Im Babilon, aiboojoj eo an aelōn̄ in kiin̄ otemjeļo̧k, wūlio in mejādik tata an riKaldia, enaaj āinwōt n̄e Anij eaar ko̧kkure Sodom im Gomorra.",
                "20": "Enaaj jamin wōr rijokwe ie, ak e jamin wōr ripād ie jān epepen n̄an epepen: ak riArab rej jamin kalōk im̧ōn kōppād ko aer ijo; ak seperd ro rej jamin kakkijeik bwijin in sip ko aer ijo.",
                "21": "Ak kidu awiia in āne em̧ōrā ko renaaj babu ijo; im im̧ōko im̧weer renaaj obrak kōn mennin mour rorror; im lijem̧ao ko renaaj jokwe ijo, im goat awiia renaaj eb ijo.",
                "22": "Im kidu awiia ko in aelōn̄ ko jan̄ ijo im̧ōko im̧weer rōajjimakeke, im tūraikōn ko ilo ijo jikier rem̧m̧an; im iien an lio ej epaak an itok, im raan an lio enaaj jab rum̧wijļo̧k. Bwe Inaaj ko̧kkure lio ilo jidimkij; aaet, bwe Inaaj tūriam̧o n̄an armej ro Aō, a rinana renaaj jako."
            },
            "24": {
                "1": "Bwe Irooj Enaaj wōr An tūriam̧okake Jekab, im naaj bar kāālet Israel, im likūt er ioon laļ eo aer make; im ruwamāejet ro renaaj koba ippāer, im renaaj ekkejelļo̧k n̄an m̧weo im̧ōn Jekab.",
                "2": "Im armej ro renaaj bōk er im bōk er n̄an jikier; aaet, jān ettoļo̧k n̄an jebantata ko in laļ; im renaaj ro̧o̧lļo̧k n̄an āneen kallim̧ur ko aer. Im m̧weo im̧ōn Israel enaaj bōk er, im āneo āneen Irooj enaaj n̄an ro karejeran m̧aan im kōrā; im renaaj bōk er rijipo̧kwe ro raar kajipo̧kweik er; im renaaj irooj ioon ro raar kōm̧akokoik er.",
                "3": "Im ilo raan eo Irooj Enaaj lewōj am̧ kakkije, jān am̧ būrom̧ōj, im jān am̧ mijak, im jān kōm̧akoko eo eddo kōm̧m̧an bwe kwōn jerbal ie.",
                "4": "Im naaj ālkin mein kein ilo raan eo, kwōnaaj bōk jabōn kōnnaan in ņae kiin̄ in Babilon, im ba: Ekōjkan an kar jem̧ļo̧k rikōm̧akoko eo, jikin kwelo̧k gold eo ejem̧ļo̧k!",
                "5": "Irooj Eaar ruje jokoņ eo an rinana, im septer ko an ripepe ro.",
                "6": "E eo eaar kakinejnej armej ro ilo illu kōn ejjeļo̧k m̧wijkōk in, E eo eaar irooj ioon laļ kaņ ilo illu, kar matōrtōr e, im ejjeļo̧k ej bōbrae.",
                "7": "Aolepān laļ ej kakkije, im ej ikōn̄; rej kōļap ainikien aer al.",
                "8": "Aaet, wōjke fōr ko rej lan̄lōn̄ kōn kwe, im barāinwōt wōjke aik ko ilo Lebanon, im ba: Kōnke kwaar okjak ejjeļo̧k rijokak enaaj itok ņae kōj.",
                "9": "Hell jān ijo ilaļ eaar em̧m̧akūt n̄an iioon eok ilo itok eo am̧; ej poktak ro remej n̄an eok, em̧ool aolep ro reutiej an laļ; eaar kōjerkak jān tūroon ko aer aolep kiin̄ in laļ ko otemjeļo̧k.",
                "10": "Im renaaj kōnono im ba n̄an eok: Kwe kwōj bar m̧ōjņo̧ āinwōt kōm ke? Kwe kwōj erom āinwōt kōm ke?",
                "11": "Kabbil eo am̧ em̧ōj kōttāiki n̄an lōb; im ainikien arp ko am̧ jab ron̄jaki; likaakrak ej ajeeded iumūm, im likaakrak ko rej kalbubuuk eok.",
                "12": "Ekōjkan am̧ kar bun̄ļo̧k jān lan̄, O Lucifer, m̧aan nejin jibbon̄! Kiiō kwōj bun̄laļļo̧k n̄an bwidej, eo eaar kam̧ōjņo̧ik laļ ko!",
                "13": "Bwe kwaar ba ilo būruōm̧: Inaaj wanlōn̄ļo̧k ilo lan̄, Inaaj kautiej tūroon eo aō ilōn̄ in iju ko an Anij; inaaj barāinwōt jijet ioon toļ in kwelo̧k eo, ilo m̧ōttan ko ituiōn̄;",
                "14": "Inaaj wanlōn̄ļo̧k ilōn̄ in kōdo̧ ko; Inaaj āinwōt Eo eutiejtata.",
                "15": "Ijoke naaj bōklaļļo̧k eok n̄an hell, n̄an laļ tata in ron̄ eo.",
                "16": "Ro rej lo eok renaaj kanooj kalimjek eok, im naaj koļmānļo̧kijeņ kake eok, im naaj ba: Ta en̄in ļeo ej kōm̧m̧an bwe en em̧m̧akūtkūt laļ, bwe aelōn̄ in kiin̄ ko ren wūdiddid ke?",
                "17": "Im kōm̧m̧an bwe laļ en āinwōt juon āne jem̧aden, im kar ko̧kkure jikin kwelo̧k ko ie, im jab kar kōpeļļo̧k im̧ōn rikalbuuj ro an ke?",
                "18": "Aolep kiin̄ ro in laļ ko, aaet, aolepāer, rej babu ilo aiboojoj, aolepāer kajjojo ilo m̧weo im̧ōn make.",
                "19": "A em̧ōj joļo̧k eok jān lōb eo am̧ āinwōt ra eo ekajjōjō, im bwein ro kar m̧an er, dāpij er kōn jāje eo, ro rej wanlaļļo̧k n̄an dekā ko in ron̄ eo; āinwōt juon ub juri ium̧win ne.",
                "20": "Kwōj jamin naaj kallib ippāer, kōnke kwaar ko̧kkure āneo āneem im armej ro am̧; im ineem in ro rikōm̧m̧an nana naaj jamin kautiej er.",
                "21": "Kom̧in kōpooj m̧anm̧an n̄an ro nejin kōn nana ko an ro jemāer, bwe ren jab jerkak, ak bōk āneo, ak kobrak mejān laļ kōn jikin kwelo̧k ko.",
                "22": "Bwe Inaaj jutak ņae er, Irooj in Inelep eo ej ba, im bukweļo̧k jān Babiļon āt eo, im m̧ōttan, im nejin m̧aan, im man̄den m̧aan, Irooj ej ba.",
                "23": "Inaaj barāinwōt kōm̧m̧ane juon jikin bao bittern, im ļwe in dān; im Inaaj pooke kōn kein popo in ko̧kkure, Irooj in Inelep eo Ej ba.",
                "24": "Irooj in Inelep eo Eaar kanejnej, im ba: Em̧ool āinwōt Iaar ļōmņake āindein enaaj waļo̧k; im āinwōt Iaar peek e, āindein enaaj pen—",
                "25": "Bwe Inaaj bōktok riAssiria ilo āneo Aō, im ioon toļ ko Aō jujuri ium̧win ne; inōk eo an enaaj jako jān er, im an eddo enaaj jako jān aeraer.",
                "26": "En̄in ej jibadbad eo pepe ioon aolepān laļ in; im en̄in ej pā eo ej erļo̧kļo̧k ioon aolep laļ ko.",
                "27": "Bwe Irooj in Inelep eo eaar pepe, im wōn enaaj dem̧ake? Im Pein ej erļo̧kļo̧k, im wōn enaaj ukōtiļo̧k?",
                "28": "Ilo iiō eo kiin̄ Ehaz eaar mej kar lomijen in.",
                "29": "Kom̧in jab lan̄lōn̄, aolepān Pilistia, kōnke aļaļ an eo eaar m̧an kom̧ e bwilo̧k; bwe jān okran jedpānit eo enaaj waļo̧k juon cockatrice im leen enaaj juon jedpānit urur im kāke.",
                "30": "Im m̧aanjāppopo in rijeram̧ōl enaaj m̧ōn̄ā, im riaikuj enaaj babu ilo jokane; im Inaaj m̧an okram̧ kōn n̄ūta, im enaaj m̧an m̧ōttan eo am̧.",
                "31": "Kwōn jan̄, O wōrwōr; kwōn lam̧ōj, O jikin kwelo̧k; kwe, aolepān Pilistia, kwōj ōnļo̧k; bwe enaaj itok juon baat jān iōn̄, im ejjeļo̧k ritariņae enaaj jako jān ijo jikin.",
                "32": "Innām ta naaj uwaak an ribōktok naan an laļ ko? Bwe Irooj Eaar kajutak Zaion, im rijeram̧ōl in armej ro An renaaj kōjatdikdik ilo e."
            },
            "25": {
                "1": "Kiiō n̄a, Nipai, ij kōmmeļeļe kōn naan kein iaar jeje, ko kar kōnono jān lo̧n̄iin Aiseia. Bwe lo, Aiseia eaar kōnono elōn̄ men ko raar pen n̄an elōn̄ iaan armej ro aō n̄an meļeļe; bwe raar jab jeļā kōn rikanaan ro ilubwiljin riJu ro raar kanaan.",
                "2": "Bwe n̄a, Nipai, iaar jab katakin er elōn̄ men kōn m̧anit ko an riJu; bwe jerbal ko aer raar jerbal ko in marok, im kōm̧m̧an ko aer raar kōm̧m̧an ko rekajjōjō.",
                "3": "Kōn menin, ij jeje n̄an armej ro Aō, n̄an aolep ro tokālik renaaj bōk men kein ij jeje, bwe ren maron̄ jeļā ekajet ko an Anij, bwe rej itok ioon aolep laļ, ekkar n̄an naan eo Eaar kōnono.",
                "4": "Kōn menin, O armej ro aō, ro rej jān m̧weo im̧ōn Israel, im letok lo̧jiln̄ōmi n̄an naan ko aō; bwe men̄e naan ko an Aiseia rejjab alikkar n̄an kom̧, mekarta realikkar n̄an aolep ro reobrak kōn jitōbōn kanaan. A ij lewōj n̄an kom̧ juon kanaan, ekkar n̄an jetōb eo ilo n̄a; kōn menin inaaj kanaan ekkar n̄an alikkar eo eaar ilo n̄a jān iien eo iaar diwōjļo̧k jān Jerusalem ippān jema, bwe lo, aō ej m̧ōņōņō ilo alikkar ilo kōnono n̄an armej ro aō, bwe ren maron̄ jeļā.",
                "5": "Aaet, im aō ej m̧ōņōņō ilo naan ko an Aiseia, bwe iaar diwōjtok jān Jerusalem, im meja raar lo men ko an riJu ro, im ijeļā ke riJu ro remeļeļe ennaan ko an rikanaan ro, im ejjeļo̧k bar juon armej remeļeļe kōn men ko kōnono n̄an riJu āinwōt er, ijello̧kun wōt n̄e jab katakin er ilo wāween eo katakin riJu ro.",
                "6": "A lo, n̄a, Nipai, iaar jab katakin ro nejū ilo m̧antin riJu; a lo, n̄a, kōn n̄a make, iaar jokwe ilo Jerusalem, kōn menin ijeļā kōn jikin eo ipeļaakin ijo; im iaar kōmmeļeļe n̄an ro nejū kōn ekajet ko an Anij, ko raar jejjet kūtier n̄an riJu ro, em̧m̧aan ro nejū, ekkar n̄an aolep men ko Aiseia eaar kōnono, im ij jab jeje men kein.",
                "7": "A lo, ij wōnm̧aanļo̧k kōn kanaan in aō make, ekkar n̄an aō alikkar; ilo eo ijeļā bwe ejjeļo̧k armej emaron̄ bōd; ijoke, ilo raan ko kanaan ko an Aiseia renaaj kūrm̧ool armej renaaj jeļā ilo ejjeļo̧k pere, iien ko n̄e renaaj kūrm̧ool.",
                "8": "Kōn menin, reaorōk n̄an ro nejin armej, im eo ej ļōmņak bwe rej jab, n̄an er ij kōnono eļaptata, im kōnono wōt n̄an armej ro aō; bwe ijeļā bwe renaaj kanooj aorōk n̄an er ilo raan ko āliktata; bwe ilo raan eo renaaj meļeļe kaki; kōn menin, n̄an em̧m̧an eo n̄an er iaar jei.",
                "9": "Im āinwōt juon epepen eaar jako ilubwiljin riJu ro kōn jero̧wiwi, em̧ool āindein kar ko̧kkure er jān epepen n̄an epepen ekkar n̄an jero̧wiwi ko aer; im ejjeļo̧k iaer kar ko̧kkure ijello̧kun wōt n̄e kanaan n̄an er jān rikanaan ro an Irooj.",
                "10": "Kōn menin, em̧ōj kar jiron̄ er kōn e ekkar n̄an ko̧kkure eo en aikuj kar itok ioer, ālikin wōt an jeļā kar likūt Jerusalem; mekarta, raar kapen burueer; im ekkar n̄an kanaan eo aō naaj ko̧kkure er, ijello̧kun wōt ro kar bōk er ļo̧k n̄an kōm̧akoko ilo Babilon.",
                "11": "Im kiiō men in ij kōnono kōn jetōb eo ilo n̄a. Im men̄e kar bōkļo̧k er renaaj bar ro̧o̧l, im bōk āneen Jerusalem; kōn menin, naaj bar kōjepļaak er n̄an āneen jolōt eo aer.",
                "12": "A, lo, enaaj lōn̄ aer tariņae, im ennaan ko kōn tariņae ko; im n̄e raan eo ej itok bwe eo Nejin Keotak in Jemān, aaet, em̧ool eo Jemān lan̄ im laļ, enaaj kwaļo̧ke n̄an er ilo kanniōk, lo, reban bōk E, kōn nana ko aer, im pen eo an burueer, im kijn̄en̄e eo an kōnwaer.",
                "13": "Lo, renaaj debwāāle E; im ālikin kar kababu E ilo juon lōb ium̧win jilu raan ko Enaaj jerkak jān ro remej, kōn kōmour ilo pein bao ko Pein; im aolep ro renaaj tōmak ilo Etan renaaj mour ilo Aelōn̄ in Anij. Kōn menin, aō ej m̧ōņōņō ilo kanaan ko kōn E, bwe iaar lo raan ko An, im buruō ej wūjtake Etan ekwōjarjar.",
                "14": "Im lo ālikin an Messaia eo naaj kar jerkak jān ro remej, im kar kwaļo̧k E n̄an armej ro An, n̄an jon̄an wōt eo enaaj tōmak ilo Etan, lo, naaj bar ko̧kkure Jerusalem; bwe wo n̄an ro rej tariņae ņae Anij im armej ro ilo kabun̄ eo An.",
                "15": "Kōn menin, riJu ro naaj kōjjeplōklōk er ilubwiljin aolep laļ; aaet, im barāinwōt Babilon naaj ko̧kkure; kōn menin, riJu renaaj ejjeplōklōk kōn laļ ko jet.",
                "16": "Im ālikin kar kōjjeplōklōk er, im Irooj Anij Eaar kaje er kōn laļ ko jet ium̧win elōn̄ epepen ko, aaet, em̧ool laļļo̧k jān epepen n̄an epepen m̧ae iien enaaj po-burueer n̄an tōmak ilo Kraist, eo Nejin Anij, im pinmuur eo, eo ejjeļo̧k jem̧ļo̧kin n̄an armej otemjeļo̧k—im n̄e raan eo ej itok im renaaj tōmak ilo Kraist, im kabun̄-jar n̄an Jemān ilo Etan, kōn bōro ko rekwōjarjar im pā ko rerreo, im jab reim̧aanļo̧k n̄an bar juon Messaia, innām, ilo iien eo, raan eo enaaj itok im renaaj aikuj tōmak ilo men kein.",
                "17": "Im Irooj Enaaj bar likūt Pein alen kein karuo n̄an kōjepļaak armej ro An jān jebwābwe im jekjek eo enana repād ie. Kōn menin, Enaaj wōnm̧aanļo̧k n̄an kōm̧m̧ane juon jerbal ekōppaļpaļ im kabwilōn̄lōn̄ ilubwiljin ro nejin armej.",
                "18": "Kōn menin, Enaaj kwaļo̧k naan ko An n̄an er, naan ko renaaj ekajet er ilo raan eo āliktata, bwe naaj liļo̧k n̄an er n̄an karreel er kōn Messaia eo em̧ool, eo raar jab bōk E; im n̄an karreel er bwe ren jab bar reim̧aanļo̧k n̄an itok eo an juon Messaia, bwe ejjab aikuj bar itok juon, ijello̧kun wōt Messaia riab eo enaaj m̧oņe armej; bwe ewōr wōt juon Messaia kar kōnono kake jān rikanaan ro, im bwe Messaia in E eo riJu ro reban kar bōk E.",
                "19": "Bwe ekkar n̄an naan ko an rikanaan ro, Messaia eo ej itok jiljinobukwi iiō jān iien eo jema eaar likūt Jerusalem; im ekkar n̄an naan ko an rikanaan ro, im barāinwōt naan ko an enjeļ in Anij, Etan enaaj Jisōs Kraist, eo Nejin Anij.",
                "20": "Im kiiō, ro jeiū im jatū, iaar kōnono ilo alikkar bwe kom̧in jab bōd. Im āinwōt Irooj Anij emour eo Eaar kadiwōjļo̧k Israel jān āneen Ijipt, im leļo̧k n̄an Moses kajoor bwe en aikuj kōmour laļ ko ālikin an kar jedpānit ko rōbaijin kōn er, eļan̄n̄e rej reilo̧k n̄an jedpānit eo kotak e im̧aer, im barāinwōt leļo̧k n̄an e kajoor bwe en aikuj den̄ļo̧ke dekā eo bwe dān en to̧o̧rļo̧k; aaet, lo ij ba n̄an kom̧, bwe āinwōt an men kein m̧ool, im āinwōt Irooj Anij emour, ejjeļo̧k bar juonāt ium̧win lan̄ ijello̧kun wōt in Jisōs Kraist, eo iaar kōnono kake, bwe armej ren mour.",
                "21": "Kōn menin, kōn un in Irooj Anij Eaar kallim̧ur n̄an eō bwe men kein ij jeje naaj kōjparoki im ko̧koņi, im naaj lilaļļo̧k n̄an ineō, jān epepen n̄an epepen, bwe kallim̧ur eo en maron̄ kūrm̧ool n̄an Josep, bwe ineen en jamin jako toun wōt an laļ in jutak.",
                "22": "Kōn menin, men kein renaaj ilo̧k jān epepen n̄an epepen toun wōt an laļ in jutak; im renaaj ilo̧k ekkar n̄an ankilaan im kōņaan an Anij; im laļ ko renaaj būki renaaj ekajet kaki ekkar n̄an naan ko kar jei.",
                "23": "Bwe kōmij niknik jerbal n̄an jeje, n̄an karreel būruōn ro nejim, im barāinwōt ro jeiūm̧ im jatūm̧, n̄an tōmak ilo Kraist, im n̄an jepļaaktok n̄an Anij; bwe kōm jeļā bwe ej jān jouj jej mour, ālikin aolep ijo jemaron̄ kōm̧m̧an make.",
                "24": "Im, men̄e jej tōmak ilo Kraist, jej kōjparok kien Moses, im reim̧aanļo̧k kōn dim n̄an Kraist, m̧ae iien kien eo ej kūrm̧ool.",
                "25": "Bwe, bwe kōn jem̧ļo̧k in kar letok kien eo; kōn menin kien eo eaar kien e mej n̄an kōj, im jej erom rimour ilo Kraist kōn tōmak eo ad; ijoke jej kōjparok kien eo kōn kien ko.",
                "26": "Im jej kōnono kōn Kraist, jej m̧ōņōņō ilo Kraist, jej kwaļo̧k kōn Kraist, jej kanaan kōn Kraist, im jej jeje ekkar n̄an kanaan ko ad, bwe ro nejid ren maron̄ jeļā n̄an ia rej maron̄ reilo̧k n̄an jeorļo̧k jero̧wiwi ko aer.",
                "27": "Kōn menin, jej kōnono ekkar n̄an kien eo bwe ro nejid ren maron̄ jeļā mej leplep eo an kien eo; im er, jān jeļā kōn mej leplep an kien eo, remaron̄ reim̧aanļo̧k n̄an mour eo ej ilo Kraist, im jeļā ta jem̧ļo̧k eo kar letok kien eo kake. Im ālikin kien eo eaar kūrm̧ool ilo Kraist, bwe ren aikuj jab kapene burueer ņae E n̄e kien eo ej aikuj jako.",
                "28": "Im kiiō lo, armej ro aō, kom̧ij juon armej ekijn̄en̄e kōnwaan; kōn menin, iaar kōnono n̄an kom̧ ilo alikkar, bwe kom̧in jab pok. Im naan ko iaar kōnono renaaj jutak āinwōt juon naan in kam̧ool ņae kom̧; bwe rebwe n̄an katakin jabdewōt armej iaļ eo ejim̧we; bwe iaļ ejim̧we ej n̄an tōmak ilo Kraist im jab kaarmejjete E; bwe ilo kaarmejjete E kom̧ij barāinwōt kaarmejjete rikanaan ro im kien eo.",
                "29": "Im kiiō lo, ij ba n̄an kom̧ bwe iaļ eo ejim̧we ej n̄an tōmak ilo Kraist, im jab kaarmejjete E; im Kraist ej Eo Ekwōjarjar in Israel; kōn menin kom̧ij aikuj badikdik im̧aan mejān, im kabun̄-jar n̄an E kōn aolepān ami kajoor, ļōmņak, im maron̄; im kōn aolepān ami; im eļan̄n̄e kom̧ij kōm̧m̧ane men in ejjeļo̧k jabdewōt wāween n̄an naaj joļo̧k kom̧.",
                "30": "Im, toun wōt an naaj juon mennin aikuj, kom̧ij aikuj kōjparok jerbal ko im kain̄i ko an Anij m̧ae iien kien eo ej kūrm̧ool eo kar leļo̧k n̄an Moses."
            },
            "26": {
                "1": "Im ālikin Kraist Enaaj kar jerkak jān ro remej Enaaj kwaļo̧ke n̄an kom̧, ro nejū, im ro jeiū im jatū rejitōnbōro; im naan ko Enaaj kōnono n̄an kom̧ renaaj kien eo kom̧ naaj pokake.",
                "2": "Bwe lo, ij ba n̄an kom̧ bwe iaar lo elōn̄ epepen ko raar mootļo̧k, im enaaj wōr tariņae im akwāālel ko reļļap ilubwiljin armej rein aō.",
                "3": "Im ālikin Messaia eo Enaaj itok enaaj wōr kakōļļe ko liļo̧k n̄an armej ro aō kōn ļotak eo An, im barāinwōt kōn mej im jerkakpeje eo An; im eļap in nana naaj raan eo n̄an ro rinana, bwe renaaj mej; im rej mej kōnke rej kadiwōjļo̧k rikanaan ro, im ro rekwōjarjar, im kade er, im m̧an er; kōn menin lam̧ōj an bōtōktōkin ro rekwōjarjar enaaj wanlōn̄ļo̧k n̄an Anij jān bwidej ņae er.",
                "4": "Kōn menin, aolep ro rej juwa, im ro rej kōm̧m̧an nana, raan eo ej itok enaaj tile er, Irooj in Inelep eo ej ba, bwe renaaj āinwōt kāān mar em̧ōrā.",
                "5": "Im er ro rej m̧an rikanaan ro, im ro rekwōjarjar, m̧wilaļ ko in laļ renaaj wōran̄ļo̧k er, Irooj in Inelep eo ej ba; im toļ ko naaj kaliboboik er, im aire ko renaaj pookļo̧k er, im m̧ōko renaaj wōtlo̧k ioer im rujruje er n̄an m̧ōttan jidik im me er n̄an būn̄aln̄al.",
                "6": "Im naaj loļo̧k er kōn jourur ko, im jarom ko, im m̧akūtkūt laļ ko, im aolep wāween ko̧kkure otemjeļo̧k, bwe kijeek in illu an Irooj enaaj urur ņae er, im renaaj āinwōt kāān mar em̧ōrā, im raan eo ej itok enaaj tile er, Irooj in Inelep eo ej ba.",
                "7": "O metak eo, im en̄taan an jetōb kōn jako an ro raar bun̄ ilubwiljin armej ro aō! Bwe n̄a, Nipai, iaar lo e, im bwe e nan̄in oran̄ļo̧k eō im̧aan mejān Irooj; a ij aikuj kūr n̄an aō Anij: Iaļ ko Am̧ rejim̧we.",
                "8": "A lo, ro rejim̧we raar eo̧ron̄ naan ko an rikanaan ro, im jab ko̧kkure i, ak reim̧aanļo̧k n̄an Kraist ilo dim kōn kakōļļe ko kar litok, mekarta matōrtōr otemjej—lo, er rein ro rej jamin jako.",
                "9": "Ak m̧aan eo Nejin Wānōk Enaaj waļo̧k n̄an er; im Enaaj kōmour er, im renaaj wōr aer aenōm̧m̧an ilo E, m̧ae iien jilu epepen ko raar eļļā, im elōn̄ ro ilo epepen eo kein kāāmen raar eļļā ilo jim̧we.",
                "10": "Im n̄e men kein raar eļļā juon ko̧kkure ejidimkij ej itok n̄an armej ro aō; bwe, mekarta n̄e metak ko an aō jetōb, iaar lo e; kōn menin, ijeļā bwe enaaj jejjet kūtien; im renaaj wiakake er make n̄an ejjeļo̧k; bwe, bwe kōn jinōkjej an juwa eo aer im aer bwebwe renaaj m̧adm̧ōd ko̧kkure; bwe kōnke raar badikdik n̄an devil im kāālet jerbal ko an marok ijello̧kun an meram, kōn menin renaaj aikuj wanlaļļo̧k n̄an hell.",
                "11": "Bwe Jetōb in Irooj e jamin pād ippān armej iien otemjej. Im n̄e Jetōb eo e jako jān armej innām ej itok ko̧kkure ejidimkij, im men in ej kabūrom̧ōj aō.",
                "12": "Im āinwōt iaar kōnono kōn kapo būruōn riJu, bwe Jisōs ej lukkuun RiKraist, emennin aikuj bwe ro riAelōn̄ ko ren po burueer barāinwōt bwe Jisōs ej RiKraist eo, Anij Indeeo;",
                "13": "Im bwe Ej kwaļo̧k E make n̄an aolep ro rej lōke E, kōn kajoor in Jetōb Kwōjarjar; aaet, n̄an aolep laļ, bwij, lo, im armej, jerbali mennin bwilōn̄ ko rekajoor, kakōļļe ko, im kabwilōn̄lōn̄ ko, ilubwiljin ro nejin armej ekkar n̄an aer tōmak.",
                "14": "A lo, ij kanaan n̄an kom̧ kōn raan ko āliktata; kōn raan ko Irooj Anij Enaaj kwaļo̧ki men kein n̄an ro nejin armej.",
                "15": "Ālikin ro ineō im ineen ļōm̧aro jeiū naaj kar idakunkunļo̧k ilo jab tōmak, im naaj kar kaje jān ro riAelōn̄ ko; aaet, ālikin Irooj Anij Enaaj kar kāām ņae er ipeļaakier, im nitbwili ņae er kōn juon toļ, im Eaar kajutak me in nitbwili im wōrwōr ko n̄an kōjparok jarin tariņae ko An; im ālikin naaj kar bōklaļļo̧k er n̄an bwidej, em̧ool m̧ae iien rej jako, naan ko an ro rewānōk naaj jeje, im jar ko an ritōmak naaj ron̄jaki, im aolep ro raar idakunkunļo̧k ilo jab tōmak jamin naaj meļo̧kļo̧k er.",
                "16": "Bwe ro naaj ko̧kkure er renaaj kōnono n̄an er jān bwidej, im aer kōnono enaaj ettā jān būn̄aln̄al, im ainikier enaaj āinwōt juon eo kwominene kake jetōb in; bwe Irooj Anij Enaaj leļo̧k n̄an e kajoor, bwe e en maron̄ unoojdikdik kōn er, em̧ool āinwōt n̄e eaar itok jān bwidej; im aer kōnono enaaj unoojdikdik jān būn̄aln̄al.",
                "17": "Bwe āindein Irooj Anij ej ba: Renaaj jeje men ko naaj kōm̧m̧ani ilubwiljier, im renaaj jeje im sili ilo juon bok, im er ro raar idakunkunļo̧k ilo jab tōmak rej jamin būki, bwe rej pukot n̄an ko̧kkuri men ko an Anij.",
                "18": "Kōn menin, āinwōt ro kar ko̧kkure er kar ko̧kkure er ilo jidimkij; im jarlepju eo in ro rekanooj nana naaj āinwōt kilin wūt ko uukiļo̧k—aaet, āindein Irooj Anij ej ba: Enaaj āinwōt ilo iien eo wōt, m̧ōkaj—",
                "19": "Im enaaj āindein, bwe ro raar idakunkunļo̧k ilo jab tōmak naaj kaen̄taan er kōn pein ro riAelōn̄ ko.",
                "20": "Im ro riAelōn̄ ko lelōn̄ļo̧k er ilo juwa imejaer make, im raar jepāp, kōn ļap in kein ļatipn̄ōl eo aer, im raar kajutak elōn̄ kabun̄ ko; ijoke, raar lelaļļo̧k kajoor eo im mennin bwilōn̄ ko an Anij, im kwaļo̧k naan n̄an er make aer mālōtlōt im aer jeļā, bwe remaron̄ bōk ļapļo̧k im me turin mejān ro rijeram̧ōl.",
                "21": "Im elōn̄ kabun̄ ko kajutaki ko rej kōm̧m̧an juunm̧aad ko, akwāālel ko, im dike doon.",
                "22": "Im e barāinwōt wōr kanejnej ittino ko, em̧ool āinwōt iien ko etto, ekkar n̄an ittino ko an devil, bwe e ej rilolo eo an aolep men kein; aaet, rijino an uror, im jerbal ko an marok; aaet, im e ej tōl er kōn kōnwaer kōn to epedan̄ūtn̄ūt, m̧ae iien e ej lukwōj er kōn to ko rekajoor an indeeo.",
                "23": "Bwe lo, ro jeiū im jatū rejitōnbōro, ij ba n̄an kom̧ bwe Irooj Anij ej jab jerbal ilo marok.",
                "24": "E ej jab kōm̧m̧an jabdewōt eļan̄n̄e e jab n̄an jeraam̧m̧an eo an laļ; bwe E ej iakwe laļ, em̧ool jon̄an Eaar likūt mour eo An make bwe en maron̄ bōktok aolep armej n̄an e. Kōn menin, ejjeļo̧k juon Ej jab jiron̄ e bwe ren naaj bōk An lo̧mo̧o̧r.",
                "25": "Lo, E ej kūr n̄an jabdewōt, im ba: Kwōj ilo̧k jān Eō ke? Lo, ij ba n̄an kom̧, Jab; ak E ej ba: Kom̧in itok n̄an Eō aolep ro jān jabōntata ko in laļ, wia milik im hōnni, kōn ejjeļo̧k jāān im ejjeļo̧k wōņāān.",
                "26": "Lo, Eaar jiron̄ jabdewōt bwe en aikuj diwōjļo̧k jān im̧ōn kwelo̧k ko an riJu, ak jān im̧ōn kabun̄ ko? Lo, ij ba n̄an kom̧, Jaab.",
                "27": "Eaar jiron̄ ke jabdewōt bwe en jab bōk leen lo̧mo̧o̧r eo An? Lo ij ba n̄an kom̧, Jaab; ak Eaar leļo̧k e ejjeļo̧k wōņāān n̄an armej otemjej; im Eaar jiron̄ armej ro An bwe rej aikuj karreel būruōn aolep armej n̄an ukeļo̧k.",
                "28": "Lo, Irooj Eaar ke jiron̄ jabdewōt bwe ren aikuj jab bōk leen em̧m̧an eo An? Lo ij ba n̄an kom̧, Jaab; ak aolep armej reutiej aolep ejjeļo̧k kalijekļo̧k, im ejjeļo̧k kabbōjrake.",
                "29": "Eaar jiron̄ bwe en ejjeļo̧k priestcraft ko, bwe, lo priestcraft ko rej n̄e armej ej kwaļo̧k naan im kotak er n̄an juon meram n̄an laļ, bwe ren maron̄ bōk wōņāer im nebar an laļ; ak rejjab kappukot jeraam̧m̧an an Zaion.",
                "30": "Lo, Irooj Eaar kōmo̧ men in; kōn menin, Irooj Anij Eaar letok juon kien bwe aolep armej ren aikuj wōr aer iakwe-em̧ool, iakwe in ej iakwe-em̧ool. Im ijello̧kun n̄e ejjeļo̧k iakwe-em̧ool in ippāer er rejekdo̧o̧n. Kōn menin, eļan̄n̄e ej wōr ippāer iakwe-em̧ool rej jamin kōtļo̧k rijerbal ro ilo Zaion n̄an jako.",
                "31": "Ak rijerbal ro ilo Zaion renaaj jerbal n̄an Zaion; bwe n̄e rej jerbal n̄an jāān renaaj jako.",
                "32": "Im bar juon alen, Irooj Anij Eaar jiron̄ bwe armej ren jab uror; bwe ren jab riab; bwe ren jab ko̧o̧t; bwe ren jab ba pata etan Irooj aer Anij; bwe ren jab juunm̧aad; bwe ren jab dike doon; bwe ren jab akwāālel ippān doon; bwe ren jab ļōn̄; im bwe ren jab kōm̧m̧an jabdewōt iaan men kein; bwe jabdewōt eo ej kōm̧m̧ani renaaj jako.",
                "33": "Bwe ejjeļo̧k iaan men kein renana eaar itok jān Irooj; bwe E ej kōm̧m̧an men eo em̧m̧an ilubwiljin ro nejin armej; im E ej ejjeļo̧k Ej kōm̧m̧ane eļan̄n̄e ejjab alikkar n̄an ro nejin armej; im E ej kūrtok er aolep n̄an itok n̄an Ippān im bōk leen em̧m̧an eo An; im E ejjeļo̧k Ej kabbōjrak e jān an itok Ippān, kilmeej im mouj, rilokjak im rianemkwōj, m̧aan im kōrā; im E ej ememej ro rejjan̄in ron̄ kōn E; im aolep rej āinwōt juon n̄an Anij, riJu im riAelōn̄ ko jim̧or."
            },
            "27": {
                "1": "A, lo, ilo raan ko āliktata, ak ilo raan ko an ro riAelōn̄ ko—aaet, lo aolep laļ ko an ro riAelōn̄ ko im barāinwōt riJu, ro renaaj itok ioon laļ in im ro renaaj pād ioon laļ ko jet jim̧or, aaet, em̧ool ioon aolepān laļ ko in laļ, lo, renaaj kadek kōn nana im aolep mennin jōjō otemjeļo̧k—",
                "2": "Im n̄e raan eo ej itok Irooj in Inelep eo Enaaj loļo̧k er, kōn jourur im kōn m̧akūtkūt laļ, im kōn juon ainikien eļap, im kōn aire, im kōn lan̄, im kōn urur in kijeek in ko̧kkure.",
                "3": "Im aolep laļ ko rej tariņaeik Zaion, im ko rekainepataik lio, renaaj āinwōt juon ettōņak in visōn in bon̄; aaet, enaaj āindein n̄an er, em̧ool āinwōt juon armej ej ettōņak, im lo ej kanooj ak n̄e ej ruj an ejjeļo̧k kobban; ak āinwōt juon armej ej maro ej ettōņak, im lo ej idaak ak ej ruj im lo ej ļotļo̧k, im an ej wōr an kōņaan; aaet, em̧ool enaaj āindein n̄an aolep jarlepju in laļ ko rej tariņaeik Toļ Zaion.",
                "4": "Bwe lo, aolep ro rej kōm̧m̧an nana, dāpij ijo kom̧ij pād ie im ļōmņak, bwe kom̧ naaj lam̧ōj, im jan̄; aaet, kom̧ naaj kaddōk ak ejjab kōn wain, kom̧ naaj jeepepļo̧k ak jab kōn dān ekajoor.",
                "5": "Bwe lo, Irooj Eaar lutōkleplep ioomi jitōbōn kiki em̧wilaļ. Bwe lo, kom̧ ar kiil mejami, im kom̧ ar jab bōk rikanaan ro; im irooj ro ami; im rilolo ro Eaar ņooje er kōn nana eo ami.",
                "6": "Im naaj ālkin mein kein Irooj Anij Enaaj bōktok n̄an kom̧ naan ko ilo bok eo, im renaaj naan ko an er ro raar kiki.",
                "7": "Im lo bok eo enaaj sil; im ilo bok eo enaaj revelesōn eo jān Anij, jān jinoin laļ n̄an jem̧ļo̧kin.",
                "8": "Kōn menin, kōn men ko raar sil, men ko raar sil rej jamin naaj liļo̧k ilo raan in nana im kajjōjō an armej ro. Kōn menin naaj dāpij bok eo jān er.",
                "9": "A bok eo naaj leļo̧k e n̄an juon em̧m̧an, im enaaj letok meļeļein naan ko ilo bok eo, ko rej naan ko an ro raar kiki ilo būn̄aln̄al, im enaaj liļo̧k naan kein n̄an bar juon;",
                "10": "A naan ko rej sil e jamin liļo̧k, im jamin leļo̧k bok eo. Bwe bok eo enaaj sil kōn kajoor in Anij, im revelesōn eo eaar sil enaaj pād wōt ilo bok eo m̧ae iien eo wōt ekkar n̄an Irooj, bwe ren maron̄ itok; bwe lo, rej kwaļo̧k men otemjeļo̧k jān jinoin pedped in laļ n̄an jem̧ļo̧kin.",
                "11": "Im raan eo ej itok im naan ko ilo bok eo im kar sil renaaj kōnono ioon bōrwaj in em̧; im renaaj kōnono kōn kajoor in Kraist; im aolep men renaaj waļo̧k n̄an ro nejin armej ko jabdewōt raar waļo̧k ilubwiljin ro nejin armej, im ko renaaj waļo̧k em̧ool n̄an jem̧ļo̧kin laļ.",
                "12": "Kōn menin, ilo raan eo n̄e bok eo naaj leļo̧k n̄an ļeo iaar kōnono kake, bok eo enaaj ņojak jān mejān laļ, bwe en ejjeļo̧k mej enaaj lo e ijello̧kun wōt jilu rikam̧ool renaaj lo e, jān kajoor in Anij, ijello̧kun e eo im bok eo naaj leļo̧k; im renaaj kam̧ool kōn m̧ool in bok eo im men ko ilowaan.",
                "13": "Im ejamin wōr bar juon enaaj lo e, ijello̧kun jet wōt ekkar n̄an ankilaan Anij, n̄an kwaļo̧k naan in kam̧ool kōn An innaan n̄an ro nejin armej; bwe Irooj Anij Eaar ba bwe naan ko an ritōmak rej aikuj kōnono āinwōt n̄e eaar jān ro remej.",
                "14": "Kōn menin, Irooj Anij Enaaj wōnm̧aanļo̧k im kwaļo̧ktok naan ko ilo bok eo; im ilo lo̧n̄iin jon̄an lōn̄in rikam̧ool eo em̧m̧an n̄an e enaaj pen naan eo An; im wo n̄an e eo ej eļļo̧k jān naan in Anij!",
                "15": "A lo, Irooj Anij enaaj ba n̄an e eo Enaaj leļo̧k bok eo: Bōk naan kein rej jab sil im leļo̧k n̄an bar juon, bwe en maron̄ kwaļo̧ki n̄an eo emālōtlōt, im ba: Kwōn kōnono bok in, ij kajjitōk ippam̧. Im eo emālōtlōt enaaj ba: Bōktok bok eo ije, im inaaj kōnono jāni.",
                "16": "Im kiiō, kōn bun̄bun̄ an laļ im n̄an m̧weie renaaj ba men in, im jab n̄an aiboojoj an Anij.",
                "17": "Im ļeo enaaj ba: Ij jab bōktok bok eo, bwe em̧ōj sili.",
                "18": "Innām eo emālōtlōt enaaj ba: Ij jab maron̄ kōnono ie.",
                "19": "Kōn menin ālikin men kein enaaj jejjet, bwe Irooj Anij enaaj bar leļo̧k bok eo in naan ko ie n̄an m̧aan eo ejjab mālōtlōt; im m̧aan eo ejjab mālōtlōt enaaj ba: n̄aij jab mālōtlōt.",
                "20": "Innām Irooj Anij Enaaj jiron̄ e: Ro remālōtlōt reban kōnono jāni, bwe raar eļļo̧k jāni, im Imaron̄ make kōm̧m̧ane jerbal eo Aō; kōn menin kwōnaaj kōnono naan ko Inaaj liwōj n̄an eok.",
                "21": "Kwōn jab jibwe men ko em̧ōj sili, bwe Inaaj kwaļo̧ki tok ilo iien eo Aō make; bwe Inaaj kwaļo̧k n̄an ro nejin armej bwe Imaron̄ make kōm̧m̧ane jerbal eo Aō.",
                "22": "Kōn menin, n̄e em̧ōj am̧ kar kōnono naan ko Iaar jiron̄ eok, im bōk rikam̧ool ro Iaar kallim̧ur n̄an eok, innām kwōnaaj bar sili bok eo, im ņooje n̄an Eō, bwe In maron̄ oņaaki naan ko kwaar jab kōnono, m̧ae iien Inaaj lo ekkar ilo ļoļātāt eo Aō make n̄an kwaļo̧k men otemjeļo̧k n̄an ro nejin armej.",
                "23": "Bwe lo, N̄aij Anij; im n̄a Anij in mennin bwilōn̄ ko; im Inaaj kwaļo̧k n̄an laļ bwe N̄aij juon wōt inne, rainin, im indeeo; im Ij jab jerbal ilubwiljin ro nejin armej ijello̧kun wōt n̄e ej ekkar n̄an tōmak eo aer.",
                "24": "Im bar juon alen Irooj enaaj ba n̄an eo enaaj kōnono naan ko im naaj liļo̧k n̄an e:",
                "25": "Kōnke armej rein rej kepaaktok Eō kōn lo̧n̄ier, im kōn tieer n̄an kautiej Eō, ak raar kōttoļo̧k burueer jān Eō, im aer mijak Eō ej kar katakin tōl ko an armej—",
                "26": "Kōn menin, Inaaj jino kōm̧m̧ane juon jerbal ekōppaļpaļ ilubwiljin armej rein, aaet, juon jerbal ekōppaļpaļ im juon kabwilōn̄lōn̄, bwe mālōtlōt an rijeļāļo̧kjeņ ro aer enaaj jako, im jeļā an rijeļā ro aer enaaj penjak.",
                "27": "Im wo n̄an er ro rej kate er n̄an ņooje ta rej ba jān Irooj! Im jerbal ko aer rej ilo marok; im rej ba: Wōn ej lo kōj, im wōn ejeļā kōj? Im rej barāinwōt ba: Em̧ool ami ukōt men kein lōn̄ n̄an laļ naaj watōke āinwōt kle an ripotter. A lo, Inaaj kwaļo̧k n̄an er, Irooj in Inelep eo ej ba, bwe Ijeļā aolep jerbal ko aer. Bwe jerbal eo enaaj ba kōn eo eaar kōm̧anm̧an e, eaar jab kōm̧anm̧an eō ke? Ak men eo kar ņa wāween enaaj ba kōn eo eaar ņa wāween, eaar ejjeļo̧k jeļā ippān ke?",
                "28": "A lo, Irooj in Inelep eo ej ba: Inaaj kwaļo̧k n̄an ro nejin armej bwe ej jab etto im Lebanon enaaj erom juon jikin ekitōkmaro; im jikin ekitōkmaro naaj watōke juon bukun wōjke.",
                "29": "Im ilo raan eo rijarron̄ron̄ renaaj ron̄ naan ko ilo bok eo, im mejān ripilo renaaj lo jān ittino im jān marok.",
                "30": "Im ro ettā burueer renaaj lōn̄ļo̧k barāinwōt, im aer m̧ōņōņō enaaj ilo Irooj, im ro rijeram̧ōl ilubwiljin armej renaaj lan̄lōn̄ ilo eo Rikwōjarjar in Israel.",
                "31": "Bwe em̧ool āinwōt Irooj emour renaaj lo bwe eo enana enaaj jako, im rikajjirere naaj ko̧kkure er, im aolep rej pukot nana naaj bukweļo̧k er;",
                "32": "Im er ro rej likūt juon armej ribōd kōn naan, im kōm̧anm̧an aujiid n̄an eo ej kauwe ilo kōjām, im kajeorļo̧k ro riwānōk kōn juon men pata.",
                "33": "Kōn menin, āindein Irooj ej ba, eo Eaar lo̧mo̧o̧ren Ebream, kōn m̧weo im̧ōn Jekab: Jekab enaaj jab kiiō jook, im turin mejān ej jamin ou.",
                "34": "A n̄e ej lo ro nejin, jerbal ko an Peiū, ilubwiljin e, renaaj kokwōjarjare Eta, im kokwōjarjare Rikwōjarjar Eo in Jekab, im naaj kautieje Anij in Israel.",
                "35": "Er barāinwōt ro raar bōd ilo men ko an jetōb renaaj meļeļe, im er ro raar ellotaan renaaj bōk naan in tōl."
            },
            "28": {
                "1": "Im kiiō, lo, ro jeiū im jatū, iaar kōnono n̄an kom̧, āinwōt jetōb eaar kipel eō; kōn menin, ijeļā bwe em̧ool renaaj kūrm̧ool.",
                "2": "Im men ko renaaj jeje jān bok eo renaaj kanooj aorōk n̄an ro nejin armej, im eļaptata n̄an ro ineed, eo ej bwein m̧weo im̧ōn Israel.",
                "3": "Bwe enaaj kūrm̧ool ilo raan eo bwe kabun̄ ko raar jutak, im jab n̄an Irooj, n̄e juon ej ba n̄an eo juon: Lo, n̄a, n̄aij an Irooj; im ro jet renaaj ba: n̄a, n̄aij an Irooj; im āindein aolep ro raar kajutak kabun̄ ko renaaj ba, im jab n̄an Irooj—",
                "4": "Im renaaj aitwerōk ippān doon; im pris ro aer renaaj aitwerōk ippān doon, im renaaj katakin jeļā ko aer, im kaarmejjete Jetōb Kwōjarjar, eo ej letok ekkōnono.",
                "5": "Im rej kaarmejjete kajoor an Anij, eo Rikwōjarjar in Israel; im rej ba n̄an armej raņ: kom̧in eo̧ron̄ kōm, im kom̧in ron̄jaki katak ko am; bwe lo ejjeļo̧k Anij rainin, bwe Irooj im Ripinmuur em̧ōj an kōm̧m̧ane jerbal eo An, im Eaar leļo̧k kajoor eo An n̄an armej;",
                "6": "Lo, kom̧in eo̧ron̄ katak ko am; eļan̄n̄e renaaj ba ewōr juon mennin bwilōn̄ kōm̧anm̧an in pein Irooj, jab tōmak e; bwe rainin E ej jab Anij in mennin bwilōn̄ ko; em̧ōj An kōm̧m̧ane jerbal eo An.",
                "7": "Aaet, im enaaj lōn̄ ro renaaj ba: Mōn̄ā, idaak, im lan̄lōn̄, bwe ilju jej mej; im enaaj em̧m̧an n̄an kōj.",
                "8": "Im enaaj lōn̄ ro renaaj barāinwōt ba: Kanooj, idaak, im lan̄lōn̄; ijoke, mijak Anij—E naaj kōtļo̧k ad kōm̧m̧ane jidik jero̧wiwi; aaet, riab jidik, idenoņe nana n̄an juon kōn naan ko an, kūbwij ro̧n̄in eo riturum̧; ejjeļo̧k kōmetak ilo men in; im kōm̧m̧ani aolep men kein, bwe ilju jej mej; im n̄e āindein bwe jej bōd, Anij Enaaj den̄ļo̧ke kōj kōn jet den̄den̄, im āliktata jenaaj mour ilo aelōn̄ in Anij.",
                "9": "Aaet, im enaaj lōn̄ ro renaaj katakin ilo wāween in, katak ko rebōd im pata im rebwebwe, im renaaj kōmmejāje ilo burueer, im naaj kappukot n̄an ņooji pepe ko aer jān Irooj; im jerbal ko aer renaaj ilo marok.",
                "10": "Im bōtōktōkin ro rekwōjarjar naaj lam̧ōj jān bwidej ņae er.",
                "11": "Aaet, raar aolep ilo̧k jān iaļ eo; em̧ōj aer aolep ettoon.",
                "12": "Kōn juwa, im kōn rikaki in bōd ro, im katak ko reriab, kabun̄ ko aer raar erom ettoon, im kabun̄ ko aer rej utiej; kōn juwa rej kōmmejāje.",
                "13": "Rej ko̧o̧te rijeram̧ōl kōn jikin kwōjarjar ko aer; rej ko̧o̧te rijeram̧ōl kōn nuknuk ko aer rem̧m̧an; im rej matōrtōre ro ettā burueer im ro rej jeram̧ōl kōn Jetōb, kōn juwa in burueer rej kōmmejāje.",
                "14": "Rej kōņak kōnwa ko rekankan im bar ko reutiej; aaet, im kōn juwa in burueer, im nana, im mennin jōjō ko, im juwaļōn̄ļōn̄ ko, raar aolep jebwābwe ijello̧kun wōt jet, ro rej ettā rikaļooran Kraist; mekarta, rein tōl er, bwe ilo elōn̄ wāween ko rej bōd kōnke katakin er katak ko an armej.",
                "15": "O rimālōtlōt, im rijeļāļo̧kjeņ, im rim̧weie, ro rej kōmmejāje ilo juwa in burueer; im aolep ro rej katakin katak ko rebōd, im aolep ro rej kōm̧m̧ani jerbal in ļōn̄ ko, im kaankekeik iaļ eo ejim̧we an Irooj, wo, wo, wo n̄an er, Irooj Anij Ekajoor Bōtata ej ba, bwe naaj jolaļļo̧k er n̄an hell!",
                "16": "Wo n̄an er ro rej eļļo̧k jān ro rejim̧we n̄an men eo e waan im jab bōk men eo em̧m̧an, im ba bwe ejjeļo̧k aorōkin! Bwe raan eo enaaj itok im Irooj Anij enaaj m̧ōkaj An loļo̧k ro ilaļ; im ilo raan eo renaaj kanooj kalo ilo nana renaaj jako.",
                "17": "A lo, eļan̄n̄e ro ilo laļ renaaj ukeļo̧k jān nana im mennin jōjō ko rej jamin jako, Irooj in Inelep eo ej ba.",
                "18": "A lo, kabun̄ eo eļap im kajjōjō, lio ekijon̄ in aolepān laļ, eaikuj wōtlo̧k n̄an laļ, im wōtlo̧k in enaaj kanooj ļap.",
                "19": "Bwe aelōn̄ eo an devil ej aikuj wūdiddid, im ro ie rej aikuj em̧m̧akūt n̄an ukeļo̧k, ak devil enaaj lukwōj er kōn tomede ko an ejjeļo̧k jem̧ļo̧kier, im naaj kōketak er n̄an illu, im jako;",
                "20": "Bwe lo, ilo raan eo enaaj kajoor ibūruōn ro nejin armej, im kōketak er n̄an illu ņae men eo em̧m̧an.",
                "21": "Im ro jet enaaj kajokane, im kaalļo̧k er n̄an kōjatdikdik ioon men ko an kanniōk, bwe renaaj ba: Men otemjej ej em̧m̧an ilo Zaion; aaet, Zaion ej jeraam̧m̧anļo̧k, men otemjej em̧m̧an—im āindein devil enaaj m̧oņe jetōb ko aer, im tōlļo̧k er ilo tiljek n̄an hell.",
                "22": "Im lo, ro jet enaaj lo̧n̄iin mejwōnwōne er, im jiron̄ er bwe ejjeļo̧k hell; im ej ba n̄an er: Ej jab n̄a devil, bwe ejjeļo̧k juon—im āindein ej unoojdikdik ilo lo̧jiln̄ier, m̧ae iien ej lukwōj er kōn tomede ko renana an, jān iien eo ejjeļo̧k lo̧mo̧o̧ren.",
                "23": "Aaet, rej lokjak kōn mej, im hell; im mej, im hell, im devil, im aolep ro raar po kōn tomede kein reaikuj jutak im̧aan tūroon an Anij, im ekajet ekkar n̄an jerbal ko aer, jān ijin rej aikuj etal n̄an jikin eo kōpooj n̄an er, em̧ool reba in kijeek im brimstone, eo ej en̄taan ejjeļo̧k jem̧ļo̧kin.",
                "24": "Kōn menin, wo n̄an e eo ej kakkije ilo Zaion!",
                "25": "Wo n̄an eo ej lam̧ōj: Men Otemjej em̧m̧an!",
                "26": "Aaet, wo n̄an eo ej eo̧ron̄ katak ko an armej, im kariab kajoor in Anij, im mennin letok eo an Jetōb Kwōjarjar!",
                "27": "Aaet, wo n̄an eo ej ba: Kōm ar bōk, im kōmij jab bar aikuj!",
                "28": "Im ilo tukaduin, wo n̄an aolep ro rej ļōkatip, im rej illu kōn m̧ool an Anij! Bwe lo, eo ej kalōk ioon ejm̧aan eo ej bōk e ilo m̧ōņōņō; im eo ej kalōk ioon pedped eo ebokbok ej wūdiddid bwe enaaj wōtlo̧k.",
                "29": "Wo n̄an eo enaaj ba: Kōm ar bōk naan in Anij, im kōmij jab bar aikuji naan in Anij, bwe ebwe ijo ippām!",
                "30": "Bwe lo, āindein Irooj Anij ej ba: Inaaj leļo̧k n̄an ro nejin armej lain im bar lain, naan in kain̄i im bar naan in kain̄i, ijin jidik im ijjuweo jidik; im em̧ōņōņō ro rej eo̧ron̄ naan in kain̄i ko Aō, im wūjleptok lo̧jiln̄ier n̄an Aō kōkapilōklōk, bwe renaaj jeļā mālōtlōt; bwe n̄an eo ej bōk Inaaj leļo̧k eļapļo̧k; im jān er ro renaaj ba, ebwe ippām, jān er naaj bōk em̧ool ijo ewōr ippāer.",
                "31": "E lia eo ej likūt an kōjatdikdik ilo armej, ak kōm̧m̧an bwe kanniōk en pein, ak naaj eo̧ron̄ katak ko an armej, ijello̧kun wōt n̄e katak ko aer liļo̧k jān kajoor in Jetōb Kwōjarjar.",
                "32": "Wo n̄an ro riAelōn̄ ko, Irooj Anij in Inelep eo ej ba! Bwe men̄e Inaaj erļo̧keļo̧k Peiū n̄an er jān raan n̄an raan, renaaj kajekdo̧o̧n Eō; mekarta, Inaaj tūriam̧okake er, Irooj Anij ej ba, eļan̄n̄e renaaj ukeļo̧k im itok n̄an Ippa; bwe Peiū ej erļo̧kļo̧k aolepān raan eo, Irooj Anij in Inelep eo ej ba."
            },
            "29": {
                "1": "A lo, enaaj lōn̄—ilo raan eo Inaaj jerbale juon jerbal ekōppaļpaļ ilubwiljier, bwe In maron̄ kakememej bujen ko Aō Iaar kōm̧m̧an ippān ro nejin armej, bwe In maron̄ likūt Peiū alen kein karuo n̄an kōro̧o̧ltok armej ro Aō, ro rej jān m̧weo im̧ōn Israel;",
                "2": "Im barāinwōt, bwe In maron̄ keememej kallim̧ur ko Iaar kōm̧m̧ani ippam̧, Nipai, im barāinwōt ippān jemām, bwe In keememej ineōm; im bwe naan ko an ro ineōm ren aikuj diwōjļo̧k jān Lo̧n̄iū n̄an ineōm; im naan ko Aō renaaj ajjoweweļo̧k n̄an jem̧ļo̧ktata ko in laļ, im juon flag n̄an armej ro Aō, ro rej jān m̧weo im̧ōn Israel;",
                "3": "Im kōn naan ko Aō renaaj ajjoweweļo̧k—elōn̄ ro riAelōn̄ ko renaaj ba: Juon Baibōļ! Juon Baibōļ! Ippām ewōr juon Baibōļ, im ejamin bar wōr Baibōļ.",
                "4": "A āindein Irooj Anij ej ba: O ro ribwebwe, enaaj wōr juon Baibōļ ippāer; im enaaj itok jān riJu, armej in bujen eo Aō etto. Im ta aer kam̧m̧oolol riJu ro kōn Baibōļ eo raar bōk jān er? Aaet, ta meļeļe eo an ro riAelōn̄ ko? Rej keememej ke ļatipn̄ōl ko, im kijejeto ko, im metak ko an riJu ro, im aer tiljek n̄an Eō, ilo bōktok lo̧mo̧o̧r n̄an ro riAelōn̄ ko?",
                "5": "O kom̧ riAelōn̄ ko, kom̧ ar keememej ke riJu ro, armej in bujen eo Aō etto? Jaab; ak kom̧ ar kaliaik er, im matōrtōr er, im jab pukot n̄an kōro̧o̧ltok er. A lo, Inaaj kōro̧o̧l men kein aolep ioon bōrami; bwe n̄a Irooj eaar jab meļo̧kļo̧k armej ro Aō.",
                "6": "Kwo bwebwe, eo enaaj ba: Juon Baibōļ, ewōr ippām juon Baibōļ, im kōmij jab bar aikuj Baibōļ. Kom̧ ar ke bōk Baibōļ in eļan̄n̄e eaar jab kōn ro riJu?",
                "7": "Kom̧ij jab jeļā ke ejjab lōn̄ļo̧k laļ jān juon? Kom̧ij jab jeļā ke n̄a, Irooj ami Anij, Iaar kōm̧anm̧an armej otemjeļo̧k, im bwe Ij keememej ro ioon āne ko ilo̧meto; im bwe Ij irooj ioon lan̄ ko ilōn̄ im ilo laļ ium̧win; im Ij bōkļo̧k Aō innaan n̄an ro nejin armej, aaet, em̧ool ioon aolep laļ eo in laļ?",
                "8": "Etke kom̧ij ellotaan, kōnke bwe kom̧ naaj bōk eļapļo̧k Aō innaan? Kōmij jab jeļā ke kam̧ool an ruo laļ ej juon kam̧ool bwe N̄aij Anij, bwe Ij keememej juon laļ āinwōt eo juon? Kōn menin, Ij kōnono naan ko n̄an juon laļ āinwōt eo juon. Im n̄e ro laļ renaaj koba ippān doon kam̧ool ko an ruo laļ renaaj koba ippān doon barāinwōt.",
                "9": "Im Ij kōm̧m̧ane men in bwe In maron̄ kam̧ool n̄an elōn̄ bwe Ij juon wōt inne, rainin, im indeeo; im bwe Ij kōnono naan ko Aō ekkar n̄an Aō kōņaan. Im kōnke Iaar kōnono juon naan kom̧in jab kōtmāne bwe Ij jamin kōnono bar juon; bwe jerbal eo Aō ej jan̄in dedeļo̧k; im ej jamin m̧ae jem̧ļo̧kin armej ioon laļ, im ej jamin jān iien en m̧aanļo̧k im indeeo.",
                "10": "Kōn menin, kōnke ewōr ippemi juon Baibōļ kom̧ij jab aikuj kōtmāne bwe epād ie aolep naan ko Aō; im kom̧ij jab aikuj kōtmāne bwe Iaar jab kōm̧m̧an bwe en bar jeje eļapļo̧k.",
                "11": "Bwe Ij jiron̄ aolep armej, jim̧or ilo rear im irilik, im ilo iōn̄, im ilo rak, im ilo āne ko ilo̧meto, bwe renaaj jeje naan ko Ij kōnono n̄an er; bwe jān bok ko renaaj jeje Inaaj ekajet laļ, aolep armej ekkar n̄an jerbal ko aer, ekkar n̄an ta eo jeje.",
                "12": "Bwe lo, Inaaj kōnono n̄an riJu im renaaj jeje ta Ij ba; im Inaaj barāinwōt kōnono n̄an riNipai im renaaj jeje ta Ij ba; im Inaaj barāinwōt kōnono n̄an bwij ko jān in m̧weo im̧ōn Israel, ko kar tōlļo̧k er, im renaaj jeje ta Ij ba; im Inaaj barāinwōt kōnono n̄an aolep laļ ko ilo laļ im renaaj jeje ta Ij ba.",
                "13": "Im riJu enaaj wōr ippāer naan ko an riNipai, im riNipai enaaj wōr ippāer naan ko an riJu; im riNipai im riJu renaaj wōr ippāer naan ko an bwij ko rejako an Israel; im bwij ko rejako an Israel enaaj wōr ippāer naan ko an riNipai im riJu.",
                "14": "Im armej ro Aō, ro rej jān m̧weo im̧ōn Israel, renaaj kuktok ijo jikier n̄an āneen jolōt ko aer; im Aō innaan enaaj barāinwōt koba tok ilo juon wōt. Im Inaaj kwaļo̧k n̄an er bwe tariņae eo ņae naan eo Aō im armej ro Aō, ro rej jān m̧weo im̧ōn Israel, bwe N̄aij Anij, im bwe Iaar kōm̧m̧an bujen ippān Ebream bwe Inaaj keememej ineen indeeo."
            },
            "30": {
                "1": "Im kiiō lo, ro jeiū im jatū, ikōņaan kōnono n̄an kom̧; bwe n̄a, Nipai, ij jamin kōtļo̧k bwe kom̧in kōtmāne bwe kom̧ wānōkļo̧k jān jon̄an ro riAelōn̄ ko renaaj tōpare. Bwe lo, eļan̄n̄e kom̧ij jamin kōjparok kien ko an Anij kom̧ naaj barāinwōt jako; im kōnke naan ko kar kōnono kom̧ aikuj jab ļōmņak bwe ro riAelōn̄ ko rekanooj naaj jako.",
                "2": "Bwe lo, ij ba n̄an kom̧ bwe jon̄an wōt lōn̄ in ro riAelōn̄ ko eo enaaj ukeļo̧k rej armej in bujen eo an Irooj; im jon̄an wōt lōn̄ in riJu ro eo enaaj jab ukeļo̧k naaj joļo̧k er; bwe Irooj Eaar kallim̧ur ippān ejjeļo̧k juon ijello̧kun wōt ippān ro rej ukeļo̧k im tōmak ilo Nejin, eo ej eo Rikwōjarjar in Israel.",
                "3": "Im kiiō, in kanaan eļapļo̧k kōn riJu im ro riAelōn̄ ko. Bwe ālikin bok eo iaar kōnono kake enaaj kar waļo̧k tok, im kar je n̄an ro riAelōn̄ ko, im bar sil n̄an Irooj, enaaj lōn̄ ro renaaj tōmak naan ko kar jei; im renaaj bōkļo̧k er n̄an ro m̧ōttan eo an ineed.",
                "4": "Im m̧ōttan eo an ineed enaaj jeļā kōn kōj; ekōjkan bwe jen kar diwōjļo̧k jān Jerusalem, in bwe er rej jān bwijjin riJu.",
                "5": "Im gospel eo an Jisōs Kraist naaj kwaļo̧k kake ilubwiljier; kōn menin, renaaj bar jepļaak n̄an jeļā eo an ro jemāer, im barāinwōt n̄an jeļā eo kōn Jisōs Kraist, eo eaar wōr ilubwiljin ro jemāer.",
                "6": "Innām renaaj lan̄lōn̄; bwe renaaj jeļā bwe e ej juon jeraam̧m̧an n̄an er jān Pein Anij; im kilin ek in maron̄ enaaj jino wōtlo̧k jān mejaer; im elōn̄ epepen ko renaaj mootļo̧k ilubwiljier, m̧ae ine renaaj juon armej erreo im karbōb.",
                "7": "Im ro riJu ro rekar jeplōklōk barāinwōt renaaj jino tōmak ilo Kraist; im renaaj jino kuktok ioon mejān āneo; im jon̄an wōt eo enaaj tōmak ilo Kraist enaaj barāinwōt erom juon armej ekarbōb.",
                "8": "Im enaaj kūrm̧ool bwe Irooj Anij enaaj jino jerbal eo An ilubwiljin aolep laļ, bwij, lo, im armej otemjej, n̄an bōktok jepļaaktok eo an armej ro An ioon laļ.",
                "9": "Im kōn jim̧we Irooj Anij Enaaj ekajet ro rijeram̧ōl, im kauwe ilo jejjet n̄an ro rittā ilaļ. Im Enaaj den̄ļo̧ke laļ kōn aļaļ in Lo̧n̄iin; im kōn menwan tien Enaaj m̧an ro rinana.",
                "10": "Bwe iien eo ejidimkij an itok bwe Irooj Anij Enaaj kōm̧m̧an juon jepelļo̧k ilubwiljin armej ro, im ro rinana Enaaj ko̧kkure er; im Enaaj oņaake armej ro An, aaet, em̧ool eļan̄n̄e āindein bwe En ko̧kkure ro rinana kōn kijeek.",
                "11": "Im ro riwānōk renaaj kan̄ōr in ānbwinnin, im ro ritiljek kan̄ōr in Ipin.",
                "12": "Im kidu oļip jokwe ippān Lamb eo; im kidu leopard enaaj babu ippān kunen goat, im kunen kau eo, im ļaioon em̧m̧an dettan, im kau ematōk, ippān doon, im juon ajri enaaj tōl er.",
                "13": "Im kau im kidu bear eo renaaj kanooj; koon ko nejier renaaj babu ippān doon, im ļaioon eo enaaj kanooj ujooj aetok āinwōt ox eo.",
                "14": "Im ajri ej ninnin enaaj ikkure ioon ron̄ in asp, im ajri eliktūt enaaj likūt pein ioon ro̧n̄in cockatrice.",
                "15": "Rej jamin naaj kōmetak ak ko̧kkure ilo aolepān toļ eo Aō ekwōjarjar; bwe laļ enaaj obrak kōn jeļā kōn Irooj āinwōt dān ko rej kalibobo lo̧jet.",
                "16": "Kōn menin, men ko an laļ otemjeļo̧k renaaj toojlo̧k; aaet, aolep men renaaj kwaļo̧k n̄an ro nejin armej.",
                "17": "Ejjeļo̧k jabdewōt ej mennin ittino im jamin naaj kwaļo̧ke; ejjeļo̧k jerbal in marok naaj jab kwaļo̧ke ilo meram; im ejjeļo̧k jabdewōt men ej sil ioon laļ jamin naaj kōtļo̧k e.",
                "18": "Kōn menin, aolep men ko kar kwaļo̧ki n̄an ro nejin armej renaaj ilo raan eo waļo̧k; im Setan enaaj jem̧ļo̧k an wōr an kajoor ioon būruōn ro nejin armej, ium̧win juon iien e aetok. Im kiiō, ro jeiū im jatū rejitōnbōro, ij kōm̧m̧an jem̧ļo̧kin ennaan kein aō."
            },
            "31": {
                "1": "Im kiiō n̄a, Nipai, ij kōm̧m̧ane jem̧ļo̧kin kanaan kein aō n̄an kom̧, ro jeiū im jatū rejitōnbōro. Im ij jab maron̄ jeje elōn̄ ak jet wōt men, ko ijeļā ke renaaj kūrm̧ool; im barāinwōt, imaron̄ jeje jet wōt naan ko an ļeo jatū Jekab.",
                "2": "Kōn menin, men kein iaar jeje e po buruō kaki, ijello̧kun wōt jet naan ij aikuj kōnono kōn katakin an Kraist; kōn menin, inaaj kōnono n̄an kom̧ ilo alikkar, ekkar n̄an alikkar in aō kanaan.",
                "3": "Bwe aō ej lan̄lōn̄ ilo alikkar; bwe ilo wāween in Irooj Anij ej jerbal ilubwiljin ro nejin armej. Bwe Irooj Anij ej letok meram n̄an koļmānļo̧kijeņ; bwe E ej kōnono n̄an armej ekkar n̄an kajin eo aer, n̄an aer meļeļe.",
                "4": "Kōn menin, ikōņaan bwe kom̧in aolep keememej bwe iaar kōnono n̄an kom̧ kōn rikanaan eo Irooj Eaar kwaļo̧k n̄an eō, eo enaaj peptaiji Lamb an Anij, eo E naaj bōkļo̧k jero̧wiwi ko an laļ.",
                "5": "Im kiiō, n̄e Lamb an Anij, E ekwōjarjar, Eaikuj kar peptaij kōn dān, n̄an kam̧ool em̧m̧an otemjej, O innām, ewi jon̄an ļapļo̧k in ad aikuj, ro rejjab ekwōjarjar, in peptaij, aaet, em̧ool kōn dān!",
                "6": "Im kiiō, ikōņaan kajjitōk ippemi, ro jeiū im jatū rejitōnbōro, ekōjkan Lamb an Anij Eaar kam̧ool em̧m̧an otemjej ilo An peptaij kōn dān?",
                "7": "Kom̧ij jab jeļā bwe Eaar rikwōjarjar ke? Ak men̄e E ekwōjarjar, Ej kwaļo̧k n̄an ro nejin armej bwe, ekkar n̄an kanniōk Ej kōttāiki E im̧aan eo Jemān, im kam̧ool n̄an Jemān bwe Enaaj pokake E ilo kōjparok kien ko An.",
                "8": "Kōn menin, ālikin Eaar peptaij kōn dān Jetōb Kwōjarjar eaar wanlaļļo̧k Ioon E ilo nemāmeen juon m̧uļe.",
                "9": "Im bar juon alen, men in ej kwaļo̧k n̄an ro nejin armej rānin̄ in iaļ eo, im aidik in kōjām eo, ijo rej aikuj deļo̧n̄, āinwōt ke Eaar kwaļo̧k jon̄ok eo im̧aer.",
                "10": "Im Ej ba n̄an ro nejin armej: Kom̧in ļoor Eō. Kōn menin, ro jeiū im jatū rejitōnbōro, jān maron̄ ke ļoor Jisōs eļan̄n̄e jej jab kōņaan kōjparok kien ko an Jemān?",
                "11": "Im Jemān ej ba: kom̧in ukeļo̧k, kom̧in ukeļo̧k, im peptaij ilo etan eo Nejū Jitōnbōro.",
                "12": "Im barāinwōt, ainikien Nejin ej itok n̄an eō, im ba: E eo ej peptaij ilo Eta, n̄an e Jema enaaj leļo̧k Jetōb Kwōjarjar, āinwōt n̄an Eō; kōn menin, ļoor Eō, im kōm̧m̧an men ko kom̧ ar lo Aō kōm̧m̧an.",
                "13": "Kōn menin, ro jeiū im jatū rejitōnbōro, ijeļā bwe n̄e kom̧ naaj ļoor Nejin, kōn aolepān m̧wilaļ in buruō, kōn ejjeļo̧k etao im ejjeļo̧k m̧oņ im̧aan Anij, ak kōn bōro em̧ool, ukeļo̧k jān jero̧wiwi ko ami, im kam̧ool n̄an Jemān bwe kom̧ij m̧ōņōņō in bok ioomi etan Kraist, kōn peptaij—aaet, jān ļoor ami Irooj im ami Rilo̧mo̧o̧r laļļo̧k n̄an dān eo, ekkar n̄an An innaan, lo, innām kom̧ naaj bōk Jetōb Kwōjarjar; aaet, innām ej itok peptaij kōn kijeek im an Jetōb Kwōjarjar; im kom̧ maron̄ kōnono kōn lo an enjeļ raņ, im lam̧ōj nebar n̄an eo Rikwōjarjar in Israel.",
                "14": "Ak, lo, ro jeiū im jatū rejitōnbōro, āindein ainikien Nejin eaar itok n̄an eō, im ba: ālikin ami kar ukeļo̧k jān jero̧wiwi ko ami, im kam̧ool n̄an Jemān bwe kom̧ m̧ōņōņō in kōjparok kien ko Aō, jān peptaij kōn dān, im kar bōk peptaij kōn kijeek im an Jetōb Kwōjarjar, im maron̄ kōnono kōn juon lo ekāāl, aaet, em̧ool kōn lo an enjeļ raņ, im ālikin men in n̄e kom̧ij kaarmejjete Eō, enaaj kar em̧m̧anļo̧k n̄e kom̧ ar jab jeļā n̄a.",
                "15": "Im iaar ron̄ juon ainikien jān Jemān, ej ba: Aaet, naan ko an Aō Jitōnbōro rem̧ool im retiljek. E eo ej niknik n̄an jem̧ļo̧kin, ejja in wōt naaj lo̧mo̧o̧ren.",
                "16": "Im kiiō, ro jeiū im jatū rejitōnbōro, ijeļā jān men in bwe eļan̄n̄e juon armej ej jamin niknik n̄an jem̧ļo̧kin, ilo ļoor waanjon̄ok eo an Nejin Anij emour, e jamin bōk lo̧mo̧o̧r.",
                "17": "Kōn menin, kōm̧m̧ani men ko iaar jiron̄ kom̧ im iaar loi bwe Irooj im ami Ripinmuur Enaaj kōm̧m̧an; bwe, bwe kōn tokjān in kar kwaļo̧ki n̄an eō, bwe kom̧in jeļā kōjām eo kom̧ij aikuj deļo̧n̄. Bwe kōjām eo kom̧ij aikuj deļo̧n̄ ie ej ukeļo̧k im peptaij kōn dān; innām ej itok jeorļo̧k in jero̧wiwi ko ami kōn kijeek im kōn Jetōb Kwōjarjar.",
                "18": "Innām kom̧ij pād ilo iaļ in erānin̄ im eaidik eo ej tōlļo̧k n̄an mour indeeo; aaet, em̧ōj ami deļo̧n̄ ilo kōjām eo; kom̧ ar kōm̧m̧an ekkar n̄an kien ko an Jemān im Nejin; im kom̧ ar bōk Jetōb Kwōjarjar, eo ej kam̧ool kōn Jemān im Nejin, im āindein ej kajejjet kallim̧ur ko Eaar kōm̧m̧ani, bwe n̄e kom̧ ar deļo̧n̄ ilo iaļ eo kom̧ij aikuj bōk e.",
                "19": "Im kiiō, ro jeiū im jatū rejitōnbōro, ālikin ami pād ilo iaļ in erānin̄ im eaidik, ikōņaan kajjitōk aolep ededeļo̧k ke? Lo, ij ba n̄an kom̧, Jab; bwe kom̧ ar jab tōprak tok ijin ijello̧kun wōt n̄e jān naan an Kraist kōn tōmak edim ilo E, atartar wōt ioon tōllo̧ke ko an Eo ekajoor n̄an lo̧mo̧o̧ren.",
                "20": "Kōn menin, kom̧ aikuj bun̄ m̧aanļo̧k kōn dim ilo Kraist, kōn juon kōjatdikdik emeram, im juon iakwe n̄an Anij im armej otemjeļo̧k. Kōn menin, n̄e kom̧ naaj bun̄ m̧aanļo̧k, kwōjkwōj ioon naan an Kraist, im niknik n̄an jem̧ļo̧kin, lo, āindein Jemān ej ba: Kom̧ naaj bōk mour indeeo.",
                "21": "Im kiiō, lo, ro jeiū im jatū, iaļ eo in; im ejjeļo̧k bar juon iaļ ak āt letok ium̧win lan̄ bwe armej ren maron̄ mour ilo aelōn̄ in Anij. Im kiiō, lo, en̄in ej katak an Kraist, im katak an Jemān, im an Nejin, im an Jetōb Kwōjarjar, eo ej juon Anij, ejjeļo̧k jem̧ļo̧kin. Amen."
            },
            "32": {
                "1": "Im kiiō, lo, ro jeiū im jatū rejitōnbōro, im ļōmņak bwe kom̧ ar koļmānļo̧kijeņ kōn men kein ilo būruōmi kōn ta kom̧ aikuj kōm̧m̧an ālikin ami kar deļo̧n̄ ilo iaļ eo. A, lo, etke kom̧ij koļmānļo̧kijeņ kōn men kein ilo būruōmi?",
                "2": "Kom̧ij keememej ke iaar jiron̄ kom̧ bwe ālikin ami bōk Jetōb Kwōjarjar kom̧ maron̄ kōnono kōn lo an enjeļ raņ? Im kiiō, ekōjkan ami maron̄ kōnono kōn lo an enjeļ raņ eļan̄n̄e ej jab kōn Jetōb Kwōjarjar?",
                "3": "Enjeļ raņ rej kōnono kōn kajoor in Jetōb Kwōjarjar; kōn menin, rej kōnono naan ko an Kraist. Kōn menin, ij ba n̄an kom̧, kwōjkwōj ioon naan ko an Kraist; bwe lo, naan ko an Kraist renaaj jiron̄ kom̧ aolep men ko kom̧ij aikuj kōm̧m̧an.",
                "4": "Kōn menin, kiiō ālikin Aō kar kōnono naan kein, eļan̄n̄e kom̧ij jab meļeļe kaki enaaj kōnke kom̧ij abin kajjitōk, im kom̧ij jab kaļļaļļaļ; kōn menin, kom̧ij jab itok n̄an meram eo, ak aikuj jako ilo marok.",
                "5": "Bwe lo, bar juon alen ij ba n̄an kom̧ bwe n̄e kom̧ naaj deļo̧n̄ ilo iaļ eo, im bōk Jetōb Kwōjarjar, enaaj kwaļo̧k n̄an kom̧ aolep men ko kom̧ij aikuj kōm̧m̧an.",
                "6": "Lo, en̄in ej katak an Kraist, im enaaj bar ejjeļo̧k katak letok m̧ae iien Enaaj kwaļo̧ke make n̄an kom̧ ilo kanniōk. Im n̄e Enaaj kwaļo̧ke make n̄an kom̧ ilo kanniōk, men ko Enaaj jiron̄ kom̧ kom̧ naaj niknik im kōm̧m̧ani.",
                "7": "Im kiiō n̄a, Nipai, ij jab maron̄ ba eļapļo̧k; jetōb ej kabbōjrak aō kōnono, im likūt eō n̄an būrom̧ōj kōn jab tōmak eo, im nana eo, im jaje eo, im kijn̄en̄e kōnwa an armej; bwe reban kappukot jeļāļo̧kjeņ, ak meļeļe jeļāļo̧kjeņ eļap, n̄e leļo̧k n̄an er ilo alikkar, em̧ool āinwōt an alikkar juon naan.",
                "8": "Im kiiō, ro jeiū im jatū rejitōnbōro, ij lo bwe kom̧ij koļmānļo̧kijeņ wōt ilo būruōmi; im e kabūrom̧ōj eō bwe ij aikuj ekkōnono kōn menin. Bwe eļan̄n̄e kar eo̧ron̄ e jetōb eo ej katakin juon armej n̄an jar, kom̧ naaj kar jeļā bwe kom̧ij aikuj jar; bwe jetōb nana ej jab katakin armej n̄an jar, ak ej katakin e bwe e ej jab aikuj jar.",
                "9": "A lo, ij ba n̄an kom̧ bwe kom̧ij aikuj jar iien otemjej, im jab kijeļo̧k; bwe kom̧ij jab maron̄ kōm̧m̧an jabdewōt n̄an Irooj ijello̧kun wōt n̄e kom̧ij jab jar n̄an Jemān ilo etan Kraist, bwe Enaaj kokwōjarjare kōm̧m̧an eo am̧ n̄an eok, bwe kōm̧m̧an eo am̧ en maron̄ em̧m̧anļo̧k n̄an jetōb eo am̧."
            },
            "33": {
                "1": "Im kiiō n̄a, Nipai, ij jab maron̄ jeje aolep men ko kar katakin ilubwiljin armej ro aō; im ij jab juon ekajoor ilo jeje, āinwōt kōnono; bwe n̄e juon armej ej kōnono kōn kajoor in Jetōb Kwōjarjar kajoor in Jetōb Kwōjarjar ej bōkļo̧k an innaan n̄an būruōn ro nejin armej.",
                "2": "A lo, elōn̄ ro rej kapene būrueer ņae Jetōb Kwōjarjar, innām E ejjeļo̧k jikin ilo er; kōn menin, rej joļo̧k elōn̄ men ko kar jeje im watōki āinwōt men ko rewaan.",
                "3": "A n̄a, Nipai, iaar jeje ta iaar jeje, im ij watōke bwe e aorōk, im eļaptata n̄an armej ro aō. Bwe ij jar iien otemjej n̄an er ilo raan, im meja rej katutuuk pitō ilo bon̄, kōn er; im ij kūr n̄an aō Anij ilo tōmak, im ijeļā bwe Enaaj ron̄ aō kūr.",
                "4": "Im ijeļā bwe Irooj Anij Enaaj kokwōjarjare jar ko aō n̄an jeraam̧m̧anļo̧k eo an armej ro aō. Im naan ko iaar jeje ilo m̧ōjņo̧ naaj kōkajoorļo̧k n̄an er; bwe e karreel būrueer n̄an kōm̧m̧an em̧m̧an; e kōm̧m̧an bwe ren jeļā kōn ro jemāer; im ekkōnono kōn Jisōs, im karreel burueer n̄an tōmak ilo E, im n̄an niknik n̄an jem̧ļo̧kin, eo ej mour indeeo.",
                "5": "Im e ej kōnono eddo ņae jero̧wiwi, ekkar n̄an alikkar in m̧ool eo; kōn menin, ejjeļo̧k armej enaaj illu kōn naan ko iaar jeje ijello̧kun wōt n̄e enaaj an jitōbōn devil.",
                "6": "Ij m̧ōņōņō ilo alikkar; ij m̧ōņōņō ilo m̧ool; ij m̧ōņōņō ilo aō Jisōs, bwe Eaar lo̧mo̧o̧ren aō jān hell.",
                "7": "Ewōr Aō iakwe-em̧ool n̄an armej ro aō; im tōmak eļap ilo Kraist bwe inaaj ioon elōn̄ armej ejjeļo̧k libbijinjin ippāer ilo jea in ekajet An.",
                "8": "Ewōr aō iakwe-em̧ool n̄an riJu—Ij ba riJu, kōn meļeļe in jān er ijo iaar itok.",
                "9": "E barāinwōt wōr aō iakwe-em̧ool n̄an ro riAelōn̄ ko. A lo, ejjeļo̧k iaan rein remaron̄ kōjatdikdik ijello̧kun n̄e reban kajim̧we er n̄an Kraist, im deļo̧n̄ ilo kōjām eaidik, im etetal ilo iaļ erānin̄ eo ej tōlļo̧k n̄an mour, im wōnm̧aanļo̧k wōt ilo iaļ eo m̧ae jem̧ļo̧kin raan in mālejjon̄.",
                "10": "Im kiiō, ro jeiū im jatū rejitōnbōro, im barāinwōt riJu, im aolep kom̧ ro ilo jebantata ko in laļ, eo̧ron̄ naan kein im tōmak ilo Kraist; im eļan̄n̄e kom̧ij jab tōmak ilo naan kein tōmak ilo Kraist. Im eļan̄n̄e kom̧ naaj tōmak ilo Kraist kom̧ naaj tōmak ilo naan kein, bwe rej naan ko an Kraist, im Eaar litok n̄an eō; im rej katakin aolep armej bwe rej aikuj kōm̧m̧an em̧m̧an.",
                "11": "Im eļan̄n̄e rejjab naan ko an Kraist, kom̧in etale—bwe Kraist Enaaj kwaļo̧k n̄an kom̧, kōn kajoor im aiboojoj eļap, bwe rej naan ko An, ilo raan eo āliktata; im kom̧ im n̄a jenaaj jelm̧ae doon im̧aan jikin ekajet An; im kom̧ naaj jeļā bwe Eaar jiron̄ eō n̄an jeje men kein, men̄e im̧ōjņo̧.",
                "12": "Im ij jar n̄an Jemān ilo etan Kraist bwe elōn̄ iaad, eļan̄n̄e ejjab aolepādwōj, ren maron̄ mour ilo aelōn̄ eo An ilo raan eo eļap im āliktata.",
                "13": "Im kiiō, ro jeiū im jatū rejitōnbōro, aolep ro rej jān m̧weo im̧ōn Israel, im aolep kom̧ ro ilo jebantata ko in laļ, ij kōnono n̄an kom̧ āinwōt ainikien juon ej kūr jān bwidej: Bar iakwe m̧ae raan eo e ļap enaaj itok.",
                "14": "Im kom̧ ro reban bōk em̧m̧an an Anij, im kautiej naan ko an riJu raņ, im barāinwōt naan ko aō, im barāinwōt naan ko renaaj itok jān lo̧n̄iin Lamb an Anij, lo, ij ba n̄an kom̧ iakiakwe eo ejjeļo̧k jem̧ļo̧kin, bwe naan kein renaaj liaakeļo̧k kom̧ ilo raan eo āliktata.",
                "15": "Bwe ta ij kapene ioon laļ, naaj bōktok ņae kom̧ ilo jikin ekajet; bwe āindein Irooj Eaar jiron̄ eō, im ij aikuj pokake. Amen."
            }
        }
    },
    "jacob": {
        "meta": {
            "slug": "jacob",
            "name": "Bok In Jekab",
            "chapterWord": "Jebta"
        },
        "chapters": {
            "1": {
                "intro": "Naan in kwaļo̧k ko an n̄an ro jein im jatin. Eaar kabwilōn̄ juon armej eo eaar pukot n̄an kariab katak an Kraist. Jet naan kōn bwebwenato in armej in Nipai ro.",
                "1": "Bwe lo, ālikin men kein, lemn̄oul im ļalem iiō ko raar eļļā jān iien eo Liai eaar diwōjļo̧k jān Jerusalem; kōn menin, Nipai eaar letok n̄an eō, Jekab, juon kakien kōn pileij ko reddik, ko ioer men kein raar m̧wijiti.",
                "2": "Im eaar letok n̄an eō, Jekab, juon kien bwe ij aikuj jeje ioon pileij kein jet iaan men ko iaar watōk bwe rekanooj aorōk; bwe ij aikuj jab jibwi, ijello̧kun wōt jidik, kōn bwebwenato in armej rein ro ņa etaer armej ro an Nipai.",
                "3": "Bwe eaar ba bwe bwebwenato eo kōn armej ro an aikuj in m̧wijiti ioon pileij ko an jet, im bwe ij aikuj kōjparoki pileij kein im lilaļļo̧k n̄an ro ineō, jān epepen n̄an epepen.",
                "4": "Im eļan̄n̄e eaar wōr kwaļo̧k eo eaar ekwōjarjar, ak revelesōn eo eaar ļap, ak kanaan, bwe ij aikuj m̧wijiti jeban ko aer ioon pileij kein, im jibwi jon̄an wōt eo ekkar, kōn Jisōs Kraist, im kōn armej ro am̧.",
                "5": "Bwe kōn tōmak im inepata eļap, kar kwaļo̧ke n̄an kōm kōn armej ro am̧, ta men ko rej aikuj waļo̧k n̄an er.",
                "6": "Im kōm ar barāinwōt lōn̄ revelesōn ko kōm ar būki, im jitōbōn kanaan; kōn menin, kōm ar jeļā kōn Kraist im aelōn̄ eo An, eo ej itok.",
                "7": "Kōn menin kōm ar niknik jerbal ilubwiljin armej ro am̧, bwe kōm in maron̄ karreel burueer n̄an itok n̄an Kraist, im bōk leen em̧m̧an an Anij, bwe ren maron̄ deļo̧n̄ ilo kakkije eo An, n̄e jab kōn jabdewōt wāween Enaaj kanejnej kōn illu eo An bwe ren jab deļo̧n̄, im ilo abjōk eo ilo raan in mālejjon̄ ko ro nejin Israel raar pād ilo āne jem̧aden.",
                "8": "Kōn menin, kōm naaj kōņaan bwe Anij en kōm̧m̧an bwe kōmin karreel būruōn aolep armej n̄an jab jum̧ae Anij, n̄an jab kainepataik E n̄an illu, a bwe aolep armej ren tōmak ilo Kraist, im mejōk mej eo An, im ineek debwāāl eo An im likūt Ioon jook an laļ; kōn menin, n̄a, Jekab, ij bōk ioō n̄an kajejjet kien eo an ļeo jeiū Nipai.",
                "9": "Kiiō Nipai eaar jino bwijwoļā, im eaar lo bwe e epaak an mej; kōn menin, eaar kapit juon em̧m̧aan bwe en kiin̄ im irooj ioon armej ro an kiiō, ekkar n̄an karkan kiin̄ ro.",
                "10": "Armej ro kōn kar aer kanooj iakwe Nipai, eaar āinwōt juon rikōjparok n̄an er, eaar kotak jāje an Leban n̄an aer likōpejn̄ak, im ke eaar jerbal aolep raan ko an kōn em̧m̧anļo̧k eo aer—",
                "11": "Kōn menin, armej ro kōņaan dāpij ilo ememeje etan. Im jabdewōt eo enaaj bōk jikin armej ro kar likūt etaer, ruo Nipai, jilu Nipai, im wōnm̧aanļo̧k, ekkar n̄an karkan iien irooj an kiin̄ ro; im āindein armej ro raar likūt etaer, ren likūt jabdewōt āt rekōņaan.",
                "12": "Im ālikin men kein, Nipai eaar mej.",
                "13": "Kiiō armej ro raar jab riLeman raar riNipai; mekarta, kar likūt etaer riNipai, riJekab, riJosep, riZoram, riLeman, riLemuel, im riIshmael.",
                "14": "A n̄a, Jekab, ālikin iien in ij jamin kōjenolo̧k er kōn āt kein, a inaaj kūr er riLeman ro raar pukot n̄an ko̧kkure armej in Nipai ro, im ro raar jouj n̄an Nipai inaaj kūr er riNipai, ak armej in Nipai, ekkar n̄an karkan kiin̄ ro.",
                "15": "Im kiiō, ālikin men kein, armej in Nipai, ium̧win karōk an kiin̄ eo kein karuo, raar jino eddek ilo an pen burueer, im kōm̧ad aer ilo imminene nana ko, āinwōt Devid eo etto eaar kōņaan elōn̄ pāleen im konkubain ro, im barāinwōt Solomon, ļeo nejin.",
                "16": "Aaet, im raar barāinwōt jino pukot eļap gold im silver, im jino utiej burueer ilo juwa.",
                "17": "Kōn menin n̄a, Jekab, iaar leļo̧k n̄an er naan kein ke iaar katakin er ilo tampeļ eo, āinwōt m̧okta iaar bōk ijjilōk jān Irooj.",
                "18": "Bwe n̄a, Jekab, im ļeo jatū Josep kar kōjenolo̧k pris im rikaki ro n̄an armej rein, kōn pein Nipai.",
                "19": "Im kōm ar kōļapļo̧k kūr eo am n̄an irooj, bōke ioon eddo eo, uwaak kōn jero̧wiwi an armej ro ioon n̄e kōmij jab katakin er naan in Anij kōn aolep tiljek; kōn menin, jān jerbal kōn kajoor eo am bōtōktōkier e jamin itok ioon ballim; eļan̄n̄e jab bōtōktōkier enaaj itok ioon ballim, im jamin watōk kōm bwe ro rejjab libbijinjin ilo raan eo āliktata."
            },
            "2": {
                "1": "Naan ko Jekab, ļeo jatin Nipai, eaar kōnono n̄an armej in Nipai, ālikin mej eo an Nipai.",
                "2": "Kiiō, ro jeiū im jatū rejitōnbōro, n̄a, Jekab, ekkar n̄an eddo eo ij pād ium̧win n̄an Anij, n̄an kōļapļo̧k kūr eo aō ilo alikkar in ļōmņak, im bwe in maron̄ karreoik men ko ballū jān jero̧wiwi ko ami, ij itok n̄an tampeļ in rainin bwe in maron̄ kwaļo̧k n̄an kom̧ naan an Anij.",
                "3": "Im kom̧ make jeļā bwe iaar tiljek ilo jikin kūr in aō; a rainin ij eddo kōn eļapļo̧k ikdeelel im inepata n̄an em̧m̧anļo̧k eo an jetōb ko ami jān jon̄an eo iaar tōpar e.",
                "4": "Bwe lo, ejjan̄in jejjet, kom̧ij jan̄in pokake naan ko an Irooj, ko iaar liwōj n̄an kom̧.",
                "5": "A lo, eo̧ron̄ e eō, im jeļā bwe jān jipan̄ an Rikōm̧anm̧an ekajoor bōtata in lan̄ im laļ imaron̄ jiron̄ kom̧ kōn ļōmņak ko ami, ekōjkan ami jino m̧ad ilo jero̧wiwi, jero̧wiwi eo emennin kajjōjō n̄an eō, aaet, im mennin kajjōjō n̄an Anij.",
                "6": "Aaet, e kabūrom̧ōj aō im kōm̧m̧an bwe in nok kōn jook im̧aan mejān aō Rikōm̧anm̧an, bwe ij aikuj kam̧ool n̄an kom̧ kōn nana eo an būruōmi.",
                "7": "Im barāinwōt e kabūrom̧ōj eō bwe ij aikuj kōjerbal wāween ekkōnono eo e kanooj eddo kōn kom̧, im̧aan kōrā ro pālleemi im ajri ro nejimi, elōn̄ iaer en̄jake ko aer rekanooj pidodo im erreo im kwōjarjar im̧aan Anij, men eo ej kam̧ōņōņō n̄an Anij.",
                "8": "Im ej kōtmāne eo aō bwe raar wanlōn̄tak ijin n̄an ron̄jake naan e jouj an Anij, aaet, naan eo ej kōmour jetōb ekinejnej.",
                "9": "Kōn menin, ej kaddoik aō bwe en kipel eō, kōn kien in epen eo iaar bōk e jān Anij, n̄an kōketak kom̧ ekkar n̄an men ko ruōmi, n̄an kōļapļo̧k kōnjan ro ededeļo̧k aer kinejnej, im jab kaenōm̧m̧an im kōmour kinej ko aer; im ro rej jan̄in kar ikkinejnej, im ijello̧kun kwōjkwōj ioon naan in jouj an Anij ewōr jāje ruo mejān ko n̄an deil jetōb ko aer im kinejnej koļmānļo̧kijeņ ko aer reub.",
                "10": "Ak, mekarta jerbal in eļap, ij aikuj kōm̧m̧an ekkar n̄an kien ko reddo an Anij, im jiron̄ kom̧ kōn jero̧wiwi im mennin jōjō ko ami, ilo im̧aan mejān ro erreo burueer, im erup burueer, im ium̧win kalimjek in māj ekkān mājan Anij Ekajoor.",
                "11": "Kōn menin, ij aikuj jiron̄ kom̧ m̧ool eo ekkar n̄an alikkar in naan an Anij. Bwe lo, ke iaar kajjitōk ippān Irooj, āindein naan eo eaar itok n̄an eō, im ba: Jekab, kwōn ilo̧k n̄an tampeļ eo ilo raan eo ilju, im kwaļo̧k naan eo Inaaj lewōj n̄an eok n̄an armej rein.",
                "12": "Im kiiō lo, ro jeiū im jatū, en̄in ej naan eo ij kwaļo̧k n̄an kom̧, bwe elōn̄ iaami raar jinō kappukot gold, im kappukot silver, im aolep mennin aorōk otemjej in ore ko, eo ilo āne in, eo ej juon āneen kallim̧ur n̄an kom̧ im n̄an ineōmi, ekanooj lōn̄ otem lōn̄.",
                "13": "Im pein oņaake eaar ettōn̄dikdik ioomi kōn eļap jouj, bwe kom̧ ar bōk eļap jeraam̧m̧an ko; im kōn jet iaami raar bōk eļapļo̧k jān ro jeiūm̧i im jātimi kom̧ij utiej ilo juwa in būruōmi, im kōņak kōnwa ko rekijn̄en̄e im kautiej bōrami kōn wōņāān ko an men ko ballemi, im matōrtōre ro jeiūm̧i im jātimi kōnke kom̧ij watōk bwe kom̧ em̧m̧anļo̧k jān er.",
                "14": "Im kiiō, ro jeiū im jatū, kom̧ij ļōmņak Anij ej rejetake kom̧ ilo men in? Lo, ij ba n̄an kom̧, Jaab. A E ej ņotaik kom̧, im eļan̄n̄e kom̧ij kakkōt wōt ilo men kein ekajet ko An renaaj m̧ōkaj aer itok ioomi.",
                "15": "O bwe E en kar kwaļo̧k n̄an kom̧ bwe Emaron̄ deil kom̧, im kōn juon kalimjek in mejān Emaron̄ m̧an kom̧ n̄an bwidej!",
                "16": "O bwe E en kar juļo̧k jān kom̧ nana im jōjō in. Im, O bwe kom̧in kar ron̄jake naan in jiron̄ ko An, im jab kōtļo̧k bwe juwa in an būruōmi en ko̧kkure jetōb ko ami!",
                "17": "Kom̧in ļōmņak kōn ro jeiūm̧i im jātimi āinwōt kom̧ make, im jeļā kōn aolep im wūjlepeļo̧k aolep ami jeraam̧m̧an, bwe ren maron̄ m̧weie āinwōt kom̧.",
                "18": "A m̧okta jān kom̧ij pukot jeraam̧m̧an ko, kom̧in pukot aelōn̄ in Anij.",
                "19": "Im ālikin ami kar bōk kōjatdikdik ilo Kraist kom̧ naaj bōk jeraam̧m̧an ko, im kom̧ naaj pukoti; im kom̧ naaj pukoti n̄an tokjān eo n̄an kōm̧m̧an em̧m̧an—n̄an ņa ballin ro rekeelwaan, im n̄an naajdik ro rekwōle, im n̄an kaanemkwōj rilokjak, im jerbale jipan̄ n̄an rinan̄inmej im riban.",
                "20": "Im kiiō, ro jeiū im jatū, iaar kōnono n̄an kom̧ kōn juwa; im ro iaami raar kōmetak ro riturumi, im matōrtōr e kōnke kom̧ ar utiej ilo būruōmi, kōn men ko Anij Eaar liwōj n̄an kom̧, ta kom̧ij ba kōn e?",
                "21": "Kom̧ij kōtmāne ke men kein rekajjōjō n̄an e eo eaar kōm̧anm̧an aolep kanniōk? Im kajjojo armej ej aorōk ilo im̧aan mejān āinwōt bar juon. Im aolep kanniōk ej jān būn̄aln̄al; im ejja kōn jem̧ļo̧k in Eaar kōm̧anm̧an er, bwe ren aikuj kōjparok kien ko An im lan̄lōn̄ ilo E indeeo.",
                "22": "Im kiiō ij kōm̧m̧ane jem̧ļo̧k in ekkōnono n̄an kom̧ kōn juwa in. Im n̄e eaar jab bwe in aikuj kōnono n̄an kom̧ kōn juon mennin kinaakļo̧k enanaļo̧k, buruō en kar kanooj m̧ōņōņō kōn kom̧.",
                "23": "A naan an Anij e kaddoik eō kōn mennin kinaakļo̧k ko ami renanaļo̧k. Bwe lo, āindein Irooj ej ba: Armej rein rej jino kajoorļo̧k ilo nana; rej jab meļeļe kōn jeje ko rekwōjarjar, bwe rej pukot n̄an jab ņa ruweer kōn kōm̧m̧ani jerbal in ļōn̄ ko, kōn men ko kar jeje kōn Devid, im Solomon ļeo nejin.",
                "24": "Lo, Devid im Solomon em̧ool eaar lōn̄ kōrā pāleer im aer konkubain, men eo eaar kajjōjō im̧aō, Irooj ej ba.",
                "25": "Kōn menin, āindein Irooj ej ba, Iaar tōlļo̧k armej rein jān āneen Jerusalem, kōn kajoor in Peiū, bwe In maron̄ kajutak n̄an Eō juon ra eweeppān jān leen lo̧jeen Josep.",
                "26": "Kōn menin, n̄a Irooj Anij Ij jamin kōtļo̧k bwe armej rein renaaj kōm̧m̧an āinwōt er ro etto.",
                "27": "Kōn menin, ro jeiū im jatū, ron̄jake eō, im eo̧ron̄ naan eo an Irooj: Bwe enaaj ejjeļo̧k jabdewōt em̧m̧aan ilubwiljimi enaaj lōn̄ pāleen en lōn̄ļo̧k jān juon; im konkubain ro naaj ejjeļo̧k;",
                "28": "Bwe n̄a, Irooj Anij, ij m̧ōņōņō ilo m̧wil erreo an kōrā ro. Im riļōn̄ rej mennin jōjō im̧aō; āindein Irooj in Inelep eo ej ba.",
                "29": "Kōn menin, armej rein renaaj kōjparok kien ko Aō, Irooj in Inelep eo ej ba, ak lia naaj an āneo kōn er.",
                "30": "Bwe eļan̄n̄e Inaaj, Irooj in Inelep eo ej ba, kajutak juon ine n̄an Eō, Inaaj jiron̄ armej ro Aō; āindein renaaj eo̧ron̄ men kein.",
                "31": "Bwe lo, n̄a, Irooj, Iaar lo kabbūrom̧ōjm̧ōj eo, im kar ron̄ jan̄ in kōrā ro nejin armej ro Aō ilo āneen Jerusalem, aaet, ilo aolep āne ko āneen armej ro Aō, kōn jero̧wiwi im mennin jōjō ko an ļōm̧aro pāleer.",
                "32": "Im Ij jamin kōtļo̧k, Irooj in Inelep eo ej ba, bwe kūr ko an kōrā ro rekarbōb jān armej rein, ko Iaar tōlļo̧k jān āneen Jerusalem, naaj itok n̄an Eō ņae ļōm̧aro jān armej ro Aō, Irooj in Inelep eo ej ba.",
                "33": "Bwe rej jamin tōlļo̧k rikōm̧akoko kōrā ro jān armej ro Aō kōn jouj eo aer, bwe Inaaj loļo̧k er kōn juon kalia emetak, em̧ool n̄an ko̧kkure; bwe ren jab naaj kōm̧m̧an jerbal in ļōn̄ ko, ejja āinwōt er ro etto, Irooj in Inelep eo ej ba.",
                "34": "Im kiiō lo, ro jeiū im jatū, kom̧ jeļā bwe kien kein kar liļo̧k n̄an jemād, Liai; kōn menin, kom̧ ar jeļā kaki m̧okta; im kom̧ ar itok n̄an liaakeļo̧k eļap; bwe kom̧ ar kōm̧m̧ani men kein ko kom̧ ar jab aikuj n̄an kar kōm̧m̧an.",
                "35": "Lo, kom̧ ar kōm̧m̧an eļapļo̧k nana jān riLeman raņ, ro jeid im jatid. Kom̧ ar rupe bōro ub ko būruōn kōrā ro pālleemi, im jako jān kōjatdikdik an ajri ro nejimi, kōn waanjon̄ok nana ko ami im̧aer; im m̧ōtato ko an burueer rej wanlōn̄ļo̧k n̄an Anij ņae kom̧. Im kōnke kanooj jejjet eo an naan in Anij, eo ej wanlaļtak ņae kom̧, elōn̄ bōro ko raar mej; deili kōn kinej ko rem̧wilaļ."
            },
            "3": {
                "1": "A lo, n̄a, Jekab, ikōņaan kōnono n̄an kom̧ ro rej ettā burueer. Reilo̧k n̄an Anij kōn koļmānļo̧kijeņ eo edim, im jar n̄an e kōn eļap tōmak, im Enaaj kaenōm̧m̧an kom̧ ilo en̄taan ko am̧, im Enaaj akweļap kōn kōttōpar eo am̧, im jilkinlaļtak idenoņe n̄an ro rej pukot ko̧kkure eo am̧.",
                "2": "O aolep kom̧ ro rej erreo ilo bōro, kom̧in kotak bōrami im bōk naan in jouj an Anij, im kwōjkwōj ioon iakwe eo An; bwe kom̧ maron̄, eļan̄n̄e ļōmņak ko ami redim, indeeo.",
                "3": "A, wo, wo, n̄an kom̧ ro rejjab erreo ilo bōro, ro rej ettoon rainin im̧aan Anij, bwe ijello̧kun n̄e kom̧ij ukeļo̧k āniin ej lia kōn kom̧, im riLeman ro, ro rejjab ettoon āinwōt kom̧, mekarta relia kōn juon lia ekōmetak, renaaj kaen̄taan kom̧ em̧ool n̄an jako.",
                "4": "Im iien eo ejidimkij an itok, bwe ijello̧kun n̄e kom̧ij ukeļo̧k renaaj bōk āne in jolōt in ami, im Irooj Anij Enaaj tōlļo̧k ro rejim̧we jān ilubwiljimi.",
                "5": "Lo, riLeman ro jeiūm̧i im jatimi, ro kom̧ij dike er kōn aer ettoon im lia eo kar itok ioon kilier, rejim̧weļo̧k jān kom̧; bwe raar jab meļo̧kļo̧k kien an Irooj, eo kar leļo̧k n̄an jemād—bwe en wōr juon wōt pāleer, im konkubain ro rej aikuj jab wōr aer, im ej aikuj jab wōr jerbal in ļōn̄ ko kōm̧m̧ani ilubwiljier.",
                "6": "Im kiiō, kien in raar dāpij n̄an kōjparoke; kōn menin, kōn dāpij in, in n̄an kōjparok kien in, Irooj Anij E jamin ko̧kkure er, a Enaaj jouj n̄an er; im juon raan renaaj juon armej ejeraam̧m̧an.",
                "7": "Lo, ļōm̧aro pālele rej iakwe lim̧aro pāleer, im lim̧aro pāleer rej iakwe ļōm̧aro pāleer; im ļōm̧aro pāleer im lim̧aro pāleer rej iakwe ro nejier; im aer jab tōmak im aer dike n̄an kom̧ ej kōn nana eo an ro jemāer; kōn menin, ewi jon̄an ami em̧m̧anļo̧k jān er, ilo mejān eo Rikōm̧anm̧an Eļap?",
                "8": "O ro jeiū im jatū, ilōļn̄o̧n̄ bwe ijello̧kun n̄e kom̧ij ukeļo̧k jān jero̧wiwi ko ami bwe kilier naaj moujļo̧k jān kilimi, n̄e bōktok kom̧ ippāer im̧aan tūroon an Anij.",
                "9": "Kōn menin, juon kien ij lewōj n̄an kom̧, eo ej naan an Anij, bwe en jem̧ļo̧k ami kajjirere kake er kōn marok in kilier; im kom̧in jab kajjirere kake er kōn aer ettoon; a kom̧ naaj keememej ettoon eo ami make, im keememej bwe aer ettoon eaar itok kōnke ro jemāer.",
                "10": "Kōn menin, kom̧ naaj keememej ro nejimi, ekōjkan ami kar kabūrom̧ōj burueer kōn waanjon̄ok eo kom̧ ar likūt im̧aer; im barāinwōt, keememej bwe kom̧ maron̄, kōn ettoonon eo ami, bōktok ro nejimi n̄an jako, im jero̧wiwi ko aer rej ejoujik ioon bōrami ilo raan eo āliktata.",
                "11": "O ro jeiū im jatū, eo̧ron̄ naan ko aō; karuj en̄jake ko ilo jetōb ko ami; idik kom̧ make bwe kom̧in maron̄ ruj jān kiki in mej, im kōtļo̧k kom̧ jān metak ko an hell bwe kom̧in maron̄ jab enjeļ ro an devil, n̄an joļo̧k ilo reba in dān im brimstone eo ej mej eo kein karuo.",
                "12": "Im kiiō, n̄a, Jekab, iaar kōnono elōn̄ļo̧k men ko n̄an armej in Nipai, kakkōl er ņae ļōn̄ im ejej, im jabdewōt jero̧wiwi otemjej, jiron̄ er jem̧ļo̧k ko renana jān i.",
                "13": "Im juon m̧ōttan jibukwi in bwebwenato ko kōn armej rein, eo kiiō ej jino kanooj ļap, jab maron̄ kar jeje ioon pileij kein; a elōn̄ bwebwenato ko kar jeje ioon pileij ko reļļap, im tariņae ko aer, im akwāālel ko aer, im iien irooj ro an kiin̄ ro aer.",
                "14": "Pileij kein ņa etaer pileij ko an Jekab, im raar kōm̧m̧an jān pein Nipai, im ij kōm̧m̧an jem̧ļo̧k in kōnono naan kein."
            },
            "4": {
                "1": "Kiiō lo, ālikin men kein, n̄a, Jekab, ke eaar dedeļo̧k aō jipan̄ eļap armej ro aō ilo naan, (im ij jab maron̄ jeje ak jidik in naan ko aō, kōn pen eo n̄an m̧wijiti naan ko am ioon pileij ko) im kōm jeļā bwe men ko kōmij jeje ioon pileij kein rej aikuj pād;",
                "2": "A jabdewōt men ko kōmij jeje ioon jabdewōt eļan̄n̄e e jab ioon pileij kein rej aikuj naaj jorrāān im jako; a kōm maron̄ jeje jet naan ioon pileij ko, ko kōm naaj liļo̧k n̄an ro nejim, im barāinwōt ro jatūm̧ im jeiūm̧ rejitōnbōro, jidik tiikri in jeļā kōn kōm, ak kōn ro jemāer—",
                "3": "Kiiō ilo men in kōmij m̧ōņōņō; im kōmij niknik jerbal n̄an m̧wijiti naan kein ioon pileij ko, kōjatdikdik bwe ro jeiūm̧ im jatūm̧ rejitōnbōro im ro nejim renaaj būki kōn būruōn kam̧m̧oolol, im reilo̧k n̄ani bwe ren maron̄ katak kōn lan̄lōn̄ im jab kōn būrom̧ōj, im jab kōn kōrraat, kōn ro jemāer im jineer m̧oktata.",
                "4": "Bwe, bwe kōn ļōmņak in kōm ar jeje men kein, bwe ren maron̄ jeļā bwe kōm kar jeļā kōn Kraist, im eaar wōr am kōjatdikdik kōn aiboojoj eo An elōn̄ bukwi iiō ko m̧okta jān itok eo An; im ejjab kōm wōt eaar wōr am kōjatdikdik kōn aiboojoj eo An, a barāinwōt aolep rikanaan ro rekwōjarjar ro kar m̧okta jān kōm.",
                "5": "Lo, raar tōmak ilo Kraist im kar kabun̄-jar n̄an Jemān ilo Etan, im barāinwōt kōmij kabun̄-jar n̄an Jemān ilo Etan. Im kōn ļōmņak in kōmij kōjparok kien Moses, ej jitōn̄ļo̧k jetōb ko am n̄an E, im kōn jibadek in E ej ekwōjarjar n̄an kōm n̄an weeppān, em̧ool āinwōt Eaar kōllaajrak n̄an Ebream ilo āne jem̧aden en pokake naan in jiron̄ ko an Anij im katok kōn nejin m̧aan Aisak, eo kakōļļeen Anij im eo Nejin Eaar Keotake.",
                "6": "Kōn menin, kōmij lin̄ōri rikanaan ro, im ewōr ippān elōn̄ revelesōn ko im jitōbōn kanaan; im kōn aolep kam̧ool kein repād ippām kōmij bōk juon kōjatdikdik, im am tōmak jab maron̄ idiki, jon̄an em̧ool kōm maron̄ jiron̄ ilo Etan Jisōs im wōjke ko rej pokake, ak toļ ko, ak ņo ko ilo̧jet.",
                "7": "Mekarta, Irooj Anij Eaar kwaļo̧k n̄an kōm am m̧ōjņo̧ bwe kōmin maron̄ jeļā bwe ej kōn An jouj, im An kōttāik E eļap n̄an ro nejin armej, bwe ewōr am kajoor n̄an kōm̧m̧ani men kein.",
                "8": "Lo, reļļap im kabwilōn̄lōn̄ jerbal ko an Irooj. Ewi jon̄an an pen turin m̧wilaļ in men ko rettino An; im armej rej jab maron̄ jeļā aolep iaļ ko An. Im ejjeļo̧k juon ejeļā kōn iaļ ko An n̄e jab kwaļo̧ke n̄an e; kōn menin, jeiū im jatū, eļļo̧k jab jān revelesōn ko an Anij.",
                "9": "Bwe lo, jān kajoor in An innaan armej eaar itok imejān laļ, laļ eo eaar ejaak jān kajoor in An innaan. Kōn menin, eļan̄n̄e Anij ej kōnono im laļ eaar āinwōt, im kōnono im armej eaar ejaak, O innām, etke jab maron̄ jiron̄ laļ, ak eļtan Pein ioon mejān, ekkar n̄an ankilaan im An kōņaan?",
                "10": "Kōn menin, ro jeiū im jatū, pukot jaab n̄an kapilōk Irooj, ak n̄an bōk kapilōk jān Pein. Bwe lo, kom̧ make jeļā bwe E ej kapilōk ilo mālōtlōt, im ilo jim̧we, im ilo eļap tūriam̧okake, ioon aolep jerbal ko An.",
                "11": "Kōn menin, ro jeiū im jatū rejitōnbōro, kom̧in kōllaajrak kom̧ n̄an e kōn pinmuur eo an Kraist, eo Nejin Eaar Keotake, im kom̧in maron̄ bōk juon jerkakpeje, ekkar n̄an kajoor in jerkakpeje eo ej ilo Kraist, im jakem̧aanļo̧k kom̧ āinwōt leen ko m̧oktata an Kraist n̄an Anij, kōn ami tōmak, im ālikin bōk juon kōjatdikdik in aiboojoj em̧m̧an ilo E m̧okta jān An kwaļo̧ke ilo kanniōk.",
                "12": "Im kiiō, ro rejitōnbōro, jab bwilōn̄ bwe ij jiron̄ kom̧ men kein; bwe etke jab kōnono kōn pinmuur eo an Kraist, im jibadek juon jeļā eo eweeppān kōn E, āinwōt n̄an jibadek juon jeļā kōn juon jerkakpeje im laļ eo ej itok?",
                "13": "Lo, ro jeiū im jatū, e eo ej kanaan, e en kanaan n̄an meļeļe an armej raņ; bwe Jetōb ej kōnono m̧ool eo im jab riab. Kōn menin, e ej kōnono kōn men ko āinwōt aer lukkuun waļo̧k, im kōn men ko āinwōt aer naaj waļo̧k; kōn menin, men kein rej kwaļo̧k naan kōn ilo alikkar, n̄an lo̧mo̧o̧ren armej. A lo, jej jab ro rikam̧ool make ilo men kein; bwe Anij eaar barāinwōt kōnono kaki n̄an rikanaan ro etto.",
                "14": "A lo, riJu ro raar juon armej kijn̄en̄e kōnwaer; im raar dike naan ko realikkar, im kar m̧an rikanaan ro, im kappukot men ko raar jab maron̄ meļeļe. Kōn menin, kōn pilo eo aer, pilo eo eaar itok jān reilo̧k jān kakōļļe eo, rej aikuj wōtlo̧k; bwe Anij Eaar bōkļo̧k alikkar eo An jān er, im bōkļo̧k n̄an er elōn̄ men ko rejjab maron̄ meļeļe, kōnke raar kōņaan e. Im kōnke raar kōņaan e Anij Eaar kōm̧m̧ane, bwe ren maron̄ tipn̄ōl.",
                "15": "Im kiiō n̄a, Jekab, ij bōk tōl jān jetōb n̄an kanaan; bwe ij lo jān jerbal ko an jetōb eo ej ilo n̄a, bwe jān tipn̄ōl an riJu ro reban bōk dekā eo ioon remaron̄ ekkal im wōr aer foundasōn e pen.",
                "16": "A lo, ekkar n̄an jeje ko rekwōjarjar, dekā in Enaaj erom kanooj ļap, im eo āliktata im foundasōn eo e m̧ool, eo ioon riJu remaron̄ ekkal.",
                "17": "Im kiiō, aō jitōnbōro, ekōjkan an maron̄ bwe rein, ālikin kar jab bōk foundasōn em̧ool, aer maron̄ bar ekkal ioon e, bwe en maron̄ erom aer dekā in jabōn em̧?",
                "18": "Lo, ro jeiū im jatū rejitōnbōro, inaaj erļo̧ke mennin ittino in n̄an kom̧; eļan̄n̄e ij jab, jān jabdewōt wāween, en wūdiddid jān aō pen ilo jetōb, im tipn̄ōl kōn kanooj inepata kōn kom̧."
            },
            "5": {
                "1": "Lo, ro jeiū im jatū, kom̧ij jab keememej ke kom̧ ar kōnono naan ko an rikanaan Zinōs, ko eaar kōnono n̄an m̧weo im̧ōn Israel, im ba:",
                "2": "Eo̧ron̄, O kwe m̧weo im̧ōn Israel, im ron̄jaki naan ko aō, juon rikanaan an Irooj.",
                "3": "Bwe lo, āindein Irooj ej ba, Inaaj keidi eok, O m̧weo im̧ōn Israel, āinwōt wōjke olive eo eawiie, eo juon armej eaar bōke im ņa kōņ in ilo jikin kallib eo an; im eaar eddek, im rūttoļo̧k, im jino m̧adeon̄eon̄.",
                "4": "Im ālikin men kein, karo eo an jikin kallib eo eaar ilo̧k, im eaar lo bwe wōjke olive eo an eaar jino m̧adeon̄eon̄; im eaar ba: Inaaj je e, im jukuri ilo peļaakin, im ņa kōņ in, bwe bōlen emaron̄ juļ im kwaļo̧k ra ko reddik im reub, im e jab mej.",
                "5": "Im ālikin men kein, eaar jepi, im jukuri ilo peļaakin, im ņa kōn in ekkar n̄an an innaan.",
                "6": "Im ālikin men kein, ke elōn̄ raan ko remootļo̧k, eaar jino juļ im kwaļo̧k jet ra ko reddik im reub; a lo, juubub in eaar jino mej.",
                "7": "Im ālikin men kein, karo eo an jikin kallib eo eaar lo e, im eaar ba n̄an eo rikarejeran: E kabbūrom̧ōj eō bwe in jab jokwōd jāni; kōn menin, ilo̧k im jepi ra ko jān wōjke olive eo eawiia, im būkitok n̄an Ippa; im jenaaj jepiļo̧k m̧wian̄ōn ko rej jino m̧adeon̄eon̄, im jenaaj juļo̧ki ilo kijeek bwe ren maron̄ bwil.",
                "8": "Im lo, Irooj in jikin kallib eo ej ba, Ij bōkļo̧k elōn̄ iaan ra kein reddik im reub, im Inaaj grafti jabdewōt jikin Ikōņaan; im ej jab aorōk eļan̄n̄e okran wōjke in renaaj mej, Imaron̄ kōjparok leen ko ie n̄an Eō; kōn menin, Inaaj bōk ra kein reddik im reub, im Inaaj grafti jabdewōt jikin Ikōņaan.",
                "9": "Kwōn bōk ra ko raan wōjke olive eo eawiia, im grafti tok ie, ilo ijo jikier; im kein ko Iaar m̧wijiti Inaaj juļo̧k ilo kijeek eo im tile er, bwe ren maron̄ jab kameno̧kno̧k bwidej in jikin kallib eo Aō.",
                "10": "Im ālikin men kein, eo rikarejeran Irooj in jikin kallib eo eaar kōm̧m̧an ekkar n̄an naan an Irooj in jikin kallib eo, im eaar grafti tok ra ko raan wōjke olive eo eawiia.",
                "11": "Im Irooj in jikin kallib eo Eaar kōm̧m̧an bwe en aikuj jukuri peļaakin, im jepi, im ņa kōņ in, im ba n̄an eo rikarejeran: e kabbūrom̧ōj Eō bwe jokwōd jān wōjke in; kōn menin, bwe in maron̄ kōjparok okar ko ie bwe ren jab mej, bwe In maron̄ kōjparoki n̄an Eō, Iaar kōm̧m̧ane men in.",
                "12": "Kōn menin, kwōn etal ilo iaļ eo am̧; lale wōjke eo, im ņa kōn in, ekkar n̄an Aō innaan.",
                "13": "Im rein Inaaj likūt er ijo ajjimakeke tata in jikin kallib eo Aō, jabdewōt jikin Ikōņaan, ej jab mennin aorōk n̄an eok; im Ij kōm̧m̧ane bwe In maron̄ kōjparok n̄an Eō ra ko make raan wōjke eo; im barāinwōt, bwe In maron̄ m̧adm̧ōdi im ko̧kņi le ko leen ālikin iien eo aer, n̄an Eō; bwe e kabūrom̧ōj Eō bwe in jokwōd jān wōjke in im le ko leen.",
                "14": "Im ālikin men kein, Irooj in jikin kallib eo Eaar etal ilo iaļ eo An, im ņooje ra ko raan wōjke olive eo eawiie ijoko rōajjimakeke tata in jikin kallib eo, jet ilo juon im jet ilo bar juon, ekkar n̄an ankilaan im an kōņaan.",
                "15": "Im ālikin men kein, eaar eļļā juon iien eaetok, im Irooj in jikin kallib eo Eaar ba n̄an eo rikarejeran: Itok, Jen wanlaļļo̧k ilo jikin kallib eo, bwe jān maron̄ jerbal ilo jikin kallib eo.",
                "16": "Im ālikin men kein, Irooj in jikin kallib eo, im barāinwōt eo rikarejeran, raar wanlaļļo̧k ilo jikin kallib eo n̄an jerbal. Im ālikin men kein, eo rikarejeran eaar ba n̄an karo eo an: Lo, reitok ije, lo wōjke eo.",
                "17": "Im ālikin men kein, Irooj in jikin kallib eo eaar reilo̧k im lo wōjke eo im ra ko raan wōjke olive eo raar graft ļo̧k ie; im eaar kanooj eddek im jino kouwa kōn leen. Im Eaar lo bwe eaar em̧m̧an; im le ko leen ie raar āinwōt lukkuun leen.",
                "18": "Im Eaar jiron̄ļo̧k eo rikarejeran: Lo, ra ko raan wōjke eo eawiia raar bōk aer tutu jān m̧ōļawi eo ilo okar an, bwe okran raar bōktok eļap kajoor; im kōn kajoor eļap in okran ra ko reawiia raar kwaļo̧k leen ko reawiie. Kiiō, eļan̄n̄e jān kar jab grafti ra kein, wōjke in enaaj kar mej. Im kiiō, lo, Inaaj m̧adm̧ōde eļap leen, ko wōjke eo eaar kwaļo̧ki; im le ko leen Inaaj m̧adm̧ōdi im ko̧kņi ālikin iien eo aer, n̄an wōt n̄a make.",
                "19": "Im ālikin men kein, Irooj in jikin kallib eo Eaar ba n̄an eo rikarejeran: Itok, jen ilo̧k n̄an ijo e ajjimakeke tata ilo jikin kallib eo, im lale eļan̄n̄e lukkuun ra ko raan wōjke eo raar jab kalle eļap leen barāinwōt, bwe In maron̄ m̧adm̧ōdi im kokņi leen ko ālikin iien eo aer, n̄an wōt n̄a make.",
                "20": "Im ālikin men kein, raar ilo̧k n̄an ijo karo eo eaar ņooj lukkuun ra ko raan wōjke eo, im Eaar jiron̄ eo rikarejeran: Lale kein; im eaar lo eo m̧okta eaar kwaļo̧k eļap leen; im eaar lo barāinwōt bwe eaar em̧m̧an. Im eaar ba n̄an eo rikarejeran: Kwōn bōk le ko leen, im m̧adm̧ōdi im kokņi ālikin iien eo aer, bwe Imaron̄ kōjparok e n̄an wōt n̄a make; bwe lo, eba, iien in eaetok Iaar naajdik e, im eaar kwaļo̧k eļap leen.",
                "21": "Im ālikin men kein, eo rikarejeran eaar ba n̄an karo eo an: Etke kwaar itok ijin n̄an katōk wōjke in, ak ra in raan wōjke in? Bwe lo, ijin ijo enana tata ilo bwidej in jikin kallib in Am̧.",
                "22": "Im Irooj in jikin kallib eo eaar ba n̄an e: Jab katakin Eō; Iaar jeļā bwe eaar juon bwidej enana; kōn menin, Ij ba n̄an eok, Iaar naajdik e iien in eaetok, im kwōj lo bwe eaar kwaļo̧k eļap leen.",
                "23": "Im ālikin men kein, Irooj in jikin kallib eo eaar ba n̄an eo rikarejeran: Reitok ije; lo Iaar kalbwin bar juon raan wōjke eo barāinwōt; im kwo jeļā bwe bwidej in enanaļo̧k jān eo m̧okta. Iaar naajdik e iien in eaetok, im eaar kwaļo̧k eļap leen; kōn menin, ainitok, im m̧adm̧ōde im ko̧koņe ālikin iien eo an, bwe In maron̄ kōjparok e n̄an wōt n̄a make.",
                "24": "Im ālikin men kein, Irooj in jikin kallib eo Eaar bar ba n̄an eo rikarejeran: Reitok ije, im lale bar juon ra barāinwōt, eo Iaar kalbwini; lale bwe Iaar naajdiki barāinwōt, im eaar kwaļo̧k eļap leen.",
                "25": "Im Eaar ba n̄an eo rikarejeran: Reitok ije im lale eo āliktata. Lo, in Iaar kalbwini ilo juon jikin em̧m̧an ilo bwidej; im Iaar naajdiki e iien eo eaetok, im juon wōt m̧ōttan wōjke eo eaar kwaļo̧k leen eawiie, im m̧ōttan eo juon eaar kwaļo̧k leen eawiia; lo, Iaar naajdik wōjke in ejja āinwōt ko jet.",
                "26": "Im ālikin men kein, Irooj in jikin kallib eo Eaar ba n̄an eo rikarejeran: m̧wijitiļo̧k ra ko rejjab kwaļo̧k leen em̧m̧an, im juļo̧k ilo kijeek eo.",
                "27": "A lo, eo rikarejeran eaar ba n̄an E: Jen jepi, im jukuri peļaakin, im ņa kōņ ipeļaakin, im naajdiki, bwe bōlen emaron̄ kwaļo̧k leen em̧m̧an n̄an Eok, bwe kwōn maron̄ m̧adm̧ōde im ko̧koņe ālikin iien eo an.",
                "28": "Im ālikin men kein, Irooj in jikin kallib eo im eo rikarejeran Irooj in jikin kallib eo raar ņa kōņ in aolep leen jikin kallib eo.",
                "29": "Im ālikin men kein, eaar aetok iien eaar eļļā, im Irooj in jikin kallib eo eaar ba n̄an eo rikarejeran: Itok, jen wanlaļļo̧k n̄an jikin kallib eo, bwe jān maron̄ bar jerbal ilo jikin kallib eo. Bwe lo, iien eo ej epaaktok, im jem̧ļo̧kin ej itok; kōn menin, Imaron̄ m̧adm̧ōde im ko̧koņe leen ālikin iien eo an, n̄an wōt n̄a make.",
                "30": "Im ālikin men kein, Irooj in jikin kallib eo im eo rikarejeran raar wanlaļļo̧k ilo jikin kallib eo; im raar itok n̄an juon wōjke eo lukkuun ra ko raan raar bwilo̧k, im ra ko rawiia raar grafti tok ie; im lo aolep leen otemjej raar kaliboboik wōjke eo.",
                "31": "Im ālikin men kein, Irooj in jikin kallib eo Eaar edjon̄e leen eo, jabdewōt ekkar n̄an jon̄an aer lōn̄. Im Irooj in jikin kallib eo Eba: Lo, iien in eaetok ad naajdik wōjke in, im Iaar m̧adm̧ōde im ko̧koņe n̄an Eō ālikin iien eo an eļap leen.",
                "32": "A lo, iien in eaar kwaļo̧k eļap leen, im ejjeļo̧k iaer eo im em̧m̧an. Im lo, elōn̄ aolep jabdewōt leen ko renana; im e ejjeļo̧k tokjān n̄an n̄a, mekarta aolep ad jerbal; im kiiō e kabūrom̧ōj eō bwe Ij aikuj in jokwōd jān wōjke in.",
                "33": "Im Irooj in jikin kallib eo Eaar ba n̄an eo rikarejeran: Ta jenaaj kōm̧m̧an n̄an wōjke eo, bwe In maron̄ bar kōjparok leen ko rem̧m̧an ie n̄an wōt n̄a make?",
                "34": "Im eo rikarejeran eaar ba n̄an karo eo an: Lo, kōnke kwaar grafti tok ra ko raan wōjke olive eo eawiia raar naajdik okar ko, bwe ren mour im ren jab mej; kōn menin Kwōj lo bwe rej em̧m̧an wōt.",
                "35": "Im ālikin men kein, Irooj in jikin kallib eo Eaar ba n̄an eo rikarejeran: Wōjke in ejjeļo̧k tokjān n̄an n̄a, im okar ko ie ejjeļo̧k tokjāer n̄an n̄a to in wōt an kwaļo̧k leen ko renana.",
                "36": "Mekarta, Ijeļā okar ko ie rem̧m̧an, im n̄an un eo Aō make Iaar kōjparoki; im kōn kajoor eo aer eļap raar kalle m̧okta jān men in, jān ra ko rawiia, leen em̧m̧an.",
                "37": "A lo, ra ko rawiia raar eddek im raar pinej okar ko; im kōnke ra ko rawiia raar pinej okar ko eaar kalle leen ko renana; im kōnke eaar kalle leen ko renana kwōj lo bwe e ej jino mej; im ejjab to enaaj kalo, bwe en maron̄ jako ilo kijeek eo, ijello̧kun wōt n̄e jej kōm̧m̧an jabdewōt n̄an kōjparok e.",
                "38": "Im ālikin men kein, Irooj in jikin kallib eo Eaar ba n̄an eo rikarejeran: Jān wanlaļļo̧k n̄an ijo eajjimakeke tata ilo jikin kallib eo, im lale eļan̄n̄e lukkuun ra ko raar kalle leen ko renana.",
                "39": "Im ālikin men kein, raar wanlaļļo̧k n̄an ijo ettātata ilo jikin kallib eo. Im ālikin men kein, raar lo bwe leen lukkuun ra ko raar jorrāān barāinwōt; aaet, eo m̧okta im eo kein karuo im barāinwōt eo āliktata; im raar aolep jorrāān.",
                "40": "Im leen ko rawiia in eo āliktata eaar anjo̧ ioon m̧wian̄ōn in wōjke eo im eaar kalle leen ko rem̧m̧an, em̧ool ra eo eaar m̧adeon̄eon̄ļo̧k im mej.",
                "41": "Im ālikin men kein, Irooj in jikin kallib eo Eaar jan̄, im Eaar ba n̄an eo rikarejeran: Ta em̧m̧anļo̧k imaron̄ kar kōm̧m̧an n̄an jikin kallib in Aō?",
                "42": "Lo, Iaar jeļā bwe aolep leen jikin kallib eo, ijello̧kun wōt kar kein, raar jorrāān. Im kiiō kein ro raar kwaļo̧k leen ko rem̧m̧an raar barāinwōt jorrāān; im kiiō aolep wōjke ko ilo jikin kallib eo Aō rem̧m̧an n̄an ejjeļo̧k tokjān ijello̧kun wōt n̄an jeke im joļo̧k ilo kijeek eo.",
                "43": "Im lale in āliktata, eo raan raar m̧adeon̄eon̄ļo̧k, Iaar kalbwini ilo bwidej em̧m̧an; aaet, em̧ool ijo em̧m̧an n̄an Eō ioon aolep bar m̧ōttan ko ilo bwidej in jikin kallib in Aō.",
                "44": "Im kwōj lo bwe Iaar barāinwōt jeki wōjke ko raar pinej ijin ilo bwidej in, bwe In maron̄ kalbwini wōjke in ijo raar pād ie.",
                "45": "Im kwōj lo bwe juon m̧ōttan ej kalle leen ko rem̧m̧an, im juon m̧ōttan ej kalle leen ko rawiia; im kōnke Iaar jepiļo̧k ra ko im joļo̧ki ilo kijeek eo, lo raar pinej ra eo em̧m̧an bwe en m̧adeon̄eon̄ļo̧k.",
                "46": "Im kiiō, lo, mekarta aolep kōjparok ko kōjro ar kōm̧m̧an n̄an jikin kallib in Aō, wōjke ko ie raar jorrāān, bwe ren kalle leen ko rejjab em̧m̧an; im kein Iaar kōtmāne n̄an kōjparoki, n̄an m̧adm̧ōdi im ko̧koņi n̄an ālikin iien eo aer, n̄an wōt n̄a make. A, lo, raar bar erom āinwōt wōjke olive awiia eo, im ejjeļo̧k tokjāer ak n̄an jeki im juļo̧k ilo kijeek eo; im e kabbūrom̧ōj Eō bwe In jokwōd jān i.",
                "47": "A ta eļapļo̧k imaron̄ kar kōm̧m̧ane ilo jikin kallib eo Aō? Iaar jowan kōn Peiū ke, im jab naajdiki? Jaab, Iaar ņa kōņ in, im Iaar jukuri, im Iaar jepi, im Iaar kōņe; im Iaar erļo̧ke Pein enan̄in aolepān raan eo, im jem̧ļo̧k eo ej epaaktok. Im e kabūrom̧ōj Eō bwe Ij aikuj jeki aolep wōjke ko ilo jikin kallib eo Aō, im juļo̧k ilo kijeek eo bwe ren bwil. Wōn eo eaar kattoone jikin kallib eo Aō?",
                "48": "Im ālikin men kein, rikarejeran eaar ba n̄an karo eo an: Ej jab kōn utiej en jikin kallib eo Am̧—ra ko rem̧m̧an ie raar jab eddo n̄an okar ko rem̧m̧an ke? Im kōnke ra ko raar eddo n̄an okar ko ie, lo raar eddek m̧ōkajļo̧k jān kajoor in okar ko, im kar bōk kajoor eo n̄an er make. Lo, ij ba, ej jab kōn menin ke wōjke ko ilo jikin kallib eo Am̧ raar nana?",
                "49": "Im ālikin men kein, Irooj in jikin kallib eo Eaar ba n̄an eo rikarejeran: Jen ro etal im juok wōjke ko ilo jikin kallib eo im juļo̧k ilo kijeek eo, bwe ren jab kameno̧kno̧k bwidej in jikin kallib eo Aō, bwe Iaar kōm̧m̧an men otemjej. Ta Imaron̄ kar kōm̧m̧ane eļapļo̧k n̄an jikin kallib eo Aō?",
                "50": "A, lo, eo rikarejeran eaar ba n̄an Irooj in jikin kallib eo: Kwōn oņaake bar aetokļo̧k jidik.",
                "51": "Im Irooj eo Eaar ba: Aaet, Inaaj oņaake bar aetokļo̧k jidik, bwe e kabūrom̧ōj Eō bwe In jokwōd jān wōjke kein in jikin kallib in Aō.",
                "52": "Kōn menin, jen bōk ra in kein ko Iaar kalbwini ilo ijo eajjimakeke tata in jikin kallib eo Aō, im jān grafti n̄an wōjke ko raar itok jān i; im jān jepi jān wōjke ko ra ko raaer leer remeo̧ tata, im grafti n̄an lukkuun ra ko raan wōjke eo n̄an pinej jikier.",
                "53": "Im men in Inaaj kōm̧m̧an bwe wōjke eo en jab mej, bwe, bōlen, Imaron̄ kōjparok e n̄an Eō okar ko ie n̄an tokjān ko Aō make.",
                "54": "Im, lo, okar ko okran lukkuun ra ko raan wōjke eo Iaar kalbwini jabdewōt ijoko Iaar kōņaan rej mour wōt; kōn menin, bwe In maron̄ kōjparoki barāinwōt n̄an tokjān ko Aō make, Inaaj būki ra ko raan wōjke in, im Inaaj grafti ļo̧k ilo er. Aaet, Inaaj grafti ļo̧k er ilo wōjke eo jineer, bwe In maron̄ barāinwōt kōjparok okar ko n̄an wōt n̄a make, bwe n̄e rej bwe aer kajoor bōlen remaron̄ kalle leen em̧m̧an n̄an Eō, im Imaron̄ naaj m̧ōņōņō ilo leen jikin kallib eo Aō.",
                "55": "Im ālikin men kein, raar bōk jān lukkuun wōjke eo im eaar erom awiia, im grafti ļo̧k n̄an lukkuun wōjke ko, ko raar barāinwōt erom awiia.",
                "56": "Im raar barāinwōt bōk jān lukkuun wōjke ko raar erom awiia, im grafti ļo̧k ilo wōjke eo jineer.",
                "57": "Im Irooj in jikin kallib eo Eaar ba n̄an eo rikarejeran: Kwōn jab jepi ra ko rawiia jān wōjke ko, ijello̧kun wōt ko im remeo̧ tata; im ilo er kwōnaaj grafti ekkar n̄an ta eo Iaar ba.",
                "58": "Im jenaaj bar ņa kōņin wōjke in jikin kallib eo, im renaaj jepi ra ko iraer; im jenaaj jepi jān wōjke ko ra ko rem̧ōņakņak, ko reaikuj mej, im joļo̧k er ilo kijeek eo.",
                "59": "Im men in Ij kōm̧m̧an bwe, bōlen, okar ko ie remaron̄ bōk kajoor kōn em̧m̧an eo aer; im kōnke oktak in ra ko, bwe em̧m̧an eo en maron̄ anjo̧ ioon nana.",
                "60": "Im kōnke Iaar kōjparoki lukkuun ra ko im okar an, im Iaar bar grafti ļo̧k lukkuun ra ko ilo wōjke eo jineer, im kar kōjparok okar ko in wōjke eo jineer, bwe, bōlen, wōjke ko ilo jikin kallib eo Aō en maron̄ bar kalle leen em̧m̧an; im bwe en maron̄ Aō lan̄lōn̄ ilo leen jikin kallib eo Aō, im, bōlen, bwe In maron̄ kanooj m̧ōņōņō bwe Iaar kōjparoki okar ko im ra ko raan leen eo m̧oktata—",
                "61": "Kōn menin, kwōn ilo̧k, im kūr ro rikarejera, bwe jen maron̄ niknik jerbal kōn ad kajoor ilo jikin kallib eo, bwe jān maron̄ kōpooj iaļ eo, bwe In maron̄ bar bōktok lukkuun leen eo, lukkuun leen eo em̧m̧an im eaorōkļo̧k jān aolep leen.",
                "62": "Kōn menin, jen ilo̧k im jerbal kōn ad kajoor iien in āliktata, bwe lo jem̧ļo̧k eo epaaktok, im en̄in ej iien eo āliktata Inaaj jepi jikin kallib eo Aō.",
                "63": "Grafti ra ko; jino jān ko āliktata bwe ren maron̄ m̧oktata, im ko m̧oktata ren āliktata, im jukuri peļaakin wōjke ko, jim̧or rūtto im dik, eo m̧oktata im eo āliktata; im eo āliktata im eo m̧oktata, bwe aolep ren maron̄ kōņe bar juon alen ilo iien in āliktata.",
                "64": "Kōn menin, jukuri peļaakier, im jepi, im ņa kōņier bar juon alen, n̄an iien in āliktata, bwe jem̧ļo̧kin ej epaaktok. Im eļan̄n̄e āindein bwe kein grafti āliktata renaaj eddek, im kalle lukkuun leen eo, innām kom̧ naaj kōpooj iaļ eo n̄an er, bwe ren maron̄ eddek.",
                "65": "Im ilo aer jino eddek kom̧ naaj rakijļo̧k ra ko raar kalle leen e meo̧, ekkar n̄an kajoor in em̧m̧an im dettan eo aer; im kom̧ naaj jab kaiur im rakijļo̧k ra nana ko, bwe okar ko aer renaaj ļap aer kajoor n̄an graft eo, im graft eo enaaj jako, im Inaaj jokwōd jān wōjke ko ilo jikin kallib eo Aō.",
                "66": "Bwe e kabūrom̧ōj Eō bwe In jokwōd jān wōjke ko ilo jikin kallib eo Aō; kōn menin kom̧ naaj rakijļo̧k ra ko renana ekkar n̄an jon̄an an eddek em̧m̧an, bwe okar im juubub ren maron̄ kajoorier wōt juon, m̧ae iien em̧m̧an eo ej anjo̧ jān nana eo, im eo enana ej jepjep im joļo̧k ilo kijeek, bwe ren jab kameno̧kno̧k bwidej in jikin kallib eo Aō; im āindein Inaaj bōkļo̧k nana eo jān jikin kallib eo Aō.",
                "67": "Im ra ko raan lukkuun wōjke eo Inaaj bar grafti ļo̧k ilo lukkuun wōjke eo;",
                "68": "Im ra ko raan lukkuun wōjke eo Inaaj grafti ļo̧k ilo lukkuun raan ko raan wōjke eo; im āindein Inaaj bar bōktok er ippān doon, bwe ren maron̄ kalle lukkuun leen eo, im renaaj juon wōt.",
                "69": "Im ko renana naaj joļo̧k er, aaet, em̧ool jān aolepān āneen jikin kallib eo Aō; bwe lo, iien in wōt Inaaj jepi jikin kallib eo Aō.",
                "70": "Im ālikin men kein, Irooj in jikin kallib eo Eaar jilkinļo̧k eo rikarejeran; im eo rikarejeran eaar ilo̧k im kōm̧m̧an āinwōt Irooj in jikin kallib eo Eaar jiron̄ e, im bōktok ro rikarejeran jet; im er raar iiet.",
                "71": "Im Irooj in jikin kallib eo Eaar ba n̄an er: Kom̧in ilo̧k, im jerbal ilo jikin kallib eo, kōn ami kajoor. Bwe lo, en̄in ej iien eo āliktata Inaaj naajdik jikin kallib eo Aō; bwe jem̧ļo̧k eo epaak, im jem̧ļo̧kin iien m̧adm̧ōd ej itok; im eļan̄n̄e kom̧ij jerbal kōn ami kajoor ippa kom̧ naaj m̧ōņōņō ilo leen eo Inaaj kōjparok n̄an Eō ālikin iien eo e m̧ōkaj an itok.",
                "72": "Im ālikin men kein, ro rikarejeran raar ilo̧k im jerbal kōn aolep kajoor ko aer; im Irooj in jikin kallib eo Eaar barāinwōt jerbal ippāer; im raar pokake kien ko an Irooj in jikin kallib eo ilo aolep men.",
                "73": "Im eaar bar jino wōr lukkuun leen ko ilo jikin kallib eo; im lukkuun ra ko raar jino eddek im kanooj awiia; im ra ko rawiia raar jino jepjep im kar juļo̧k; im raar kōm̧m̧an bwe okar im juubub ren jon̄aer wōt juon, ekkar n̄an kajoorier.",
                "74": "Im āindein raar jerbal, kōn aolep niknik, ekkar n̄an kien ko an Irooj in jikin kallib eo, em̧ool m̧ae iien nana eo kar joļo̧k jān jikin kallib eo, im Irooj Eaar kōjparok n̄an e wōjke ko raar bar kalle lukkuun leen eo; im raar erom āinwōt juon ānbwin; im leen ko raar āinwōt juon; im Irooj in jikin kallib eo Eaar kōjparok n̄an e lukkuun leen eo, eo eaar aorōktata n̄an jān jinoin.",
                "75": "Im ālikin men kein, ke Irooj in jikin kallib eo Eaar lo bwe leen eo An eaar em̧m̧an, im bwe jikin kallib eo An eaar jab bar ettoon, Eaar kūrtok ro rikarejeran, im ba n̄an er: Lo, n̄an iien in āliktata jaar ņa kōņin jikin kallib eo Aō; im kom̧ij lo bwe Iaar kōm̧m̧an ekkar n̄an ankilaō; im Iaar kōjparok lukkuun leen eo, bwe e ej em̧m̧an, em̧ool āinwōt ilo jinoin. Im jeraam̧m̧an n̄an kom̧; bwe kōnke kom̧ ar niknik ilo jerbal ippa ilo jikin kallib eo Aō, im kar kōjparok kien ko Aō, im kar bar bōktok n̄an Eō lukkuun leen eo, bwe kiiō jikin kallib eo Aō ej jab bar ettoon, im nana eo ie ejako, lo kom̧ naaj lan̄lōn̄ ippa kōnke leen jikin kallib eo Aō.",
                "76": "Bwe lo, n̄an juon iien eaetok Inaaj ko̧koņe leen jikin kallib eo Aō n̄an wōt n̄a make ālikin iien eo an, eo em̧ōkaj an itok; im n̄an iien eo āliktata Iaar naajdik jikin kallib eo Aō, im jepe; im kar jukur peļaakin, im ņa kōņin; kōn menin Inaaj kōjparok n̄an wōt n̄a make leen eo, ium̧win iien eaetok, ekkar n̄an men eo Iaar kōnono.",
                "77": "Im n̄e iien eo ej itok im leen enana enaaj bar itok ilo jikin kallib eo Aō, innām Inaaj kōm̧m̧an bwe eo em̧m̧an im eo enana ren aintok ippān doon; im eo em̧m̧an Inaaj kōjparok n̄an Eō, im eo enana Inaaj joļo̧k ilo ijo jikin make. Innām ej itok iien m̧adm̧ōd im jem̧ļo̧k eo; im jikin kallib eo Aō Inaaj kōm̧m̧an bwe en bwil kōn kijeek."
            },
            "6": {
                "1": "Im kiiō, lo, ro jeiū im jatū, āinwōt Iaar ba n̄an kom̧ bwe Inaaj kar kanaan, lo, en̄in ej aō kanaan—bwe men ko rikanaan in Zinōs eaar kōnono, kōn m̧weo im̧ōn Israel, eo im eaar keidi er n̄an juon wōjke olive eawiie, em̧ool rej aikuj kūrm̧ool.",
                "2": "Im ra eo Enaaj bar likūt Pein alen kein karuo n̄an lo̧mo̧o̧ren armej ro An, ej raan eo, aaet, em̧ool iien eo āliktata, bwe ro rikarejeran Irooj renaaj ilo̧k ilo kajoor eo An, n̄an naajdik im jepi jikin kallib eo An; im ālikin jem̧ļo̧k eo em̧ōkaj an itok.",
                "3": "Im ewi jon̄an an jeraam̧m̧an ro raar niknik jerbal ilo jikin kallib eo An; im ewi jon̄an an lia ro raar joļo̧k er ijoko jikier make! Im laļ Enaaj bwil kōn kijeek.",
                "4": "Im ekōjkan an Anij tūriam̧okake kōj, bwe E ej keememej m̧weo im̧ōn Israel, okar ko im ra ko jim̧or; im E ej erļo̧ke Pein n̄an er ium̧win aolepān raan eo; im er rej juon armej ekijn̄en̄e kōnwaer im rej akwāālel; a jon̄an wōt eo e jamin kapene burueer renaaj mour ilo Aelōn̄ in Anij.",
                "5": "Kōn menin, ro jeiū im jatū rejitōnbōro, Ij akweļap n̄an kom̧ ilo naan ko realikkar bwe kom̧in ukeļo̧k, im itok kōn lukkuun m̧ool in bōro, im eddāp n̄an Anij āinwōt E ej eddāp n̄an kom̧. Im ke pā in tūriam̧o eo Pein ej erļo̧kwaj n̄an kom̧ ilo meram in raan, jab kapene būruōmi.",
                "6": "Aaet, rainin, eļan̄n̄e kom̧ naaj ron̄jake ainikien, jab kapene būruōmi; bwe etke kom̧ naaj kōņaan mej?",
                "7": "Bwe lo, ālikin kar naajdik kom̧ jān naan eo em̧m̧an an Anij ium̧win aolepān raan eaetok, kom̧in ke kwaļo̧k leen enana, bwe kom̧in aikuj jokak im joļo̧k ilo kijeek?",
                "8": "Lo, kom̧in ke naaj jamin bōk naan kein? Kom̧in ke naaj jab bōk naan ko an rikanaan ro; im kom̧in ke naaj jab bōk aolep naan ko kar kōnono kaki kōn Kraist, ālikin elōn̄ ro kar kōnono kake E; im kariab naan em̧m̧an an Kraist, im kajoor in Anij, im mennin letok eo an Jetōb Kwōjarjar, im kajejtokjān Jetōb Kwōjarjar, im kajjirere kōn karōk eļap in lo̧mo̧o̧r, eo kar kōpooj n̄an kom̧?",
                "9": "Kom̧ij jab jeļā ke bwe n̄e kom̧ naaj kōm̧m̧ani men kein, bwe kajoor in lo̧mo̧o̧r eo im jerkakpeje, eo ej ilo Kraist, naaj bōk tok kom̧ n̄an jutak ilo jook im bōd im̧aan jikin ekajet an Anij?",
                "10": "Im ekkar n̄an kajoor in jim̧we, bwe jim̧we jamin bōbrae, kom̧ naaj ilo̧k ilo ļwe in kijeek im brimstone, eo urur ko an rej jamin kun, im eo baat eo an ej wanlōn̄ļo̧k indeeo im indeeo, eo ļwe in kijeek im brimstone ej en̄taan ejjeļo̧k jem̧ļo̧kin.",
                "11": "O innām, ro jeiū im jatū rejitōnbōro, kom̧in ukeļo̧k, im deļo̧n̄ ilo kōjām erānin̄, im wōnm̧aanļo̧k ilo iaļ eo eaidik, m̧ae iien kom̧ naaj bōk mour indeeo.",
                "12": "O kom̧in mālōtlōt; ta Imaron̄ ba eļapļo̧k?",
                "13": "Āliktata, Ij bar iakiakwe kom̧, m̧ae iien Inaaj ioon kom̧ im̧aan ilo m̧ōņōņō im̧aan jikin ekajet an Anij, eo ej jikin ekajet im̧ōk rinana kōn lōļn̄o̧n̄ im mijak ekanooj nana. Amen."
            },
            "7": {
                "1": "Im kiiō ālikin men kein, ke jet iiō raar eļļā, eaar wōr juon em̧m̧aan ilubwiljin armej in Nipai ro, eo etan eaar Serem.",
                "2": "Im ālikin men kein, eaar jino kwaļo̧k naan ilubwiljin armej ro, im kwaļo̧k n̄an er bwe ej jab aikuj wōr Kraist. Im eaar kwaļo̧k elōn̄ men ko kar kāitok-limo in armej ro; im men in eaar kōm̧m̧an bwe en maron̄ anjo̧ ioon katak an Kraist.",
                "3": "Im eaar niknik jerbal bwe en maron̄ tōlļo̧k būruōn armej ro, jon̄an eaar tōlļo̧k elōn̄ bōro ko; im e ilo an jeļā ke n̄a, Jekab, eaar wōr aō tōmak ilo Kraist eo Enaaj itok, eaar pukot elōn̄ iien ko bwe en maron̄ itok n̄an ippa.",
                "4": "Im eaar rijeļāļo̧kjeņ, bwe eaar wōr an kanooj jeļā kajin eo an armej ro; kōn menin, emaron̄ kōjerbal eļap naan in etao, im eļap kajoor in kōnono, ekkar n̄an kajoor eo an devil.",
                "5": "Im eaar kōjatdikdik n̄an kōm̧akūt eō jān tōmak eo, mekarta elōn̄ revelesōn ko im elōn̄ men ko iaar loi kōn men kein; bwe em̧ool iaar lo enjeļ raņ, im raar jipan̄ eō. Im barāinwōt, iaar ron̄ ainikien Irooj ej kōnono n̄an eō ilo lukkuun naan, jān iien n̄an iien; kōn menin, iaar jab maron̄ em̧m̧akūt.",
                "6": "Im ālikin men kein, eaar itok n̄an eō, im en̄in ekōjkan an kar kōnono n̄an eō, im ba: Jeiū im jatū Jekab, iaar kappukot elōn̄ iien bwe in maron̄ kōnono n̄an eok; bwe iaar ron̄ im barāinwōt jeļā bwe eļap am̧ ito-itak, im kwaļo̧k men eo jej ņa etan gospel, ak katak ko an Kraist.",
                "7": "Im kwaar tōlļo̧k eļap iaan armej rein bwe ren kaankeke iaļ eo ejim̧we an Anij, im jab kōjparok kien Moses eo ej iaļ ejim̧we; im ukōt kien Moses n̄an kabun̄-jar n̄an juon eo kwōj ba enaaj itok elōn̄ bukwi iiō jān kiiō. Im kiiō lo, n̄a, Serem, im kwaļo̧k n̄an kwe bwe men in ej blaspim; bwe ejjeļo̧k armej e jeļā men rot kein; bwe e jab maron̄ ba kōn men ko rej itok. Im ilo wāween in Serem eaar akwāāl ippa.",
                "8": "A lo, Irooj Anij Eaar lutōkleplep Jetōb eo An ilo aō, jon̄an iaar kajook e ilo aolep naan ko an.",
                "9": "Im iba n̄an e: Kwōj kariab ke Kraist eo enaaj itok? Im eba: Eļan̄n̄e ej aikuj wōr juon Kraist, ijjamin kariab e; a ijeļā bwe ejjeļo̧k Kraist, im ekar ejjeļo̧k wōt, ak ejamin naaj wōr.",
                "10": "Im iba n̄an e: Kwōj tōmak ke ilo jeje ko rekwōjarjar? Im eba, Aaet.",
                "11": "Im iba n̄an e: Innām kwōj jab meļeļe jeje ko; bwe em̧ool rej kam̧ool kōn Kraist. Lo, ij ba n̄an eok bwe ejjeļo̧k juon iaan rikanaan ro eaar jeje, ak kanaan, ijello̧kun wōt n̄e raar kōnono kōn Kraist in.",
                "12": "Im ejjab aolepān in—kar kwaļo̧k n̄an eō, bwe iaar ron̄jake im loe; im e barāinwōt kar kwaļo̧k n̄an eō jān kajoor in Jetōb Kwōjarjar; kōn menin, ijeļā eļan̄n̄e eaar ejjeļo̧k pinmuur innām aolep armej ren kar jako.",
                "13": "Im ālikin men kein, eaar ba n̄an eō: Kwaļo̧k n̄an eō juon kakōļļe jān kajoor in an Jetōb Kwōjarjar in, eo kōn e eļap am jeļā.",
                "14": "Im iaar ba n̄an e: Ta n̄a bwe in kapo Anij n̄an kwaļo̧k n̄an eok juon kakōļļe ilo men eo kwo jeļā ke em̧ool? Mekarta kwōj kariab e, kōnke kwōj jān devil. Mekarta, ejjab ankilaō enaaj kōm̧m̧an; a eļan̄n̄e Anij Enaaj kaje eok, men in en kakōļļe eo n̄an kwe bwe E ewōr An kajoor, jim̧or ilo lan̄ im ilo laļ; im barāinwōt, bwe Kraist Enaaj itok. Im ankilam̧, O Irooj, en waļo̧k, im jab aō.",
                "15": "Im ālikin men kein, n̄a, Jekab, iaar kōnono naan kein, kajoor in Irooj eaar itok ioon ļeo, jon̄an eaar wōtlo̧k n̄an bwidej. Im ālikin men kein, kar naajdik e ium̧win elōn̄ raan ko.",
                "16": "Im ālikin men kein, eaar ba n̄an armej ro: kom̧in kobatok ilo raan eo ilju, bwe inaaj mej; kōn menin, ikōņaan kōnono n̄an armej rein m̧okta jān aō naaj mej.",
                "17": "Im ālikin men kein, ilo raan eo ilju jarlepju ko raar kobatok ippān doon; im eaar kōnono alikkar n̄an er im kariab men ko eaar katakin er, im kwaļo̧k būruōn ke ewōr Kraist, im kajoor in Jetōb Kwōjarjar, im jerbal an enjeļ raņ.",
                "18": "Im eaar alikkar an kōnono n̄an er, bwe eaar po jān kajoor in devil. Im eaar kōnono kōn hell, im kōn indeeo, im kōn kaje eo ejjeļo̧k jem̧ļo̧kin.",
                "19": "Im eaar ba: I lōļn̄o̧n̄ bwe iaar bōd juon jero̧wiwi jamin jeorļo̧k, bwe iaar riab n̄an Anij; bwe iaar kariab Kraist, im ba bwe iaar tōmak ilo jeje ko rekwōjarjar; im em̧ool rej kam̧ool kōn E. Im kōnke āindein iaar riab n̄an Anij ikanooj lōļn̄o̧n̄ eļan̄n̄e wāween in ņae eō enaaj nana; bwe iaar kwaļo̧k buruō n̄an Anij.",
                "20": "Im ālikin men kein, eaar ba naan kein eaar jab maron̄ bar kōnono, im eaar kōtļo̧k jetōb eo.",
                "21": "Im ke jarlepju ko raar kam̧ool bwe eaar kōnono men kein ke eaar nan̄in kōtļo̧k jetōb eo, raar kanooj bwilōn̄; jon̄an kajoor in Anij eaar wanlaļtak ioer, im raar obrak im raar wōtlo̧k n̄an bwidej.",
                "22": "Kiiō, men in eaar em̧m̧an n̄an eō, Jekab, bwe iaar kajjitōk ippān Jema eo ilo lan̄; bwe Eaar ron̄ aō kūr im kar uwaak aō jar.",
                "23": "Im ālikin men kein, aenōm̧m̧an im iakwe an Anij eaar bar jepļaak ilubwiljin armej ro; im raar lin̄ōri jeje ko rekwōjarjar, im kar jab bar eo̧ron̄ naan ko an ļein enana.",
                "24": "Im ālikin men kein, elōn̄ wāween ko kar karōki n̄an kōro̧o̧ltok im kōjepļaaktok riLeman ro n̄an jeļā kōn m̧ool eo; ak eaar aolep ilo waan, bwe raar m̧ōņōņō ilo tariņae ko im kōto̧o̧rļo̧k bōtōktōk, im eaar wōr juon aer dike ejjeļo̧k jem̧ļo̧kin ņae kōm, ro jeir im jatier. Im raar pukot kōn kajoor in kein tariņae ko aer n̄an ko̧kkure kōm iien otemjej.",
                "25": "Kōn menin, armej in Nipai raar kōkajoor jikier ņae er kōn kein tariņae ko aer, im kōn aolep aer kajoor, lōke Anij im aer ejm̧aan in lo̧mo̧o̧r; kōn menin, raar wōr, rianjo̧ ioon rikōjdat ro aer.",
                "26": "Im ālikin men kein, n̄a, Jekab, iaar jino bwijwoļā; im ļo̧o̧k eo an armej rein kar pād ioon pileij ko jet an Nipai, kōn menin, ij kōjjem̧ļo̧k ļo̧o̧k in, im kwaļo̧k bwe iaar jeje ekkar n̄an jeļā eo aō eļaptata, jān aō ba bwe iien eaar ilo̧k jān kōj, im barāinwōt mour ko ad raar ilo̧k āinwōt n̄e eaar juon tōņak, kōj juon armej eo eajjimakeke im ejjeļo̧k kōjak ippāer, ripeto-petak, joļo̧k er jān Jerusalem, ļotak ilo en̄taan, ilo juon āne jem̧aden, im ro jeir im jatier raar dike er, eo eaar kōmour tariņae ko im aitwerōk ko; kōn menin kōm ar mour ilo kabbūrom̧ōjm̧ōj.",
                "27": "Im n̄a, Jekab, iaar lo bwe ij aikuj wanlaļļo̧k n̄an lōb eo aō ej jab to; kōn menin, iaar ba n̄an ļeo nejū Inōs: Kwōn bōk pileij kein. Im iaar jiron̄ e men ko ļeo jeiū Nipai eaar jiron̄ eō, im eaar kallim̧ur n̄an pokaki naan in jiron̄ kein. Im ij kōm̧m̧an juon jem̧ļo̧kin aō jeje ioon pileij kein, jeje ko raar iiet; im n̄an rikōnono jāni ij iakiakwe kom̧, im kōjatdikdik bwe elōn̄ iaan ro jeiū im jatū remaron̄ kōnono ilo naan kein aō. Ro jeiū im jatū, bar iakwe."
            }
        }
    },
    "enos": {
        "meta": {
            "slug": "enos",
            "name": "Bok in Inōs",
            "chapterWord": "Jebta"
        },
        "chapters": {
            "1": {
                "1": "Lo, ālikin men kein, n̄a, Inōs, kōn jeļā in bwe jema eaar juon armej ejim̧we—bwe eaar katakin eō ilo kajin eo an, im barāinwōt ilo kōkaajriri im katak ko an Irooj—im en jeraam̧m̧an etan aō Anij kōn menin—",
                "2": "Im inaaj jiron̄ eok kōn likarōk eo iaar kōm̧m̧an im̧aan Anij, m̧okta jān aō bōk jeorļo̧k in jero̧wiwi ko aō.",
                "3": "Lo, iaar ilo̧k n̄an kakidudu ilo bukun wōjke ko; im naan ko ekkutkut aō kar ron̄ an jema kōnono kōn mour indeeo, im kōn lan̄lōn̄ an ro doon, raar deļo̧n̄ ilo m̧wilaļ in buruō.",
                "4": "Im aō eaar ean̄den; im iaar bukwelōlō im̧aan aō Rikōm̧anm̧an, im iaar kūr n̄an e ilo jar ekajoor im akweļap n̄an jetōb eo aō; im aolepān raan eo iaar kūr n̄an e; aaet, im ke bon̄ōn eo eaar itok iaar kotak wōt ainikiō bwe en tōpar lan̄ ko.",
                "5": "Im eaar itok juon ainikien n̄an eō, im ba: Inōs, jero̧wiwi ko am̧ rejako jān eok, im kwōnaaj jeraam̧m̧an.",
                "6": "Im n̄a, Inōs, iaar jeļā bwe Anij ejamin riab; kōn menin, aō bōd kar bōkļo̧k.",
                "7": "Im iaar ba: Irooj, ekōjkan an men in kōm̧m̧an?",
                "8": "Im Eaar ba n̄an eō: Kōnke tōmak eo am̧ ilo Kraist, eo kwōj jan̄in kar m̧oktaļo̧k ron̄ ak lo. Im elōn̄ iiō ko raar eļļā m̧okta jān An naaj kwaļo̧k E ilo kanniōk; kōn menin, kwōn ilo̧k, am̧ tōmak eaar kōmour eok.",
                "9": "Kiiō, ālikin men kein, ke iaar ron̄ naan kein iaar jino en̄jake juon ikdeelel n̄an jeraam̧m̧an eo an ro jeiū im jatū, riNipai ro; kōn menin, iaar lutōkleplep aolepān aō n̄an Anij kōn er.",
                "10": "Im ke iaar en̄taan ilo jetōb, lo, ainikien Irooj eaar bar itok ilo koļmānļo̧kijeņ eo aō, im ba: Inaaj loļo̧k ro jeiūm̧ im jatūm̧ ekkar n̄an niknik eo aer ilo kōjparok kien ko Aō. Iaar leļo̧k n̄an er āniin, im ej āneo ekwōjarjar; im I jamin kaliaiki ijello̧kun wōt n̄e ej kōn jero̧wiwi; kōn menin, Inaaj loļo̧k ro jeiūm̧ im jatūm̧ ekkar n̄an āinwōt Iaar ba; im bōd ko aer Inaaj bōk laļļo̧k kōn būrom̧ōj ioon bōraer.",
                "11": "Im ālikin aō, Inōs, kar ron̄ naan kein, tōmak eo aō ilo Irooj eaar jino jamin em̧m̧akūt; im iaar jar n̄an e kōn elōn̄ en̄taan ko reaetok kōn ro jeiū im jatū, riLeman ro.",
                "12": "Im ālikin men kein, ke iaar jar im jerbal kōn aolep kijejeto, Irooj Eaar ba n̄an eō: Inaaj lewōj n̄an eok ekkar n̄an kōņaan ko am̧, kōnke tōmak eo am̧.",
                "13": "Im kiiō lo, en̄in kōņaan eo iaar kōņaan jān E—bwe n̄e enaaj āindein, bwe armej ro aō, riNipai ro, ren wōtlo̧k ilo jero̧wiwi, im jān jabdewōt wāween ko̧kkure im riLeman ro jamin naaj ko̧kkure er, bwe Irooj Anij Enaaj kōjparok ļo̧o̧k eo kōn armej ro aō, riNipai ro; em̧ool enaaj kōn kajoor in Pein ekwōjarjar, bwe en maron̄ waļo̧k tok ilo juon raan tok ālik n̄an riLeman ro, bwe, maron̄ naaj bōktok er n̄an lo̧mo̧o̧r—",
                "14": "Bwe ilo iien in en̄taan ko am raar waan ilo kōro̧o̧l tok er n̄an tōmak eo em̧ool. Im raar kanejnej ilo aer illu bwe, eļan̄n̄e en kar maron̄, ren kar ko̧kkuri ļo̧o̧k ko am im kōm, im barāinwōt aolep m̧anit ko an ro jemām.",
                "15": "Kōn menin, kōn aō jeļā bwe Irooj Anij Eaar maron̄ kōjparok ļo̧o̧k ko am, iaar kūr n̄an E iien otemjej, bwe Eaar jiron̄ eō: Jabdewōt men kwōnaaj kajjitōk ilo tōmak, im lōke bwe kwōnaaj bōk ilo etan Kraist, kwōnaaj bōk.",
                "16": "Im eaar wōr aō tōmak, im iaar kūr n̄an Anij bwe En kōjparok ļo̧o̧k ko; im Eaar kōm̧m̧an bujen ippa bwe Enaaj kwaļo̧ki tok n̄an riLeman ro ilo iien eo An make.",
                "17": "Im n̄a, Inōs, iaar jeļā enaaj ekkar n̄an bujen eo iaar kōm̧m̧ane; kōn menin aō eaar kakkije.",
                "18": "Im Irooj eaar ba n̄an eō: Ro jemām raar barāinwōt aikuji jān Eō men in; im enaaj kōm̧m̧an n̄an er ekkar n̄an tōmak eo aer; bwe aer tōmak eaar āinwōt eo am.",
                "19": "Im kiiō, ālikin men kein, n̄a, Inōs, iaar ilo̧k ilubwiljin armej in Nipai, im kanaan kōn men ko rej itok, im kam̧ool kōn men ko iaar ron̄jaki im loi.",
                "20": "Im iaar jeje kam̧ool bwe armej in Nipai ro raar niknik pukot n̄an kōro̧o̧l riLeman ro n̄an tōmak eo em̧ool ilo Anij. A jerbal ko am raar waan; aer dike eaar pen, im kar tōl er jān nana eo aer bwe ren erom ro rawiia, im rōkaammijak, im juon armej remaro bōtōktōk, obrak kōn kabun̄-jar n̄an ekjab im ettoonon; kan̄i kidu awiia in m̧anm̧an ko; jokwe ilo im̧ōn kōppād ko, im ito-itak ilo āne jem̧aden kōn kan̄ōrn̄ōr kilin kidu ekadu ilo ipier im bōraer reāl; im raar kapeel ilo lippo̧ņ, im ilo jāje eip, im ūlūl eo. Im elōn̄ iaer raar jab m̧ōn̄ā ijello̧kun wōt n̄e ejjab kanniōk ikood; im eaar jab bōjrak aer pukot n̄an ko̧kkure kōm.",
                "21": "Im ālikin men kein, armej in Nipai raar kōpooj āneo, im katōk aolep ine otemjeļo̧k, in leen ko, im bwijin in mennin mour ko, im bwijin in kau otemjeļo̧k, im got ko, im barāinwōt o̧o̧j ko.",
                "22": "Im eaar wōr elōn̄ rikanaan ro ilubwiljim. Im armej ro raar kijn̄en̄e kōnwaer, epen aer meļeļe.",
                "23": "Im eaar ejjeļo̧k men epen ijello̧kun wōt lukkuun apan̄ eo, ilo kwaļo̧k im kanaan kōn pata ko, im ko̧kkure ko, im iien otemjeļo̧k kakememej er kōn mej, im kōn jetn̄akin indeeo, im ekajet ko im kajoor in Anij, im aolep men kein—poktak er iien otemjej n̄an dāpij er ilo mijak Irooj. Ij ba ejjeļo̧k bar ijello̧kun men kein, im kanooj alikkar in ekkōnono, en kar dāpij er jān innitōt laļļo̧k n̄an jorrāān. Im ālikin wāween in ij jeje kūr er.",
                "24": "Im iaar lo pata ko ikōtaan riNipai ro im riLeman ro ilo raan in mour ko aō.",
                "25": "Im ālikin men kein, iaar jino bwijwoļā, im jibukwi im jiljilimjuonn̄oul im ruwatimjuon iiō ko raar eļļā jān iien eo jemām Liai eaar likūt Jerusalem.",
                "26": "Im iaar lo epaak iaikuj wanlaļļo̧k n̄an lōb eo aō, im kar kōm̧akūt eō kōn kajoor in Anij bwe in aikuj kwaļo̧k im kanaan n̄an armej rein, im kajeeded naan eo ekkar n̄an m̧ool eo ej ilo Kraist. Im iaar kwaļo̧ke ilo aolep raan ko aō, im iaar m̧ōņōņō ilo e ilōn̄in men otemjej an laļ.",
                "27": "Im epaak aō ilo̧k n̄an jikin aō kakkije, eo ej ippān aō Ripinmuur; bwe ijeļā bwe ilo E inaaj kakkije. Im ij m̧ōņōņō ilo raan eo n̄e ānbwinnū enaaj kōņak jab wabanban, im naaj jutak im̧aan mejān; innām inaaj lo turin mejān kōn m̧ōņōņō, im Enaaj ba n̄an eō: Itok n̄an Ippa, kwo jeraam̧m̧an, ewōr juon jikin kar kōpooj n̄an eok ilo im̧ōn Jema. Amen."
            }
        }
    },
    "jarom": {
        "meta": {
            "slug": "jarom",
            "name": "Bok in Jarom",
            "chapterWord": "Jebta"
        },
        "chapters": {
            "1": {
                "1": "Kiiō lo, n̄a, Jarom, ij jeje jet naan ekkar n̄an naan in jiron̄ eo an jema, Inōs, bwe menmenbwij eo am en maron̄ wōr.",
                "2": "Im āinwōt ke pileij kein reddik, im āinwōt ke men kein rej jeje n̄an kōttōpar eo n̄an jeraam̧m̧an eo an ro jeiūm̧ im jatūm̧ riLeman ro, kōn menin, emennin aikuj bwe in jeje jidik; a ijjab naaj jeje men ko iaar kanaan, ak mōdānļo̧k ko aō. Bwe ta imaron̄ jeje eļapļo̧k jān ko ro jema raar jeje? Bwe raar jab kwaļo̧k karōk in lo̧mo̧o̧r ke? Ij ba n̄an eok, Aaet; im men in ebwe n̄an eō.",
                "3": "Lo, emennin aikuj bwe en ļap men ko ren bōk jikier ilubwiljin armej rein, kōnke pen eo an burueer, im jarron̄ron̄ in lo̧jiln̄ier, im pilo in koļmānļo̧kijeņ ko aer, im kijn̄en̄e in kōnwaer; mekarta, Anij E kanooj tūriam̧okake er, im Eaar jan̄in bōkļo̧k er jān mejān āneo.",
                "4": "Im elōn̄ ro ilubwiljim raar bōk revelesōn ko, bwe rejjab aolep kabwil. Im jon̄an wōt eo rejjab kabwil im wōr aer tōmak, rej epaake Jetōb Kwōjarjar, eo ej kwaļo̧k men otemjej n̄an ro nejin armej, ekkar n̄an aer tōmak.",
                "5": "Im kiiō, lo, rūbukwi iiō eaar eļļā, im armej in Nipai raar kajoorļo̧k ilo āneo. Raar kajjion̄ n̄an kōjparok kien Moses im kokwōjarjar raan in Jabōt n̄an Irooj. Im raar jab kanejnej; barāinwōt jab blaspim. Im kien ko an āneo raar kanooj jejjet.",
                "6": "Im raar ejjeplōklōk ioon enan̄in aolepān mejān āneo, im riLeman ro barāinwōt. Im raar kanooj bwijlepļo̧k jān kar riNipai ro; im raar iakwe uror im kar idaak bōtōktōkin kidu awiia ko.",
                "7": "Im ālikin men kein, elōn̄ iien raar itok ņae kōm, riNipai, ilo pata. A kiin̄ ro am im ritōl to am raar em̧m̧an ro rekajoor ilo tōmak ilo Irooj; im raar katakin armej ro iaļ ko an Irooj; kōn menin kōm ar jum̧ae riLeman ro im kar iuunļo̧k er jān ijoko jikūm̧, im kar jino kapenļo̧k jikin kwelo̧k ko am, ak jabdewōt am jikin jolōt.",
                "8": "Im kōm ar kanooj wōrļo̧k, im ajeeded ioon mejān āneo, im kar kanooj m̧weie ilo gold, im ilo silver, im ilo men ko reaorōk, im ilo eļtan pā ko remājedik ilo aļaļ, im m̧ōko, im ilo māāl, im barāinwōt ilo aen im kōba, im brass im steel, im kōm̧m̧ani aolep kein jerbal otemjeļo̧k n̄an kapidodoik bwidej eo, im kein tariņae ko n̄an pata—aaet, m̧ade in lippo̧ņ eo ekkan̄; im nien m̧ade eo, im m̧ade edik, im m̧ade allōn̄ eo, im m̧aanjāppopo otemjeļo̧k n̄an tariņae.",
                "9": "Im āindein kar m̧aanjāppopo n̄an riLeman ro, raar jab jeraam̧m̧an ņae kōm, a naan an Irooj eaar kūrm̧ool, eo Eaar kōnono n̄an ro jemām, im ba bwe: Toun wōt ami naaj kōjparok kien ko Aō kom̧ naaj jeraam̧m̧an ilo āneo.",
                "10": "Im ālikin men kein, rikanaan ro an Irooj raar kōlōļn̄o̧n̄ armej in Nipai, ekkar n̄an naan an Anij, bwe eļan̄n̄e raar jab kōjparok kien ko, a renaaj bun̄ļo̧k ilo jero̧wiwi, renaaj jako jān mejān āneo.",
                "11": "Kōn menin, rikanaan ro, im pris ro, im rikaki ro, raar niknik jerbal, kōketak kōn aolep kijenmej armej ro n̄an tiljek; katakin kien Moses, im unleplep eo n̄an kar letok e; karreel burueer n̄an reim̧aanļo̧k n̄an itok eo an Messaia, im tōmak ilo E n̄an itok āinwōt n̄e Eaar itok. Im ilo wāween in raar katakin er.",
                "12": "Im ālikin men kein, jān aer kōm̧m̧an āindein raar dāpij er jān aer jako ioon mejān āneo; bwe raar wākar burueer in naan eo, iien otemjej kakememej er n̄an ukeļo̧k.",
                "13": "Im ālikin men kein, rūbukwi im jiln̄uul im ruwalitōk iiō ko raar eļļā—iien eo eaar lōn̄ am pata, im aitwerōk ko, im akwāālel ko, ium̧win enan̄in aolepān iien eo.",
                "14": "Im n̄a, Jarom, ij jab bar jeje eļapļo̧k, bwe pileij kein reddik. A lo, ro jeiū im jatū, kom̧ maron̄ ilo̧k n̄an pileij ko jet; bwe lo, ioer ej ļo̧o̧k ko in pata ko ad kar m̧wijiti, ekkar n̄an jeje ko an kiin̄ ro, ak ro raar kōm̧m̧an bwe ren kar jeje.",
                "15": "Im ij liļo̧k pileij kein ilo pein eo nejū m̧aan Omnai, bwe ren maron̄ koņ ekkar n̄an kien ko an ro jema."
            }
        }
    },
    "omni": {
        "meta": {
            "slug": "omni",
            "name": "Bok in Omnai",
            "chapterWord": "Jebta"
        },
        "chapters": {
            "1": {
                "1": "Lo, ālikin men kein, n̄a, Omnai, āinwōt kar jiron̄ eō jān jema, Jarom, bwe iaikuj jeje jidik ioon pileij kein, n̄an oņaake menmenbwij eo am—",
                "2": "Kōn menin, ilo ra ko aō, ikōņaan bwe kom̧in jeļā bwe iaar tariņae eļap kōn jāje eo n̄an oņaake armej ro aō, riNipai ro, jān wōtlo̧k ilo pein rikōjdat ro aer, riLeman ro. A lo, n̄a make ij juon armej enana, im iaar jab kōjparok kien ko im naan in jiron̄ ko an Irooj āinwōt ij aikuj kar kōm̧m̧ane.",
                "3": "Im ālikin men kein, rūbukwi im jiljilimjuonn̄oul im jiljino iiō ko raar eļļā, im eaar ļap iien am aenōm̧m̧an; im eaar ļap iien am tariņae im kōto̧o̧rļo̧k bōtōktōk. Aaet, ilo tukaduin, rūbukwi im ruwalitōkn̄oul im ruo iiō ko raar eļļā, im iaar kōjparok pileij kein ekkar n̄an kien ko an ro jema; im iaar likūt er ioon ļeo nejū Amaron. Im ij kōm̧m̧ane jem̧ļo̧k in.",
                "4": "Im kiiō n̄a, Amaron, ij jeje jabdewōt men ko ij jeje, ko rej iiet, ilo bok in an jema.",
                "5": "Lo, ālikin men kein, jilubukwi im ron̄oul iiō ko raar eļļā, im ro renanaļo̧k ilubwiljin riNipai ro kar ko̧kkure er.",
                "6": "Bwe Irooj ejamin kōtļo̧k, ālikin An kar tōlļo̧k er jān āneen Jerusalem im dāpij im oņaake er jān wōtlo̧k ilo pein rikōjdat ro aer, aaet, E jamin kōtļo̧k bwe naan eo en jab kūro̧o̧l, eo Eaar kōnono n̄an ro jemām, im ba bwe: Eļan̄n̄e kom̧ jamin naaj kōjparok kien ko Aō kom̧ naaj jamin jeraam̧m̧an ilo āneo.",
                "7": "Kōn menin, Irooj Eaar loļo̧k er ilo ekajet eļap; mekarta, Eaar oņaake ro rejim̧we bwe ren jab mej, a Eaar kōtļo̧k er jān pein rikōjdat ro aer.",
                "8": "Im ālikin men kein, iaar liļo̧k pileij ko n̄an ļeo jatū Kemis.",
                "9": "Im kiiō, n̄a, Kemis, ij jeje jet men ko ij jeje, ilo ejja bok in wōt ippān ļeo jeiū; bwe lo, iaar lo men eo āliktata eaar je, bwe eaar je kōn pein make; im eaar je ilo ra eo eaar litok n̄an eō. Im ilo wāween in kōm ar kōjparok ļo̧o̧k ko, bwe men in ekkar n̄an kien ko an ro jemām. Im ij kōm̧m̧an jem̧ļo̧k in.",
                "10": "Lo, ālikin men kein, n̄a, Abinadom, ij ļeo nejin Kemis. Lo, ālikin men kein iaar lo eļap tariņae im aitwerōk ikōtaan armej ro aō, riNipai ro, im riLeman ro; im n̄a, kōn jāje eo aō make, iaar bōk mour an elōn̄ riLeman ilo lo̧mo̧o̧ren ro jeiū im jatū.",
                "11": "Im lo, ļo̧o̧k eo kōn armej rein kar m̧wijiti ioon pileij ko ej pād ilo oņaake an kiin̄ ro, ekkar n̄an epepen ko; im ijeļā ebar ejjeļo̧k revelesōn ijello̧kun wōt ko kar jei, im kanaan; kōn menin, men eo e bwe kar je. Im ij kōm̧m̧an jem̧ļo̧k in.",
                "12": "Lo, n̄a Amalekai, ļeo nejin Abinadom. Lo, inaaj kōnono n̄an kom̧ jidik kōn Mosaia, eo kar likūt kiin̄ ioon aolepān āneen Zaraemla; bwe lo, e āinwōt kar kakkōl e jān Irooj bwe ej aikuj ko jān āneen Nipai, im jon̄an wōt eo enaaj eo̧ron̄ ainikien Irooj ej aikuj barāinwōt diwōjļo̧k jān āneo ippān, ļo̧k n̄an āne jem̧aden—",
                "13": "Im ālikin men kein, eaar kōm̧m̧an ekkar āinwōt Irooj eaar jiron̄ e. Im raar diwōjļo̧k jān āneo ļo̧k n̄an āne jem̧aden, jon̄an wōt eo enaaj eo̧ron̄ ainikien Irooj; im kar tōl er jān elōn̄ kwaļo̧k ko im kanaan ko. Im kar katakin er iien otemjej jān naan in Anij; im kar tōl er kōn kajoor in Pein, ibuļōn āne jem̧aden, m̧ae iien raar wanlaļļo̧k ilo āne kar ņa etan āneen Zaraemla.",
                "14": "Im raar lo juon kumi in armej, ro kar etaer armej in Zaraemla. Kiiō, eaar wōr juon m̧ōņōņō eļap ilubwiljin armej in Zaraemla; im barāinwōt Zaraemla eaar kanooj m̧ōņōņō, kōnke Irooj Eaar jilkinļo̧k armej in Mosaia kōn pileij brass ko epād ļo̧o̧k eo an riJu ro.",
                "15": "Lo, ālikin men kein, Mosaia eaar lo bwe armej in Zaraemla diwōjtok jān Jerusalem ilo iien eo Zedekaia, kiin̄ in Juda kar bōk n̄an kōm̧akoko ilo Babilon.",
                "16": "Im raar ilo̧k ilo āne jem̧aden, im kar bōkļo̧k er kōn pein Irooj itujuweo in dān ko reļļap, ilo āneo ijo Mosaia eaar lo er; im raar jokwe ijo jān iien eo m̧aantak.",
                "17": "Im ilo iien eo Mosaia eaar lo er, raar wōrļo̧k im kanooj lōn̄. Mekarta, eaar lōn̄ aer tariņae im akwāālel ko reļļap, im raar wōtlo̧k jān jāje eo jān iien n̄an iien; im kajin eo aer raar ettoon; im raar jab bōktok ļo̧o̧k ko ippāer; im raar kariab Eo ej aer Rikōm̧anm̧an; im Mosaia, ak armej in Mosaia raar jab meļeļe kake er.",
                "18": "Ak ālikin men kein, Mosaia eaar kōm̧m̧an bwe ren katakin er ilo kajin eo an. Im ālikin men kein, ke kar katakin er ilo kajin eo an Mosaia, Zaraemla leļo̧k juon menmenbwij an ro jemān, ekkar n̄an ememej eo an; im raar jeje, a jab ilo pileij kein.",
                "19": "Im ālikin men kein, armej in Zaraemla, im armej in Mosaia, raar kuk ippān doon; im kar jitōn̄ Mosaia bwe aer kiin̄.",
                "20": "Im ālikin men kein, ilo raan ko an Mosaia, eaar wōr juon dekā eļap bōktok n̄an e kōn m̧wijm̧wij ko ioon; im eaar ukōt m̧wijit ko kōn mennin letok an im kajoor in Anij.",
                "21": "Im raar leļo̧k juon bwebwenato in juon Koriantumur, im ko̧kkure eo an armej eo an. Im Koriantumur armej in Zaraemla raar lo e; im eaar pād ippāer ium̧win iien eo ruwatimjuon allōn̄ ko.",
                "22": "Eaar barāinwōt kōnono jān ennaan kōn ro jemān. Im ro jemān im jinen m̧oktata raar diwōjtok jān im̧ōn bar eo, ilo iien eo Irooj eaar kapok kajin an armej ro; im kaje an Irooj eaar wōtlo̧k ioer ekkar n̄an ekajet ko An, ko raar jim̧we; im di ko aer raar ejjeplōklōk ilo āneo ituiōn̄.",
                "23": "Lo, n̄a, Amalekai, iaar ļotak ilo raan ko an Mosaia; im iaar mour im lo an mej; im Benjamin, ļeo nejin, ej irooj ilo ijo jikin.",
                "24": "Im lo, iaar lo, ilo raan ko an kiin̄ Benjamin, juon tariņae eļap im ļap kōto̧o̧rļo̧k bōtōktōk ikōtaan riNipai ro im riLeman ro. A lo, riNipai ro raar bōk eļap anjo̧ ioer; aaet, jon̄an wōt eo kiin̄ Benjamin eaar lukwarkwar er ļo̧k jān āneen Zaraemla.",
                "25": "Im ālikin men kein, iaar jino bwijwoļā; im, kōnke ejjeļo̧k ineō, im kōn jeļā in bwe kiin̄ Benjamin ej juon armej ejim̧we im̧aan Irooj, kōn menin liļo̧k pileij kein n̄an e, im kōketak armej otemjeļo̧k n̄an itok n̄an Anij, eo Rikwōjarjar in Israel, im tōmak ilo kanaan, im ilo revelesōn ko, im ilo jerbal an enjeļ raņ, im ilo mennin letok in kōnono kōn lo ko, im ilo mennin letok in ukok kajin ko, im ilo aolep men ko rem̧m̧an; bwe ejjeļo̧k jabdewōt men em̧m̧an ijello̧kun wōt n̄e ej itok jān Irooj: im men eo enana ej itok jān devil.",
                "26": "Im kiiō, ro jeiū im jatū rejitōnbōro, ikōņaan bwe kom̧in itok n̄an Kraist, eo ej Rikwōjarjar in Israel, im bōk leen lo̧mo̧o̧r eo An, im kajoor in lo̧mo̧o̧r eo An. Aaet, itok n̄an e, im wūjlepeļo̧k aolep jetōb ko ami āinwōt juon katok n̄an e, im wōnm̧aanļo̧k wōt ilo jitlo̧k im jar, im niknik n̄an jem̧ļo̧k eo; im āinwōt Irooj ej mour kom̧ naaj bōk lo̧mo̧o̧r.",
                "27": "Im kiiō ikōņaan kōnono jidik kōn jet oran ko raar wanlōn̄ļo̧k ilo āne jem̧aden n̄an ro̧o̧lļo̧k n̄an āneen Nipai; bwe eaar wōr juon oran ebwijlep, ro raan kōņaan bōk āneen jolōt eo aer.",
                "28": "Kōn menin, raar wanlōn̄ļo̧k ilo āne jem̧aden. Im ritōl eo aer āinwōt juon dipen im kajoor, im juon armej būruōn ekijn̄en̄e, kōn menin eaar kōm̧m̧an juon aitwerōk ilubwiljier; im raar aolep mej, ijello̧kun wōt lemn̄oul, ilo āne jem̧aden, im raar bar ro̧o̧l n̄an āneen Zaraemla.",
                "29": "Im ālikin men kein, raar bar bōk bar juon kumi eļap in armej ro jet, im bar bōk ito-itak eo aer ilo āne jem̧aden.",
                "30": "Im n̄a, Amalekai, eaar wōr juon jatū em̧m̧aan, eo eaar barāinwōt itok ippāer; im ij jan̄in jān iien eo jeļā kake er. Im inan̄in babu ilo lōb eo aō; im pileij kein reobrak. Im ij kōm̧m̧an jem̧ļo̧kin aō kōnono."
            }
        }
    },
    "w-of-m": {
        "meta": {
            "slug": "w-of-m",
            "name": "Naan ko an Mormon",
            "chapterWord": "Jebta"
        },
        "chapters": {
            "1": {
                "1": "Im kiiō n̄a, Mormon, āinwōt ke inan̄in likūt ļo̧o̧k eo iaar kōm̧m̧ane tok n̄an kiiō ilo pein ļeo nejū, Moronai, lo iaar lo enan̄in aolep ko̧kkure ko an armej ro aō, riNipai ro.",
                "2": "Im ej elōn̄ bukwi iiō ālikin itok eo an Kraist iaar likūt ļo̧o̧k kein ilo pein ļeo nejū; im ij kōtmāne bwe enaaj kam̧ool tarlep in ko̧kkure eo an armej ro aō. A Anij en kōtļo̧k bwe e en maron̄ mour, bwe en maron̄ jeje jidik kōn er, im jidik kōn Kraist, bwe bōlen juon raan en maron̄ kōjeraam̧m̧an er.",
                "3": "Im kiiō, ij kōnono jidik kōn men eo iaar jeje; bwe ālikin aō kar kōm̧m̧ane kōkadudu jān pileij ko an Nipai, laļļo̧k n̄an iien irooj ko an kiin̄ Benjamin, eo Amalekai eaar kōnono, iaar pukot ilubwiljin ļo̧o̧k ko kar litok ilo peiū, im iaar lo pileij kein, ko eaar wōr ie jidik bwebwenato in rikanaan ro, jān Jekab laļļo̧k n̄an iien irooj eo an kiin̄ Benjamin, im barāinwōt elōn̄ iaan naan ko an Nipai.",
                "4": "Im men ko kar ioon pileij kein rekōm̧ōņōņōik eō, kōnke kanaan ko kōn itok eo an Kraist; im ro jema rej jeļā bwe elōn̄ iaer raar kūrm̧ool; aaet, im ibarāinwōt jeļā bwe jon̄an wōt lōn̄in iaan men ko kar kanaan kaki kōn kōm laļtak n̄an rainin raar kūrm̧ool, im jon̄an wōt eo enaaj itok ālikin rainin em̧ool reaikuj jejjet kūtier—",
                "5": "Kōn menin, iaar kāālet men kein, n̄an kadedeļo̧k ļo̧o̧k eo aō kaki, eo bwe in ļo̧o̧k eo aō inaaj bōk jān pileij ko an Nipai; im ij jamin jeje juon m̧ōttan jibukwi in men ko kōn armej ro aō.",
                "6": "A lo, inaaj bōk pileij kein, ko epād kanaan kein im revelesōn kein, im likūt er ippān bwe in lo eo aō, bwe er reaorōk ippa; im ijeļā renaaj aorōk n̄an ro jeiū im jatū.",
                "7": "Im ij kōm̧m̧an men in kōn juon un emālōtlōt; bwe āindein e ej unoojdikdik n̄an eō, ekkar n̄an jerbal ko an Jetōb in Irooj eo ej ilo n̄a. Im kiiō, ij jab jeļā men otemjej; a Irooj ejeļā men otemjej ko rej itok; kōn menin E ej jerbal ilo n̄a n̄an kōm̧m̧an ekkar n̄an ankilaan.",
                "8": "Im aō jar n̄an Anij ej kōn ro jeiū im jatū, bwe ren maron̄ bar juon alen itok n̄an jeļā eo kōn Anij, aaet, lo̧mo̧o̧r eo an Kraist; bwe ren maron̄ bar juon alen juon armej rekarbōb.",
                "9": "Im kiiō, n̄a, Mormon, ij wōnm̧aanļo̧k im kadedeļo̧k ļo̧o̧k in aō, eo ij bōk jān pileij ko an Nipai; im ij kōm̧m̧an ekkar n̄an jeļāļo̧kjeņ im meļeļe eo Anij Eaar letok n̄an eō.",
                "10": "Kōn menin, ālikin men kein, ke Amalekai eaar likūt pileij kein ilo pein kiin̄ Benjamin, e a būki im likūti ippān pileij ko jet, ko ewōr ie ļo̧o̧k ko kar lilaļtak jān kiin̄ ro, jān epepen n̄an epepen m̧ae iien eo an kiin̄ Benjamin.",
                "11": "Im kar lilaļtak jān kiin̄ Benjamin, jān epepen n̄an epepen m̧ae iien raar wōtlo̧k ilo peiū. Im n̄a, Mormon, ij jar n̄an Anij bwe en kōjparoki jān iien m̧aanļo̧k. Im ijeļā bwe naaj koņe; bwe elōn̄ men ko reļļap kar jei ioer, jāni armej ro aō im ro jeir im jatier naaj ekajet er ilo raan eo eļap im āliktata, ekkar n̄an naan an Anij eo ej jeje.",
                "12": "Im kiiō, kōn kiin̄ Benjamin in—ar wōr an aitwerōk ko ilubwiljin armej ro an make.",
                "13": "Im barāinwōt ālikin men kein, jarin tariņae ko an riLeman ro raar wanlaļtak jān ilujeen āneen Nipai, n̄an pata ņae armej ro an. A lo, kiin̄ Benjamin eaar bar kobaiktok ippān doon jarin tariņae ko an, im eaar jutak ņae er; im eaar ire kōn kajoor in pein make, kōn jāje an Leban.",
                "14": "Im ilo kajoor in Irooj raar ire ņae rikōjdat ro aer, m̧ae iien raar m̧an elōn̄ to̧ujin ko in riLeman ro. Im ālikin men kein raar ire ņae riLeman ro m̧ae iien raar lukwarkwar er jān aolepān āne in jolōt ko aer.",
                "15": "Im ālikin men kein, ke eaar wōr riab in RiKraist ro, im lo̧n̄ier raar kilōk, im raar bōk kaje ekkar n̄an men ko ruweer.",
                "16": "Im ālikin an kar wōr riab in rikanaan ro, im riab in rikwaļo̧k ro im rikaki ro ilubwiljin armej ro, im aolep rein kar kaje er ekkar n̄an men ko ruweer; im ālikin an kar wōr eļap aitwerōk im elōn̄ jepelļo̧k ko im kobaļo̧k ippān riLeman ro, lo, ālikin men kein, kiin̄ Benjamin, kōn jipan̄ an rikanaan ro rekwōjarjar ro raar pād ilubwiljin armej ro an—",
                "17": "Bwe lo, kiin̄ Benjamin eaar juon em̧m̧an ekwōjarjar, im eaar irooj ioon armej ro an ilo jim̧we; im eaar wōr elōn̄ m̧aan ro rekwōjarjar ilo āneo, im raar kōnono naan in Anij kōn kajoor im kōn maron̄; im raar kōjerbal eļap kajin ekkan̄ kōnke kijn̄en̄e kōnwaan an armej ro—",
                "18": "Kōn menin, kōn jipan̄ an rein, kiin̄ Benjamin, jān jerbal kōn aolep kajoor in ānbwin im maron̄ in aolepān an, im barāinwōt rikanaan ro, eaar bar juon alen kajutak aenōm̧m̧an ilo āneo."
            }
        }
    },
    "mosiah": {
        "meta": {
            "slug": "mosiah",
            "name": "Bok in Mosaia",
            "chapterWord": "Jebta"
        },
        "chapters": {
            "1": {
                "1": "Im kiiō eaar ejjeļo̧k aitwerōk ilo aolepān āneen Zaraemla, ilubwiljin armej ro raar an kiin̄ Benjamin, kōn menin kiin̄ Benjamin eaar wōr an aenōm̧m̧an ilo aolepān bwe in raan ko an.",
                "2": "Im ālikin men kein eaar wōr jilu nejin ļaddik; im eaar kūr etaer Mosaia, im Helorum, im Hilamōn. Im eaar kōm̧m̧an bwe ren katak ilo aolep kajin eo an ro jemān, bwe ren maron̄ erom armej in meļeļe; im bwe ren maron̄ jeļā kōn kanaan ko kar kōnono jān lo̧n̄iin ro jemāer, ko kar liļo̧k n̄an er jān pein Irooj.",
                "3": "Im eaar barāinwōt katakin er kōn ļo̧o̧k ko kar m̧wijiti ioon pileij brass ko, im ba: Ro nejū m̧aan, ikōņaan bwe kom̧in keememej bwe eļan̄n̄e eaar jab pileij kein, ko ewōr ie ļo̧o̧k ko im kien ko, jenaaj kar en̄taan ilo jajeļo̧kjeņ, em̧ool ilo iien in, jab jeļā men ko rettino an Anij.",
                "4": "Bwe eļan̄n̄e eaar jab maron̄ bwe jemād, Liai, en kar keememej aolep men kein, n̄an kar katakini n̄an ro nejin, ijello̧kun wōt n̄e eaar jab jipan̄ jān pileij kein; bwe e kōnke kar katakin e ilo kajin eo an riIjipt kōn menin eaar maron̄ kōnono jān m̧wijm̧wij kein, im katakini n̄an ro nejin, bwe jān wāween maron̄ katakini n̄an ro nejier, im āindein kajejjet kien ko an Anij, em̧ool laļtak n̄an iien in.",
                "5": "Ij ba n̄an kom̧, ro nejū m̧aan, eļan̄n̄e eaar jab kōn men kein, ko kar kōjparoki im oņaake jān pein Anij, bwe jān maron̄ kōnono jāni im meļeļe men ko rettino An, im wōr in kien ko An iien otemjej im̧aan mejad, bwe em̧ool ro jemād ren kar idakunkunļo̧k ilo jab tōmak, im jenaaj kar āinwōt ro jeid im jatid, riLeman rein, ro ejjeļo̧k aer jeļā kōn men kein, kōnke m̧anit ko an ro jemāer, ko rejjab jim̧we.",
                "6": "O ro nejū m̧aan, ikōņaan bwe kom̧in keememej bwe ennaan kein rem̧ool, im barāinwōt bwe ļo̧o̧k kein rem̧ool. Im lo, barāinwōt pileij ko an Nipai, ko ie rej ļo̧o̧k ko im ennaan ko an ro jemād jān iien eo raar likūt Jerusalem m̧ae kiiō, im rej m̧ool; im je maron̄ jeļā kōn m̧ool in aer kōnke rej pād im̧aan mejad.",
                "7": "Im kiiō, ro nejū m̧aan, ikōņaan bwe kom̧in keememej n̄an niknik lin̄ōri, bwe kom̧in ļapļo̧k āinwōt; im ikōņaan bwe kom̧in kōjparok kien ko an Anij, bwe kom̧in maron̄ jeraam̧m̧an ilo āneo ekkar n̄an kallim̧ur ko Irooj eaar kōm̧m̧ani n̄an ro jemād.",
                "8": "Im elōn̄ļo̧k men ko kiin̄ Benjamin eaar katakin ļōm̧aro nejin, ko rejjab jeje ilo bok in.",
                "9": "Im ālikin men kein ke kiin̄ Benjamin eaar kōm̧m̧an jem̧ļo̧k in katak ko an n̄an ļōm̧aro nejin, eaar kanooj bwijwoļā, im eaar lo bwe eaar aikuj ejjab to ilo̧k n̄an iaļ an aolepān laļ; kōn menin eaar ļōmņak emennin aikuj bwe en leļo̧k aelōn̄ in kiin̄ eo ioon juon iaan ļōm̧aro nejin.",
                "10": "Kōn menin eaar ba ren bōkļo̧k Mosaia im̧aan e; im erkein naan ko eaar kōnono n̄an e, im ba: Nejū m̧aan, ikōņaan bwe kwōn kōm̧m̧an juon kean̄ ilo aolepān āniin ilubwiljin aolep armej rein, ak armej in Zaraemla, im armej in Mosaia ro rej jokwe ilo āneo, bwe āindein ren maron̄ kuktok ippān doon; bwe ilo ilju inaaj kwaļo̧k n̄an armej rein jān lo̧n̄iiū make bwe kwōj kiin̄ eo im ripepe eo ioon armej rein, ro Irooj ad Anij Eaar leļo̧k n̄an kōj.",
                "11": "Im eļapļo̧k, inaaj leļo̧k n̄an armej rein juon āt, bwe ren maron̄ in kaalikkar er ioon aolep armej ro Irooj Anij Eaar bōktok er jān āneen Jerusalem; im men in ij kōm̧m̧an bwe rekar juon armej retiljek ilo kōjparok kien ko an Irooj.",
                "12": "Im ij leļo̧k n̄an er juon āt eo jamin naaj jeorļo̧k, ijello̧kun n̄e ej kōn jero̧wiwi.",
                "13": "Aaet, im eļapļo̧k ij ba n̄an eok, bwe eļan̄n̄e armej rein kautiej er jān Irooj renaaj wōtlo̧k ilo jero̧wiwi, im erom juon armej enana im ļōn̄, bwe Irooj Enaaj liaakeļo̧k er, bwe ren maron̄ m̧ōjņo̧ āinwōt ro jeir im jatier; im Enaaj jamin oņaakeļo̧k wōt er kōn An kajoor ejej uwaan im ekabwilōn̄lōn̄, āinwōt Eaar m̧oktaļo̧k kōjparok ro jemād.",
                "14": "Bwe ij ba n̄an eok, bwe eļan̄n̄e Eaar jab erļo̧ke pein ilo kōjparok an ro jemād renaaj kar wōtlo̧k ilo pein riLeman raņ, im erom ro ko̧kkure er n̄an kūtōtō eo aer.",
                "15": "Im ālikin men kein ke kiin̄ Benjamin eaar kōm̧m̧an jem̧ļo̧k in ennaan kein n̄an ļeo nejin, eaar leļo̧k n̄an e eddo kōn aolep jerbal ko an aelōn̄ in kiin̄ eo.",
                "16": "Im eļapļo̧k, eaar barāinwōt leļo̧k n̄an e eddo kōn ļo̧o̧k ko kar m̧wijiti ioon pileij brass ko; im barāinwōt pileij ko an Nipai; im barāinwōt, jāje eo an Leban, im ball eo ak kein jitōn̄ eo, eo eaar tōl ro jemān ilujeen āne jem̧aden, eo kar kōpooje jān pein Irooj bwe ren maron̄ kar bōk tōl, aolep er kajjojo ekkar n̄an eo̧ron̄ eo im tiljek eo raar leļo̧k n̄an e.",
                "17": "Kōn menin, āinwōt aer kar jab tiljek raar jab jeraam̧m̧anļo̧k ak wōnm̧aanļo̧k ilo ito-itak eo aer, ak kar iuunlikļo̧k er, im kar kan̄ōltok jememe an Anij ioer; im kōn menin kar den̄ļo̧ke er kōn n̄ūta im nan̄inmej ko rōkōmmetak, n̄an kalim̧otak er n̄an keememej ijo kuņaer.",
                "18": "Im kiiō, ālikin men kein Mosaia eaar ilo̧k im kōm̧m̧an āinwōt jemān eaar jiron̄ e, im kabun̄bun̄ļo̧k n̄an aolep armej ro ilo āneen Zaraemla bwe ren maron̄ kuktok ippān doon, n̄an wanlōn̄ļo̧k n̄an tampeļ eo n̄an ron̄jaki naan ko jemān enaaj kar kōnono n̄an er."
            },
            "2": {
                "1": "Im ālikin men kein ke Mosaia eaar kōm̧m̧an āinwōt jemān eaar jiron̄ e, im eaar kōm̧m̧ane kean̄ eo iaolepān āneo, bwe armej ro raar kuktok ippān doon jān iaolepān āneo, bwe ren maron̄ wanlōn̄ļo̧k n̄an tampeļ eo n̄an ron̄jaki naan ko kiin̄ Benjamin enaaj kar kōnono n̄an er.",
                "2": "Im eaar wōr oran eo eļap, em̧ool jon̄an lōn̄ eo raar jab maron̄ bwine er; bwe raar wōrļo̧k otem wōrļo̧k im kanooj ļapļo̧k ilo āneo.",
                "3": "Im raar bōk m̧aanje ko in bwijin in sip ko aer, bwe ren maron̄ katok katok ko im katok kijeek ko ekkar n̄an kien Moses.",
                "4": "Im barāinwōt bwe ren maron̄ leļo̧k kam̧m̧oolol ko n̄an Irooj aer Anij, eo Eaar kadiwōjļo̧k er jān āneen Jerusalem, im eo Eaar lo̧mo̧o̧ren er jān pein rikōjdat ro aer, im kar jitōn̄ em̧m̧aan ro rejim̧we bwe ren rikaki ro aer; im juon em̧m̧aan ejim̧we bwe en aer kiin̄, eo eaar kōmour aenōm̧m̧an ilo āneen Zaraemla, im eo Eaar katakin er n̄an kōjparok kien ko an Anij, bwe ren maron̄ m̧ōņōņō im obrak kōn iakwe n̄an Anij im armej otemjeļo̧k.",
                "5": "Im ālikin men kein raar wanlōn̄ļo̧k n̄an tampeļ eo, raar kajutak im̧ōn kōppād ko aer ipeļaakin ijo, kajjojo em̧m̧aan ekkal n̄an baam̧le eo an, ekobaik kōrā eo pāleen, im m̧aan ro nejin, im kōrā ro nejin, im m̧aan ro nejier, im kōrā ro nejier, jān rūttotata laļļo̧k n̄an eo ediktata, kajjojo baam̧le eaar jepelļo̧k jān bar juon.",
                "6": "Im raar kajutak im̧ōn kōppād ko aer ipeļaakin tampeļ eo, kajjojo em̧m̧aan eaar kōjjelļo̧k im̧ōn kōppād eo an kōn kōjām in n̄an tampeļ eo, bwe ren maron̄ pād wōt ilo im̧ōn kōppād ko aer im ron̄jaki naan ko kiin̄ Benjamin en kar kōnono n̄an er;",
                "7": "Bwe jarlepju eo eaar kanooj ļap bwe kiin̄ Benjamin en jab kar maron̄ katakin er aolep ilowaan tampeļ eo, kōn menin eaar kōm̧m̧an bwe juon im̧ōn pād ren kajutak e, bwe armej ro doon ren maron̄ ron̄jaki naan ko enaaj kar kōnono.",
                "8": "Im ālikin men kein eaar jino kōnono n̄an armej ro doon jān im̧ōn bar eo; im raar jab maron̄ aolep kar ron̄jaki naan ko an kōnke ļap eo an jarlepju eo; kōn menin eaar kōm̧m̧an bwe naan ko an ren jeje im jilkinļo̧k ilubwiljin ro raar ekkwaadļo̧k jān ainikien, bwe ren maron̄ barāinwōt būki naan ko an.",
                "9": "Im erkein naan ko eaar kōnono im kōm̧m̧an bwe ren jeje, im ba: Ro jeiū im jatū, aolep kom̧ ro raar kuktok ippān doon, kom̧ ro kom̧ maron̄ ron̄ naan ko aō ko inaaj kōnono n̄an kom̧ rainin; bwe iaar jab jiron̄ kom̧ n̄an wanlōn̄tak ijin n̄an kōjak kōn naan kein inaaj kōnono, ak bwe kom̧ naaj eo̧ron̄ eō, im kōpeļļo̧k lo̧jiln̄ōmi bwe kom̧in maron̄ ron̄, im būruōmi bwe kom̧in maron̄ meļeļe, im ļōmņak ko ami bwe mennin ittino ko an Anij ren maron̄ erļo̧k n̄an ami loi.",
                "10": "Iaar jab jiron̄ kom̧ n̄an wanlōn̄tak ijin bwe kom̧in mijak eō, ak kom̧in ļōmņak bwe n̄a make ij ļapļo̧k jān juon armej kanniōk.",
                "11": "A n̄aij āinwōt kom̧, ij dien wōt aolep m̧ōjņo̧ ko otemjeļo̧k an ānbwin im ļōmņak; mekarta n̄a kar kāālete jān armej rein, im kar ekkapit jān jema, im pein Irooj eaar kōtļo̧k eō bwe in ritōl eo im kiin̄ eo ioon armej rein, im kar oņaake im kōjparok eō jān kajoor eo emake wōt An, n̄an jerbal n̄an kom̧ kōn aolepān aō maron̄, ļōmņak im kajoor eo Irooj eaar letok n̄an eō.",
                "12": "Ij ba n̄an kom̧ bwe āinwōt kar kōtļo̧k eō bwe in juļo̧k raan ko aō ilo jerbal n̄an kom̧, em̧ool m̧aantak n̄an iien in, im kar jab kappukot gold ak silver ak jabdewōt mennin m̧weie otemjeļo̧k ko jān kom̧;",
                "13": "Im barāinwōt iaar jab kōtļo̧k kom̧ bwe kom̧in pād ilo ro̧n̄ in kalbuuj ko, ak bwe kom̧in kōm̧m̧an juon bwe en rikōm̧akoko n̄an eo juon, ak bwe kom̧in uror, ak rakim, ak ko̧o̧t, ak ļōn̄; ak em̧ool iaar jab kōtļo̧k bwe kom̧in kōm̧m̧an jabdewōt mennin nana otemjeļo̧k, im kar katakin kom̧ bwe kom̧in kōjparok kien ko an Irooj, ilo aolep men ko Eaar jiron̄ kom̧—",
                "14": "Im em̧ool n̄a, make, iaar jerbal kōn pein make bwe in maron̄ jerbal n̄an kom̧, im bwe kom̧in jab eddo kōn ewōj ko, im bwe en ejjeļo̧k ej itok ioomi ko kom̧ eo eaar kanooj eddo n̄an ineek e—im kōn aolep men kein ko iaar kōnono, kom̧ kom̧ij rikam̧ool ro ilo rainin.",
                "15": "Ijoke, ro jeiū im jatū, iaar jab kōm̧m̧ani men kein bwe in maron̄ likōmjāje, barāinwōt ij jab ba men kein bwe in maron̄ ņa ruōmi; a bwe ij ba men kein n̄an kom̧ bwe kom̧in maron̄ jeļā bwe imaron̄ uwaak kōn juon bōklōkōt erreo im̧aan Anij rainin.",
                "16": "Lo, ij ba n̄an kom̧ bwe kōnke iaar ba n̄an kom̧ bwe iaar juļo̧k raan ko aō ilo jerbal n̄an kom̧, ij jab kōņaan likōmjāje, bwe iaar pād wōt ilo jerbal n̄an Anij.",
                "17": "A lo, ij ba n̄an kom̧ men kein bwe kom̧in maron̄ ekkatak jeļāļo̧kjeņ; bwe eļan̄n̄e kom̧ij jerbal n̄an armej ro ami kom̧ij jerbal wōt n̄an ami Anij.",
                "18": "Lo, kom̧ ar kūr eō ami kiin̄; im eļan̄n̄e n̄a, eo kom̧ ar kūr e ami kiin̄, ij kijejeto n̄an jerbal n̄an kom̧, innām kom̧ij jab aikuj kijejeto n̄an jerbal n̄an doon ke?",
                "19": "Im lo barāinwōt, eļan̄n̄e n̄a, eo kom̧ij kūr ami kiin̄, eo eaar juļo̧k raan ko an ilo jerbal n̄an kom̧, im barāinwōt kar m̧ad ilo jerbal n̄an Anij, ej tōllo̧ke jabdewōt kam̧m̧oolol ko jān kom̧, O ekōjkan ami aikuj kam̧m̧oolol ami Kiin̄ Ilan̄!",
                "20": "Ij ba n̄an kom̧, ro jeiū im jatū, bwe eļan̄n̄e kom̧ij aikuj wūjlepļo̧k aolep kam̧m̧oolol ko im nebar ko aolepān ami ewōr an kajoor n̄an būki, n̄an Anij eo Eaar kōm̧anm̧an kom̧, im Eaar kōjparok im oņaake kom̧, im Eaar kōm̧m̧an bwe kom̧in m̧ōņōņō, im Eaar kōtļo̧k bwe kom̧in maron̄ mour ilo aenōm̧m̧an kajjojo ippān doon—",
                "21": "Ij ba n̄an kom̧ bwe eļan̄n̄e kom̧ij aikuj jerbal n̄an E eo eaar kōm̧anm̧an eok jān jinoin, im ej kōjparok eok jān raan n̄an raan, jān lewōj n̄an kom̧ menwami, bwe kom̧in maron̄ mour im m̧akūtkūt im kōm̧m̧an ekkar n̄an ankilami make, im em̧ool n̄an rejetake kom̧ jān juon iien n̄an bar juon iien—Ij ba, eļan̄n̄e kom̧ij aikuj jerbal n̄an e kōn aolepān ami ak kom̧in naaj jet rikarejeran ro ejej tokjāer.",
                "22": "Im lo, aolep men eo E ej kajjitōk jān kom̧ n̄an kōjparok kien ko An; im Eaar kaalikkare kom̧ bwe eļan̄n̄e kom̧ naaj kōjparok kien ko An kom̧ naaj jeraam̧m̧an ilo āneo; im E jamin kar ukoktak jān ta Eaar ba; kōn menin, eļan̄n̄e kom̧ij kōjparok kien ko An E ej kam̧ōņōņō im kōjeraam̧m̧an eok.",
                "23": "Im kiiō, ilo ļamļam eo m̧oktata, Eaar kōm̧anm̧an eok, im lewōj n̄an kom̧ mour ko ami, eo kom̧ij m̧uri kake n̄an E.",
                "24": "Im karuo, E ej kajjitōk bwe kom̧in kōm̧m̧an āinwōt Eaar jiron̄ kom̧; bwe eļan̄n̄e kom̧ naaj kōm̧m̧an, E ej kōjeraam̧m̧an kom̧ m̧ōkaj; im kōn menin Eaar kōļļāik kom̧. Im kom̧ ar m̧uri wōt n̄an e, im kom̧ij, im naaj, indeeo im indeeo; kōn menin, kōn ta ewōr ippemi n̄an ami likōmjāje?",
                "25": "Im kiiō ij kajjitōk, kom̧ maron̄ ke ba jabdewōt kōn kom̧ make? Ij uwaak kom̧, Jaab. Kom̧ij jab maron̄ ba bwe kom̧ij em̧ool jon̄an wōt būn̄aln̄al in laļ; mekarta n̄e kom̧ kar ejaak jān būn̄al in laļ; a lo, e An eo eaar kōm̧anm̧an kom̧.",
                "26": "Im n̄a, em̧ool n̄a, eo kom̧ ar kūr ami kiin̄, ij jab em̧m̧anļo̧k jān kom̧; bwe n̄aij barāinwōt jān būn̄al. Im kom̧ lo bwe n̄a irūtto, im n̄a inan̄in kōtļo̧k kāān kanniōk in n̄an eo jinen bwidej.",
                "27": "Kōn menin, āinwōt iaar ba n̄an kom̧ bwe iaar jerbal n̄an kom̧, etetal ilo bōklōkōt eo e alikkar im̧aan Anij, em̧ool āindein iaar ilo iien in kōm̧m̧an bwe kom̧in kuktok ippān doon, bwe in maron̄ lo ejjeļo̧k ruō, im bwe bōtōktōkimi e jamin itok ioō, n̄e inaaj jutak n̄an ekajet jān Anij kōn men ko otemjej Eaar jiron̄ eō kōn kom̧.",
                "28": "Ij ba n̄an kom̧ bwe iaar kōm̧m̧an bwe kom̧in kuktok ippān doon bwe in maron̄ joļo̧k jān nuknuk ko ballū bōtōktōkimi, ilo tōre in iien in ke inan̄in itōn wanlaļļo̧k n̄an lōb eo aō, bwe in maron̄ wanlaļļo̧k ilo aenōm̧m̧an, im aō jetōb e jabwabanban emaron̄ koba ippān riwūjtak ro ilōn̄ ilo al nebar Anij eo ejim̧we.",
                "29": "Im eļapļo̧k, ij ba n̄an kom̧ bwe iaar kōm̧m̧an bwe kom̧in kuktok ippān doon, bwe in maron̄ kwaļo̧k n̄an kom̧ bwe ij jamin maron̄ pādļo̧k wōt ami rikaki, ak ami kiin̄;",
                "30": "Bwe em̧ool ilo iien in, aolepān ānbwinnū ej wūdiddid otem wūdiddid ilo kajjion̄ in kōnono n̄an kom̧; a Irooj Anij ej rejetake eō, im kar kōtļo̧k eō bwe in maron̄ kōnono n̄an kom̧, im kar jiron̄ eō bwe in kwaļo̧k n̄an kom̧ ilo rainin, bwe ļeo nejū Mosaia ej kiin̄ eo im ripepe eo ioomi.",
                "31": "Im kiiō, ro jeiū im jatū, ikōņaan bwe kom̧in kōm̧m̧an āinwōt iaar kōm̧m̧an. Āinwōt kom̧ ar kōjparok kien ko aō, im barāinwōt kein ko an Jemād, im kar jeraam̧m̧anļo̧k, im kar dāpij kom̧ jān wōtlo̧k ilo pein ro ami rikōjdat, em̧ool eļan̄n̄e kom̧ naaj kōjparok kien ko an ļeo nejū, ak kien ko an Anij ko naaj liwōj n̄an kom̧ jān E, kom̧ naaj jeraam̧m̧an ilo āneo, im rikōjdat ro ami rej jamin wōr aer kajoor ioomi.",
                "32": "A, O armej ro aō, ekkōl n̄e ab wōr aitwerōk ko rejerkak ilubwiljimi, im kom̧ kāālet n̄an pokake jetōb enana, eo kar kōnono kake jān jema Mosaia.",
                "33": "Bwe lo, ewōr wo em̧ōj ba kake ioon eo ej kāālet n̄an pokake jetōb in: bwe eļan̄n̄e ej kāālet n̄an pokake e, im ej pād wōt im mej ilo jero̧wiwi ko an, ejja in wōt ej ilim mej n̄an jetōb eo an make; bwe e ej bōk n̄an wōņāān kaje ejjeļo̧k jem̧ļo̧kin, kōnke kar rupe kien Anij eo āinjuon jān an jeļā make.",
                "34": "Ij ba n̄an kom̧, bwe ejjeļo̧k juon ilubwiljimi, ijello̧kun wōt ro reddik nejimi kar jab katakin kōn men kein, a ro rejeļā bwe kom̧ij m̧uri indeeo n̄an Jemāmi Ilan̄, n̄an leļo̧k n̄an e aolep otemjeļo̧k ippemi im ami; im barāinwōt kar katakin kom̧ kōn ļo̧o̧k ko ewōr ie kanaan ko kar kōnono kaki jān rikanaan ro rekwōjarjar, em̧ool laļtak n̄an iien eo jemād, Liai, eaar likūt Jerusalem.",
                "35": "Im barāinwōt, aolep men kar kōnono kake jān ro jemād m̧ae kiiō. Im lo, barāinwōt, raar kōnono kōn men eo kar jiron̄ er jān Irooj; kōn menin, rejim̧we im m̧ool.",
                "36": "Im kiiō, ij ba n̄an kom̧, ro jeiū im jatū, bwe ālikin kom̧ ar jeļā im kar katakin kom̧ aolep men kein, eļan̄n̄e kom̧ naaj rupi im ilo̧k āinjuon jān men ko kar kōnono, bwe kom̧ij doorļo̧k kom̧ jān Jetōb eo an Irooj, bwe en ejjeļo̧k jikin ilo kom̧ n̄an tōl kom̧ ilo iaļ ko an jeļāļo̧kjeņ bwe kom̧in maron̄ jeraam̧m̧an, jeban im lo oņaake—",
                "37": "Ij ba n̄an kom̧, bwe armej eo ej kōm̧m̧an men in, ejja in wōt ej diwōjtok ilo alikkar in kōpata ņae Anij; kōn menin e ej kāālet n̄an pokake jetōb nana, im ej erom juon rikōjdat n̄an aolep weeppān; kōn menin, Irooj ejjeļo̧k jikin ilo e, bwe e jab jokwe ilo tampeļ ko rejjab kwōjarjar.",
                "38": "Kōn menin eļan̄n̄e armej en ej jab ukeļo̧k, im ej pād wōt im mej juon rikōjdat n̄an Anij, kajjitōk ko an jim̧we in lan̄ ej karuj jetōb eo an e jabwabanban n̄an juon kile ewāmourur kōn bōd eo an make, eo ej kōm̧m̧an bwe en kuņōk jān im̧aan mejān Irooj, im kobrak būruōn kōn āliklik, im metak, im en̄taan, eo ej āinwōt kijeek eo ejamin kun, eo urur ko an rej wanlōn̄ļo̧k indeeo im indeeo.",
                "39": "Im kiiō ij ba n̄an kom̧ bwe tūriam̧okake ejjeļo̧k an ioon armej en, kōn menin an jako āliktata ej n̄an kijejetoiki juon kaen̄taan ejjeļo̧k jem̧ļo̧kin.",
                "40": "O, aolep kom̧ em̧m̧aan ro rerūtto, im barāinwōt em̧m̧aan ro em̧m̧an dettaer, im kom̧ ajri ro reddik ro remaron̄ meļeļe naan kein aō, bwe iaar kōnono n̄an kom̧ ilo alikkar bwe kom̧in maron̄ meļeļe, ij jar bwe kom̧in maron̄ rujļo̧k n̄an juon ememļo̧kjeņ kōn jekjek eo enana an ro raar wōtlo̧k ilo jero̧wiwi.",
                "41": "Im eļapļo̧k, ikōņaan bwe kom̧in ļōmņak kōn jekjek eo ejeraam̧m̧an im ekōm̧ōņōņō an ro raar kōjparok kien ko an Anij. Bwe lo, rej jeraam̧m̧an ilo aolep men ko otemjeļo̧k, jim̧or ilo kanniōk im jetōb; im eļan̄n̄e renaaj dāpdep wōt ilo niknik n̄an jem̧ļo̧kin naaj bōk er ilo lan̄, bwe ren maron̄ jokwe ippān Anij ilo wāween m̧ōņōņō eo ejjeļo̧k jem̧ļo̧kin. O keememej, keememej bwe men kein rem̧ool; bwe Irooj Anij eaar kōnono e."
            },
            "3": {
                "1": "Im bar juon alen ro jeiū im jatū, ikōņaan kūr n̄an ami eltok, bwe eļap wōt ijo ikōņaan kōnono n̄an kom̧; bwe lo, ewōr ippa men ko ikōņaan ba n̄an kom̧ kōn men eo ej itok.",
                "2": "Im men ko inaaj ba n̄an kom̧ kar kwaļo̧k n̄an eō jān juon enjeļ jān Anij. Im eaar ba n̄an eō Kwōn ruj; im iaar ruj, im lo eaar jutak im̧aō.",
                "3": "Im eba n̄an eō: Kwōn ruj, im ron̄jaki naan ko inaaj ba n̄an eok; bwe lo, ij itok n̄an kwaļo̧k n̄an eok naan ko rem̧m̧an im lan̄lōn̄ eļap.",
                "4": "Bwe Irooj Eaar ron̄ jar ko am̧, im Eaar ekajete jim̧we eo am̧, im Eaar jilkintok eō n̄an kwaļo̧k n̄an eok bwe kwo maron̄ m̧ōņōņō; im bwe kwo maron̄ kwaļo̧k n̄an armej ro am̧, bwe remaron̄ barāinwōt obrak kōn lan̄lōn̄.",
                "5": "Bwe lo, iien eo ej itok, im ej jab ettoļo̧k, bwe kōn kajoor, Irooj Ekajoor Bōtata eo ej irooj, eo Eaar, im ej jān indeeo n̄an indeeo, naaj wanlaļtak jān lan̄ ilubwiljin ro nejin armej, im naaj jokwe ilo ānbwinnin kle, im naaj ilo̧k ilubwiljin armej raņ, jerbali mennin kabwilōn̄lōn̄ ko rekajoor, āinwōt kōmour rinan̄inmej, kōjerkak ro remej, kōm̧m̧an bwe rikūrro ren etetal, ripilo n̄an bōk aer loļo̧kjeņ, im rijarron̄ron̄ n̄an ron̄, im kōmour aolep nan̄inmej otemjeļo̧k.",
                "6": "Im Enaaj kadiwōjļo̧k devil ko, ak jetōb ko renana ko rej jokwe ilo bōro ko būruōn ro nejin armej.",
                "7": "Im lo, Enaaj en̄taan kōn kapo ko, im metak in ānbwin, kwōle, maro, im kijeļo̧k, em̧ool eļapļo̧k jān armej emaron̄ en̄taan, ijello̧kun wōt n̄e n̄an mej; bwe lo, bōtōktōk enaaj itok jān aolep ānbwinnin, āindein naaj ļap in An en̄taan kōn jero̧wiwi ko im mennin jōjō ko an armej ro An.",
                "8": "Im naaj ān̄inn̄in E Jisōs Kraist, eo Nejin Anij, Jemān lan̄ im laļ, Rikōm̧anm̧an aolep men ko otemjeļo̧k jān jinoin; im jinen naaj ān̄inn̄in e Meri.",
                "9": "Im lo, E ej itok n̄an ro An, bwe lo̧mo̧o̧r en maron̄ itok n̄an ro nejin armej em̧ool kōn tōmak ilo Etan; im em̧ool ālikin aolep men kein renaaj watōk E juon em̧m̧aan, im ba bwe Eaar wōr ippān devil, im naaj den̄ļo̧ke E, im naaj debwāāl E.",
                "10": "Im Enaaj jerkak ilo raan eo kein kajilu jān ro remej; im lo, E ej jutak n̄an ekajet e laļ; im lo, aolep men kein rej kōm̧m̧an bwe ekajet ejim̧we en maron̄ itok ioon ro nejin armej.",
                "11": "Bwe lo, im barāinwōt bōtōktōkin ej pinmuur kōn jero̧wiwi ko an ro raar wōtlo̧k jān bun̄ eo an Adam, ro raar mej im jab jeļā ankilaan Anij kōn er, ak ro raar jero̧wiwi ilo jajeļo̧kjeņ.",
                "12": "Ak wo, wo n̄an e eo e jeļā bwe e ej jum̧ae Anij! Bwe lo̧mo̧o̧r ej itok jaab n̄an juon āinwōt in ijello̧kun wōt kōn ukeļo̧k im tōmak ilo Irooj Jisōs Kraist.",
                "13": "Im Irooj Anij Eaar jilkintok rikanaan ro rekwōjarjar An ilubwiljin ro nejin armej, n̄an kabun̄bun̄ļo̧k men kein n̄an bwij, laļ, im lo, bwe āindein jabdewōt eo ej tōmak bwe Kraist Enaaj itok, ejja in wōt emaron̄ bōk jeorļo̧k in jero̧wiwi ko an, im m̧ōņōņō kōn lan̄lōn̄ eo ekanooj ļap; em̧ool āinwōt n̄e Eaar dedeļo̧k An itok ilubwiljier.",
                "14": "Ijoke Irooj Anij Eaar lo bwe armej ro An raar juon armej ekijn̄en̄e kōnwaer, im Eaar kajutak n̄an er juon kien, em̧ool kien Moses.",
                "15": "Im elōn̄ kakōļļe ko, im kabwilōn̄lōn̄ ko, im jekjek ko, im annan̄ ko raar kwaļo̧ke n̄an er, kōn An itok; im barāinwōt rikanaan ro rekwōjarjar raar kōnono n̄an er kōn An itok; im mekarta raar kapene burueer, im kar jab meļeļe bwe kien Moses ejej tokjān ijello̧kun wōt n̄e eaar kōn pinmuur eo an bōtōktōkin.",
                "16": "Im em̧ool eļan̄n̄e eaar maron̄ bwe ajri ro reddik ren maron̄ kar jero̧wiwi rej jamin kar maron̄ mour; a ij ba n̄an kom̧ er rej jeraam̧m̧an; bwe lo, āinwōt ilo Adam, ak jān lukkuun jekjekin mour, rej wōtlo̧k, em̧ool āindein bōtōktōkin Kraist ej pinmuur kōn jero̧wiwi ko aer.",
                "17": "Im eļapļo̧k, Ij ba n̄an eok, bwe ejjeļo̧k naaj bar āt letok ak jabdewōt bar iaļ ak wāween lo̧mo̧o̧r emaron̄ itok n̄an ro nejin armej, ilo wōt im kōn wōt etan Kraist, Irooj Ekajoor Bōtata.",
                "18": "Bwe lo E ej ekajet, im An ekajet ejim̧we; im nin̄nin̄ eo ej jab jako eo ej mej ilo an nin̄nin̄; a armej rej ilim mej n̄an jetōb ko aer ijello̧kun wōt n̄e rej kōttāik er im erom āinwōt ajri ro reddik, im tōmak bwe mour eaar, im ej, im enaaj itok, ilo im kōn pinmuur eo an bōtōktōkin Kraist Irooj Ekajoor Bōtata.",
                "19": "Bwe armej ilo lukkuun biktokin ej rikōjdat n̄an Anij, im eaar jān wōtlo̧k eo an Adam, im enaaj, indeeo im indeeo, m̧ae an naaj kōtļo̧k e n̄an karreelel ko an Jetōb Kwōjarjar, im utūkļo̧k armej eo ilo lukkuun biktokin im erom juon rikwōjarjar kōn pinmuur eo an Kraist Irooj, im erom āinwōt juon ajri, ettā, ineem̧m̧an, ettā bōro, kem̧m̧aanwa, obrak kōn iakwe, m̧ōņōņō in ajeļo̧k e n̄an aolep men ko Irooj ej lo ekkar n̄an kaddoik ņa ioon, em̧ool āinwōt juon ajri ej ajeļo̧k e n̄an jemān.",
                "20": "Im eļapļo̧k, Ij ba n̄an eok, bwe iien eo enaaj itok n̄e jeļā kōn juon Rilo̧mo̧o̧r naaj ajeeded iaolepān laļ, bwij, lo, im armej.",
                "21": "Im lo, n̄e iien eo ej itok, ejjeļo̧k naaj lo ejjeļo̧k ruōn im̧aan Anij, ijello̧kun wōt n̄e rej ajri reddik, wōt kōn ukeļo̧k im tōmak ilo etan Irooj Anij Ekajoor Bōtata.",
                "22": "Im em̧ool ilo iien in, n̄e kwaar katakin armej ro am̧ men ko Irooj am̧ Anij Eaar jiron̄ eok, em̧ool jekdo̧o̧n naaj jab lo ejjeļo̧k ruweer im̧aan mejān Anij, wōt ekkar n̄an naan ko Iaar kōnono n̄an eok.",
                "23": "Im kiiō em̧ōj aō kōnono naan ko Irooj Anij Eaar jiron̄ eō.",
                "24": "Im āindein Irooj eaar ba: Renaaj jutak āinwōt juon naan in kam̧ool emeram ņae armej rein, ilo raan in ekajet; kōn menin renaaj ekajet, kajjojo armej ekkar n̄an jerbal ko an, eļan̄n̄e rem̧m̧an, ak eļan̄n̄e renana.",
                "25": "Im eļan̄n̄e renana rej iiokļo̧k juon mejaļļo̧k enana kōn men ko ruweer im kajjōjō ko aer make, ko rej kōm̧m̧an bwe ren kuņōk jān im̧aan mejān Irooj ļo̧k n̄an mejatoto in būrom̧ōj im en̄taan ejjeļo̧k jem̧ļo̧kin, ijo jān e rejjab maron̄ bar ro̧o̧l; kōn menin raar ilim mej n̄an jetōb ko aer make.",
                "26": "Kōn menin, raar idaak jān kap in illu an Anij, eo ekajet e jamin maron̄ kaarmejjete n̄an er jān n̄e ekar kaarmejjete bwe Adam en kar wōtlo̧k kōn an kar bōk leen eo kōmo̧iki; kōn menin, tūriam̧o e jab maron̄ wōr an ioer n̄an indeeo.",
                "27": "Im aer en̄taan ej āinwōt ļwe in kijeek im brimstone, eo urur ko an rej jamin kun, im eo baat ko an rej wanlōn̄ļo̧k indeeo im indeeo. Āindein Irooj Eaar jiron̄ eō. Amen."
            },
            "4": {
                "1": "Im kiiō, ālikin men kein eaar dedeļo̧k an kiin̄ Benjamin kōm̧m̧an jem̧ļo̧kin naan ko kar bōkļo̧k n̄an e jān enjeļ an Irooj, eaar bōk mejān im reito-reitak ipeļaakin ijo ioon jarlepju eo, im lo raar aolep wōtlo̧k n̄an laļ, bwe mijake Irooj eaar itok ioer.",
                "2": "Im raar kalimjek er make ilo wāween kanniōk eo aer, em̧ool dikļo̧k jān būn̄aln̄al in laļ. Im raar lam̧ōj kōn juon wōt ainikien, im ba: O Kwōn tūriam̧o, im kōjerbal bōtōktōkin pinmuur eo an Kraist bwe kōmin maron̄ bōk jeorļo̧k bōd in jero̧wiwi ko am̧, im būruōm̧ ren karreo, bwe kōmij tōmak ilo Jisōs Kraist, Nejin Anij, eo eaar kōm̧anm̧an lan̄ im laļ, im men otemjej; Eo enaaj wanlaļtak ilubwiljin ro nejin armej.",
                "3": "Im ālikin men kein ke raar kōnono naan kein Jitōbōn Irooj eaar wanlaļtak ioer, im raar obrak kōn lan̄lōn̄, im raar bōk jeorļo̧k in jero̧wiwi ko aer, im kar wōr aer aenōm̧m̧an in bōklōkōt, kōnke kar tōmak eo eļap aer ilo Jisōs Kraist, eo enaaj kar itok, ekkar n̄an naan ko kiin̄ Benjamin eaar kōnono n̄an er.",
                "4": "Im kiin̄ Benjamin eaar bar kōpeļļo̧k lo̧n̄iin im kar jino kōnono n̄an er, im ba: Ro jera im ro jeiū im jatū, ro nukū im armej ro aō, ikōņaan bar kūr kom̧ n̄an eltok, bwe kom̧in maron̄ ron̄ im meļeļe bwein naan ko aō ko inaaj kōnono n̄an kom̧.",
                "5": "Bwe lo, eļan̄n̄e jeļā eo kōn em̧m̧an an Anij ilo iien in eaar karuj kom̧ n̄an juon kile kōn jejtokjān eo ami, im ami waan im jekjek eo ami ejerata—",
                "6": "Ij ba n̄an kom̧, eļan̄n̄e kom̧ ar itok n̄an juon jeļāļo̧kjeņ kōn em̧m̧an eo an Anij, im kajoor eo An emake wōt, im An mālōtlōt, im An kem̧m̧aanwa, im An meanwōd n̄an ro nejin armej; im barāinwōt, pinmuur eo kar kōpooje jān ļon̄tak ko an laļ, bwe lo̧mo̧o̧r en maron̄ itok n̄an e eo enaaj likūt an lōke ilo Irooj, im enaaj tiljek ilo kōjparok kien ko An, im wōnm̧aanļo̧k ilo tōmak eo em̧ool n̄an jem̧ļo̧kin an mour, meļeļe eo aō mour eo an ānbwinnin kanniōk—",
                "7": "Ij ba, en̄in ej armej eo ej bōk lo̧mo̧o̧r, kōn pinmuur eo kar kōpooje jān ļon̄tak ko an laļ n̄an armej otemjeļo̧k, ro rekar jān wōtlo̧k eo an Adam, ak ro rej, ak ro renaaj tok ālik, em̧ool n̄an jem̧ļo̧kin laļ.",
                "8": "Im en̄in ej wāween eo lo̧mo̧o̧r ej itok. Im ebar ejjeļo̧k lo̧mo̧o̧r. Im ebar ejjeļo̧k lo̧mo̧o̧r ijello̧kun wōn in kar kōnono kake; im ejjeļo̧k jabdewōt wāween ko armej remaron̄ mour ijello̧kun wōt wāween ko iaar jiron̄ kom̧.",
                "9": "Kom̧in lōke Anij; kom̧in tōmak bwe E emour, im bwe Eaar kōm̧anm̧an men otemjej, jim̧or ilo lan̄ im ilo laļ; kom̧in lōke bwe Ippān epād jeļā otemjeļo̧k, im kajoor otemjeļo̧k, jim̧or ilo lan̄ im ilo laļ; kom̧in lōke bwe armej ej jab jeļā aolep men ko Irooj E jeļā.",
                "10": "Im bar juon alen, kom̧in tōmak bwe kom̧ij aikuj ukeļo̧k jān jero̧wiwi ko ami im eļļo̧k jān i, im kōttāik kom̧ im̧aan Anij; im kajjitōk ilo m̧ool in bōro bwe Enaaj jeorļo̧k bōd ko ami; im kiiō, eļan̄n̄e kom̧ij tōmak aolep men kein lale bwe kom̧in kōm̧m̧ani.",
                "11": "Im ij bar ba n̄an kom̧ āinwōt iaar ba m̧oktaļo̧k, bwe āinwōt kom̧ ar itok n̄an jeļāļo̧kjeņ eo kōn aiboojoj an Anij, ak eļan̄n̄e kom̧ ar jeļā kōn em̧m̧an eo An im kar nemake iakwe eo An, im kar bōk jeorļo̧k in jero̧wiwi ko ami, eo eaar kōm̧m̧an m̧ōņōņō eo ekanooj ļap otem ļap ilo būruōmi, em̧ool āindein ikōņaan bwe kom̧in keememej, im iien otemjej bōk ilo ememļo̧kjeņ, ļap eo an Anij, im waan eo ami make, im An em̧m̧an im meanwōd n̄an kom̧, mennin mour ko rejjab tōllo̧ke, im kōttāik kom̧ em̧ool ilo m̧wilaļ ko in ettā, kūr ioon etan Irooj raan otemjej, im jutak pen ilo tōmak kōn men eo enaaj itok, eo kar kōnono kake jān lo̧n̄iin enjeļ eo.",
                "12": "Im lo, ij ba n̄an kom̧ bwe eļan̄n̄e kom̧ij kōm̧m̧ane men in kom̧ naaj m̧ōņōņō iien otemjej, im naaj obrak kōn iakwe eo an Anij, im iien otemjej bōk jeorļo̧k eo kōn jero̧wiwi ko ami; im kom̧ naaj eddek ilo jeļāļo̧kjeņ eo kōnaiboojoj an eo Eaar kōm̧anm̧an eok, ak ilo jeļāļo̧kjeņ kōn men eo ejim̧we im m̧ool.",
                "13": "Im kom̧ ban kar kōņaan n̄an kōmetak bar juon, ak n̄an mour ilo aenōm̧m̧an, im n̄an leļo̧k n̄an aolep armej ekkar n̄an men eo ej tōllo̧ke im ej an.",
                "14": "Im kom̧in jab naaj kōtļo̧k bwe ro nejimi ren kwōle, ak keelwaan; im barāinwōt kom̧in jab kōtļo̧k bwe ren rupi kien ko an Anij, im ire ak aitwerōk ippān doon, im jerbal n̄an devil, eo ej karo an jero̧wiwi, ak eo ej Jetōb nana eo kar kōnono kake jān ro jemād, kōnke e ej rikōjdat n̄an aolep jim̧we.",
                "15": "A kom̧ naaj katakin er n̄an etetal ilo iaļ ko rem̧ool im rejim̧we; kom̧ naaj katakin er n̄an iakwe doon, im n̄an jipjipan̄ doon.",
                "16": "Im barāinwōt, kom̧ make naaj jipan̄ ro rej pād ilo aer aikuji ami jipan̄; kom̧ naaj jakiļo̧k men ko m̧weiemi n̄an eo ej pād ilo aikuj; im kom̧ jamin naaj kōtļo̧k riowar eo bwe en lewōj kajjitōk eo an n̄an eok ilo waan, im ukōt e ļo̧k n̄an jako.",
                "17": "Bōlen kom̧ naaj ba: Armej in eaar bōktok ioon make an en̄taan; kōn menin, inaaj kabbōjrak peiū, im naaj jamin leļo̧k n̄an e m̧ōttan m̧ōn̄ā ko kijō, ak leļo̧k n̄an e m̧ōttan men ko m̧weiō bwe en maron̄ jab en̄taan, bwe kaje ko an rejim̧we—",
                "18": "A ij ba n̄an kom̧, O armej, jabdewōt eo ej kōm̧m̧an e men in ejja in wōt eļap unin bwe en ukeļo̧k; im ijello̧kun wōt n̄e ej ukeļo̧k jān men eo eaar kōm̧m̧ane ej jako indeeo, im ejjeļo̧k an ļapļo̧k ilo aelōn̄ in Anij.",
                "19": "Bwe lo, jej jab aolep riowar ke? Jej jab aolep atartar ioon wōt ejja Armej in ke, em̧ool Anij, kōn aolep m̧weiuk ko ad, kōn jim̧or m̧ōn̄ā im balle, im kōn gold, im kōn silver, im kōn aolep m̧weie ko ad otemjeļo̧k?",
                "20": "Im lo, em̧ool ilo iien in, kom̧ ar kūr ioon Etan, im owar kōn jeorļo̧k in jero̧wiwi ko ami. Im Eaar kōtļo̧k ke bwe kom̧in kar owar ilo waan? Jaab; Eaar lutōkleplep jetōb eo An ioomi, im eaar kōm̧m̧an bwe būruōmi en obrak kōn m̧ōņōņō, im kar kōm̧m̧an bwe lo̧n̄iūmi en bōjrak bwe kom̧in maron̄ jab kwaļo̧k jabdewōt ainikien, āindein kar ļap otem ļap in m̧ōņōņō eo ami.",
                "21": "Im kiiō, eļan̄n̄e Anij, eo eaar kōm̧anm̧an eok, eo ioon kom̧ij kōjatdikdik kōn mour ko ami im kōn aolep men ko ewōr ippemi im kom̧ij, ej lewōj n̄an kom̧ jabdewōt kom̧ij kajjitōk im ejim̧we, ilo tōmak, im lōke bwe kom̧ naaj bōk, O innām, ekōjkan ami aikuj in ajeji men ko m̧weiōmi im ewōr ippemi ippān doon.",
                "22": "Im eļan̄n̄e kom̧ij ekajete armej eo ej lewōj kajjitōk eo an n̄an kom̧ kōn m̧weiuk ko ami bwe en jab jako, im liaakeļo̧k e, ekōjkan an jim̧weļo̧k naaj liaakeļo̧k eo ami kōn ami dāpij m̧weiuk ko m̧weiōm̧i, ko rejjab ami ak rej an Anij, eo n̄an e mour eo ami ej barāinwōt An; im mekarta men in kom̧ij jab eo̧ron̄ jabdewōt kajjitōk, ak ukeļo̧k jān men in kom̧ ar kōm̧m̧ane.",
                "23": "Ij ba n̄an kom̧, wo n̄an armej in, bwe m̧weiuk ko m̧weien renaaj jako ippān; im kiiō, ij ba men kein n̄an ro rej m̧weie āinwōt rej dien men ko an laļ in.",
                "24": "Im bar juon alen, ij ba n̄an ro rijeram̧ōl, kom̧ eo ejjeļo̧k ippemi im mekarta ebwe ippemi, bwe kom̧ij mour wōt jān raan n̄an raan; meļeļe in aō aolep kom̧ ro raar kaarmejjete riowar, kōnke ejjeļo̧k ippemi; ikōņaan bwe kom̧in ba ilo būruōmi bwe: ij jab leļo̧k kōnke ejjeļo̧k ippa, ak eļan̄n̄e eaar wōr ippa inaaj kar leļo̧k.",
                "25": "Im kiiō, eļan̄n̄e kom̧ij ba men in ilo būruōmi kom̧ij pād wōt ilo an ejjeļo̧k ruōmi, eļan̄n̄e jaab naaj liaakeļo̧k kom̧; im liaakeļo̧k eo ami e jim̧we bwe kom̧ij ankoņake men eo kom̧ ar jab bōk.",
                "26": "Im kiiō, kōn kilaan men kein iaar kōnono n̄an kom̧—En̄in, kōn kilaan dāpij jeorļo̧k eo kōn jero̧wiwi ko ami jān raan n̄an raan, bwe kom̧in maron̄ etetal ilo ejjeļo̧k ruōmi im̧aan Anij—ikōņaan bwe kom̧in leļo̧k m̧ōttan m̧weiuk ko ami n̄an ro rijeram̧ōl, kajjojo armej ekkar n̄an men eo ewōr ippān, āinwōt naajdik rikwōle, kanuknuk rikeelwaan, loļo̧k rinan̄inmej im leļo̧k n̄an aer rōļo̧k, jim̧or ilo jetōb im ilo kanniōk, ekkar n̄an kōņaan ko aer.",
                "27": "Im lale bwe aolep men kein rej kōm̧m̧an ilo ļoļātāt im koņ; bwe e jab aikuj bwe juon armej en ettōr m̧ōkajļo̧k jān kajoor eo an. Im bar juon alen, emennin aikuj bwe en tiljek, bwe en maron̄ tōblaļ e wōņāān eo; kōn menin aolep men kein rej aikuj kōm̧m̧an ilo koņ.",
                "28": "Im ikōņaan bwe kom̧in keememej, bwe jabdewōt eo ilubwiljimi ej m̧uri jān riturin ej aikuj kōro̧o̧l men eo eaar m̧uriki, ekkar n̄an āinwōt eaar errā, n̄e kom̧ ab jero̧wiwi; im bōlen kom̧ naaj kōm̧m̧an bwe riturumi en jero̧wiwi barāinwōt.",
                "29": "Im āliktata, ij jab maron̄ ba n̄an kom̧ aolep men ko kom̧ maron̄ jero̧wiwi ie; bwe ewōr iaļ ko im wāween ko, em̧ool āindein elōn̄ bwe ij jab maron̄ bwini.",
                "30": "A jon̄an in imaron̄ ba n̄an kom̧, bwe eļan̄n̄e kom̧ij jab lale kom̧ make, im ļōmņak ko ami, im naan ko ami, im kōm̧m̧an ko ami, im pokake kien ko an Anij, im wōnm̧aanļo̧k ilo tōmak kōn ta kom̧ ar ron̄ kōn itok eo an Irooj, em̧ool n̄an jem̧ļo̧kin mour ko ami, kom̧ aikuj mej. Im kiiō, O armej, keememej, im jab mej."
            },
            "5": {
                "1": "Im kiiō, ālikin men kein ke kiin̄ Benjamin eaar dedeļo̧k an kōnono n̄an armej ro an, eaar jilkinļo̧k ilubwiljier, im kōņaan jeļā jān armej ro an eļan̄n̄e raar tōmak ilo naan ko eaar kōnono n̄an er.",
                "2": "Im raar aolep lam̧ōj kōn juon ainikien, im ba: Aaet, kōmij tōmak aolep naan ko kwaar kōnono n̄an kōm; im barāinwōt, kōm jeļā kōn aer jejjet im m̧ool, kōnke Jetōb eo an Irooj Ekajoor Bōtata, eo Eaar jerbali juon oktak ekajoor ilo kōm, ak ilo būruōm̧, bwe kōmin jab bar itok wōt in kōm̧m̧an nana, ak n̄an kōm̧m̧an em̧m̧an wōt.",
                "3": "Im kōj, kōj make, barāinwōt, kōn em̧m̧an eo an Anij ejjeļo̧k jem̧ļo̧kin, im kōn kaalikkar ko an jetōb eo an, ewōr ad laleļo̧k ko reļļap kōn ta eo enaaj itok; im eļan̄n̄e eaar mennin aorōk, jemaron̄ kar kanaan kōn aolep men kein.",
                "4": "Im e ej tōmak eo eaar pād ipped kōn men ko kiin̄ eo ad eaar kōnono n̄an kōj kaki eaar bōktok kōj n̄an jeļā in eļap, en̄in jej m̧ōņōņō kōn lan̄lōn̄ eo ekanooj ļap.",
                "5": "Im jej m̧ōņōņō n̄an deļo̧n̄ļo̧k ilo juon bujen ippān ad Anij n̄an kōm̧m̧an ankilaan, im n̄an pokake kien ko An ilo men otemjej ko Enaaj jiron̄ kōj, aolep bwe in raan ko ad, bwe jen maron̄ jab bōktok iood make juon kaen̄tanaan eo ejjeļo̧k jem̧ļo̧kin, āinwōt kar kōnono kake jān enjeļ eo, bwe jen maron̄ jab idaak jān kap in illu an Anij.",
                "6": "Im kiiō, erkein naan ko kiin̄ Benjamin eaar kōņaan jān er; im kōn menin eaar ba n̄an er: Kom̧ ar kōnono naan ko iaar kōņaan; im bujen eo kom̧ ar kōm̧m̧ane ej juon bujen ejim̧we.",
                "7": "Im kiiō, kōnke bujen eo kom̧ ar kōm̧m̧ane naaj ān̄inn̄in kom̧ ro nejin Kraist, m̧aan ro nejin, im kōrā ro nejin; bwe lo, rainin Eaar keotak kom̧ ilo jetōb; bwe kom̧ij ba bwe būruōmi raar oktak kōn tōmak ilo Etan; kōn menin, kom̧ij ļotak ilo E im kar erom m̧aan ro im kōrā ro nejin.",
                "8": "Im ium̧win jeban in kar kaanemkwōj kom̧, im ejjeļo̧k bar juon jeban eo naaj kaanemkwōj kom̧. Ejjeļo̧k bar āt letok eo lo̧mo̧o̧r ej itok; kōn menin ikōņaan bwe kom̧in bōk ioomi etan Kraist, aolep kom̧ ro raar deļo̧n̄e bujen eo ippān Anij bwe kom̧in pokake n̄an jem̧ļo̧kin mour ko ami.",
                "9": "Im jabdewōt eo ej kōm̧m̧ane men in naaj lo ilo anbwijmaron̄ in pein Anij, bwe Enaaj jeļā āt eo ān̄inn̄in e kake; bwe naaj ān̄inn̄ini e kōn etan Kraist.",
                "10": "Im kiiō ālikin men kein, bwe jabdewōt eo e jamin naaj bōk ioon etan Kraist aikuj naaj ān̄inn̄in e kōn bar jet āt; kōn menin, ej lo e make ianmiin̄ in pein Anij.",
                "11": "Im ikōņaan bwe kom̧in keememej barāinwōt, bwe en̄in ej āt eo iaar ba inaaj kar lewōj n̄an eok eo jamin naaj bukweļo̧k, ijello̧kun wōt n̄e kōn jero̧wiwi; kōn menin, ron̄jake bwe kom̧in jab jero̧wiwi, bwe āt in jamin bukweļo̧k jān būruōmi.",
                "12": "Ij ba n̄an kom̧, ikōņaan bwe kom̧in keememej in dāpij āt in jeje iien otemjej ilo būruōmi, bwe jamin lo ko ilo anmiin̄ in pein Anij; a bwe kom̧in ron̄ im jeļā ainikien eo naaj ān̄inn̄in kom̧, im barāinwōt, āt eo Enaaj ān̄inn̄in kom̧.",
                "13": "Bwe ekōjkan an juon armej jeļā karo eo eaar jab jerbal n̄an e, ak eo ej juon ruwamāejet n̄an e, im ej ettoļo̧k jān ļōmņak ko im jibadbad ko an būruōn.",
                "14": "Im bar juon alen, juon armej ej bōk ke donkey eo ej an riturin, im dāpiji? Ij ba n̄an kom̧, Jaab; e ban kōtļo̧k em̧ool bwe en m̧ōn̄ā ilubwiljin mennin mour ko an, ak enaaj lukwarkwareļo̧k, im kadiwōjļo̧k e. Ij ba n̄an kom̧, bwe āindein enaaj āinwōt ilubwiljimi eļan̄n̄e kom̧ij jab jeļā āt eo ān̄inn̄in kom̧ kake.",
                "15": "Kōn menin, ikōņaan bwe kom̧in pen im dim, iien otemjej baptoami ilo jerbal ko rem̧m̧an, bwe Kraist, Irooj Anij Ekajoor Bōtata, en maron̄ sili kom̧ An, bwe kom̧in maron̄ bōkļo̧k kom̧ n̄an lan̄, bwe kom̧in maron̄ ami lo̧mo̧o̧r ejjeļo̧k jem̧ļo̧kin im mour indeeo, kōn ļoļātāt eo, im kajoor, im jim̧we eo, im tūriam̧o eo an eo Eaar kōm̧anm̧an men otemjej, ilo lan̄ im ilo laļ, eo ej Anij ioon aolep. Amen."
            },
            "6": {
                "1": "Im kiiō, kiin̄ Benjamin eaar ļōmņak emennin aikuj, ālikin eaar dedeļo̧k an kōnono n̄an armej ro, bwe en bōk etan aolep ro raar deļo̧n̄ ilo bujen eo ippān Anij n̄an kōjparok kien ko An.",
                "2": "Im ālikin men kein eaar ejjeļo̧k juon armej, ijello̧kun wōt ajri ro reddik, ro raar deļo̧n̄ ilo bujen eo im kar bōk ioer etan Kraist.",
                "3": "Im bar juon alen, ālikin men kein ke kiin̄ Benjamin eaar kōm̧m̧ane jem̧ļo̧kin aolep men kein, im kar kapit ļeo nejin Mosaia bwe en juon irooj im kiin̄ ioon armej ro an, im kar leļo̧k n̄an e aolep eddo ko kōn aelōn̄ in kiin̄ eo, im barāinwōt jitōn̄ pris ro n̄an katakin armej ro, bwe jān katak kein ren maron̄ ron̄ im jeļā kien ko an Anij, im n̄an kalim̧otak er n̄an keememej kanejnej eo raar kōm̧m̧ane, eaar kōro̧o̧l jarlepju eo, im raar ro̧o̧l, aolep kajjojo, ekkar n̄an baam̧le ko aer, n̄an m̧ōko im̧weer make.",
                "4": "Im Mosaia eaar jino irooj ilo ijo jikin jemān. Im eaar jino irooj ilo iiō eo kein kajiln̄uul iiō dettan, im kōm̧m̧an dipiio in, enan̄in ābukwi im jiljilimjuonn̄ouljiljino iiō jān iien eo Liai eaar likūt Jerusalem.",
                "5": "Im kiin̄ Benjamin eaar mour jilu iiō im eaar mej.",
                "6": "Im ālikin men kein kiin̄ Mosaia eaar etetal ilo iaļ ko an Irooj, im eaar ļoor ekajet ko im kakien ko An, im eaar kōjparok kien ko An ilo aolep men ko jabdewōt Eaar jiron̄ e.",
                "7": "Im kiin̄ Mosaia eaar kōm̧m̧an bwe armej ro an ren kalbwin bwidej eo. Im e barāinwōt, e make, eaar kalbwin bwidej eo, bwe ilo wāween in en jab maron̄ erom eddo n̄an armej ro an, bwe en maron̄ kōm̧m̧an ekkar n̄an men eo jemān eaar kōm̧m̧ane ilo men otemjej. Im eaar ejjeļo̧k aitwerōk ilubwiljin aolep armej ro an ilo kōtaan in jilu iiō ko."
            },
            "7": {
                "1": "Im kiiō, ālikin men kein kiin̄ Mosaia eaar wōr an aenōm̧m̧an ilo kōtaan eo jilu iiō, eaar kōņaan jeļā kōn armej ro raar wanlōn̄ļo̧k n̄an jokwe ilo āneen Liai-Nipai, ak ilo jikin kwelo̧k in Liai-Nipai; kōnke armej ro an raar ron̄ ejjeļo̧k jān er jān iien eo raar likūt āneen Zaraemla; kōn menin, raar kainepataik e kōn aer kajjitōk wōt.",
                "2": "Im ālikin men kein kiin̄ Mosaia eaar kōtļo̧k bwe jon̄ouljiljino iaan em̧m̧aan ro aer rekajoor ren wanlōn̄ļo̧k n̄an āneen Liai-Nipai, n̄an kajjitōk kōn ro jeir im jatier.",
                "3": "Im ālikin men kein ilo raan eo ilju raar jino wanlōn̄ļo̧k, im ippāer eaar wōr juon etan Ammōn, eo eaar juon em̧m̧aan ekajoor im dipen, im juon bwijjin Zaraemla; im eaar barāinwōt aer ritōl.",
                "4": "Im kiiō, raar jeļā jaab ia rej aikuj ito-itak ie ilo āne jem̧aden n̄an wanlōn̄ļo̧k n̄an āneen Liai-Nipai; kōn menin raar jebwābwe elōn̄ raan ko ilo āne jem̧aden, em̧ool en̄oul raan ko raar jebwābwe.",
                "5": "Im ālikin aer kar jebwābwe en̄oul raan ko raar itok n̄an juon bat, eo ej ituiōn̄ in āneen Silom, im ijo raar kajutak im̧ōn kōppād ko aer.",
                "6": "Im Ammōn eaar bōk jilu iaan ro jein im jatin, im etaer eaar Amalekai, Elem, im Em, im raar wanlaļļo̧k ilo āneen Nipai.",
                "7": "Im lo, raar ioon kiin̄ eo an armej ro raar pād ilo āneen Nipai, im ilo āneen Silom; im raar pooļ kōn ribaar ro an kiin̄ eo, im kar bōk er, im kar lukwōj er, im kar likūt er ilo kalbuuj.",
                "8": "Im ālikin men kein ke raar pād ilo kalbuuj ruo raan ko kar bar bōkļo̧k er im̧aan kiin̄ eo, im to in lokjak ko aer kar mejaļļi; im raar jutak im̧aan kiin̄ eo, im kar kōmālim er, ak ilo jim̧we kar kipel er, bwe ren uwaak kajjitōk ko eaar kajitūkin er.",
                "9": "Im eaar ba n̄an er: Lo, N̄a Limai, ļeo nejin Noa, ļeo kar nejin Zeniff, eo eaar itok jān āneen Zaraemla n̄an jolōte āniin, eo eaar āneen ro jemāer, eo kar kōm̧m̧ane kiin̄ jān ainikien armej ro.",
                "10": "Im kiiō, ikōņaan jeļā ta un eo bwe kom̧ij kar kanooj kajoor n̄an itok iturin wōrwōr ko an jikin kwelo̧k in, ke n̄a, make, iaar pād ippān ribaar ro aō itulikin wōrwōr eo?",
                "11": "Im kiiō, kōn un in iaar kōtļo̧k bwe kom̧in mour, bwe in maron̄ kajitūkin kom̧, ak n̄e jaab inaaj kar kōm̧m̧an bwe ribaar ro aō ren leļo̧k kom̧ n̄an mej. Kom̧ rōļo̧k n̄an kōnono.",
                "12": "Im kiiō, ke Ammōn eaar lo bwe eaar rōļo̧k n̄an kōnono, eaar wōnm̧aanļo̧k im bun̄badik im̧aan kiin̄ eo; im bar jerkak eaar ba: O kiin̄, n̄a in kanooj kam̧m̧oolol im̧aan Anij rainin bwe n̄a in mour wōt, im ij rōļo̧k n̄an kōnono; im inaaj kajjion̄ in kōnono kōn kajoor;",
                "13": "Kōnke ijeļā bwe eļan̄n̄e kwaar jeļā wōn n̄a kwōnaaj kar jab kōtļo̧k bwe in lokjak kōn to kein. Bwe n̄aij Ammōn, im ij juon bwijjin Zaraemla, im kar wanlōn̄tak jān āneen Zaraemla n̄an kajjitōk kōn ro jeid im jatid, ro Zeniff eaar bōktok er jān āne en.",
                "14": "Im kiiō, ālikin men kein ke Limai eaar ron̄ naan kein an Ammōn, eaar m̧ōņōņō otem m̧ōņōņō, im ba: Kiiō, i jeļā ilo m̧ool bwe ro jeiū im jatū raar pād ilo āneen Zaraemla rej mour wōt. Im kiiō, inaaj m̧ōņōņō; im ilo raan eo ilju inaaj kōm̧m̧an bwe armej ro aō ren m̧ōņōņō barāinwōt.",
                "15": "Bwe lo, jej pād ilo ineen kōm̧akoko n̄an riLeman raņ, im rej ewōj kōn ewōj eo e pen n̄an ineeke. Im kiiō, lo, ro jeid im jatid naaj kōtļo̧k kōj jān ineen kōm̧akoko in ad, im jān pein riLeman raņ, im jenaaj ro aer rikōm̧akoko; bwe ej em̧m̧anļo̧k n̄e jej rikōm̧akoko ro an riNipai ro jān kōļļā ewōj n̄an kiin̄ eo an riLeman raņ.",
                "16": "Im kiiō, kiin̄ Limai eaar jiron̄ ribaar ro an bwe ren jab bar lukwōj Ammōn ak ro jein im jatin, ak kōm̧m̧an bwe ren ilo̧k n̄an bat eo ituiōn̄ in Silom, im bōktok ro jeir im jatier ilo jikin kwelo̧k eo, bwe ren maron̄ m̧ōn̄ā, im idaak, im kakkijeik er jān jerbal ko im ito-itak eo aer; bwe raar en̄taan kōn elōn̄ men ko; raar en̄taan kōn kwōle, maro, im kijeļo̧k.",
                "17": "Im kiiō, ālikin men kein ilo raan eo ilju kiin̄ Limai eaar jilkinļo̧k juon kean̄ ilubwiljin aolep armej ro an, bwe ren maron̄ kuktok ippān doon n̄an tampeļ eo, n̄an ron̄jaki naan ko enaaj kōnono n̄an er.",
                "18": "Im ālikin men kein raar kuktok ippān doon bwe en kōnono n̄an er ilo wāween in, im ba: O kom̧, armej ro aō, kom̧in kotak bōrami im kom̧in ineem̧m̧an; bwe lo, iien eo epaak, ak ej jab ettoļo̧k, n̄e jeban bar pād ium̧win maron̄ an rikōjdat ro ad, mekarta kijejeto ko ad rellōn̄, ko raar ilo waan; ijoke ij kōjatdikdik bwe ewōr bar juon kijejeto n̄an kōm̧m̧ane.",
                "19": "Kōn menin, kom̧in kotak bōrami, im likūt ami kōjatdikdik ilo Anij, ilo Anij eo eaar Anij an Ebream, im Aisak, im Jekab; im barāinwōt, Anij eo eaar bōktok ro nejin Israel jān āneen Ijipt, im kōm̧m̧an bwe ren etetal deblo̧ke Lom̧aļo Ekilmir ioon āne em̧ōrā, im kar naajdik er kōn manna bwe ren maron̄ jab jako ilo āne jem̧aden; im elōn̄ļo̧k men ko Eaar kōm̧m̧an n̄an er.",
                "20": "Im bar juon alen, ejja Anij in wōt Eaar bōktok ro jemād jān āneen Jerusalem, im kar kōjparok im oņaake armej ro An em̧ool n̄an kiiō; im lo, ej kōn jero̧wiwi im mennin jōjō ko ad Eaar bōktok kōj ilo ineen kōm̧akoko.",
                "21": "Im kom̧ij aolep rikam̧ool ro rainin, bwe Zeniff, eo kar kōm̧m̧an bwe en kiin̄ ioon armej rein, kōnke eaar kanooj kōņaan jolōte āneo āneen ro jemān, kōn menin kōnke eaar po jān m̧oņ im etao ko an kiin̄ Leman, eo kōnke eaar deļo̧n̄ ilo juon bujen jem̧jerā ippān kiin̄ Zeniff, im eaar kōtļo̧k ilo pein ijoko jikin ilo m̧ōttan jab eo ilo āneo, ak em̧ool ilo jikin kwelo̧k in Liai-Nipai, im jikin kwelo̧k in Silom; im ilo āneo ipeļaakin ijo—",
                "22": "Im aolep men kein eaar kōm̧m̧an, n̄an jibadbad in wōt n̄an bōktok armej rein ilo ium̧win maron̄ ak ilo ineen kōm̧akoko. Im lo, kōj ilo iien in jej kōļļā ewōj n̄an kiin̄ eo an riLeman raņ, n̄an jon̄an in juon jimattan in ko̧o̧n ko ad, im ad barli, im em̧ool aolep grain ko ad otemjeļo̧k, im juon jimattan in ļapļo̧k in mennin mour ko ad reļļap im ko ad reddik; im em̧ool juon jimattan in aolep men ko ad ak m̧weiuk ko kiin̄ eo an riLeman raņ ej kajim̧we bwe ad, ak mour ko ad.",
                "23": "Im kiiō, ej jab pen men in n̄an ineek e ke? Im ej jab men in, ad en̄taan, eļap ke? Kiiō lo, ekōjkan an ļap un in bwe jān būrom̧ōj?",
                "24": "Aaet, ij ba n̄an kom̧, ļap ej un ko rej ad n̄an būrom̧ōj; bwe lo, jete iaan ro jeiūm̧ im jatid kar m̧an er, im bōtōktōkier eaar to̧o̧rļo̧k ilo waan, im aolep kōnke nana.",
                "25": "Bwe eļan̄n̄e armej rein raar jab wōtlo̧kļo̧k ilo jero̧wiwi Irooj e jamin kar kōtļo̧k bwe nana in eļap en itok ioer. A lo, raar jab kōņaan eo̧ron̄ naan ko An; a eaar wōr aitwerōk ko raar jutak ilubwiljier, em̧ool jon̄an āindein raar kōto̧o̧rļo̧k bōtōktōk ilubwiljier.",
                "26": "Im juon rikanaan an Irooj raar m̧an e; aaet, juon em̧m̧aan kāālet in Anij, eo eaar jiron̄ er kōn jero̧wiwi ko im mennin jōjō ko aer, im kar kanaan kōn elōn̄ men ko renaaj itok, aaet, em̧ool kōn itok eo an Kraist.",
                "27": "Im kōnke eaar ba n̄an er bwe Kraist eaar Anij, Jemān aolep men otemjej, im ba bwe Enaaj bōk ioon nememen armej, im eaar nememe eo kar kōm̧anm̧an armej ilo jinoin; ak ilo bar jet naan ko, eaar ba bwe armej kar kōm̧anm̧an e ālikin nemāmeen Anij; im bwe Anij enaaj wanlaļtak ilubwiljin ro nejin armej, im bōk ioon E kanniōk im bōtōktōk, im ilo̧k ioon mejān laļ—",
                "28": "Im kiiō, kōnke eaar ba men in, raar leļo̧k e n̄an mej; im elōn̄ļo̧k men ko raar kōm̧m̧an ko raar bōklaļtak illu an Anij ioer. Kōn menin, wōn ej bwilōn̄ bwe rej pād ilo ineen kōm̧akoko, im bwe kar kar den̄ļo̧ke er kōn kaen̄tanaan ko rōkōmmetak?",
                "29": "Bwe lo, Irooj ej ba: I jamin naaj lo̧mo̧o̧ren armej ro Aō ilo raan in aer jero̧wiwi; a inaaj pinej iaļ ko aer bwe ren jab jeraam̧m̧an; im kōm̧m̧an ko aer renaaj āinwōt juon mennin ļōkatip im̧aer.",
                "30": "Im bar juon alen, Ej ba: Eļan̄n̄e armej ro Aō renaaj jeor ettoonon renaaj m̧adm̧ōd e kilin wūt eo ilo kōto an̄juwiwi; im jelōt eo an ej baijin.",
                "31": "Im bar juon alen Ej ba: Eļan̄n̄e armej ro Aō renaaj jeor ettoonon renaaj m̧adm̧ōd e kūtuon rear, eo ej bōktok ko̧kkure ejidimkij.",
                "32": "Im kiiō, lo, kallim̧ur an Irooj ej kūrm̧ool, im kom̧ij jorrāān im en̄taan.",
                "33": "A eļan̄n̄e kom̧ naaj oktak tok n̄an Irooj kōn aolepān m̧wilaļ in būruōmi, im likūt ami kōjatdikdik ilo E, im jerbal n̄an e kōn aolep niknik in ļōmņak, eļan̄n̄e kom̧ij kōm̧m̧an e men in, Enaaj, ekkar n̄an ankilaan im An kōņaan, kōtļo̧k kom̧ jān ineen kōm̧akoko."
            },
            "8": {
                "1": "Im ālikin men kein ke kiin̄ Limai eaar kōm̧m̧an jem̧ļo̧k in kōnono n̄an armej ro an, bwe eaar kōnono elōn̄ men ko n̄an er im jet wōt iaer iaar jeje ilo bok in, eaar ba n̄an armej ro an aolep men kein kōn ro jeir im jatier ro raar pād ilo āneen Zaraemla.",
                "2": "Im eaar kōm̧m̧an bwe Ammōn en jutak im̧aan jarlepju eo, im ba n̄an er aolep eaar waļo̧k n̄an ro jeir im jatier jān iien eo Zeniff eaar wanlōn̄ļo̧k jān āneo em̧ool m̧ae iien eo e make eaar wanlōn̄ļo̧k jān āneo.",
                "3": "Im eaar barāinwōt ba n̄an er naan ko āliktata ko kiin̄ Benjamin eaar katakin er, im kōmmeļeļeik er n̄an armej ro an kiin̄ Limai, bwe ren maron̄ meļeļe aolep naan ko eaar kōnono.",
                "4": "Im ālikin men kein ke eaar kōm̧m̧an aolep men kein, bwe kiin̄ Limai eaar kōtļo̧k jarlepju eo, im kōm̧m̧an bwe ren ro̧o̧l aolep kajjojo n̄an m̧weo im̧ōn make.",
                "5": "Im ālikin men kein eaar kōm̧m̧an bwe pileij ko im ewōr ļo̧o̧k in armej ro an jān iien eo raar likūt āneen Zaraemla, ren bōktok im̧aan Ammōn, bwe en maron̄ kōnono jān i.",
                "6": "Kiiō, ālikin wōt an Ammōn kar kōnono jān ļo̧o̧k eo, kiin̄ eo eaar kajitūkin e n̄an jeļā eļan̄n̄e emaron̄ ukok kajin ko, im Ammōn eaar ba n̄an e bwe eaar jab maron̄.",
                "7": "Im kiin̄ eo eaar ba n̄an e: Kōn būrom̧ōj kake en̄taan ko an armej ro aō, iaar kōm̧m̧an bwe en̄oul im jilu in armej ro aō ren bōk ito-itak eo ilo āne jem̧aden, bwe ren maron̄ lo āneen Zaraemla, bwe kōmin maron̄ akweļap n̄an ro jeiūm̧ im jatūm̧ n̄an kōtļo̧k kōm jān ineen kōm̧akoko.",
                "8": "Im raar jebwābwe ilo āne jem̧aden ilo kōtaan in elōn̄ raan ko, ijoke raar kijejeto, im jab lo āneen Zaraemla ak ro̧o̧ltok n̄an āniin, ālikin aer kar ito-itak ilo āneo ilubwiljin elōn̄ dān ko, ālikin aer kar lo juon āneo eaar libobo kōn di ko diin armej, im diin mennin mour ko, im eaar barāinwōt libobo kōn tipdikdik in jabdewōt em̧ otemjeļo̧k, ālikin aer kar lo juon āneo eaar obrak kōn armej ro raar kanooj lōn̄ āinwōt inelep ko in Israel.",
                "9": "Im n̄an juon kam̧ool bwe men ko raar ba rej m̧ool raar bōktok ron̄oulemān pileij ko rej obrak kōn m̧wijm̧wij ko, im rej jān lukkuun gold.",
                "10": "Im lo, barāinwōt, raar bōktok dipil ko, ko reļļap, im rej jān brass im jān kōba, im rekanooj dipiio.",
                "11": "Im bar juon alen, raar bōktok jāje ko, kein kōttōrak in pā ko ilo jureer raar jako, im mejaer raar jorrāān kōn ejjo; im ejjeļo̧k juon ilo āneen emaron̄ ukōt kajin eo ak m̧wijm̧wij ko rej pād ioon pileij kein. Kōn menin ij ba n̄an eok: Kwo maron̄ ke ukok?",
                "12": "Im ij bar ba n̄an eok: Kwojeļā ke kajjien jabdewōt eo emaron̄ ukok? Bwe ikōņaan bwe ļo̧o̧k kein ren ukok n̄an kajin eo am̧; bwe, bōlen, renaaj letok n̄an kōm juon jeļāļo̧kjeņ kōn m̧ōttan eo in armej ro rekar jako, jān ia ļo̧o̧k kein raar itok; ak, bōlen, renaaj letok n̄an kōm juon jeļāļo̧kjeņ kōn lukkuun armej ro rekar jako; im ikōņaan jeļā unin ko̧kkure eo aer.",
                "13": "Kiiō Ammōn, eba n̄an e: Imaron̄ m̧ool im ba n̄an kwe, O kiin̄, kōn juon em̧m̧aan eo emaron̄ ukōti ļo̧o̧k kein; bwe e ewōr ippān juon men emaron̄ lale kake, im ukōt aolep ļo̧o̧k ko rej jān raan ko etto; im in ej juon mennin letok jān Anij. Im men kein kar ņa etaer kein ukok ko, im ejjeļo̧k armej emaron̄ reilo̧k ie ijello̧kun wōt n̄e jiron̄ e, n̄e ab lo men eo ej jab aikuj in loe im enaaj jako. Im jabdewōt eo jiron̄ e bwe en reilo̧k ie, ejja in wōt ņa etan rilolo.",
                "14": "Im lo, kiin̄ eo an armej ro raar pād ilo āneen Zaraemla ej ļeo jiron̄ e n̄an kōm̧m̧an men kein; im eo ewōr ippān mennin letok in jān Anij.",
                "15": "Im kiin̄ eo eba bwe juon rilolo eļapļo̧k jān juon rikanaan.",
                "16": "Im Ammōn eba bwe juon rilolo ej juon rikkwaļo̧k revelesōn im juon rikanaan barāinwōt; im juon mennin letok eo eļapļo̧k ejjeļo̧k juon armej emaron̄ bōk e, ijello̧kun wōt n̄e ewōr ippān kajoor an Anij, eo ejjeļo̧k juon armej emaron̄; ijoke juon armej emaron̄ bōk eļap kajoor leļo̧k n̄an e jān Anij.",
                "17": "Im juon rilolo emaron̄ jeļā men ko remootļo̧k, im barāinwōt men ko rej itok, im kōn er aolep men naaj kwaļo̧k, ak, ilo jim̧we in, men ko rettino naaj kaalikkari, im men ko rej ņojak naaj itok n̄an meram, im men ko jab jeļā kaki naaj jeļā kaki jān er, im barāinwōt men ko naaj jeļā kaki jān er ren kar men ko jamin kar jeļā kaki.",
                "18": "Āindein Anij eaar kwaļo̧k juon wāween ko kaki armej, kōn tōmak, maron̄ jerbal kabwilōn̄lōn̄ ko reļļap; kōn menin e ej erom juon jeraam̧m̧an eļap n̄an armej ro m̧ōttan.",
                "19": "Im kiiō, ke Ammōn eaar kōm̧m̧an jem̧ļo̧k in kōnono naan kein kiin̄ eo eaar m̧ōņōņō otem m̧ōņōņō, im leļo̧k kam̧m̧oolol n̄an Anij, im ba: Ejjeļo̧k pere juon mennin ittino eļap ej pād ilo ļo̧o̧k kein, im kein ukok kein ilo ejjeļo̧k pere kar kōpooji n̄an un in kōmmeļeļeiki aolep ittino kein n̄an ro nejin armej.",
                "20": "O ekōjkan an kabwilōn̄lōn̄ jerbal ko an Irooj, im ekōjkan aetokan An en̄taan ippān armej rein An; aaet, im ekōjkan an pilo im pen deblo̧ki jeļā ko an ro nejin armej; bwe rej jamin naaj kappukot mālōtlōt, ak rejjab kōņaan bwe en irooj ioer!",
                "21": "Aaet, rej āinwōt juon bwijin in sip awiia rej ko jān seperd eo, im ejjeplōklōk, im rej lukwarkware er, im rej maat ippān mennin mour ko ilo bukun wōjke ko."
            },
            "9": {
                "intro": "Ļo̧o̧k eo an Zeniff—Juon bwebwenato in armej ro an, jān iien eo raar likūt āneen Zaraemla m̧ae iien eo kar kōtļo̧k er jān pein riLeman ro.",
                "1": "N̄a, Zeniff, kōnke kar katakin eō ilo aolep kajin eo an riNipai ro, im kar wōr aō jeļā kōn āneen Nipai, ak kōn āneo ro jemām kar jolōte m̧oktata, im kar jilkinļo̧k āinwōt juon riiaron̄ron̄ ilubwiljin riLeman ro bwe in maron̄ iaron̄ron̄ e jarin tariņae ko aer, bwe jarin tariņae ko am̧ ren maron̄ itok ioer im ko̧kkure er—ak ke iaar ko ta eo em̧m̧an ilubwiljier iaar jab kōņaan bwe ren jab jako.",
                "2": "Kōn menin, iaar aitwerōk ippān ro jeiū im jatū ilo āne jem̧aden, bwe iaar kōņaan bwe ripepe eo am en kōm̧m̧ane juon bujen jem̧jerā ippāer; a kōnke eaar juon em̧m̧aan elāj im eo emaro bōtōktōk eaar jiron̄ bwe ij aikuj in mej; a kar lo̧mo̧o̧ren eō jān kōto̧o̧rļo̧k eļap bōtōktōk; bwe jemān eaar ire ņae jemān, im ļeo jein im jatin ņae ļeo jein im jatin, m̧ae m̧ōttan eo eļap in jarin tariņae eo am eaar jako ilo āne jem̧aden; im kōm ar ro̧o̧l, kōm ro rekar mour wōt, n̄an āneen Zaraemla, n̄an kwaļo̧k bwebwenato in n̄an kōrā ro pāleer im ro nejier.",
                "3": "Im mekarta, kōnke iaar tōn̄tōn̄ in kōņaan jolōte āneo āneen ro jemām, iaar aintok jon̄an lōn̄ in wōt eo raar kōņaan wanlōn̄ļo̧k n̄an bōk āneo, im bar jino ilo ito-itak eo am ļo̧k ilo āne jem̧aden n̄an wanlōn̄ļo̧k n̄an āneo; ak kōm kar en̄taan kōn n̄ūta im nan̄inmej ko rōkōmmetak; bwe kōm ar rum̧wij n̄an keememej Irooj am̧ Anij.",
                "4": "Mekarta, ālikin elōn̄ raan ko in jebwābwe ilo āne jem̧aden kōm ar kajutak im̧ōn kōppād ko am ilo jikin eo ijo ro jeiūm̧ im jatūm̧ raar mej ie, eo eaar epaakļo̧k n̄an āneo āneen ro jemām.",
                "5": "Im ālikin men kein iaar bar ilo̧k ippān emān iaan em̧m̧aan ro aō ilo jikin kwelo̧k eo, ļo̧k n̄an kiin̄ eo, bwe in maron̄ jeļā kijjien kiin̄ eo, im bwe in maron̄ jeļā eļan̄n̄e imaron̄ ilo̧k kōn armej ro im bōk āneo ilo aenōm̧m̧an.",
                "6": "Im iaar deļo̧n̄ļo̧k ippān kiin̄ eo, im eaar kōm̧m̧an bujen ippa bwe imaron̄ bōk āneen Liai-Nipai, im āneen Silom.",
                "7": "Im eaar barāinwōt jiron̄ armej ro an bwe ren diwōjļo̧k jān āneo, im n̄a im armej ro aō kōm ar deļo̧n̄ļo̧k ilo āneo bwe kōmin maron̄ bōk e.",
                "8": "Im kōm ar jino kalōk m̧ōko, im n̄an kōkōm̧anm̧anļo̧k wōrwōr ko an jikin kwelo̧k eo, aaet, em̧ool wōrwōr ko an jikin kwelo̧k in Liai-Nipai, im jikin kwelo̧k Silom.",
                "9": "Im kōm ar jino kōpooj bwidej eo n̄an kallib, aaet, em̧ool kōn aolep ine ko otemjeļo̧k, kōn ine ko in ko̧o̧n, im kōn wit, im kōn barli, im kōn neas, im kōn sheum, im kōn ine ko in leen ko otemjeļo̧k; im kōm ar jino n̄an wōrļo̧k im jeraam̧m̧an ilo āneo.",
                "10": "Kiiō eaar kōn etao im m̧oņ an kiin̄ Leman, n̄an bōktok armej ro aō ilo ineen kōm̧akoko, bwe eaar kōtļo̧k āneo bwe kōmin maron̄ bōk e.",
                "11": "Kōn menin ālikin men kein, ke em̧ōj am kar jokwe ilo āneo ium̧win kōtaan eo jon̄oulruo iiō ko bwe kiin̄ Leman eaar jino eddek an ekkōl, n̄e ab jān jabdewōt wāween armej ro aō renaaj kanooj kajoor ilo āneo, im bwe remaron̄ anjo̧ ioer im bōktok er ilo ineen kōm̧akoko.",
                "12": "Kiiō raar juon armej rejowan im rikabun̄-jar n̄an ekjab; kōn menin raar kōņaan n̄an bōktok kōm ilo ineen kōm̧akoko, bwe ren maron̄ kōjeban er make kōn jerbal ko an peim; aaet, bwe ren maron̄ kakwōjkwōj e er make kōn bwijin in mennin mour ko am im meļaaj ko am.",
                "13": "Kōn menin, ālikin men kein kiin̄ Leman eaar jino kalim̧otak armej ro an bwe ren aitwerōk ippān armej ro aō; kōn menin eaar jino wōr tariņae ko im aitwerōk ko ilo āneo.",
                "14": "Bwe, ilo iiō eo kein kajon̄ouljilu in aō irooj ilo āneen Nipai, ettoļo̧k ilo turōk in āneen Silom, ke armej ro raar keidaak im naajdik mennin mour ko aer, im kōpooj bwidej eo n̄an kallib, juon bwijin ebwijlep in riLeman ro raar itok ioer im jino n̄an m̧an er, im n̄an ko kaki mennin mour ko aer, im kōn ko̧o̧n in meļaaj ko aer.",
                "15": "Aaet, im ālikin men kein raar ko, aolep ro raar jab bōk er, em̧oolļo̧k ilo jikin kwelo̧k in Nipai, im kar kūr n̄an eō kōn likōpejn̄ak.",
                "16": "Im ālikin men kein iaar kōpālpel er kōn lippo̧ņ ko, im kōn m̧ade ko, kōn jāje ko, im kōn jāje ko reddik, im kōn kein den̄den̄ ko, im kōn buwat ko, im kōn aolep kein tariņae otemjeļo̧k ko kōm maron̄ eje, im n̄a im armej ro aō kōm ar ilo̧k ņae riLeman ro n̄an tariņae.",
                "17": "Aaet, ilo kajoor an Irooj kōm ar ilo̧k n̄an tariņae ņae riLeman ro; bwe n̄a im armej ro aō raar kūr ilo kajoor n̄an Irooj bwe en maron̄ kōtļo̧k kōm jān pein rikōjdat ro am, bwe kōm ar ruj n̄an juon ememej kōn kōtļo̧k eo an ro jemām.",
                "18": "Im Anij eaar ron̄ kūr ko am im Eaar uwaak jar ko am; im kōm ar ilo̧k ilo kajoor eo An; aaet, kōm ar ilo̧k ņae riLeman ro, im ilo juon raan im juon bon̄ kōm ar m̧an jilu to̧ujin im en̄ouljilu; kōm ar m̧an er em̧ool m̧ae am kar lukwarkware er jān āneo āneem.",
                "19": "Im n̄a, make, kōn peiū make, iaar jipan̄ n̄an kalbwin rimej ro aer. Im lo, n̄an am būrom̧ōj im liaajlo̧ļ eļap, rūbukwi jiljilimjuonn̄oul im ruwatimjuon in ro jeiūm̧ im jatūm̧ rekar mej."
            },
            "10": {
                "1": "Im ālikin men kein kōm ar bar jino n̄an kajutak aelōn̄ in kiin̄ eo im kōm ar bar jino n̄an bōk āneo ilo aenōm̧m̧an. Im Iaar kōm̧m̧an bwe en wōr kein tariņae ko otemjeļo̧k kōm̧m̧ani, bwe kōn menin en maron̄ wōr ippa kein tariņae n̄an armej ro aō ņae iien eo riLeman renaaj bar itok n̄an tariņae ņae armej ro aō.",
                "2": "Im iaar likūt ribaar ro ipeļaakin āneo, bwe riLeman ro ren jab maron̄ itok ioom̧ bar ilo ankōmājur im ko̧kkure kōm; im āindein iaar baare armej ro aō im bwijin in mennin mour ko aō, im kōjparok er jān wōtlo̧k ilo pein rikōjdat ro am.",
                "3": "Im ālikin men kein kōm ar jolōte āneo āneen ro jemām ium̧win elōn̄ iiō ko, aaet, n̄an kōtaan in ron̄oul im ruo iiō ko.",
                "4": "Im iaar kōm̧m̧an bwe em̧m̧aan ro ren kōpooj bwidej eo n̄an kallib, im kaddōk aolep grain otemjeļo̧k im aolep leen wōjke otemjeļo̧k.",
                "5": "Im iaar kōm̧m̧an bwe kōrā ro ren irap, im en̄taan, im jerbal, im jerbali aolep nuknuk aidik iden otemjeļo̧k, bwe kōmin maron̄ kanuknuk keelwaan eo am; im āindein kōm ar jeraam̧m̧an ilo āneo—Āindein eaar wōr am aenōm̧m̧an ilo āneo ilo kōtaan eo ron̄oul im ruo iiō ko.",
                "6": "Im ālikin men kein kiin̄ Leman eaar mej, im ļeo nejin eaar jino n̄an irooj ilo jikin. Im eaar jino kalim̧otak armej ro an ilo kōpata ņae armej ro aō; kōn menin raar jino n̄an m̧aanjāppopo n̄an tariņae, im n̄an wanlōn̄tak n̄an tariņae ņae armej ro aō.",
                "7": "A iaar jilkinļo̧k riiaron̄ron̄ ro aō ipeļaakin ijo ilo āneen Semlon, bwe in maron̄ jeļā m̧aanjāppopo ko aer, bwe in maron̄ baar ņae er, bwe ren maron̄ jab wanlōn̄tak ņae armej ro aō im ko̧kkure er.",
                "8": "Im ālikin men kein raar wanlōn̄tak ioon tuiōn̄ in āneen Silom, ippān jarin tariņae ko aer reļļap, em̧m̧aan ro repojak kōn lippo̧ņ ko, im kōn m̧ade ko, im kōn jāje ko, im kōn jāje ko reddik, im kōn dekā ko, im kōn buwat ko; im raar āl e bōraer bwe raar keelwaan; im raar kan̄ōrn̄ōr kōn juon kilin kidu ipeļaakin ipier.",
                "9": "Im ālikin men kein iaar kōm̧m̧an bwe kōrā ro im ajri ro ilo armej ro aō ren tilekek ilo āne jem̧aden; im iaar barāinwōt kōm̧m̧an bwe aolep ļōļļap ro remaron̄ kotak kein tariņae ko, im barāinwōt aolep em̧m̧aan ro reddik raar barāinwōt kotak kein tariņae ko, ren kuktok ippān doon n̄an ilo̧k n̄an tariņae ņae riLeman ro; im iaar likūt er ilo ijoko jikier, aolep em̧m̧aan ekkar n̄an dettan eo an.",
                "10": "Im ālikin men kein kōm ar wanlōn̄ļo̧k n̄an tariņae ņae riLeman ro; im n̄a, em̧ool n̄a, ilo dettan eo aō erūtto, iaar wanlōn̄ļo̧k n̄an tariņae ņae riLeman ro. Im ālikin men kein kōm ar wanlōn̄ļo̧k ilo kajoor in Irooj n̄an tariņae.",
                "11": "Kiiō, riLeman ro raar jeļā ejjeļo̧k jabdewōt kōn Irooj, im jab kōn kajoor eo an Irooj, kōn menin, raar pedped ioon wōt aer kajoor make. Mekarta raar juon armej ekajoor, āinwōt n̄an kajoor an armej.",
                "12": "Raar awiia, im rōkaammijak, im juon armej remaro bōtōktōk, tōmak ilo m̧anit an ro jemāer, eo ej in—Raar tōmak bwe kar lukwarkwareļo̧k er jān āneen Jerusalem kōnke nana ko an ro jemāer, im bwe kar bōd n̄an er ilo āne jem̧aden jān ro jeir im jatier, im kar barāinwōt bōd n̄an er ke raar kijoone lo̧jet eo;",
                "13": "Im bar, kar bōd n̄an er ke raar pād ilo āneen jolōt eo aer m̧oktata, ālikin aer kar kijoone lo̧jet eo, im aolep men in kōnke Nipai eaar ļapļo̧k an tiljek ilo kōjparok kien ko an Irooj—kōn menin eaar utiej ippān Irooj, bwe Irooj eaar ron̄ jar ko an im uwaak i, im eaar bōk tōl eo n̄an ito-itak eo aer ilo āne jem̧aden.",
                "14": "Im ro jein im jatin raar ļōkatip ippān kōnke raar jab meļeļe kōn m̧akūtkūt ko an Irooj; raar barāinwōt ļōkatip ippān ioon dān ko kōnke raar kapene burueer ņae Irooj.",
                "15": "Im bar, raar ļōkatip ippān ke raar ļawōdeļo̧k āneen kallim̧ur, kōnke raar ba bwe eaar bōk irooj ioon armej ro jān peier; im raar kappukot n̄an m̧an e.",
                "16": "Im bar juon alen, raar ļōkatip ippān kōnke eaar ilo̧k ilo āne jem̧aden āinwōt Irooj eaar jiron̄ e, im kar bōk ļo̧o̧k ko kar m̧wijiti ioon pileij brass ko, bwe raar ba bwe eaar rakimi er.",
                "17": "Im āindein raar katakin ro nejier bwe ren dike er, im bwe rej aikuj m̧an er, im rej aikuj ko̧o̧te im rakimi er, im kōm̧m̧an aolep remaron̄ n̄an ko̧kkure er; kōn menin ewōr aer matōrtōr ejjeļo̧k jem̧ļo̧kin n̄an ro nejin Nipai.",
                "18": "Bwe kōn un in kiin̄ Leman, jān etao, im m̧oņ ittino, im kallim̧ur ņojak ko an, eaar m̧oņe eō, bwe in kar bōktok armej ro aō lōn̄tak n̄an āniin, bwe ren maron̄ ko̧kkure er; aaet, im kōm ar en̄taan elōn̄ iiō ko ilo āneo.",
                "19": "Im kiiō n̄a, Zeniff, ālikin kar aō ba aolep men kein n̄an armej ro aō kōn riLeman ro, iaar kōketak er n̄an ilo̧k n̄an tariņae kōn aer kajoor, likūt aer lōke ilo Irooj; kōn menin, kōm ar pata ippāer, ilo jelm̧ae doon.",
                "20": "Im ālikin men kein kōm ar bar lukwarkwareļo̧k er jān āneo āneem; im kōm ar m̧an er kōn juon im eļap, em̧ool jon̄an an lōn̄ kōm ar jab maron̄ bwine er.",
                "21": "Im ālikin men kein kōm ar bar ro̧o̧l n̄an āneo āneem make, im armej ro aō raar bar jino lale bwijin in mennin mour ko aer, im n̄an kalbwin bwidej eo.",
                "22": "Im kiiō n̄a, kōnke iaar rūtto, iaar leļo̧k aelōn̄ in kiin̄ eo ioon juon iaan ļōm̧aro nejū; kōn menin, ij jab bar ba eļapļo̧k. Im Irooj en kōjeraam̧m̧an armej ro aō. Amen."
            },
            "11": {
                "1": "Im kiiō ālikin men kein Zeniff eaar likūt aelōn̄ in kiin̄ eo ioon Noa, juon iaan ļōm̧aro nejin; kōn menin Noa eaar jino irooj ilo ijo jikin; im eaar jab etetal ilo iaļ ko an jemān.",
                "2": "Bwe lo, eaar jab kōjparok kien ko an Anij, a eaar etetal ilo̧kan ikdeelel ko an būruōn. Im eaar lōn̄ lim̧aro pāleen im an konkubain. Im eaar kōm̧m̧an bwe armej ro an ren jero̧wiwi, im kōm̧m̧an men eo eaar kajjōjō ilo im̧aan mejān Irooj. Aaet, im raar kōm̧m̧ani mennin ļōn̄ ko im aolep wāween jero̧wiwi otemjeļo̧k.",
                "3": "Im eaar likūt juon ewōj in juon m̧ōttan ļalem in m̧ōttan aolep men ko aer, juon m̧ōttan ļalem in gold ko aer im aer silver, im juon m̧ōttan ļalem in m̧ōttan ziff ko aer, im m̧ōttan aer kōba, im m̧ōttan aer brass im aer aen; im juon m̧ōttan ļalem in mennin mour ko aer; im barāinwōt juon m̧ōttan ļalem in m̧ōttan in aolep aer grain.",
                "4": "Im aolep men in eaar bōk n̄an rejetake e make, im lim̧aro pāleen im konkubain ro an; im barāinwōt pris ro an, im lim̧aro pāleer im konkubain ro aer; āindein eaar ukōt jekjek ko an aelōn̄ in kiin̄ eo.",
                "5": "Bwe eaar kōttāik aolep pris ro kar kapit er jān jemān, im eaar kapit ro rekāāl ilo jikier, ro im raar utiej ilo juwa in burueer.",
                "6": "Aaet, im āindein kar rejetake er ilo aer jowan, im ilo aer kabun̄-jar n̄an ekjab, im ilo aer jerbal in lōn̄, jān ewōj ko kiin̄ Noa eaar likūt ioon armej ro an; āindein armej ro raar jerbal otem jerbal n̄an rejetak jero̧wiwi.",
                "7": "Aaet, im raar barāinwōt erom rikabun̄-jar n̄an ekjab, kōnke kar m̧oņ er jān naan ko rewaan im reriab an kiin̄ eo im pris ro; bwe raar kōnono men ko reriab n̄an er.",
                "8": "Im ālikin men kein kiin̄ Noa eaar kalōk elōn̄ em̧ rekarbōb im eļap; im eaar kainōknōk er kōn jerbal in aļaļ ko remājedik, im kōn aolep mennin aorōk otemjeļo̧k, kōn gold, im kōn silver, im kōn aen, im kōn brass, im kōn ziff, im kōn kōba;",
                "9": "Im eaar barāinwōt kalōk e juon im̧ōn irooj eļap, im juon tūroon ioļapļap in, aolepāer kar kōm̧m̧an jān aļaļ ko rem̧m̧an im kar inōknōk kōn gold im silver im kōn men ko reaorōk.",
                "10": "Im eaar barāinwōt kōm̧m̧an bwe rijerbal ro an ren jerbali aolep jerbal ko rekarbōb otemjeļo̧k ilowaan wōrwōr ko an tampeļ eo, jān aļaļ ko rem̧m̧an, im jān kōba, im jān brass.",
                "11": "Im jea ko kar kōjenolo̧k n̄an pris utiej ro, ko kar ilōn̄in aolep jea ko jet, eaar kainōknōki kōn lukkuun gold; im eaar kōm̧m̧an bwe juon wōrwōr n̄an kalōk im̧aer, bwe ren maron̄ kakkijeik ānbwinnier im peier ioon ke ren kōnono riab im naan waan ko n̄an armej ro an.",
                "12": "Im ālikin men kein eaar kalōk juon im̧ōn bar iturin tampeļ eo; aaet, juon im̧ōn bar eutiej, em̧ool jon̄an an utiej emaron̄ jutak ilōn̄ in im laleļo̧k aolepān āneen Silom, im barāinwōt āneen Semlon, eo kar an riLeman ro; im em̧ool eaar maron̄ reilo̧k ioon aolepān āneo ipeļaakin ijo.",
                "13": "Im ālikin men kein eaar kōm̧m̧an bwe en lōn̄ m̧ōko kar kalōki ilo āneen Silom; im eaar kōm̧m̧an bwe juon im̧ōn bar eļap en ekkal ioon toļ eo ituiōn̄ in āneen Silom, eo eaar juon jikin koone n̄an ajri in Nipai ilo iien eo raar ko jān āneo; im āindein eaar kōm̧m̧an kōn m̧weie ko eaar bōk jān ewōj an armej ro an.",
                "14": "Im ālikin men kein eaar likūt būruōn ioon m̧weiuk ko an, im eaar joļo̧k an iien ilo mour in jero̧wiwi ippān lim̧aro pāleen im konkubain ko ko an; im barāinwōt pris ro an raar joļo̧k aer iien ippān kōrā ro rekijon̄.",
                "15": "Im ālikin men kein eaar katōki jikin kallib grep ko ipeļaakin ijo ilo āneo; im eaar kalōk jikin jooniak grep ko, im kōm̧m̧an wain ilo kanooj lōn̄; im kōn menin eaar erom juon riidaak wain, im barāinwōt armej ro an.",
                "16": "Im ālikin men kein riLeman ro raar jino itok ioon armej ro an, ioon oran ko reiiet, im m̧an er ilo meļaaj ko aer, im ke raar lali mennin mour ko aer.",
                "17": "Im kiin̄ Noa eaar jilkinļo̧k ribaar ro ipeļaakin āneo n̄an kokakļo̧k er; a eaar jab jilkinļo̧k oran eo ebwe, im riLeman ro raar itok ioer im m̧an er, im lukwarkwareļo̧k ilōn̄ iaan mennin mour ko aer jān āneo; āindein riLeman ro raar jino ko̧kkure er, im n̄an kōm̧akūtkūt dike eo aer ioer.",
                "18": "Im ālikin men kein kiin̄ Noa eaar jilkinļo̧k jarin tariņae ko an ņae er, im kar iuunlikļo̧k er, ak raar iuunlikļo̧k er kōn jidik iien; kōn menin, raar ro̧o̧l im m̧ōņōņō ilo mennin rakim ko aer.",
                "19": "Im kiiō, kōnke anjo̧ ioon in aer eļap raar utiej ilo juwa in burueer; raar likōmjāje ilo aer make kajoor, im ba bwe lemn̄oul emaron̄ jutak ņae to̧ujin ko in riLeman ro; im āindein raar likōmjāje, im kar m̧ōņōņō ilo bōtōktōk, im ilo kōto̧o̧rļo̧k bōtōktōkin ro jeir im jatier, im menin kōnke nana an kiin̄ eo im pris ro aer.",
                "20": "Im ālikin men kein eaar wōr juon em̧m̧aan ilubwiljier eo etan eaar Abinadai; im eaar ilo̧k ilubwiljier, im kar jino kanaan, im ba: Lo, āindein Irooj ej ba, im āindein Eaar jiron̄ eō, im ba, Kwōn ilo̧k, im ba n̄an armej rein, āindein Irooj ej ba—Wo n̄an armej rein, bwe iaar lo mennin jōjō ko aer, im aer jero̧wiwi, im mennin ļōn̄ ko aer; im ijello̧kun wōt n̄e rej ukeļo̧k Inaaj loļo̧k er ilo Aō illu.",
                "21": "Im ijello̧kun n̄e rej ukeļo̧k im oktak n̄an Irooj aer Anij, lo, Inaaj leļo̧k er ilo pein ro aer rikōjdat; aaet, im naaj bōkļo̧k er ilo ineen kōm̧akoko; im renaaj en̄taan jān pein rikōjdat ro aer.",
                "22": "Im renaaj jeļā bwe N̄aij Irooj aer Anij, im ij juon Anij ekam̧o, loļo̧k jero̧wiwi ko an armej ro Aō.",
                "23": "Im enaaj itok bwe ijello̧kun wōt n̄e armej rein rej ukeļo̧k im oktak n̄an Irooj aer Anij, naaj bōktok er ilo ineen kōm̧akoko; im ejjeļo̧k enaaj kōjo̧o̧r er, ijello̧kun wōt Irooj Anij Ekajoor Bōtata.",
                "24": "Aaet, im n̄e renaaj kūr n̄an Eō inaaj bat n̄an ron̄ kūr ko aer; aaet, im inaaj kōtļo̧k er bwe ren den̄ļo̧ke er jān rikōjdat ro aer.",
                "25": "Im ijello̧kun wōt n̄e rej ukeļo̧k ilo nuknuk kāāl im bwidej in upaaj ko, im kūr ilo kajoor n̄an Irooj aer Anij, I jamin ron̄ jar ko aer, im barāinwōt Ij jamin kōtļo̧k er jān en̄taan ko aer; im āindein Irooj ej ba, im āindein Eaar jiron̄ eō.",
                "26": "Kiiō ālikin men kein ke Abinadai eaar kōnono naan kein n̄an er raar illu ippān, im kappukot n̄an bōk mour eo an; a Irooj eaar kōtļo̧k e jān ilo peier.",
                "27": "Kiiō ke kiin̄ Noa eaar ron̄ naan ko Abinadai eaar kōnono n̄an armej ro, eaar barāinwōt illu; im eaar ba: Wōn in Abinadai, bwe n̄a im armej ro aō ren bōk ekajet jān e, ak wōn in Irooj, eo Enaaj bōktok ioon armej ro aō en̄taan kein reļļap?",
                "28": "Ij jiron̄ kom̧ n̄an bōktok Abinadai ijin, bwe imaron̄ m̧an e, bwe eaar ba men kein bwe en maron̄ kalim̧otak armej ro aō n̄an illu juon ippān bar juon, im n̄an kōjerkak aitwerōk ko ilubwiljin armej ro aō; kōn menin inaaj m̧an e.",
                "29": "Kiiō mejān armej ro raar pilo; kōn menin raar kapene burueer ņae naan ko an Abinadai, im raar kappukot jān iien eo m̧aanļo̧k n̄an jibwe e. Im kiin̄ Noa eaar kapene būruōn ņae naan ko an Irooj, im eaar jab ukeļo̧k jān jerbal nana ko an."
            },
            "12": {
                "1": "Im ālikin men kein ke em̧ōj kōtaan eo ruo iiō aetokan, Abinadai eaar itok ilubwiljier ilo kōjakkōlkōl e, bwe ren jab jeļā e, im kar jino n̄an kanaan ilubwiljier, im ba: Āindein Irooj eaar jiron̄ eō, im ba—Abinadai, ilo̧k im kanaan n̄an armej rein Aō, bwe raar kapene burueer ņae Aō innaan, raar ukeļo̧k jaab jān kōm̧m̧an ko aer renana; kōn menin, Inaaj loļo̧k er ilo Aō illu, aaet, ilo Aō illu ebwil Inaaj loļo̧k er ilo jero̧wiwi im mennin jōjō ko aer.",
                "2": "Aaet, wo en n̄an epepen in! Im Irooj Eba n̄an eō: Kwōn erļo̧keļo̧k peium̧ im kanaan, im ba: Āindein Irooj ej ba, enaaj itok iien eo bwe epepen in, kōnke jero̧wiwi ko aer, naaj bōkļo̧k er ilo ineen kōm̧akoko, im naaj ubrare ilo jepen; aaet, im armej naaj lukwarkwareļo̧k er, im naaj m̧an er; im bao vulture ko, im kidu ko, aaet, kidu ko rawiia, naaj oran̄ļo̧k kanniōkier.",
                "3": "Im enaaj kūrm̧ool bwe mour eo an kiin̄ Noa naaj watōke em̧ool āinwōt juon m̧ōttan nuknuk ilo kijeek ebwil; bwe enaaj jeļā bwe N̄aij Irooj.",
                "4": "Im bwe Inaaj den̄ļo̧ke armej rein Aō kōn kaen̄tanaan ko rōkōmmetak, aaet, kōn n̄ūta im kōn nan̄inmej; im Inaaj kōm̧m̧an bwe ren naaj in̄n̄ūr aolepān raan eo.",
                "5": "Aaet, im Inaaj kōm̧m̧an bwe ren naaj lukwōj eddo ko ioon ālikier; im naaj lukwarkware er im̧aan āinwōt donkey ewūdeakeak.",
                "6": "Im ālikin men kein Inaaj jilkinļo̧k wōt dekā ko ilubwiljier, im enaaj m̧an er; im renaaj barāinwōt mej jān kūtuon rear; im māniddik ko renaaj ko̧kkure āneo āneer barāinwōt, im oran̄ļo̧k aer grain.",
                "7": "Im naaj den̄ļo̧ke er kōn juon nan̄inmej eļap—im aolep men in Inaaj kōm̧m̧an kōnke jero̧wiwi ko im nana ko aer.",
                "8": "Im ijello̧kun wōt n̄e rej ukeļo̧k Inaaj lukkuun ko̧kkure er jān mejān laļ in; ijoke renaaj likūt juon ļo̧o̧k ilikier, im Inaaj kōjparoki n̄an laļ ko renaaj bōk āneo; aaet, em̧ool men in Inaaj kōm̧m̧an bwe In maron̄ kwaļo̧k mennin jōjō ko an armej rein n̄an laļ ko jet. Im elōn̄ men ko Abinadai eaar kanaan ņae armej rein.",
                "9": "Im ālikin men kein raar illu ippān; im raar bōk e im ineekļo̧k elokjak im̧aan kiin̄ eo, im ba n̄an kiin̄ eo: Lo, kōm ar bōktok juon em̧m̧aan im̧am̧ eo eaar kanaan nana kōn armej rein am̧, im ej ba bwe Anij enaaj ko̧kkure er.",
                "10": "Im eaar barāinwōt kanaan nana kōn mour eo am̧, im ej ba bwe mour eo am̧ naaj āinwōt juon m̧ōttan nuknuk ilo kijeek ebwil.",
                "11": "Im bar juon alen, ej ba bwe kwōnaaj āinwōt juon kilin wūt, em̧ool āinwōt kilin wūt em̧ōrā in meļaaj eo, eo ej mennin mour ko rej ettōr ioon im jujuri ium̧win ne.",
                "12": "Im bar juon alen, ej ba kwōnaaj āinwōt ebbōl ko in juon mar kuuj, eo, n̄e ej lukkuun kalo, eļan̄n̄e kōto ej m̧akroro, ej pookļo̧k e ioon mejān āneo. Im e ej ba etan n̄e Irooj eaar kōnono e. Im e ej ba aolep men in naaj itok ioom̧ ijello̧kun wōt n̄e kwōj ukeļo̧k, im men in kōnke jero̧wiwi ko am̧.",
                "13": "Im kiiō, O kiin̄, ta nana in eļap kwaar kōm̧m̧ane, ak ta jero̧wiwi ko armej ro doom raar kōm̧m̧ani, bwe jen aikuj in bōk liaakeļo̧k an Anij ak ekajet jān ļein?",
                "14": "Im kiiō, O kiin̄, lo, kōm ejjeļo̧k ruōm̧, im kwe, O kiin̄, kwaar jab jero̧wiwi; kōn menin ļein eaar riab kōn kwe, im eaar kanaan ilo waan.",
                "15": "Im lo, kōm kajoor, kōm naaj jab itok ilo ineen kōm̧akoko, ak po jān ro am rikōjdat; aaet, im kwaar jeraam̧m̧an ilo āneo, im kwōnaaj barāinwōt jeraam̧m̧an.",
                "16": "Lo, en̄in armej in, kōmij lewōj ilo peium̧; kwo m̧aron̄ kōm̧m̧an n̄an e āinwōt kwōj lo em̧m̧an.",
                "17": "Im ālikin men kein kiin̄ Noa eaar kōm̧m̧an bwe Abinadai en ilo̧k ilo kalbuuj; im eaar jiron̄ bwe pris ro ren kuktok ippān doon bwe en maron̄ kōm̧m̧ane juon pepe ippāer kōn ta en aikuj kōm̧m̧ane kōn e.",
                "18": "Im ālikin men kein raar ba n̄an kiin̄ eo: Kwōn bōktok e ijin bwe kōmin maron̄ kajitūkin e; im kiin̄ eo eaar jiron̄ bwe en itok im̧aer.",
                "19": "Im raar jino kajitūkin e, bwe ren maron̄ aujiidi e, bwe kōn menin ren maron̄ wōr men eo n̄an ņa ruōn; a eaar uwaak er ilo kajoor, im jutak ņae aolep kajjitōk ko, aaet, n̄an aer kanooj bwilōn̄; bwe eaar jutak ņae er ilo aolep kajjitōk ko aer, im eaar kaikōn̄ er ilo aolep naan ko aer.",
                "20": "Im ālikin men kein juon iaer eaar ba n̄an e: Ta meļeļein naan ko kar jeje, im ko kar katakin jān ro jemād, im ba:",
                "21": "Renan̄in wūlio ioon toļ ko rej neen eo ej bōktok naan ko rem̧m̧an; eo ej kajeeded aenōm̧m̧an; eo ej bōktok naan ko rem̧m̧an kōn em̧m̧an; eo ej kajeeded lo̧mo̧o̧r; eo ej ba n̄an Zaion, Am̧ Anij ej irooj;",
                "22": "Rikakkōl ro am renaaj kotak ainikier; kōn ainikien eo rej naaj jim̧or al; bwe renaaj lo māj n̄an māj n̄e Irooj enaaj bar bōktok Zaion.",
                "23": "Kom̧in n̄irļo̧k ilo lan̄lōn̄; kom̧in al ippān doon kom̧ jikin ko rejeepepļo̧k ilo Jerusalem; bwe Irooj eaar kaenōm̧m̧an armej ro An, Eaar lo̧mo̧o̧ren Jerusalem;",
                "24": "Im Irooj eaar kakeelwaan pein ekwōjarjar ilo mejān aolep laļ ko, im aolepān jeban ko in laļ renaaj lo lo̧mo̧o̧r eo an ad Anij?",
                "25": "Im kiiō Abinadai eaar ba n̄an er: Kom̧ pris ro, kom̧ij riab n̄an katakin armej rein, im n̄an meļeļe jitōbōn kanaan, im mekarta kom̧ kōņaan jeļā jān eō ta meļeļein men kein ke?",
                "26": "Im ij ba n̄an kom̧, wo en n̄an kom̧ kōn kaankekeik iaļ ko an Irooj! Bwe eļan̄n̄e kom̧ meļeļe men kein kom̧ ar jab katakin kaki; kōn menin, kom̧ ar kaankeke iaļ ko an Irooj.",
                "27": "Kom̧ ar jab ajeļo̧k būruōmi n̄an meļeļe; kōn menin, kom̧ ar jab mālōtlōt. Kōn menin, ta kom̧ij katakin armej rein?",
                "28": "Im rej ba: Kōmij katakin kien Moses.",
                "29": "Im bar juon alen eba n̄an er: Eļan̄n̄e kom̧ij katakin kien Moses etke kom̧ij jab kōjparok e? Etke kom̧ij likūt būruōmi ioon m̧weie ko? Etke kom̧ij kōm̧m̧ani jerbal in ļōn̄ ko im joļo̧k ami kajoor ippān kōrā ro rekijon̄, aaet, im kōm̧m̧an bwe armej rein ren kōm̧m̧an jero̧wiwi, bwe Irooj en kōm̧m̧an n̄an jilkintok eō n̄an kanaan ņae armej rein, aaet, em̧ool juon nana eļap ņae armej rein?",
                "30": "Kom̧ij jab jeļā ke n̄aij kōnono m̧ool eo? Aaet, kom̧ jeļā bwe ij kōnono m̧ool eo; im kom̧ij aikuj in wūdiddid im̧aan Anij.",
                "31": "Im kom̧ naaj jako kōn jero̧wiwi ko ami, bwe kom̧ ar ba bwe kom̧ij katakin kien Moses. Im ta kom̧ jeļā kōn kien Moses? Lo̧mo̧o̧r ej itok ke jān kien Moses? Ta kom̧ij ba?",
                "32": "Im raar uwaak im ba bwe lo̧mo̧o̧r eaar itok jān kien Moses.",
                "33": "A kiiō Abinadai eba n̄an er: I jeļā bwe eļan̄n̄e kom̧ij kōjparok kien ko an Anij kom̧ naaj mour; aaet, eļan̄n̄e kom̧ij kōjparok kien ko Irooj eaar liļo̧k n̄an Moses ilo toļ Sainai, im ba:",
                "34": "N̄aij Irooj am̧ Anij, eo Eaar bōktok eok jān āneen Ijipt, jān im̧ōn ineen kōm̧akoko.",
                "35": "En ejjeļo̧k bar Anij ippam̧ ijello̧kū.",
                "36": "Kwōn jab kōm̧anm̧an n̄an eok jabdewōt ekjab, ak jabdewōt āinwōt wāween in ilan̄, ak men ko rej pād ilaļ ium̧win.",
                "37": "Kiiō Abinadai eba n̄an er, Kom̧ ar kōm̧m̧an ke aolep men in? Ij ba n̄an kom̧, Jaab, kom̧ ar jab. Im kom̧ ar katakin armej rein bwe ren kōm̧m̧an aolep men kein? Ij ba n̄an kom̧, Jaab, kom̧ ar jab."
            },
            "13": {
                "1": "Im kiiō ke kiin̄ eo eaar ron̄ naan kein, eaar ba n̄an pris ro an: Bōkļo̧k ļein, im m̧an e; bwe ta jān kōm̧m̧ane ippān, bwe ebwebwe.",
                "2": "Im raar jutakļo̧k im kajjion̄ in likūt peier ioon e, a eaar ba n̄an er:",
                "3": "Jab un̄ūr eō, bwe Anij enaaj m̧an kom̧ eļan̄n̄e kom̧ij likūt peimi ioō, bwe iaar jan̄in kwaļo̧k ennaan eo Irooj eaar jilkintok eō bwe in kwaļo̧ke; im iaar jab ba n̄an kom̧ men eo kom̧ ar kajjitōk bwe in ba; kōn menin, Anij e jamin kōtļo̧k bwe inaaj jako ilo iien in.",
                "4": "A ij aikuj kakūrm̧ool kien ko im Anij eaar jiron̄ eō; im kōnke iaar ba n̄an kom̧ m̧ool eo kom̧ij illu ippa. Im bar, kōnke iaar kōnono naan in Anij kom̧ ar ekajet eō bwe n̄a ibwebwe.",
                "5": "Im ālikin men kein ke em̧ōj an Abinadai kar kōnono naan kein armej ro an kiin̄ Noa raar lōļn̄o̧n̄ im jab likūt peier ioon, bwe Jetōb in Irooj eaar pād ioon; im turin mejān eaar romaak kōn meram otem meram, em̧ool āinwōt Moses ke eaar pād ilo toļ Sainai, ke eaar kōnono ippān Irooj.",
                "6": "Im eaar kōnono kōn kajoor im maron̄ jān Anij; im eaar wōnm̧aanļo̧k wōt ilo naan ko an, im ba:",
                "7": "Kom̧ij lo bwe ejjeļo̧k ami kajoor n̄an m̧an eō, kōn menin ij kadedeļo̧k ennaan eo aō. Aaet, im ij kile bwe e wākar e būruōmi kōnke ij ba n̄an kom̧ m̧ool eo kōn jero̧wiwi ko ami.",
                "8": "Aaet, im naan kein aō rekobrak kom̧ kōn kejakļo̧kjeņ im bwilōn̄, im kōn illu:",
                "9": "A ij kadedeļo̧k ennaan in aō; innām ejjeļo̧k tokjān ia inaaj ilo̧k ie, eļan̄n̄e āindein bwe in mour.",
                "10": "A jon̄an in ij ba n̄an eok, ta kom̧ij kōm̧m̧an kake eō, ālikin men in, enaaj āinwōt juon kakōļļe im annan̄in men ko renaaj itok.",
                "11": "Im kiiō ij kōnono jān bok n̄an kom̧ bwe in kien ko an Anij, bwe ij kile bwe rejjab jeje ilo būruōmi; ij kile bwe kom̧ ar katak im katakin kōn nana enan̄in aolepān mour ko ami.",
                "12": "Im kiiō, kom̧ij keememej bwe iaar ba n̄an kom̧: Kwōn jab kōm̧anm̧an n̄an eok jabdewōt mennin āe, ak jabdewōt āinwōt men kein ilo lan̄ ilōn̄, ak ko rej ilo laļ ium̧win, ak ko rej ilo dān ium̧win laļ.",
                "13": "Im bar juon alen: Kwōn jab badikdik n̄an er, ak jerbal n̄an er; bwe N̄aij Irooj am̧ Anij ij juon Anij ekam̧o, im Ij kipel nana ko an ro jemāer ioon ro nejier, n̄an kein kajilu im kāāmen epepen ko in er ro rej matōrtōre Eō;",
                "14": "Im kwaļo̧k jouj n̄an to̧ujin ko in er ro rej iakwe Eō im kōjparok kien ko Aō.",
                "15": "Kwōn jab ba pata etan Irooj am̧ Anij; bwe Irooj e jamin likūt ejjeļo̧k ruōn eo ej ba pata Etan.",
                "16": "Kwōn keememej raan in Jabōt, n̄an kokwōjarjar e.",
                "17": "Jiljino raan kwōnaaj jerbal, im kōm̧m̧ani aolep jerbal ko am̧;",
                "18": "A raan eo kein kajiljilimjuon ej Jabōt an Irooj am̧ Anij, kwōn jab kōm̧m̧an jabdewōt jerbal, kwe, jaab nejūm̧ m̧aan, jaab nejūm̧ kōrā, rikarejeram̧ m̧aan, jab rikarejeram̧ kōrā, jab kidu ko am̧, jab am̧ ruwamāejet ej pād ilowaan wōrwōr ko am̧;",
                "19": "Bwe ilo jiljino raan Irooj eaar kōm̧anm̧an lan̄ im laļ, im lo̧jet, im aolep men otemjej ie; kōn menin Irooj eaar kōjeraam̧m̧an raan in Jabōt, im kokwōjarjar e.",
                "20": "Kwōn kautiej jemam̧ im jinōm̧, bwe raan ko am̧ ren aetok ioon āneo Irooj am̧ Anij ej lewōj n̄an eok.",
                "21": "Kwōn jab uror.",
                "22": "Kwōn jab ļōn̄. Kwōn jab ko̧o̧t.",
                "23": "Kwōn jab kōnnaan naan in riab ņae riturum̧.",
                "24": "Kwōn jab ankoņake m̧weo im̧ōn riturum̧, kwōn jab ankoņake lio pāleen riturum̧, jaab ļeo karejeran, jaab lio karejeran, jab an ox, jab an donkey, jaab jabdewōt an riturum̧.",
                "25": "Im ālikin men kein ke Abinadai eaar kōm̧m̧an jem̧ļo̧kin ennaan kein eaar ba n̄an er: Kom̧ ar katakin ke armej rein bwe ren lale n̄an kōm̧m̧ani aolep men kein n̄an maron̄ kōjparok kien kein?",
                "26": "Ij ba n̄an kom̧, Jaab; bwe eļan̄n̄e kom̧ ar, Irooj e jamin kar kōm̧m̧an bwe in itok im n̄an kanaan enana kōn armej rein.",
                "27": "Im kiiō kom̧ ar ba bwe lo̧mo̧o̧r ej itok jān kien Moses. Ij bar n̄an kom̧ bwe emennin aikuj bwe kom̧in kōjparok kien Moses n̄an iien in; a ij ba n̄an kom̧, bwe iien eo enaaj itok n̄e e jamin mennin aikuj n̄an kōjparok kien Moses.",
                "28": "Im eļapļo̧k, ij ba n̄an kom̧, bwe lo̧mo̧o̧r ej jab itok jān kien Moses wōt; a eļan̄n̄e eaar jab kōn pinmuur eo, eo Anij make enaaj kōm̧m̧an kōn jero̧wiwi im bōd ko an armej ro An, bwe ren maron̄ jab naaj lukkuun jako, jekdo̧o̧n n̄e kien Moses.",
                "29": "Im kiiō ij ba n̄an kom̧ bwe eaar mennin aikuj bwe en kar wōr juon kien leļo̧k n̄an ro nejin Israel, aaet, em̧ool juon kien ekanooj pen; bwe raar juon armej rekijn̄en̄e kōnwaer, jidimkij n̄an kōm̧m̧an bōd, im rum̧wij n̄an keememej Irooj aer Anij.",
                "30": "Kōn menin eaar wōr juon kien kar leļo̧k n̄an er, aaet, juon kien m̧akūtkūt ko im kain̄i ko, juon kien ren kar kanooj ļoore ilo jejjet jān raan n̄an raan, n̄an dāpij er ilo ememej Anij im kuņaer n̄an e.",
                "31": "Bwe lo, ij bar n̄an kom̧, bwe aolep men kein rej kakōļļe in men ko rej itok.",
                "32": "Im kiiō, raar ke meļeļe kien eo? Ij ba n̄an kom̧, Jaab, raar jab meļeļe aolep kien eo; im men in kōnke pen in burueer; bwe raar jab meļeļe bwe ej jamin kar wōr jabdewōt armej en mour ijello̧kun wōt n̄e eaar kōn lo̧mo̧o̧ren an Anij.",
                "33": "Bwe lo, Moses eaar ke jab kanaan n̄an er kōn itok eo an Messaia, im bwe Anij enaaj pinmuuri armej ro An? Aaet, im em̧ool aolep rikanaan ro raar kanaan jān kar jinoin laļ—raar jab ke kōnono eļapļo̧k ak edikļo̧k kōn men kein?",
                "34": "Raar jab ke ba bwe Anij make enaaj kar wanlaļtak ilubwiljin ro nejin armej, im bōk ioon E jekjek in armej, im wōnm̧aanļo̧k ilo kajoor eļap ioon mejān laļ?",
                "35": "Aaet, im raar jab ke ba barāinwōt bwe Enaaj kar kakūrm̧ool jerkakpeje an ro remej, im bwe E, e make, en kar en̄taan in jorrāān?"
            },
            "14": {
                "1": "Aaet, em̧ool Aiseia ej jab ba ke: Wōn eaar tōmak kōjjeļā eo am̧, im n̄an wōn pein Irooj ej waļo̧k?",
                "2": "Bwe Enaaj eddekļo̧k im̧aan E āinwōt juon juļ eub, im āinwōt juon okar jān bwidej em̧ōrā; Enaaj ejjeļo̧k wāween em̧m̧an im jab wūlio; im n̄e jenaaj lo E jamin mejwadik bwe jān kōņak E.",
                "3": "Armej rej dike im matōrtōr E; juon armej in būrom̧ōj, im E meļeļe kōn liaajlo̧ļ; im jej tilekek āinwōt n̄e eaar mejad jān e; kar dike E; im jaar jab kaorōk E.",
                "4": "Em̧ool Eaar ineek en̄taan ko ad, im bōk būrom̧ōj ko ad; mekarta jaar ļōmņak Anij Eaar m̧an E, im den̄ļo̧ke E, im kaen̄taan E.",
                "5": "A Eaar kinejnej kōn bōd ko ad, Ekar mao kōn nana ko ad; kaje eo an adwōj aenōm̧m̧an eaar pād Ioon; im kōn jenkwan den̄den̄ ko An jej ājmour.",
                "6": "Aolep kōj, āinwōt sip, jaar jebwābwe; jaar jeorļo̧k jabdewōt iaad kajjojo n̄an iaļ eo an; im Irooj eaar likūt ioon jero̧wiwi ko ad aolep.",
                "7": "Kar jiped E, im kar kaen̄taan E, jekdo̧o̧n Eaar jab kōpeļļo̧k lo̧n̄iin; kar bōktok E āinwōt juon lamb n̄an mej, im āinwōt juon sip im̧aan rim̧wijbar ro e wūdeakeak innām Eaar jab kōpeļļo̧k lo̧n̄iin.",
                "8": "Kar bōk E jān kalbuuj im jān ekajet ejim̧we; im wōn enaaj kwaļo̧k epepen eo An? Bwe kar m̧wijitļo̧k E jān āneen ro remour; kōn jero̧wiwi ko an armej ro aō kar den̄ļo̧ke E.",
                "9": "Im Eaar kōm̧m̧ane lōb eo an ippān ro renana, im ippān rim̧weie ilo mej eo An; kōnke Eaar kōm̧m̧an ejjeļo̧k nana, im eaar ejjeļo̧k m̧oņ ilo lo̧n̄iin.",
                "10": "Mekarta e kabun̄-būruōn Irooj n̄an kakinejnej E; Eaar likūt ioon n̄an būrom̧ōj; ke kwōnaaj kōm̧m̧an bwe E en katok kōn jero̧wiwi Enaaj lo ineen, Enaaj kaetokļo̧k raan ko An, im m̧ōņōņō eo an Irooj naaj ererakļo̧k ilo pein.",
                "11": "Enaaj lo en̄taan an Jetōb eo An, im enaaj bun̄-būruōn; jān jeļā eo An naaj ro rikarejera rejim̧we kajejjet elōn̄; bwe Enaaj ineek nana ko aer.",
                "12": "Kōn menin Inaaj ajej e juon m̧ōttan ippān ro reļļap, im Enaaj ajeje mennin rakim eo ippān ro redipen; kōnke Eaar lutōkleplepļo̧k An n̄an mej; im Ekar bōnbōn ippān rijero̧wiwi ro; im eaar ineek jero̧wiwi ko an elōn̄, im kōm̧m̧an kōllaajrak kōn ribōd."
            },
            "15": {
                "1": "Im kiiō Abinadai eba n̄an er: I kōņaan bwe kom̧in meļeļe bwe Anij e make naaj wanlaļtak ilubwiljin ro nejin armej, im naaj lo̧mo̧o̧ren armej ro An.",
                "2": "Im kōnke e jokwe ilo kanniōk naaj kūr E Nejin Anij, im kōnke eaar leļo̧k ānbwinnin eo n̄an ankilaan Jemān, E ej Jemān im eo Nejin—",
                "3": "Ej Jemān, kōnke kar keotak E jān kajoor in Anij; im eo Nejin, kōnke kanniōk, āindein E erom Jemān im Nejin—",
                "4": "Im er rej juon Anij, aaet, lukkuun Jemān Indeeo in lan̄ im laļ.",
                "5": "Im āindein kanniōk eo ej pokake jetōb eo, eaar Nejin n̄an Jemān, ro rej juon Anij, E ej en̄taan kōn kapo, im kōtļo̧k jaab n̄an kapo, a kōtļo̧k E make bwe ren kajjirere kake E, im den̄ļo̧ke, im kadiwōjļo̧k, im katajinemjen e jān armej ro An.",
                "6": "Im ālikin aolep men in, ālikin jerbale elōn̄ mennin bwilōn̄ ko reļļap ilubwiljin ro nejin armej, naaj tōlļo̧k E, aaet, em̧ool āinwōt Aiseia eaar ba, āinwōt sip eo im̧aan rim̧wijbar e wūdeakeak, innām ej jab kōpeļļo̧k lo̧n̄iin.",
                "7": "Aaet, mekarta naaj tōlļo̧k E, debwāāl E, im man E, kanniōk eo naaj pokake em̧ool mej, ankilaan Nejin naaj oran̄ļo̧k ilo ankilaan Jemān.",
                "8": "Im āindein Anij ej rupi to ko an mej, kōnke Eaar bōk anjo̧ ioon mej; im leļo̧k n̄an Nejin kajoor n̄an kōm̧m̧an jojomar n̄an ro nejin armej.",
                "9": "Im Eaar wanlōn̄ļo̧k ilo lan̄, im E obrak būruōn kōn tūriam̧o; im E obrak kōn jouj n̄an ro nejin armej; im E ej jutak ikōtaaer im ekajet; kōnke Eaar rupe to ko an mej, im bōk Ioon make nana ko im jero̧wiwi ko aer, im Eaar lo̧mo̧o̧ren er, im kabun̄-būruōn akweļap ko an jim̧we.",
                "10": "Im kiiō ij ba n̄an kom̧, wōn enaaj kwaļo̧k epepen eo An? Lo, ij ba n̄an kom̧, bwe n̄e ānbwinnin kar kōm̧m̧an juon katok kōn jero̧wiwi Enaaj lo ineen. Im kiiō ta kom̧ij ba? Im wōn enaaj ineen?",
                "11": "Lo ij ba n̄an kom̧, bwe jabdewōt eo eaar ron̄ naan ko an rikanaan ro, aaet, aolep rikanaan ekwōjarjar ro rekar kanaan kōn itok eo an Irooj—ij ba n̄an kom̧, bwe aolep ro raar eo̧ron̄ naan ko aer, im kar tōmak bwe Irooj en kar lo̧mo̧o̧ren armej ro An, im kar reim̧aanļo̧k n̄an raan eo kōn jeorļo̧k in jero̧wiwi ko aer, ij ba n̄an kom̧, bwe rein rej ro ineen, ak er rej rijolōt e aelōn̄ in Anij.",
                "12": "Bwe rein rej ro jero̧wiwi ko aer Eaar ineeki; rein rej ro kōn er Eaar mej, n̄an lo̧mo̧o̧ren er jān jero̧wiwi ko aer. Im kiiō, rej ke jab ineen?",
                "13": "Aaet, im rejjab ke rikanaan ro, aolep kajjojo eo eaar kōpeļļo̧k lo̧n̄iin n̄an kanaan, im eaar jab wōtlo̧k ilo jero̧wiwi, meļeļe in aō aolep rikanaan ro rekwōjarjar jān jinoin kar laļ? Ij ba n̄an kom̧ bwe er rej ineen.",
                "14": "Im rein rej ro raar kajeeded aenōm̧m̧an, ro raar bōktok naan ko rem̧m̧an kōn em̧m̧an, ro raar kajeeded lo̧mo̧o̧r; im ba n̄an Zaion: Am̧ Anij ej irooj.",
                "15": "Im O ewi jon̄an em̧m̧an eo ioon toļ ko kar neer!",
                "16": "Im bar, ekōjkan an em̧m̧an eo ioon toļ ko ne ko neen ro rej kajeeded wōt aenōm̧m̧an.",
                "17": "Im bar, ekōjkan an em̧m̧an eo ioon toļ ko ne ko neen ro renaaj ālikin iien in kajeeded aenōm̧m̧an, aaet, jān iien im wōnm̧aanļo̧k im indeeo!",
                "18": "Im lo, ij ba n̄an kom̧, ej jab aolep in. Bwe ekōjkan em̧m̧an ioon toļ ko ne ko neen eo ej bōktok naan ko rem̧m̧an, eo ej rikajutak aenōm̧m̧an, aaet, em̧ool e Irooj, eo Eaar lo̧mo̧o̧ren armej ro An; aaet, E eo eaar letok lo̧mo̧o̧r n̄an armej ro An;",
                "19": "Bwe eļan̄n̄e eaar jab kōn Lo̧mo̧o̧ren eo Eaar kōm̧m̧an n̄an armej ro An, eo kar kōpooje jān pedped ko an laļ, ij ba n̄an kom̧, eļan̄n̄e eaar jab men in, aolep armej renaaj kar jako.",
                "20": "A lo, to ko an mej naaj rupi, im eo Nejin ej irooj, im wōr An kajoor ioon mej; kōn menin, E ej kakūrm̧ool jerkakpeje an ro remej.",
                "21": "Im ewōr juon jerkakpeje ej itok, em̧ool jerkakpeje eo m̧oktata; aaet, em̧ool jerkakpeje eo an ro rekar, im ro rej, im ro renaaj, em̧ool m̧ae iien jerkakpeje eo an Kraist—bwe āindein naaj ān̄inn̄in E.",
                "22": "Im kiiō, jerkakpeje an aolep rikanaan ro, im aolep ro raar tōmak ilo naan ko aer, ak aolep ro raar kōjparok kien ko an Anij, naaj waļo̧ktok ilo jerkakpeje eo m̧oktata.",
                "23": "Renaaj jerkak n̄an pād ippān Anij eo Eaar lo̧mo̧o̧ren er; āindein ewōr aer mour indeeo kōn Kraist, eo eaar rupi to ko an mej.",
                "24": "Im rein rej er ro ewōr aer ilo jerkakpeje eo m̧oktata; im rein rej er ro raar mej m̧okta jān an Kraist kar itok, ilo aer jajeļo̧kijeņ, im jab kar kwaļo̧k lo̧mo̧o̧r n̄an er. Im āindein Irooj ej bōktok jepļaaktok eo an men kein; im er ewōr aer ilo jerkakpeje eo m̧oktata, ak ewōr aer mour indeeo, kōnke Irooj Eaar lo̧mo̧o̧ren er.",
                "25": "Im ajri ro reddik ewōr aer mour indeeo.",
                "26": "A lo, im mijak, im wūdiddid im̧aan Anij, bwe kom̧ij aikuj wūdiddid; bwe Irooj ej lo̧mo̧o̧ren ejjeļo̧k āinwōt in ej jum̧ae E im mej ilo jero̧wiwi ko aer; aaet, em̧ool aolep ro raar jako ilo jero̧wiwi ko aer jān ke laļ e an ijjino, ro raar m̧ōņōņō in jum̧ae Anij, ro raar jeļā kien ko an Anij, im kar jab kōjparoki; rein rej er ro ejjeļo̧k aer ilo jerkakpeje eo m̧oktata.",
                "27": "Kōn menin kom̧ij aikuj ke jab wūdiddid? Bwe lo̧mo̧o̧r ej itok n̄an ejjeļo̧k ro eier wōt in; bwe Irooj eaar pinmuuri ejjeļo̧k eier wōt in; aaet, im Irooj ejamin barāinwōt pinmuuri ro āier wōt in; bwe E ej jab maron̄ kariab E make; bwe E jamin kaarmejjete jim̧we n̄e e bōk ijo an.",
                "28": "Im kiiō ij ba n̄an kom̧ bwe iien eo enaaj itok n̄e lo̧mo̧o̧r an Irooj naaj kajeeded e n̄an aolep laļ, im bwij ko, im lo ko, im armej.",
                "29": "Aaet, Irooj, riiaron̄ron̄ ro Am̧ naaj kotak ainikier; kōn ainikien eo ippān doon renaaj al; bwe renaaj lo māj n̄an māj, n̄e Irooj Enaaj bar bōktok Zaion.",
                "30": "Kom̧in deblo̧k ilo lan̄lōn̄, al ippān doon, kom̧ jikin ko rewaan ilo Jerusalem; Bwe Irooj Eaar kaenōm̧m̧an armej ro An, Eaar pinmuuri Jerusalem.",
                "31": "Irooj Eaar kakeelwaan pein ekwōjarjar ilo mejān aolep laļ ko; im aolep jeban ko in laļ naaj lo lo̧mo̧o̧r an am Anij."
            },
            "16": {
                "1": "Im kiiō, ālikin men kein ke em̧ōj an Abinadai kōnono naan kein eaar erļo̧ke pein im ba: Iien eo enaaj itok n̄e aolep laļ renaaj lo lo̧mo̧o̧r eo an Irooj; n̄e aolep laļ, nokwe, lo im armej naaj lo māj n̄an māj im naaj kwaļo̧k im̧aan Anij bwe ekajet ko An rejim̧we.",
                "2": "Innām naaj joļo̧k ro renana, im enaaj wōr unin aer lim̧ō, im jan̄, im liaajlo̧ļ, im n̄i ļaļļaļ; im men in kōnke rej jamin eo̧ron̄ ainikien Irooj; kōn menin Irooj ej jab lo̧mo̧o̧ren er.",
                "3": "Bwe ren m̧ōm̧ kōn kanniōk im rej āinwōt devil, im devil ewōr an kajoor ioer; aaet, em̧ool jedpānit in etto eo eaar kapo ro jemād im jined m̧oktata, eo eaar unin aer kar wōtlo̧k; eo eaar unin an aolep armej erom m̧ōm̧ an kanniōk, im ļōn̄, im āinwōt devil, im jeļā nana jān em̧m̧an, im ajeļo̧k er make n̄an devil.",
                "4": "Āindein aolep armej raar jebwābwe; im lo, ren kar jab jem̧ļo̧k aer jebwābwe eļan̄n̄e Anij Eaar jab lo̧mo̧o̧ren armej ro An jān aer jebwābwe im jekjek in wōtlo̧k eo aer.",
                "5": "A keememej bwe e eo ej pād wōt ilo an m̧ōm̧ in kanniōk, im ilo̧k wōt ilo iaļ ko an jero̧wiwi im jum̧ae Anij, e ej pād wōt ilo jekjek in wōtlo̧k eo an im devil ewōr aolep an kajoor ioon. Kōn menin e āinwōt n̄e eaar ejjeļo̧k pinmuur kōm̧m̧ane, kōnke e ej rikōjdat n̄an Anij; im barāinwōt devil ej juon rikōjdat an Anij.",
                "6": "Im kiiō eļan̄n̄e Kraist eaar jab itok n̄an laļ, im kōnono kōn men ko rej itok āinwōt n̄e raar moottok kadede, enaaj kar ejjeļo̧k pinmuur.",
                "7": "Im eļan̄n̄e Kraist eaar jab jerkak jān ro remej, ak kar tūm̧i to ko an mej bwe lōb en kar ejjeļo̧k an anjo̧, im bwe mej en kar ejjeļo̧k an kein ire, enaaj kar ejjeļo̧k jerkakpeje.",
                "8": "A ewōr jerkakpeje, kōn menin lōb ejjeļo̧k an anjo̧, im kein ire an mej ej oran̄ļo̧k ilo Kraist.",
                "9": "E ej meram eo im mour eo an laļ; aaet, meram eo ejjeļo̧k jem̧ļo̧kin, eo emaron̄ jab tinaad; aaet, im barāinwōt mour eo ejjeļo̧k jem̧ļo̧kin, kōn menin ejjab maron̄ wōr ļo̧k wōt mej.",
                "10": "Em̧ool wabanban enaaj kōņak jab wabanban, im ijurwewe in enaaj kōņak jab ijurwewe, im bōkļo̧k n̄an jutak im̧aan jikin ekajet an Anij, n̄an ekajet er ekkar n̄an jerbal ko aer n̄e raar em̧m̧an ak n̄e raar nana—",
                "11": "Eļan̄n̄e raar em̧m̧an, n̄an jerkakpeje in mour im m̧ōņōņō ejjeļo̧k jem̧ļo̧kin; im eļan̄n̄e raar nana, n̄an jerkakpeje in en̄taan ejjeļo̧k jem̧ļo̧kin, im kar leļo̧k er n̄an devil, eo eaar bōk er, eo ej mej—",
                "12": "Kōnke raar ilo̧k ekkar n̄an ankilaer make im aer kōņaan ekkar n̄an kanniōk; im raar jan̄in kūr ioon Irooj ke pein tūriam̧okake raar erļo̧kļo̧k n̄an er, bwe pein tūriam̧okake raar erļo̧kļo̧k n̄an er, im rekar abin; kōnke kar kakkōl er kōn nana ko aer im mekarta raar jab ilo̧k jān i; im kar jiron̄ er n̄an ukeļo̧k im mekarta rekar jab ukeļo̧k.",
                "13": "Im kiiō, kom̧ij jab ke aikuj wūdiddid im ukeļo̧k jān jero̧wiwi ko ami, im keememej bwe ilo im kōn wōt Kraist kom̧ maron̄ mour?",
                "14": "Kōn menin, eļan̄n̄e kom̧ij katakin kien Moses, barāinwōt katakin bwe e ej annan̄ in men ko rej itok—",
                "15": "Kom̧in katakin er bwe pinmuur ej itok kōn Kraist Irooj, eo ej lukkuun Jemād Indeeo. Amen."
            },
            "17": {
                "1": "Im kiiō ālikin men kein ke Abinadai eaar kadedeļo̧k ennaan kein, bwe kiin̄ eo eaar jiron̄ bwe pris ro ren bōk im kōm̧m̧an bwe ren leļo̧k n̄an mej.",
                "2": "A eaar wōr juon ilubwiljier eo etan eaar Alma, e barāinwōt eaar jān bwijjin Nipai. Im eaar juon likao em̧m̧an ded, im eaar tōmak naan ko Abinadai eaar kōnono, bwe eaar jeļā kōn nana ko Abinadai eaar kam̧ool ņae er; kōn menin eaar jino akweļap ippān kiin̄ eo bwe en jab illu ippān Abinadai, a kōtļo̧k bwe en maron̄ ilo̧k ilo aenōm̧m̧an.",
                "3": "A kiin̄ eo eaar ļapļo̧k an illu, im kōm̧m̧an bwe ren joļo̧k Alma jān ilubwiljier, im eaar jilkinļo̧k ro rikarejeran ilo̧kan bwe ren maron̄ m̧an e.",
                "4": "Im eaar ko jān im̧aer im tilekek make bwe ren jab loe. Im ke eaar tilekek ium̧win elōn̄ raan ko eaar jeje aolep naan ko Abinadai eaar kōnono.",
                "5": "Im ālikin men kein kiin̄ eo eaar kōm̧m̧an bwe ribaar ro an ren jepooļe Abinadai im bōk e; im raar lukwōj e im joļo̧k e ilo kalbuuj.",
                "6": "Im ālikin jilu raan ko, ālikin eaar kōnono ippān pris ro an, eaar kōm̧m̧an bwe ren bōktok e im̧aan mejān.",
                "7": "Im eaar ba n̄an e: Abinadai, kōm ar lo juon mennin liaakeļo̧k ņae eok; im kwōj tōllo̧ke mej.",
                "8": "Bwe kwaar ba bwe Anij make Enaaj wanlaļtak ilubwiljin ro nejin armej; im kiiō, kōn menin naaj leļo̧k eok n̄an mej m̧ae iien kwōnaaj kaarmejjete aolep naan ko kwaar kōnono nana kōn eō im armej ro aō.",
                "9": "Kiiō Abinadai eba n̄an e: Ij ba n̄an eok, ij jamin kaarmejjete naan ko iaar kōnono n̄an eok kōn armej rein, bwe rem̧ool; im bwe kom̧in jeļā kōn aer m̧ool iaar kōtļo̧k eō make bwe in wōtlo̧k ilo peimi.",
                "10": "Aaet, im inaaj en̄taan em̧ool m̧ae mej, im i jamin kaarmejjete naan ko aō, im renaaj jutak āinwōt juon kam̧ool ņae kom̧. Im eļan̄n̄e kom̧ naaj m̧an eō kom̧ naaj kōto̧o̧rļo̧k bōtōktōk ejjeļo̧k ruōn, im men in enaaj jutak āinwōt juon kam̧ool ņae kom̧ ilo raan eo āliktata.",
                "11": "Im kiiō kiin̄ Noa eaar nan̄in kōtļo̧k e, bwe eaar mijak naan eo an; bwe eaar mijak bwe ekajet ko an Anij renaaj itok ioon e.",
                "12": "A pris ro raar kotak ainikier ņae e, im jino ņa ruōn, im ba: Eaar kajjirere kōn kiin̄ eo. Kōn menin kiin̄ eo eaar poktak ilo illu ņae e, im eaar liaakeļo̧k e bwe en maron̄ in mej.",
                "13": "Im ālikin men kein raar bōk e im lukwōj e, im den̄ļo̧ke kilin kōn bwijin in aļaļ ko, aaet, em̧ool n̄an mej.",
                "14": "Im kiiō ke urur ko raar jino tile e, eaar kūr n̄an er, im ba:",
                "15": "Lo, em̧ool āinwōt kom̧ ar kōm̧m̧an n̄an eō, āindein ineemi naaj kōm̧m̧an bwe en lōn̄ renaaj en̄taan metak ko ij en̄taan, em̧ool metak ko an mej jān kijeek; im men in kōnke rej tōmak ilo lo̧mo̧o̧r eo an Irooj aer Anij.",
                "16": "Im kom̧ naaj metak kōn aolep nan̄inmej ko otemjeļo̧k kōnke nana ko ami.",
                "17": "Aaet, im naaj den̄ļo̧ke kom̧ ijeņ im ijeņ, im naaj lukwarkwar im kōjjeplōklōk kom̧ ijin im ijeņ, em̧ool āinwōt bwijin in kidu ko rawiia mennin mour ko rawiia im rellāj rej lukwarkwareļo̧k er.",
                "18": "Im ilo raan en naaj kakiduduik kom̧, im rikōjdat ro ami naaj bōk kom̧, im kom̧ naaj en̄taan, āinwōt ij en̄taan, metak ko an mej jān kijeek.",
                "19": "Āindein Anij ej bōktok idenoņe ioon ro rej ko̧kkure armej ro An. O Anij, kwōn bōk aō jetōb.",
                "20": "Im kiiō, ke Abinadai eaar ba naan kein, eaar wōtlo̧k, im kar mej jān kijeek; aaet, kōnke kar leļo̧k n̄an mej kōnke eaar jab kariab kien ko an Anij, eaar sili m̧ool in naan ko an jān an mej."
            },
            "18": {
                "1": "Im kiiō, ālikin men kein Alma, eo eaar ko jān ro karejeran kiin̄ Noa, eaar ukeļo̧k jān jero̧wiwi ko im nana ko an, im ilo̧k im̧aan armej ro ilo ittino, im kar jino katakin kōn naan ko an Abinadai—",
                "2": "Aaet, kōn men eo en kar itok, im barāinwōt kōn jerkakpeje eo an ro remej, im kōn lo̧mo̧o̧r eo an armej ro, eo naaj kar kakūrm̧ool e kōn kajoor eo, en̄taan ko im mej an Kraist, im An jerkakpeje im wanlōn̄ļo̧k n̄an lan̄.",
                "3": "Im jon̄an wōt eo eaar ron̄jake An innaan eaar katakin er. Im eaar katakin er ilo ittino, bwe en jab itok n̄an jeļā eo an kiin̄ eo. Im elōn̄ raar tōmak naan ko an.",
                "4": "Im ālikin men kein jon̄an wōt eo eaar tōmak e raar ilo̧k n̄an jikin eo etan Mormon, im eaar bōk etan jān kiin̄ eo, im eaar pād ilo tōrerein ko an āneo eaar meno̧kno̧k, ilo iien ko ak tōre ko, kōn mennin mour ko rawiia.",
                "5": "Kiiō, eaar wōr ilo kar Mormon juon unjān dān in dān ko rerreo, im Alma eaar ilo̧k ijo, kōnke eaar epaake bukun wōjke ko reddik, ijo eaar tilekek ilo raan jān pukpukot ko an kiin̄ eo.",
                "6": "Im ālikin men kein jon̄an wōt eo eaar tōmak e raar ilo̧k ijo n̄an ron̄ naan ko an.",
                "7": "Im ālikin men kein ke emootļo̧k elōn̄ raan eaar ļap oran eo eaar kuktok ippān doon ilo jikin in Mormon, n̄an ron̄ naan ko an Alma. Aaet, aolep raar kuktok ippān doon ro raar tōmak naan eo an, n̄an ron̄jake e. Im eaar katakin er, im eaar kwaļo̧k naan n̄an er kōn ukeļo̧k, im lo̧mo̧o̧r, im tōmak ilo Irooj.",
                "8": "Im ālikin men kein eaar ba n̄an er: Lo, er kein rej dān ko in Mormon (bwe āindein kar kūr er) im kiiō, āinwōt kom̧ij kōņaan itok ilo wōrwōr an Anij, im n̄an kūr kom̧ armej ro An, im kom̧ij m̧ōņōņō n̄an ineek eddo ko an ro jet, bwe ren maron̄ mera;",
                "9": "Aaet, im kom̧ij m̧ōņōņō in jan̄ ippān ro rej jan̄; aaet, im kaenōm̧m̧an ro rej pād ilo aikuj in aenōm̧m̧an, im n̄an jutak āinwōt rikam̧ool ro an Anij ilo aolep iien ko im ilo aolep men otemjeļo̧k, im ilo aolep jikin ko kom̧ maron̄ pād ie, em̧ool m̧ae mej, bwe kom̧in maron̄ bōk lo̧mo̧o̧r an Anij, im bōnbōn ippān ro ilo jerkakpeje eo m̧oktata, bwe kom̧in maron̄ bōk mour indeeo—",
                "10": "Kiiō ij ba n̄an kom̧, eļan̄n̄e en̄in ej ikdeelel eo an būruōmi, ta ippemi ņae peptaij ilo etan Irooj, āinwōt juon rikam̧ool im̧aan mejān ke em̧ōj ami kar deļo̧n̄e juon bujen Ippān, bwe kom̧ naaj jerbal n̄an E im kōjparok kien ko An, bwe E en maron̄ lutōkleplep eļapļo̧k Jetōb eo An ioomi?",
                "11": "Im kiiō ke armej ro raar ron̄ naan kein, raar kabbokbok peier ilo m̧ōņōņō, im lam̧ōj: En̄in ej ikdeelel eo an būruōm̧.",
                "12": "Im kiiō ālikin men kein Alma eaar bōk Hilam, eo eaar juon iaan ro m̧oktata, im ilo̧k im jutak ilo dān eo, im lam̧ōj, im ba: O Irooj, kwōn lutōk tok Am̧ jetōb ioon rikarejeram̧, bwe en maron̄ kōm̧m̧ane jerbal in kōn kwōjarjar in bōro.",
                "13": "Im ke eaar ba naan kein, Jetōb in Irooj eaar pād ioon, im eba: Hilam, ij peptaiji eok, kōnke kōmaron̄ eō jān Anij Ekajoor Bōtata, āinwōt juon kam̧ool bwe kwaar deļo̧n̄ ilo juon bujen n̄an jerbal n̄an e m̧ae iien kwōj mej āinwōt n̄an ānbwinnin kanniōk; im Jetōb in Irooj en lutōkleplep ioom̧; im E en lewōj n̄an eok mour indeeo, kōn lo̧mo̧o̧r eo an Kraist, eo Eaar kōpooj jān pedped ko an laļ.",
                "14": "Im ālikin an Alma kar ba naan kein, Alma im Hilam jim̧or raar tulo̧kleplep ilo dān eo; im raar jutak im atoļo̧k jān dān eo im m̧ōņōņō, im raar obrak kōn jetōb.",
                "15": "Im bar juon alen, Alma eaar bōk bar juon, im ilo alen ruo ilo dān eo, im peptaij e ekkar n̄an eo m̧oktata, ijoke eaar jab bar tulo̧kleplep e ilo dān eo.",
                "16": "Im ālikin wāween in eaar peptaiji jabdewōt eo eaar wōnm̧aanļo̧k n̄an jikin in Mormon; im kar oraer tarrin rūbukwi im emān armej; aaet, im raar peptaij ilo dān ko in Mormon, im kar obrak kōn jouj an Anij.",
                "17": "Im kar ņa etaer kabun̄ eo an Anij, ak kabun̄ eo an Kraist, jān iien eo m̧aanļo̧k. Im ālikin men kein jabdewōt eo eaar peptaij jān kajoor im maron̄ an Anij eaar kobaļo̧k n̄an kabun̄ eo An.",
                "18": "Im ālikin men kein Alma, kōnke eaar wōr an maron̄ jān Anij, eaar kapit pris ro; em̧ool juon pris n̄an aolep lemn̄oul in oran ko aer eaar kapit e n̄an kwaļo̧k naan n̄an er, im n̄an katakin er kōn men ko rej kōnono kōn aelōn̄ in Anij.",
                "19": "Im eaar jiron̄ er bwe ren katakin ejjeļo̧k ijello̧kun wōt n̄e eaar men ko eaar katakin, im ko kar kōnono kake jān lo̧n̄iin rikanaan ro rekwōjarjar.",
                "20": "Aaet, em̧ool eaar jiron̄ er bwe ren katakin ejjeļo̧k ijello̧kun wōt ukeļo̧k im tōmak ilo Irooj, eo Eaar pinmuuri armej ro An.",
                "21": "Im eaar jiron̄ er bwe en ejjeļo̧k aitwerōk juon ippān bar juon, a bwe ren reim̧aanļo̧k kōn juon wōt mej, ippāer juon tōmak im juon peptaij, im kōm̧m̧an bwe burueer ren kuk ippān doon ilo bōrokuk im ilo iakwe n̄an doon.",
                "22": "Im āindein eaar jiron̄ er n̄an kwaļo̧k naan. Im āindein raar erom ro nejin Anij.",
                "23": "Im eaar jiron̄ er bwe ren kōjparok raan in Jabōt, im dāpij an ekwōjarjar, im barāinwōt raan otemjej ren leļo̧k kam̧m̧oolol ko n̄an Irooj aer Anij.",
                "24": "Im eaar barāinwōt jiron̄ er bwe pris ro eaar kapit er ren jerbal kōn peier make n̄an rejetake eo aer.",
                "25": "Im eaar wōr juon raan ilo aolep wiik kar kōjenolo̧k bwe ren koba ippān doon n̄an katakin armej ro, im n̄an kabun̄-jar n̄an Irooj aer Anij, im barāinwōt, jon̄an wōt an emmakijkij ilo maron̄ eo aer, n̄an kuktok ippān doon.",
                "26": "Im pris ro raar jab pedped ioon armej ro kōn rejetake eo aer; ak kōn jerbal an peier raar bōk jouj an Anij, bwe ren maron̄ kanooj kajoor ilo jetōb, obrak jeļāļo̧kjeņ jān Anij, bwe ren maron̄ katakin kōn kajoor im maron̄ jān Anij.",
                "27": "Im bar juon alen Alma eaar jiron̄ bwe armej ro ilo kabun̄ eo ren ajeji men ko m̧weieer, jabdewōt kajjojo ekkar n̄an men eo ewōr ippān; eļan̄n̄e e ewōr eļapļo̧k ippān en aikuj ajej eļapļo̧k; im jān eo ewōr wōt jidik, a jidik wōt kar aikuj jān e; im n̄an eo eaar ejjeļo̧k ippān en jab kar leļo̧k.",
                "28": "Im āindein ren aikuj ajeji men ko m̧weieer kōn ankilaer make im ikdeelel ko rem̧m̧an n̄an Anij, im n̄an pris ro raar pād ilo aer aikuj, aaet, im n̄an aolep armej eaikuj, im keelwaan.",
                "29": "Im men in eaar ba n̄an er, kōnke kar jiron̄ e jān Anij; im raar etetal jim̧we im̧aan Anij, ajej n̄an doon jim̧or ilo kanniōk im jetōb ekkar n̄an aikuj ko im kōņaan ko aer.",
                "30": "Im kiiō ālikin men kein, men otemjej kar kōm̧m̧an i Mormon, aaet, iturin dān ko in Mormon, ilo bukun wōjke ko raar epaake dān ko in Mormon; aaet, jikin in Mormon, dān ko in Mormon, bukun wōjke in Mormon, ekōjkan aer wūlio n̄an mejān ro raar itok n̄an jeļāļo̧kjeņ eo kōn aer Ripinmuur; aaet, im ekōjkan an aer jeraam̧m̧an, bwe renaaj al n̄an nebar eo An indeeo.",
                "31": "Im men kein raar kōm̧m̧an ilo tōrerein ko an āneo, bwe ren jab maron̄ itok n̄an jeļāļo̧kjeņ eo an kiin̄ eo.",
                "32": "A lo, ālikin men kein kiin̄ eo, kōnke eaar jibwe juon em̧m̧akūt ilubwiljin armej ro, eaar jilkinļo̧k ro karejeran n̄an lale er. Kōn menin ilo raan eo raar kuk tok ippān doon n̄an ron̄ naan eo an Irooj kar lo er n̄an kiin̄ eo.",
                "33": "Im kiiō kiin̄ eo eba bwe Alma eaar kalim̧otak armej ro n̄an kōpata ņae e; kōn menin eaar jilkinļo̧k jarin tariņae eo an n̄an ko̧kkure er.",
                "34": "Im ālikin men kein Alma im armej ro an Irooj kar kōjjeļāik er kōn itok eo an jarin tariņae eo an kiin̄ eo; kōn menin raar bōk im̧ōn kōppād ko aer im baam̧le ko aer im ilo̧k ilo āne jem̧aden eo.",
                "35": "Im raar bōnbōn ilo oran in enan̄in ābukwi im lemn̄oul armej."
            },
            "19": {
                "1": "Im ālikin men kein jarin tariņae eo an kiin̄ eo raar ro̧o̧l, ālikin kar pukpukot ilo waan armej ro an Irooj.",
                "2": "Im kiiō lo, jarin tariņae ko an kiin̄ eo raar iddik, kōnke kar kadikļo̧k er, im eaar jino wōr juon ajej ilubwiljin bwe in armej ro.",
                "3": "Im m̧ōttan eo edikļo̧k eaar jino kōnono naan in kōlōļn̄o̧n̄ ko ņae kiin̄ eo, im eaar jino wōr aitwerōk eļap ilubwiljier.",
                "4": "Im kiiō eaar wōr juon em̧m̧aan ilubwiljier eo etan eaar Gideon, im eaar juon em̧m̧aan ekajoor im juon rikōjdat n̄an kiin̄ eo, kōn menin eaar wōm jāje eo an, im kanejnej ilo an illu bwe enaaj kar m̧an kiin̄ eo.",
                "5": "Im ālikin men kein eaar ire ippān kiin̄ eo; im ke kiin̄ eo eaar lo bwe e nan̄in kar itōn anjo̧ ioon, eaar ko im ettōr im wanlōn̄ļo̧k ioon im̧ōn bar eo iturin tampeļ eo.",
                "6": "Im Gideon eaar lukwarkware e im nan̄in kar itōn tallōn̄ e im̧ōn bar eo n̄an m̧an kiin̄ eo, im kiin̄ eo eaar reito-reitak ipeļaakin ijoļo̧k n̄an āneen Semlon, im lo, jarin tariņae ko an riLeman ro raar pād ilowaan tōrerein ko an āneo.",
                "7": "Im kiiō kiin̄ eo eaar lam̧ōj ilo en̄taan in an jetōb, im ba: Gideon, dāpij aō mour, bwe riLeman ro rej itok iood, im renaaj ko̧kkure kōj; aaet, renaaj ko̧kkure armej ro aō.",
                "8": "Im kiiō kiin̄ eo eaar jab inepata kōn armej ro an jon̄an wōt an kar kōn mour eo an make; mekarta, Gideon eaar dāpij mour eo an.",
                "9": "Im kiin̄ eo eaar jiron̄ armej ro bwe ren ko im̧aan riLeman ro, im e make eaar ilo̧k im̧aer, im raar koļo̧k ilo āne jem̧aden, ippān kōrā ro aer im ajri ro nejier.",
                "10": "Im ālikin men kein riLeman ro raar lukwarkware er, im kar jibwe er, im kar jino n̄an m̧an er.",
                "11": "Kiiō ālikin men kein kiin̄ eo eaar jiron̄ er bwe aolep em̧m̧aan ren likūt kōrā ro pāleer im ro nejier, im ko im̧aan riLeman ro.",
                "12": "Kiiō eaar wōr elōn̄ ro raar jab likūt er, ak ijello̧kun raar pād im jako ippāer. Im aolepān jar eo raar likūt kōrā ro pāleer im ro nejier im ko.",
                "13": "Im ālikin men kein ro raar pād wōt ippān kōrā ro pāleer im ro nejier raar kōm̧m̧an bwe leddik ro nejier redeo̧ ren jutak im akweļap ippān riLeman ro bwe ren jab m̧an er.",
                "14": "Im ālikin men kein riLeman ro eaar wōr aer būrom̧ōj kake er, bwe rekar reel kōn deo̧ eo an kōrā ro aer.",
                "15": "Kōn menin riLeman ro raar dāpij mour ko aer, im bōk er rikalbuuj im bōkļo̧k er n̄an āneen Nipai, im leļo̧k n̄an er bwe ren aer āneo, ium̧win karōk kein bwe renaaj liaakeļo̧k kiin̄ Noa ilo pein riLeman ro, im ajeļo̧k men ko m̧weieer, em̧ool jimattan in aolep men ko aer, jimattan in gold ko aer, im silver ko aer, im aolep mennin aorōk aer otemjeļo̧k, im āindein rej aikuj kōļļā ewōj n̄an kiin̄ eo an riLeman ro jān iiō n̄an iiō.",
                "16": "Im kiiō eaar wōr juon iaan ļōm̧aro nejin kiin̄ eo kar bōk e ilubwiljin rikalbuuj ro, eo etan eaar Limai.",
                "17": "Im kiiō Limai eaar kōņaan bwe jemān en jab mej; mekarta, Limai eaar jab jaje kōn nana ko an jemān, kōnke e make eaar juon armej ejim̧we.",
                "18": "Im ālikin men kein Gideon eaar jilkinļo̧k em̧m̧aan ro ilo āne jem̧aden ilo ittino, n̄an pukpukot kiin̄ eo im ro raar pād ippān. Im ālikin men kein raar ioon armej ro ilo āne jem̧aden, aolep ijello̧kun wōt kiin̄ eo im pris ro an.",
                "19": "Kiiō raar kanejnej ilo burueer bwe renaaj kar ro̧o̧l n̄an āneen Nipai, im eļan̄n̄e kōrā ro pāleer im ro nejier kar m̧an er, im barāinwōt ro raar pād wōt ippāer, renaaj kar kappukot idenoņe, im barāinwōt jako ippāer.",
                "20": "Im kiin̄ eo eaar jiron̄ er bwe ren jab ro̧o̧l; im raar illu ippān kiin̄ eo, im kōm̧m̧an bwe en en̄taan, em̧ool n̄an mej jān kijeek.",
                "21": "Im raar nan̄in itōn bōk pris ro barāinwōt im leļo̧k er n̄an mej, im raar ko im̧aer.",
                "22": "Im ālikin men kein raar nan̄in itōn ro̧o̧l n̄an āneen Nipai, im rej iioon em̧m̧aan ro an Gideon. Im em̧m̧aan ro an Gideon raar ba n̄an er kōn aolep men ko raar waļo̧k n̄an kōrā ro pāleer im ro nejier; im bwe riLeman ro raar leļo̧k n̄an er bwe ren aer āneo jān kōļļā ewōj n̄an riLeman ro jimattan in aolep men ko aer.",
                "23": "Im armej ro raar ba n̄an em̧m̧aan ro an Gideon bwe raar m̧an kiin̄ eo, im pris ro an raar ko jān er ļo̧k ilo āne jem̧aden.",
                "24": "Im ālikin men kein ke raar kōjjem̧ļo̧k iakiakwe doon, raar ro̧o̧l n̄an āneen Nipai, ilo m̧ōņōņō, kōnke kōrā ro pāleer im ro nejier kar jab m̧an er; im raar ba n̄an Gideon ta raar kōm̧m̧ane n̄an kiin̄ eo.",
                "25": "Im ālikin men kein kiin̄ eo an riLeman ro eaar kōm̧m̧ane juon kanejnej n̄an er, bwe armej ro an reban m̧an er.",
                "26": "Im barāinwōt Limai, kōnke eaar ļeo nejin kiin̄ eo, kōnke kar likūt ioon aelōn̄ in kiin̄ eo jān armej ro, eaar kōm̧m̧an kanejnej n̄an kiin̄ eo an riLeman ro bwe armej ro an ren kōļļā ewōj n̄an e, em̧ool jimattan in aolep m̧weieer.",
                "27": "Im ālikin men kein Limai eaar jino kajutak aelōn̄ in kiin̄ eo im kajutak aenōm̧m̧an ilubwiljin armej ro an.",
                "28": "Im kiin̄ eo an riLeman ro eaar door ribaar ro ipeļaakin āneo, bwe en maron̄ dāpij armej ro an Limai ilo āneo, bwe ren jab maron̄ ilo̧k ilo āne jem̧aden; im eaar oņaake ribaar ro an jān ewōj eo eaar bōke jān riNipai ro.",
                "29": "Im kiiō kiin̄ Limai eaar wōr aenōm̧m̧an ejjeļo̧k jem̧ļo̧kin ilo aelōn̄ in kiin̄ eo an ilo iien eo ruo iiō, kōnke riLeman ro raar jab kabņōņōik er ak kappukot n̄an ko̧kkure er."
            },
            "20": {
                "1": "Kiiō eaar wōr juon jikin ilo Semlon ijo leddik ro nejin riLeman ro raar kuk tok ippān doon n̄an al, im n̄an eb, im n̄an kam̧ōņōņōik er.",
                "2": "Im ālikin men kein eaar wōr juon raan jet iaer raar kuk tok n̄an al im n̄an eb.",
                "3": "Im kiiō pris ro an kiin̄ Noa, kōnke raar jook in ro̧o̧l n̄an jikin kwelo̧k in Nipai, aaet, im barāinwōt kōnke raar mijak bwe armej ro renaaj m̧an er, kōn menin raar ekkōl im jab ro̧o̧l n̄an kōrā ro pāleer im ro nejier.",
                "4": "Im kōnke raar pād ilo āne jem̧aden, im kōnke raar lo leddik ro nejin riLeman ro, raar tilekek im waate er;",
                "5": "Im ke eaar wōr jet wōt iaer raar kuk tok ippān doon n̄an eb, raar waļo̧k tok jān jikin tilekek ittino ko aer im bōk er im ineekļo̧k er ilo āne jem̧aden eo; aaet, ron̄oul im emān in leddik ro nejin riLeman ro raar ineekļo̧k ilo āne jem̧aden eo.",
                "6": "Im ālikin men kein riLeman ro raar lo bwe leddik ro nejier raar jako, raar illu ippān armej ro an Limai, bwe raar ļōmņak eaar armej ro an Limai.",
                "7": "Kōn menin raar jilkinļo̧k jarin tariņae ko aer; aaet, em̧ool kiin̄ eo make eaar ilo̧k im̧aan armej ro an; im raar wanlōn̄ļo̧k n̄an āneen Nipai n̄an ko̧kkure armej in Limai.",
                "8": "Im kiiō Limai eaar lo er jān im̧ōn bar eo, em̧ool aolep m̧aanjāppopo ko aer n̄an tariņae eaar loi; kōn menin eaar aintok armej ro an ippān doon, im tilekek im kōttar er ilo meļaaj ko im ilo bukun wōjke ko.",
                "9": "Im ālikin men kein ke riLeman ro raar tōprak tok, armej ro an Limai raar jino wōtlo̧k ioer jān jikin kōttar ko aer, im jino n̄an m̧an er.",
                "10": "Im ālikin men kein pata eo e kanooj ļap otem ļap, bwe raar ire āinwōt kidu ļaioon ko kōn men eo kuņaer.",
                "11": "Im ālikin men kein armej ro an Limai raar jino lukwarkwareļo̧k riLeman ro im̧aer; ijoke raar jab jimattan in oran riLeman ro. Ak raar ire kōn mour ko aer, im kōn kōrā ro pāleer, im kōn ro nejier; kōn menin raar kōmaat aer maron̄ im āinwōt tūraikōn raar ire.",
                "12": "Im ālikin men kein raar lo kiin̄ eo an riLeman ro ilubwiljin oran rimej ro; ijoke eaar jab mej, ak eaar kinejnej im kar likūt e wōt ioon laļ, jon̄an innitōt in ko eo an armej ro an.",
                "13": "Im raar bōk e im kūtimi kinej ko kōnjan, im bōkļo̧k e im̧aan Limai, im ba: Lo, en̄in ej kiin̄ eo an riLeman raņ; e kōnke eaar bōk kinej in an eaar wōtlo̧k ilubwiljin rimej ro aer, im raar likūt wōt e; im lo, kōm ar bōktok e im̧aam̧; im kiiō jen m̧an e.",
                "14": "A Limai eba n̄an er: Kom̧ jamin naaj m̧an e, a bōktok e ijin bwe in maron̄ lo e. Im raar bōkļo̧k e. Im Limai eba n̄an e: Ta eaar kōm̧m̧an bwe kom̧in wanlōn̄tak n̄an tariņae ņae armej ro aō? Lo, armej ro aō raar jab rupe kanejnej eo iaar kōm̧m̧ane n̄an kom̧; kōn menin etke kom̧ij rupe kanejnej eo kom̧ ar kōm̧m̧ane n̄an armej ro aō?",
                "15": "Im kiiō kiin̄ eo eba: Iaar rupe kanejnej eo kōnke armej ro am̧ raar bōkļo̧k leddik ro nejin armej ro aō; kōn menin ilo aō illu iaar kōm̧m̧an bwe armej ro aō ren wanlōn̄tak n̄an tariņae ņae armej ro am̧.",
                "16": "Im kiiō Limai eaar ron̄ ejjeļo̧k kōn menin; kōn menin eba: Inaaj etale ilubwiljin armej ro aō jabdewōt eo eaar kōm̧m̧ane men in enaaj jako. Kōn menin eaar kōm̧m̧an bwe juon etale en kōm̧m̧an ilubwiljin armej ro an.",
                "17": "Kiiō ke Gideon eaar ron̄ men kein, e kōnke eaar kapen eo an kiin̄ eo, eaar ilo̧k im ba n̄an kiin̄ eo: Ij akweļap kwōn ineem̧m̧an, im jab etale armej rein, im likūt men in bwe en ruweer.",
                "18": "Bwe kwōj jab keememej pris ro an jemām, ro armej rein raar kappukot n̄an ko̧kkure er? Im rejjab pād ilo āne jem̧aden ke? Im rejjab ke ro raar ko̧o̧te leddik ro nejin riLeman raņ?",
                "19": "Im kiiō, lo, im ba n̄an kiin̄ eo kōn men kein, bwe en maron̄ ba n̄an armej ro an bwe ren maron̄ aenōm̧m̧an n̄an kōj; bwe lo rej kadede m̧aanjāppopo n̄an itok ņae kōj; im lo barāinwōt ewōr jān wōt iaad.",
                "20": "Im kiiō, rej itok kōn jarlepju ko aer reļļap; im ijello̧kun wōt n̄e kiin̄ eo ej kaenōm̧m̧an er ņae kōj jenaaj jako.",
                "21": "Bwe naan ko an Abinadai rej kūrm̧ool ke, ko eaar kanaan ņae kōj—im aolep men in kōnke je jamin kar eo̧ron̄ naan ko an Irooj, im oktakļo̧k jān nana ko ad?",
                "22": "Im kiiō jen kaenōm̧m̧an kiin̄ eo, im jenaaj kakūrm̧ool kanejnej eo jaar kōm̧m̧ane n̄an e; bwe em̧m̧anļo̧k n̄e jenaaj pād ilo kōm̧akoko jān n̄e jej juļo̧k mour ko ad; kōn menin jen likūt juon bōjrak n̄an kōto̧o̧rļo̧k eļap bōtōktōk.",
                "23": "Im kiiō Limai eaar ba n̄an kiin̄ eo aolep men kein kōn jemān, im pris ro raar koļo̧k ilo āne jem̧aden, im ņa ruweer kōn bōkļo̧k leddik ro nejier n̄an er.",
                "24": "Im ālikin men kein kiin̄ eo eaar aenōm̧m̧an ņae armej ro an; im eaar ba n̄an er: Jen ilo̧k n̄an iioon armej ro aō, kōn ejjeļo̧k kein tariņae ko; im ij kanejnej n̄an eok kōn juon kanejnej bwe armej ro aō rejamin naaj m̧an armej ro am̧.",
                "25": "Im ālikin men kein raar ļoor kiin̄ eo, im ilo̧k kōn ejjeļo̧k kein tariņae ko n̄an iioon riLeman ro. Im ālikin men kein raar iioon riLeman ro; im kiin̄ eo an riLeman ro eaar badikdik laļļo̧k im̧aer, im eaar akweļap kōn armej ro an Limai.",
                "26": "Im ke riLeman ro raar lo armej ro an Limai, bwe raar ejjeļo̧k kein tariņae ko ippāer, raar tūriam̧o kake er im kar aenōm̧m̧an ņae er, im ro̧o̧l ippān kiin̄ eo aer ilo aenōm̧m̧an n̄an āneo āneer make."
            },
            "21": {
                "1": "Im ālikin men kein Limai im armej ro an raar ro̧o̧l n̄an jikin kwelo̧k in Nipai, im kar jino jokwe ilo āneo bar juon alen ilo aenōm̧m̧an.",
                "2": "Im ālikin men kein ke ar mootļo̧k elōn̄ raan ko riLeman ro raar bar jino in lim̧otak ilo illu ņae riNipai ro, im raar jino n̄an itok ilo tōrerein ko an peļaakin āneo.",
                "3": "Kiiō raar mijak im jab m̧an er, kōnke kanejnej eo kiin̄ eo aer eaar kōm̧m̧ane n̄an Limai; a rekar ubrare er ilo jepāer, im kwaļo̧k maron̄ ioer; im kar jino n̄an likūt eddo ko reddo ioer, im kōm̧akūtkūt er āinwōt ren kar kōm̧m̧an n̄an juon kidu donkey ebwebwe—",
                "4": "Aaet, aolep men in eaar kōm̧m̧an bwe naan an Irooj en maron̄ kūrm̧ool.",
                "5": "Im kiiō en̄taan ko an riNipai ro raar eļap, im eaar ejjeļo̧k iaļ bwe ren kōtļo̧k er jān peier, bwe riLeman ro raar jepooļ er ijeņ im ijeņ.",
                "6": "Im ālikin men kein armej ro raar jino aln̄ūrn̄ūr ippān kiin̄ eo kōnke en̄taan ko aer; im raar jino in kōņaan ilo̧k ņae er n̄an kōpata. Im raar kanooj kaen̄taan kiin̄ eo kōn abņōņō ko aer; kōn menin eaar kōtļo̧k n̄an er bwe ren kōm̧m̧an ekkar n̄an ikdeelel ko aer.",
                "7": "Im raar kuktok ippān doon bar juon alen, im kōņaan kein tariņae ko aer, im ilo̧k ņae riLeman ro n̄an kokakļo̧k er jān āneo āneer.",
                "8": "Im ālikin men kein riLeman ro raar den̄ļo̧ke er, im kokakļo̧k er, im m̧an elōn̄ iaer.",
                "9": "Im kiiō eaar wōr juon jan̄ im liaajlo̧ļ ilubwiljin armej ro an Limai, lio ejako pāleen ej jan̄ kōn ļeo pāleen, im ļeo nejin im lio nejin rej jan̄ kōn jemāer, im ļōm̧aro jeiūm̧jāān-jeiūm̧jatin kōn ļōm̧aro jeir.",
                "10": "Im kiiō eaar lōn̄ kōrā ro ejako pāleer ilo āneo, im raar kanooj liaajlo̧ļ jān raan n̄an raan, bwe juon lōļn̄o̧n̄ eļap kōn riLeman ro eaar itok ioer.",
                "11": "Im ālikin men kein aer liaajlo̧ļ wōt eaar kalim̧otak bwe in armej ro an Limai n̄an illu ņae riLeman ro; im raar bar ilo̧k n̄an kōpata, a kar bar kokak likļo̧k er, im en̄taan kōn eļap jorrāān.",
                "12": "Aaet, im raar bar ilo̧k alen kein kajilu, im en̄taan ilo ejja wāween in wōt; im ro raar jab mej raar bar ro̧o̧l n̄an jikin kwelo̧k in Nipai.",
                "13": "Im raar kōttāik er em̧ool n̄an bwidej, im ajeļo̧k er n̄an ineen kōm̧akoko, wūjlepļo̧k er bwe ren den̄ļo̧ke er, im n̄an kokakļo̧k er ijeņ im ijeņ, im kainene er, ekkar n̄an kōņaan ko an rikōjdat ro aer.",
                "14": "Im raar kōttāik er em̧ool ilo m̧wilaļ ko in ettā bōro; im raar kanooj kūr n̄an Anij; aaet, em̧ool aolepān raan eo raar lam̧ōj n̄an aer Anij bwe En kōtļo̧k er jān en̄taan ko aer.",
                "15": "Im kiiō Irooj eaar rum̧wij n̄an ron̄ kūr eo aer kōnke jero̧wiwi ko aer; mekarta Irooj eaar ron̄ kūr ko aer, im jino kapidodo būruōn riLeman ro bwe ren jino kameraikļo̧k eddo ko aer; ijoke Irooj eaar jab lo ekkar bwe En kōtļo̧k er jān kōm̧akoko.",
                "16": "Im ālikin men kein raar jino jebanļo̧k jidik-iļo̧k-jidik ilo āneo, im kar jino kallib grain eļapļo̧k, im bwijin in sip ko, im mennin mour ko, bwe ren jab en̄taan kōn kwōle.",
                "17": "Kiiō eaar kanooj ļap bōnbōn in kōrā ro, eļapļo̧k jān em̧m̧an ro; kōn menin kiin̄ Limai eaar jiron̄ bwe aolep em̧m̧aan en ajejeļo̧k n̄an rejetak eo an kōrā ro ejako pāleer im ajri ro nejier, bwe ren maron̄ jab jako kōn kwōle; im men in raar kōm̧m̧ane kōnke ļap in bōnbōn eo eaar mej.",
                "18": "Kiiō armej ro an Limai raar koba ippān doon ilo juon ānbwin jon̄an wōt aer maron̄, im oņaake grain im mennin mour ko aer;",
                "19": "Im kiin̄ eo make eaar jab lōke armej ro an itulik in wōrwōr ko an jikin kwelo̧k eo, m̧ae iien eaar bōk ribaar ro an ippān, kōnke eaar mijak bwe emaron̄ jān jet wāween ko wōtlo̧k ilo pein riLeman ro.",
                "20": "Im eaar kōm̧m̧an bwe armej ro an ren lale āneo ipeļaakin ijo, bwe jān jet wāween ren maron̄ bōk pris ro raar koļo̧k ilo āne jem̧aden eo, ro raar ko̧o̧te leddik ro nejin riLeman ro, im bwe eaar kōm̧m̧an eļap ko̧kkure n̄an itok ioer.",
                "21": "Bwe raar kōņaan n̄an bōk er bwe ren maron̄ kaje er; bwe raar itok ilo āneen Nipai ilo bon̄, im bōkļo̧k grain ko aer im elōn̄ mennin aorōk ko aer; kōn menin raar pād im kōttar er.",
                "22": "Im ālikin men kein eaar jab bar wōr poktak ikōtaan riLeman ro im armej ro an Limai; em̧ool m̧ae iien eo Ammōn im ļōm̧aro jein im jatin raar itok n̄an āneo.",
                "23": "Im kiin̄ eo ke eaar pād itulik in wōrwōr ko an jikin kwelo̧k eo ippān ribaar eo an, eaar lo Ammōn im ļōm̧aro jein im jatin; im kōnke eaar ļōmņak er rej pris ro an Noa kōn menin eaar kōm̧m̧an bwe ren kar bōk er, im ren lokjak, im joļo̧k er ilo kalbuuj. Im eļan̄n̄e raar pris ro an Noa en kar kōm̧m̧an bwe ren ilo̧k n̄an mej.",
                "24": "A ke eaar lo bwe raar jab, a bwe raar ro jein im jatin, im kar itok jān āneen Zaraemla, eaar obrak kōn eļap otem ļap m̧ōņōņō.",
                "25": "Kiiō kiin̄ Limai eaar jilkinļo̧k, m̧oktaļo̧k jān itok eo an Ammōn, juon oran edik in em̧m̧aan ro n̄an pukpukot āneen Zaraemla; a raar jab lo e, im raar jebwābwe ilo āne jem̧aden.",
                "26": "Mekarta, raar lo juon āne eo eaar lōn̄ armej ie; aaet, āneo eaar libobo kōn di ko rem̧ōrā; aaet, āneo eaar wōr armej ie im eo kar ko̧kkure; im er, kōnke raar ļōmņak bwe eaar āneen Zaraemla, raar ro̧o̧l n̄an āneen Nipai, im kar tōprakļo̧k ilo tōrerein ko an āneo ejjab elōn̄ raan ko m̧okta jān itok eo an Ammōn.",
                "27": "Im raar bōktok juon ļo̧o̧k ippāer, em̧ool ļo̧o̧k eo an armej ro im di ko dier raar loi; im eaar m̧wijiti ioon alen ko in ore.",
                "28": "Im kiiō Limai eaar bar obrak kōn m̧ōņōņō ke eaar jeļā jān lo̧n̄iin Ammōn bwe kiin̄ Mosaia eaar wōr juon an mennin leļo̧k jān Anij, eo kake eaar maron̄ ukok m̧wijm̧wij rot kein; aaet, im Ammōn eaar barāinwōt m̧ōņōņō.",
                "29": "Mekarta Ammōn im ļōm̧aro jein im jatin raar obrak kōn būrom̧ōj kōnke elōn̄ iaan ro jeir im jatier raar mej;",
                "30": "Im barāinwōt bwe kiin̄ Noa im pris ro an raar kōm̧m̧an bwe armej ro ren kōm̧m̧an elōn̄ jero̧wiwi ko im nana ko ņae Anij; im raar barāinwōt būrom̧ōj kōn mej eo an Abinadai; im barāinwōt ilo̧k eo an Alma im armej ro raar ilo̧k ippān, ro raar kajutak kabun̄ eo an Anij kōn kajoor im maron̄ an Anij, im tōmak ilo naan ko kar kōnono jān Abinadai.",
                "31": "Aaet, raar būrom̧ōj kōn ilo̧k eo aer, bwe raar jab jeļā ia raar ko n̄an e. Kiiō ren kar ilo m̧ōņōņō kobaļo̧k ippāer, bwe er make raar deļo̧n̄ ilo juon bujen ippān Anij n̄an jerbal n̄an e im kōjparok kien ko An.",
                "32": "Im kiiō jān itok eo an Ammōn, kiin̄ Limai eaar barāinwōt deļo̧n̄ ilo juon bujen ippān Anij, im barāinwōt elōn̄ iaan armej ro an, n̄an jerbal n̄an e im kōjparok kien ko An.",
                "33": "Im ālikin men kein kiin̄ Limai im elōn̄ iaan armej ro an raar kōņaan peptaij; a eaar ejjeļo̧k ilo āneo eaar wōr an maron̄ jān Anij. Im Ammōn eaar abin kōm̧m̧ane men in, watōke e juon rikarejeran ejjab tōllo̧ke.",
                "34": "Kōn menin raar jab ilo iien in kajutak er ilo juon kabun̄, a kōttar wōt Jetōb eo an Irooj. Kiiō raar kōņaan erom āinwōt Alma im ļōm̧aro jein im jatin, ro raar koļo̧k ilo āne jem̧aden.",
                "35": "Raar kōņaan peptaij āinwōt juon kam̧ool im juon naan in kam̧ool bwe raar m̧ōņōņō in jerbal n̄an Anij kōn aolepān burueer; mekarta raar karum̧wijļo̧k iien eo; im bwebwenato eo kōn peptaij eo aer naaj kwaļo̧k e tokālik ijin.",
                "36": "Im kiiō aolep kōttōpar ko an Ammōn im armej ro an, im kiin̄ Limai im armej ro an, raar n̄an kōtļo̧k er make jān pein riLeman ro im jān kōm̧akoko."
            },
            "22": {
                "1": "Im kiiō ālikin men kein Ammōn im kiin̄ Limai raar jino ekkōnono ippān armej ro ekōjkan aer naaj kōtļo̧k er make jān kōm̧akoko; im em̧ool raar kōm̧m̧an bwe aolep armej ro ren kuktok ippān doon; im men in raar kōm̧m̧an bwe ren maron̄ bōk ainikien armej ro kōn menin.",
                "2": "Im ālikin men kein raar lo ejjeļo̧k iaļ n̄an kōtļo̧k er make jān kōm̧akoko, ijello̧kun wōt n̄e eaar n̄an bōk kōrā ro aer im ro nejier, im bwijin in sip ko aer, im mennin mour ko aer, im im̧ōn kōppād ko aer, im ilo̧k ilo āne jem̧aden; bwe kōnke riLeman ro raar kanooj bwijlep, eaar ejjeļo̧k maron̄ n̄an armej ro an Limai n̄an aitwerōk ippāer, im ļōmņak n̄an kōtļo̧k er make jān kōm̧akoko jān jāje eo.",
                "3": "Kiiō ālikin men kein Gideon eaar ilo̧k im jutak im̧aan kiin̄ eo, im ba n̄an e: Kiiō O kiin̄, kwaar eo̧ron̄ naan ko aō elōn̄ iien ko m̧ae iien in ke jaar aitwerōk ippān ro jeid im jatid, riLeman ro.",
                "4": "Im kiiō O kiin̄, eļan̄n̄e kwaar jab lo eō juon rikarejeram̧ ejej tokjān, ak eļan̄n̄e kwaar ron̄jake n̄an iien in naan ko aō ilo jabdewōt wāween, im raar wōr tokjāer n̄an eok, em̧ool āindein ikōņaan bwe kwōn ron̄jaki naan kein aō ilo iien in, im inaaj rikarejeram̧ im kōtļo̧k armej ro am̧ jān kōm̧akoko.",
                "5": "Im kiin̄ eo eaar kōtļo̧k n̄an e bwe en maron̄ kōnono. Im Gideon eba n̄an e:",
                "6": "Kwōn watōk diwōj-deļo̧n̄ eo itulik, deblo̧ke wōrwōr eo itulik, ilo tulik in jikin kwelo̧k in. RiLeman raņ, ak ribaar ro an riLeman raņ, ilo bon̄ rej kadek; kōn menin jen jilkinļo̧k juon kean̄ ilubwiljin aolep armej rein bwe ren aintok ippān doon bwijin in mennin mour ko aer im mennin mour ko reļļap, bwe ren maron̄ tōlļo̧k er ilo āne jem̧aden eo ilo bon̄.",
                "7": "Im inaaj ilo̧k ekkar n̄an naan in jiron̄ eo am̧ im kōļļāik ewōj eo āliktata kōn wain n̄an riLeman raņ, im renaaj kadek; im jenaaj eļļā ilo diwōj-deļo̧n̄ in ittino ilo ituanmiin̄ in kāām eo aer n̄e rej kadek im kiki.",
                "8": "Āindein jenaaj ilo̧k ippān kōrā ro ad im ro nejid, bwijin in mennin mour ko ad, im mennin mour ko ad reļļap ilo āne jem̧aden; im jenaaj ito-itak ipeļaakin āneen Silom.",
                "9": "Im ālikin men kein kiin̄ eo eaar eo̧ron̄ naan ko an Gideon.",
                "10": "Im kiin̄ Limai eaar kōm̧m̧an bwe armej ro an ren aintok bwijin in mennin mour ko an ippān doon; im eaar jilkinļo̧k ewōj in wain n̄an riLeman ro; im eaar barāinwōt jilkinļo̧k eļapļo̧k wain, āinwōt juon men in leļo̧k n̄an er; im raar idaak ilo ejjeļo̧k wōņāān wain eo kiin̄ Limai eaar jilkinļo̧k n̄an er.",
                "11": "Im ālikin men kein armej ro an Limai raar ilo̧k ilo bon̄ ilo āne jem̧aden eo kōn bwijin in mennin mour ko aer im mennin mour ko aer reļļap, im raar ilo̧k ipeļaakin āneen Silom ilo āne jem̧aden, im ukōt tok iaļ eo aer n̄an āneen Zaraemla, im kar tōl er jān Ammōn im ļōm̧aro jein im jatin.",
                "12": "Im rekar bōk aolep aer gold, im silver, im mennin aorōk ko aer, ko raar maron̄ būki, im barāinwōt mennin aikuj ko aer ippāer, ļo̧k ilo āne jem̧aden; im raar wōnm̧aanļo̧k ilo em̧m̧akūt eo aer.",
                "13": "Im ālikin pād elōn̄ raan ko ilo āne jem̧aden raar tōprakļo̧k ilo āneen Zaraemla, im kar kobaļo̧k ippān armej ro an Mosaia, im erom ro doon.",
                "14": "Im ālikin men kein Mosaia eaar bōk er kōn m̧ōņōņō; im eaar barāinwōt bōk ļo̧o̧k ko aer, im barāinwōt ļo̧o̧k ko armej ro an Limai rekar loi.",
                "15": "Im kiiō ālikin men kein ke riLeman ro raar lo bwe armej ro an Limai raar ilo̧k jān āneo ilo bon̄, raar jilkinļo̧k juon jarin tariņaeļo̧k ilo āne jem̧aden n̄an lukwarkware er;",
                "16": "Im ālikin raar lukwarkware er ruo raan ko, raar maron̄ jab ļoorļo̧k wōt jenkwaer; kōn menin raar jebwābwe ilo āne jem̧aden."
            },
            "23": {
                "intro": "Juon bwebwenato in Alma im armej ro an Irooj, ro Kiin̄ Noa eaar lukwarkwareļo̧k er ilo āne jem̧aden.",
                "1": "Kiiō Alma, kōnke kar kakkōl e jān Irooj bwe jarin tariņae ko an kiin̄ Noa renaaj itok ioer, im kōnke kar karon̄ armej ro an men in, kōn menin raar aintok ippān doon bwijin in mennin mour ko aer, im kar bōk grain ko aer, im ilo̧k ilo āne jem̧aden im̧aan jarin tariņae ko an kiin̄ Noa.",
                "2": "Im Irooj eaar kōkajoorļo̧k er, bwe armej ro an kiin̄ Noa ren jab jibwe er n̄an ko̧kkure er.",
                "3": "Im raar ko ruwalitōk raan ko ilo āne jem̧aden.",
                "4": "Im raar itok n̄an āneo, aaet, em̧ool āneo eaiboojoj im em̧m̧an, juon āneen dān erreo.",
                "5": "Im raar kajutak im̧ōn kōppād ko aer, im kar jino ekkal em̧; aaet, im raar kanooj ewaan, im raar kanooj jerbal.",
                "6": "Im armej ro raar kōņaan bwe Alma en aer kiin̄, bwe armej ro raar iakwe e.",
                "7": "A eaar ba n̄an er: Lo, ej jab mennin aikuj bwe en wōr juon ad kiin̄; bwe āindein Irooj ej ba: Kom̧in jab naaj kautiej juon ānbwin ilōn̄in bar juon, kajuon armej en jab ļōmņak kake e make ioon bar juon; kōn menin ij ba n̄an kom̧ ej jab mennin aikuj bwe en wōr juon kiin̄.",
                "8": "Mekarta, eļan̄n̄e enaaj kar maron̄ bwe iien otemjej en maron̄ wōr em̧m̧aan ro rejim̧we n̄an ami kiin̄ enaaj kar em̧m̧an n̄an kom̧ bwe en wōr juon ami kiin̄.",
                "9": "A keememej nana ko an kiin̄ Noa im pris ro an; im n̄a make iaar po ilo aujiid, im kar kōm̧m̧an elōn̄ men ko raar kajjōjō ilo im̧aan mejān Irooj, eo eaar kōm̧m̧an aō ukeļo̧k ekōmetak.",
                "10": "Mekarta, ālikin eļap en̄taan, Irooj e ron̄ kūr ko aō, im Eaar uwaaki jar ko aō, im Eaar kōm̧m̧an bwe in juon kein jerbal ilo Pein ilo bōktok elōn̄ iaami n̄an jeļā kōn m̧ool eo An.",
                "11": "Mekarta, ilo men in ij jab kōmmejāje, bwe Ij jab tōllo̧ke n̄an kōmmejāje kōn n̄a make.",
                "12": "Im kiiō ij ba n̄an kom̧, kiin̄ Noa eaar jiped kom̧, im kom̧ ar pād ilo kōm̧akoko n̄an e im pris ro an, im kar bōktok kom̧ n̄an nana jān er; kōn menin kom̧ ar lokjak kōn to ko an nana.",
                "13": "Im kiiō āinwōt kajoor in Anij ekar kōtļo̧k kom̧ jān korak kein; aaet, em̧ool jān pein kiin̄ Noa im armej ro an, im barāinwōt jān korak ko an nana, em̧ool āindein ikōņaan bwe kom̧in jutak pen ilo anemkwōj in eo kar kaanemkwōj kom̧ kake, im bwe kom̧in jab lōke jabdewōt em̧m̧aan n̄an kiin̄ ioomi.",
                "14": "Im barāinwōt jab lōke jabdewōt bwe en ami rikaki ak ami minister, ijello̧kun wōt n̄e ej juon armej in Anij, im etetal ilo iaļ ko An im kōjparok kien ko An.",
                "15": "Āindein Alma eaar katakin armej ro an, bwe jabdewōt armej en iakwe riturin āinwōt e, bwe en ejjeļo̧k aitwerōk ilubwiljier.",
                "16": "Im kiiō, Alma eaar aer pris eutiej, kōnke eaar lo kabun̄ eo aer.",
                "17": "Im ālikin men kein ejjeļo̧k eaar bōk maron̄ n̄an kwaļo̧k naan ak n̄an katakin ijello̧kun n̄e eaar jab jān e jān Anij. Kōn menin eaar kapit aolep pris ro aer im aolep rikaki ro aer; im ejjeļo̧k eaar ekkapit ijello̧kun eļan̄n̄e raar jab armej ro rejim̧we.",
                "18": "Kōn menin raar lale armej ro aer, im kar naajdik er kōn men ko rej dien reweeppān.",
                "19": "Im ālikin men kein raar jino jeraam̧m̧an otem jeraam̧m̧an ilo āneo; im raar ņa etan āneo Hilam.",
                "20": "Im ālikin men kein raar wōrļo̧k im jeraam̧m̧an otem jeraam̧m̧an ilo āneen Hilam; im raar kalōk jikin kwelo̧k eo, eo raar ņa etan jikin kwelo̧k in Hilam.",
                "21": "Mekarta Irooj Eaar watōke ekkar n̄an kauweik armej ro An; aaet, Eaar idajon̄jon̄e kōmmaanwa eo aer im tōmak eo aer.",
                "22": "Mekarta—jabdewōt eo ej likūt an lōke ilo E ejja in wōt naaj kotak e ilo raan eo āliktata. Aaet, im āindein eaar āinwōt ippān armej rein.",
                "23": "Bwe lo, inaaj kwaļo̧k n̄an kom̧ bwe kar bōktok er ilo kōm̧akoko, im ejjeļo̧k eaar maron̄ kōtļo̧k er ak Irooj aer Anij, aaet, em̧ool Anij an Ebream im Aisak im Jekab.",
                "24": "Im ālikin men kein Eaar kōtļo̧k er, im Eaar kwaļo̧k An kajoor Bōtata n̄an er, im eļap kar aer m̧ōņōņō.",
                "25": "Bwe lo, ālikin men kein ke raar pād ilo āneen Hilam, aaet, ilo jikin kwelo̧k in Hilam, ke raar kallib ilo bwidej eo ipeļaakin ijo, lo juon jarin tariņae in riLeman ro eaar pād ilo tōrerein ko an āneo.",
                "26": "Kiiō ālikin men kein ro jein im jatin Alma raar ko jān meļaaj ko, im kuktok ippān doon ilo jikin kwelo̧k in Hilam; im raar kanooj mijak kōnke jekjek in riLeman ro.",
                "27": "A Alma eaar ilo̧k im jutak ilubwiljier, im kauwe er bwe ren jab mijak, a bwe ren keememej Irooj aer Anij im Enaaj lo̧mo̧o̧ren er.",
                "28": "Kōn menin raar kaenōm̧m̧an mijak ko aer, im kar jino kūr n̄an Irooj bwe En kapidodo būruōn riLeman ro, bwe ren kōtļo̧k er, im kōrā ro pāleer, im ro nejier.",
                "29": "Im ālikin men kein Irooj Eaar kapidodo būruōn riLeman ro. Im Alma im ļōm̧aro jein im jatin raar ilo̧k im ajeļo̧k er ilo peier; im riLeman ro raar bōk aer āneen Hilam.",
                "30": "Kiiō jarin tariņae ko an riLeman ro, ro raar ļoorļo̧k armej ro an kiin̄ Limai, raar jebwābwe ilo āne jem̧aden elōn̄ raan ko.",
                "31": "Im lo, raar lo pris ro an kiin̄ Noa, ilo jikin eo raar ņa etan Amulon; im raar jino n̄an bōk āneen Amulon im kar jino n̄an kalbwin bwidej.",
                "32": "Kiiō etan ritōl eo an pris ro eaar Amulon.",
                "33": "Im ālikin men kein Amulon eaar akweļap ippān riLeman ro; im e barāinwōt eaar jilkinļo̧k lim̧aro pāleer, ro raar leddik ro nejin riLeman ro, n̄an akweļap ippān ro jeir im jatier, bwe ren jab ko̧kkure ļōm̧aro pāleer.",
                "34": "Im riLeman ro raar tūriam̧o kōn Amulon im ro jein im jatin, im jab ko̧kkure er, kōnke lim̧aro pāleer.",
                "35": "Im Amulon im ro jein im jatin raar kobaļo̧k ippān riLeman ro, im raar ito-itak ilo āne jem̧aden ilo pukpukot āneen Nipai ke raar lo āneen Hilam, eo kar an Alma im ro jein im jatin.",
                "36": "Im ālikin men kein riLeman ro raar kallim̧ur n̄an Alma im ro jein im jatin, bwe eļan̄n̄e renaaj kar kwaļo̧k n̄an er iaļ eo ej tōlļo̧k n̄an āneen Nipai renaaj kar leļo̧k n̄an er mour ko aer im anemkwōj eo aer.",
                "37": "A ālikin Alma eaar kwaļo̧k n̄an er iaļ eo eaar tōlļo̧k n̄an āneen Nipai riLeman ro raar jab dāpij kallim̧ur eo aer; a raar likūt ribaar ro ipeļaakin āneen Hilam, ioon Alma im ro jein im jatin.",
                "38": "Im bweier raar ilo̧k n̄an āneen Nipai; im juon m̧ōttan in er eaar ro̧o̧l n̄an āneen Hilam, im barāinwōt bōkļo̧k ippāer lim̧aro pāleen im ro nejin ribaar ro kar likūt er ilo āneo.",
                "39": "Im kiin̄ eo an riLeman ro eaar kōtļo̧k n̄an Amulon bwe en kiin̄ eo im ripepe eo ioon armej ro an, ro raar pād ilo āneen Hilam; mekarta en ejjeļo̧k an kajoor n̄an kōm̧m̧an jabdewōt eoktak jān ankilaan kiin̄ an riLeman ro."
            },
            "24": {
                "1": "Im ālikin men kein Amulon eaar lo jouj ilo mejān kiin̄ eo an riLeman ro; kōn menin, kiin̄ eo an riLeman ro eaar kōtļo̧k n̄an e im ro jein im jatin bwe ren jitōn̄ rikaki ro ioon armej ro an, aaet, em̧ool ioon armej ro raar pād ilo āneen Semlon, im ilo āneen Silom, im ilo āneen Amulon.",
                "2": "Bwe riLeman ro raar bōk aolep jikin kein; kōn menin, kiin̄ eo an riLeman ro eaar jitōn̄ kiin̄ ro ioon aolep jikin kein.",
                "3": "Im kiiō etan kiin̄ eo an riLeman ro eaar Leman, kar etņake etan jemān; im kōn menin kar kūr e kiin̄ Leman. Im eaar kiin̄ ioon elōn̄ armej.",
                "4": "Im eaar jitōn̄ rikaki ro jān ļōm̧aro jein im jatin Amulon ilo jabdewōt jikin ko kar an armej ro an; im āindein kajin eo an riNipai ro kar jino katakin ilubwiljin aolep armej ro raar riLeman.",
                "5": "Im raar juon armej rejouj n̄an doon; mekarta raar jab jeļā Anij; barāinwōt ro jein im jatin Amulon raar jab katakin er jabdewōt kōn Irooj aer Anij, barāinwōt jaab kōn kien Moses; ak jab katakin er naan ko an Abinadai;",
                "6": "A raar katakin er ren kōjparok ļo̧o̧k ko aer, im bwe ren jeje n̄an doon.",
                "7": "Im āindein riLeman ro raar ļapļo̧k ilo m̧weie ko, im kar jino wiakake n̄an doon im kanooj kar ļap, im kar jino juon armej emālōtlōt im jeļāļo̧kjeņ, āinwōt n̄an mālōtlōt ko an laļ, aaet, juon armej rejeļāļo̧kjeņ, im itok-limo ilo aolep wāween jero̧wiwi im rakim otemjeļo̧k, ijello̧kun wōt n̄e eaar ilubwiljin ro jeir im jatier makmake.",
                "8": "Im kiiō ālikin men kein Amulon eaar jino in kōjerbal maron̄ ioon Alma im ro jein im jatin, im kar jino kaen̄taan e, im kōm̧m̧an bwe ro nejin ren kaen̄taan ro nejier.",
                "9": "Bwe Amulon eaar jeļā Alma, bwe eaar juon iaan pris ro an kiin̄ eo, im bwe eaar e eo eaar tōmak ilo naan ko an Abinadai im kar kokakļo̧k im̧aan kiin̄ eo, im kōn menin eaar ļōkatip ippān; bwe eaar doon kiin̄ Leman, ijoke eaar kōjerbal maron̄ ioer, im likūt jerbal ko ioer, im likūt rilale aer jerbal.",
                "10": "Im ālikin men kein jon̄an an ļap en̄taan ko aer raar jino kanooj kajoor kūr n̄an Anij.",
                "11": "Im Amulon eaar jiron̄ er bwe ren kabbōjrak kūr ko aer; im eaar likūt ribaar ro ioer n̄an lale er, bwe jabdewōt eo lo e an kūr n̄an Anij en leļo̧k n̄an mej.",
                "12": "Im Alma im armej ro an raar jab kotak ainikier ioon Irooj aer Anij, ak raar lutōkleplep burueer n̄an e; im eaar jeļā ļōmņak ko an burueer.",
                "13": "Im ālikin men kein ainikien Irooj eaar itok n̄an er ilo en̄taan ko aer, im ba: Kom̧in kotak bōrami im kom̧in ineem̧m̧an, bwe I jeļā kōn bujen eo kom̧ ar kōm̧m̧ane n̄an Eō; im Inaaj bujen ippān armej ro Aō im kōtļo̧k er jān kōm̧akoko.",
                "14": "Im Inaaj barāinwōt kameraik eddo ko kar likūt ioon aerami, bwe em̧ool kom̧ make kom̧in jab en̄jaki ioon ālikimi, em̧ool n̄e kom̧ij pād ilo kōm̧akoko; im men in Inaaj kōm̧m̧an bwe kom̧in maron̄ jutak āinwōt rikam̧ool ro n̄an Eō tokālik, im bwe kom̧in maron̄ jeļā kōn m̧ool in bwe N̄a, Irooj Anij, ij loļo̧k armej ro Aō ilo en̄taan ko aer.",
                "15": "Im kiiō ālikin men kein, eddo ko kar likūt ioon Alma im ro jein im jatin kar kōm̧m̧an bwe ren mera; aaet, Irooj Eaar kōkajoorļo̧k er bwe ren maron̄ kotak eddo ko aer ilo ejjeļo̧k pen, im raar ajeļo̧k er ilo itok-limo im kōn ineem̧m̧an n̄an aolep ankilaan Irooj.",
                "16": "Im ālikin men kein jon̄an an ļap aer tōmak im aer ineem̧m̧an ainikien Irooj eaar itok n̄an er bar juon alen, im ba: Kom̧in aenōm̧m̧an, bwe ilo ilju Inaaj kōtļo̧k kom̧ jān kōm̧akoko.",
                "17": "Im Eba n̄an Alma: Kwōnaaj ilo̧k im̧aan armej rein, im Inaaj ilo̧k ippam̧ im kōtļo̧k armej rein jān kōm̧akoko.",
                "18": "Kiiō ālikin men kein Alma im armej ro an ilo bon̄ōn eo raar aintok bwijin in mennin mour ko aer ippān doon, im barāinwōt grain ko aer; aaet, em̧ool aolepān bon̄ōn eo raar aintok mennin mour ko aer ippān doon.",
                "19": "Im ilo jibbon̄ eo Irooj eaar kōm̧m̧an juon kiki eļap en itok ioon riLeman ro, aaet, im aolep rilale jerbal ro aer kar pād ilo juon kiki em̧wilaļ.",
                "20": "Im Alma im armej ro an raar ilo̧k ilo āne jem̧aden; im ke raar ito-itak aolepān raan eo raar kalōk im̧ōn kōppād ko aer ilo juon kom̧laļ, im raar ņa etan kom̧laļ eo Alma, kōnke eaar tōl iaļ eo aer ilo āne jem̧aden.",
                "21": "Aaet, im ilo kom̧laļ in Alma raar lutōkleplepļo̧k kam̧m̧oolol ko aer n̄an Anij kōnke Eaar tūriam̧okake er, im kameraikļo̧k eddo ko aer, im kar kōtļo̧k er jān kōm̧akoko; bwe raar pād ilo kōm̧akoko, im ejjeļo̧k en eaar kōtļo̧k er ijello̧kun wōt n̄e eaar Irooj aer Anij.",
                "22": "Im raar leļo̧k kam̧m̧oolol n̄an Anij, aaet, aolep aer em̧m̧aan im aolep aer kōrā im aolep ro nejier ro raar maron̄ kōnono raar kotak ainikier ilo wūjtak e aer Anij.",
                "23": "Im kiiō Irooj eba n̄an Alma: Kwōn m̧ōkaj im bōk eok im armej rein ļo̧k jān āne in, bwe riLeman ro reruj im rej lukwarkware kom̧; kōn menin bōk eok ļo̧k jān āne in, im Inaaj kabbōjrak riLeman ro ilo kom̧laļ in bwe ren jab eļļāļo̧k wōt ilo lukwarkware armej rein.",
                "24": "Im ālikin men kein, raar ilo̧k jān kom̧laļ eo, im kar bōk ito-itak eo aer ilo āne jem̧aden.",
                "25": "Im ālikin aer kar pād ilo āne jem̧aden jon̄oulruo raan raar jikrōkļo̧k ilo āneen Zaraemla; im kiin̄ Mosaia eaar barāinwōt bōk er ilo m̧ōņōņō."
            },
            "25": {
                "1": "Im kiiō kiin̄ Mosaia eaar kōm̧m̧an bwe aolep armej ro ren kuktok ippān doon.",
                "2": "Kiiō eaar jab kanooj lōn̄ ro nejin Nipai, ak ro bwijjin Nipai, jon̄an wōt kar armej in Zaraemla, ro raar bwijjin Mulek, im ro raar itok ippān ilo āne jem̧aden.",
                "3": "Im eaar jab kanooj lōn̄ armej in Nipai im armej in Zaraemla āinwōt jon̄an kar riLeman ro; aaet, raar jab jon̄an jimattanier.",
                "4": "Im kiiō aolep armej in Nipai raar kwelo̧ktok ippān doon, im barāinwōt aolep armej in Zaraemla, im raar kuktok ippān doon ilo ruo ānbwin ko.",
                "5": "Im ālikin men kein Mosaia eaar kōnono, im kar kōm̧m̧an bwe en kōnono, jān ļo̧o̧k ko an Zeniff n̄an armej ro an; aaet, eaar kōnono jān ļo̧o̧k ko an armej ro an Zeniff, jān iien eo raar likūt āneen Zaraemla m̧ae aer bar ro̧o̧l.",
                "6": "Im eaar barāinwōt kōnono jān bwebwenato in Alma im ro jein im jatin, im aolep en̄taan ko aer, jān iien ro raar likūt āneen Zaraemla m̧ae iien eo raar bar ro̧o̧l.",
                "7": "Im kiiō, ke Mosaia eaar kōm̧m̧an jem̧ļo̧k in ekkōnono jān ļo̧o̧k ko, armej ro raar pād ilo āneo raar em̧m̧akūt kōn kejakļo̧kjeņ im bwilōn̄.",
                "8": "Bwe raar jab jeļā ta n̄an ļōmņak; bwe ke raar ro kar kōtļo̧k er jān kōm̧akoko raar obrak kōn eļap otem ļap lan̄lōn̄.",
                "9": "Im bar juon alen, ke raar ļōmņak kōn ro jeir im jatier ro raar mej jān riLeman ro raar obrak kōn būrom̧ōj, im em̧ool jan̄ elōn̄ dān in jan̄ in būrom̧ōj.",
                "10": "Im bar juon alen, ke raar ļōmņak kōn jidimkij in em̧m̧an an Anij, im An kajoor ilo lo̧mo̧o̧ren Alma im ro jein im jatin jān pein riLeman ro im jān kōm̧akoko, raar kotak ainikier im leļo̧k kam̧m̧oolol n̄an Anij.",
                "11": "Im bar juon alen, ke raar ļōmņak kōn riLeman ro, ro raar jeir im jatier, kōn jekjek eo ejero̧wiwi im ettoonon aer, raar obrak kōn metak im metak kōn jekjek in jetōb ko aer.",
                "12": "Im ālikin men kein ro raar ro nejin Amulon im ro jein im jatin, ro raar bōk n̄an pāleer leddik ro nejin riLeman ro, raar inepata kōn kōm̧m̧an an ro jemāer, im ren jab kab naaj ān̄inn̄in er kōn āt eo etan jemāer, kōn menin raar bōk ioer make etan Nipai, bwe ren kar maron̄ kūr er ro nejin Nipai im kar bōnbōn ilubwiljin ro kar etaer riNipai.",
                "13": "Im kiiō aolep armej in Zaraemla raar bōnbōn ippān riNipai ro, im men in kōnke aelōn̄ in kiin̄ eo kar likūt ioon ejjeļo̧k ak ro kar bwijjin Nipai.",
                "14": "Im kiiō ālikin men kein ke Mosaia eaar kōm̧m̧ane jem̧ļo̧kin ekkōnono im kōnono jān ļo̧o̧k ko n̄an armej ro, eaar kōņaan bwe Alma en barāinwōt kōnono n̄an armej ro.",
                "15": "Im Alma eaar kōnono n̄an er, ke raar kuktok ippān doon ilo ānbwin ko reļļap, im eaar ilo̧k jān juon ānbwin n̄an eo bar juon, im kwaļo̧k naan n̄an armej ro kōn ukeļo̧k im tōmak ilo Irooj.",
                "16": "Im eaar kōketak armej in Limai im ro jein im jatin, aolep ro kar kōtļo̧k er jān kōm̧akoko, bwe ren keememej bwe eaar Irooj eo eaar kōtļo̧k er.",
                "17": "Im ālikin men kein ke Alma eaar katakin armej ro elōn̄ men ko, im kar kōm̧m̧an jem̧ļo̧k in ekkōnono n̄an er, kiin̄ Limai eaar kōņaan bwe en maron̄ kar peptaij e; im aolep armej ro an raar kōņaan bwe ren maron̄ peptaij barāinwōt.",
                "18": "Kōn menin, Alma eaar wōnm̧aanļo̧k ilo dān eo im kar peptaiji er; aaet, eaar peptaiji ie ilo̧kan wāween eo eaar kōm̧m̧an ro jein im jatin ilo dān ko in Mormon; aaet, im jon̄an wōt eo eaar peptaiji raar an kabun̄ eo an Anij; im men in kōnke tōmak eo aer ilo naan ko an Alma.",
                "19": "Im ālikin men kein kiin̄ Mosaia eaar kōtļo̧k n̄an Alma bwe en maron̄ kajutak im̧ōn kabun̄-jar ko ilo aolepān āneen Zaraemla; im kar leļo̧k n̄an e kajoor n̄an kapit pris ro im rikaki ro ioon aolep kajjojo im̧ōn kabun̄-jar.",
                "20": "Kiiō men in eaar kōm̧m̧an kōnke eaar kanooj lōn̄ armej ro raar jab maron̄ aolep kar tōl er jān juon rikaki; barāinwōt raar jab maron̄ aolep ron̄ naan eo an Anij ilo juon koba;",
                "21": "Kōn menin raar kobaiktok er ippān doon ilo ānbwin ko reoktak jān doon; ko kar ņa etaer im̧ōn kabun̄-jar ko; kajjojo im̧ōn kabun̄-jar kar wōr pris ro im rikaki ro im aolep pris ro aer rej kwaļo̧k naan ekkar n̄an āinwōt n̄e kar kwaļo̧ke n̄an e jān lo̧n̄iin Alma.",
                "22": "Im āindein, mekarta n̄e eaar wōr elōn̄ im̧ōn kabun̄-jar ko raar aolep juon wōt kabun̄, aaet, em̧ool kabun̄ an Anij; bwe eaar ejjeļo̧k kwaļo̧k naan kake ilo aolep jikin kabun̄-jar ko ijello̧kun wōt n̄e eaar ukeļo̧k im tōmak ilo Anij.",
                "23": "Im kiiō eaar wōr jiljilimjuon im̧ōn kabun̄-jar ko ilo āneen Zaraemla. Im ālikin men kein jabdewōt ro raar kōņaan bōk ioer etan Kraist, ak etan Anij, raar kobaļo̧k ilo jikin kabun̄-jar ko an Anij;",
                "24": "Im raar kūr er armej ro an Anij. Im Irooj eaar lutōkleplep jetōb eo An ioer, im raar jeraam̧m̧an, im kar jeban ilo āneo."
            },
            "26": {
                "1": "Kiiō ālikin men kein eaar wōr elōn̄ iaan ro rej epepen tokālik ro raar jab maron̄ meļeļe naan ko an kiin̄ Benjamin, kōnke raar ajri ilo iien eo eaar kōnono n̄an armej ro an; im raar jab tōmak ilo imminene ko an ro jemāer.",
                "2": "Raar jab tōmak ta eo kar ba kōn jerkakpeje an ro remej, im raar barāinwōt jab tōmak kōn itok eo an Kraist.",
                "3": "Im kiiō kōnke jab tōmak eo aer rejjab maron̄ meļeļe naan an Anij; im burueer raar kapeni.",
                "4": "Im raar jab kōņaan peptaij; im barāinwōt jab kobaļo̧k ilo kabun̄ eo. Im raar juon armej ejenolo̧k āinwōt kōn tōmak eo aer, im kar āindein wōt tokālik, em̧ool ilo jekjek eo aer elōn̄ im jero̧wiwi; bwe raar jab kūr ioon Irooj aer Anij.",
                "5": "Im kiiō ilo iien tōl an Mosaia raar jab jimattan in lōn̄ier wōt armej ro an Anij; a kōnke bōrojepel ko ilubwiljin ro jeir im jatier raar kanooj lōn̄ļo̧k.",
                "6": "Bwe ālikin men kein raar m̧oņe elōn̄ kōn naan in m̧oņ ko aer, ro raar pād ilo kabun̄ eo, im kar kōm̧m̧an bwe ren kōm̧m̧an elōn̄ jero̧wiwi ko; kōn menin eaar mennin aikuj bwe ro raar kōm̧m̧ani jero̧wiwi, ro raar pād ilo kabun̄ eo, ren kauweik er ilo kabun̄ eo.",
                "7": "Im ālikin men kein, kar bōkļo̧k er im̧aan pris ro, im kar leļo̧k er n̄an pris ro jān rikaki ro; im pris ro raar bōkļo̧k er im̧aan Alma, eo e eaar pris eo eutiej.",
                "8": "Kiiō kiin̄ Mosaia eaar leļo̧k n̄an Alma maron̄ ioon kabun̄ eo.",
                "9": "Im ālikin men kein Alma eaar jab jeļā kōn er; a eaar lōn̄ rikam̧ool ro ņae er; aaet, armej ro raar jutak im kam̧ool kōn nana ko aer ilo kanooj ļap.",
                "10": "Kiiō eaar jab wōr jabdewōt men eaar waļo̧k m̧okta ilo kabun̄ eo; kōn menin Alma eaar inepata ilo jetōb eo an, im eaar kōm̧m̧an bwe er ren aikuj bōktok er im̧aan kiin̄ eo.",
                "11": "Im eba n̄an kiin̄ eo: Lo, er rein elōn̄ ro kōm ar bōktok er im̧am̧, ro ņa ruweer jān ro jeir im jatier; aaet, im kar jibwe er ilo elōn̄ nana ko. A im rejjab ukeļo̧k jān nana ko aer; kōn menin kōm ar bōktok er im̧am̧, bwe kwōn maron̄ ekajet er ekkar n̄an men ko ruweer.",
                "12": "A kiin̄ Mosaia eba n̄an Alma: Lo, ij jab ekajet er; kōn menin ij lewōj er ilo peium̧ bwe ren ekajet.",
                "13": "Im kiiō eaar ļo̧kjānan Alma im bar juon alen inepata; im eaar ilo̧k im kajjitōk jān Irooj ta ej aikuj kōm̧m̧an kōn menin, bwe eaar mijak bwe enaaj kōm̧m̧an bōd ilo mejān Anij.",
                "14": "Im ālikin men kein ke ar m̧ōj an lutōkleplep aolepān an n̄an Anij, ainikien Irooj eaar itok n̄an e, im ba:",
                "15": "Jeraam̧m̧an n̄an kwe, Alma, im jeraam̧m̧an rej er ro raar peptaij ilo dān ko in Mormon. Kwo jeraam̧m̧an kōnke am̧ tōmak otem tōmak ilo naan ko wōt an eo karejera Abinadai.",
                "16": "Im jeraam̧m̧an ej er kōnke aer tōmak otem tōmak ilo naan ko wōt kwaar kōnono n̄an er.",
                "17": "Im kwo jeraam̧m̧an kōnke kwaar kajutak kabun̄ eo ilubwiljin armej rein; im renaaj pen, im renaaj armej ro Aō.",
                "18": "Aaet, jeraam̧m̧an ej armej rein ro rej m̧ōņōņō in bōk Eta; bwe ilo Eta naaj ān̄inn̄in er; im renaaj Aō.",
                "19": "Im kōnke kwaar kajjitōk jān Eō kōn eo ewōr ruōn, kwo jeraam̧m̧an.",
                "20": "Kwōj rikarejera; im Ij kōm̧m̧an bujen ippam̧ bwe kwōnaaj bōk mour indeeo; im kwōnaaj jerbal n̄an Eō im ilo̧k ilo Eta, im naaj aintok ippān doon sip ko Aō.",
                "21": "Im eo enaaj ron̄ ainikiō naaj Aō sip; im enaaj kwōnaaj bōk e ilo kabun̄ eo, im e Inaaj bōk barāinwōt.",
                "22": "Bwe lo, en̄in ej kabun̄ eo Aō; jabdewōt eo ej peptaij naaj peptaiji n̄an ukeļo̧k. Im jabdewōt kwōnaaj bōk enaaj tōmak ilo Eta; im e Inaaj jeorļo̧k an bōd ilo ejjeļo̧k wōņāān.",
                "23": "Bwe ej N̄a eo ej bōk Ioō jero̧wiwi ko an laļ; bwe ej N̄a eo eaar kōm̧anm̧an er; im ej N̄a eo Iaar leļo̧k n̄an eo ej tōmak n̄an jem̧ļo̧k in jikin eo ilo anbwijmaron̄ū.",
                "24": "Bwe lo, ilo Eta kar kūr er; im eļan̄n̄e rejeļā N̄a renaaj wōnm̧aantak, im naaj wōr juon jikier indeeo ilo anbwijmaron̄ū.",
                "25": "Im n̄e jilel eo kein karuo naaj jan̄ innām er ro raar jab jeļā N̄a renaaj wōnm̧aantak im naaj jutak im̧aō.",
                "26": "Innām renaaj jeļā bwe N̄aij Irooj aer Anij, bwe N̄aij aer Ripinmuur; a raar abin bōk lo̧mo̧o̧r.",
                "27": "Innām Inaaj kwaļo̧k bōro n̄an er bwe Iaar jab jeļā er; im renaaj ilo̧k ilo kijeek ejjeļo̧k jem̧ļo̧kin kar kōpooj n̄an devil im enjeļ ro an.",
                "28": "Kōn menin Ij ba n̄an eok, bwe eo enaaj jab ron̄ Ainikiō, ejja in wōt kwōn jab bōk e ilo kabun̄ eo Aō, bwe e Ij jamin bōk e ilo raan eo āliktata.",
                "29": "Kōn menin ij ba n̄an eok, kwōn ilo̧k; im jabdewōt eo ej bōd ņae Eō, e kwōnaaj ekajet ekkar n̄an jero̧wiwi ko eaar kōm̧m̧ani; im eļan̄n̄e e ej kwaļo̧k bōro kōn jero̧wiwi ko an im̧aam̧ im Im̧aō, im ukeļo̧k ilo m̧ool in būruōn, e kwōnaaj jeorļo̧k ruōn, im Inaaj jeorļo̧k an bōd barāinwōt.",
                "30": "Aaet, im jon̄an emmakijkij in wōt an armej ro aō ukeļo̧k Inaaj jeorļo̧k aer bōd im bōd ko aer ņae Eō.",
                "31": "Im bōd ko an doon kom̧ naaj barāinwōt jeorļo̧k jān doon; bwe em̧ool Ij ba n̄an eok, eo ej jab jeorļo̧k bōd an riturin n̄e e ej ba bwe ej ukeļo̧k, ejja in wōt eaar bōktok e make ium̧win liaakeļo̧k.",
                "32": "Kiiō Ij ba n̄an eok, Kwōn Ilo̧k; im jabdewōt eo enaaj jab ukeļo̧k jān jero̧wiwi ko an ejja in wōt naaj jab bōnbōn ilubwiljin armej ro Aō; im men in naaj ļoore jān iien in m̧aanļo̧k.",
                "33": "Im ālikin men kein ke Alma eaar ron̄ naan kein eaar jei bwe en maron̄ wōr ippān, im bwe en maron̄ ekajet armej ro ilo kabun̄ eo ekkar n̄an kien ko an Anij.",
                "34": "Im ālikin men kein Alma eaar ilo̧k im kar ekajet ro rekar po ilo bōd, ekkar n̄an naan eo an Irooj.",
                "35": "Im jabdewōt eaar ukeļo̧k jān jero̧wiwi ko aer im kar kwaļo̧k bōro kaki, er eaar bwine er ilubwiljin armej ro ilo kabun̄ eo.",
                "36": "Im ro raar jab kwaļo̧k bōro kōn jero̧wiwi ko aer im jab ukeļo̧k jān bōd ko aer, ejja rein wōt raar jab bōnbōn ilubwiljin armej ro ilo kabun̄ eo, im etaer kar joļo̧k.",
                "37": "Im ālikin men kein Alma eaar tōl aolep jerbal ko an kabun̄ eo; im raar bar jino in wōr aer aenōm̧m̧an im jeraam̧m̧an otem jeraam̧m̧an ilo jerbal ko an kabun̄ eo, im raar etetal ilo koļmānļo̧kijeņ im̧aan Anij, im bōk elōn̄, im peptaiji elōn̄.",
                "38": "Im kiiō aolep men kein Alma eaar kōm̧m̧an im rijerbal ro m̧ōttan ro raar ioon kabun̄ eo, im etetal ilo tiljek otemjeļo̧k, im katakin kōn naan in Anij ilo men otemjeļo̧k, im kar en̄taan kōn elōn̄ kaen̄tanaan otemjeļo̧k, im kar matōrtōre er jān aolep ro raar jab pād ilo kabun̄ eo an Anij.",
                "39": "Im raar kauweik ro jeir im jatier; im kar barāinwōt kauweik er, aolep kajjojo jān naan an Anij, ekkar n̄an jero̧wiwi ko an, ak n̄an jero̧wiwi ko eaar kōm̧m̧ani, im kar jiron̄ er jān Anij n̄an jar im jab jokwōd, im n̄an leļo̧k kam̧m̧oolol ko ilo men otemjej."
            },
            "27": {
                "1": "Im kiiō ālikin men kein matōrtōr eo kar kōmetak kabun̄ eo kake jān ro rejjab tōmak eaar kanooj ļap jon̄an kabun̄ eo eaar jino aln̄ūrn̄ūr, im ellotaan n̄an ritōl eo kōn menin; im raar ellotaan n̄an Alma. Im Alma eaar likūt abņōņō in im̧aan kiin̄ eo, Mosaia. Im Mosaia eaar bōk kapilōk ippān pris ro an.",
                "2": "Im ālikin men kein kiin̄ Mosaia eaar jilkinļo̧k kean̄ eo iaolepān āneo ipeļaakin ijo bwe en ejjeļo̧k juon rijab tōmak ren matōrtōr e jān jabdewōt ro raar pād ilo kabun̄ eo an Anij.",
                "3": "Im eaar wōr juon naan in jiron̄ epen iaolepān āneo ilo aolep im̧ōn jar ko bwe en ejjeļo̧k matōrtōr ko ilubwiljier, bwe en ejjeļo̧k riutiej ilubwiljin aolep armej;",
                "4": "Bwe ren aikuj kōtļo̧k ejjeļo̧k juwa ak kōmmejāje n̄an ko̧kkure aer aenōm̧m̧an; im aolep armej ej aikuj kautiej eo riturin āinwōt e, im jerbal kōn peier make n̄an oņaake eo aer.",
                "5": "Aaet, im aolep pris ro aer im rikaki ro ren jerbal kōn peier make n̄an oņaake eo aer, im ilo aolep wāween ko ijello̧kun wōt nan̄inmej, ak ilo eļap aikuj; im jān kōm̧m̧ani men kein, raar baptoa ilo jouj an Anij.",
                "6": "Im eaar jino in bar wōr eļap aenōm̧m̧an ilo āneo; im armej ro raar jino in kanooj lōn̄, im kar jino ejjeplōklōk ijoko jabdewōt ioon mejān laļ, aaet, ilo tuiōn̄ im ilo turōk, ioon rear im ioon rilik, raar kalōk jikin kwelo̧k ko im jikin kwelo̧k ko reddik ilo aolep m̧ōttan ko in āneo.",
                "7": "Im Irooj eaar loļo̧k er im kōjeraam̧m̧an er, im raar erom juon armej reļļap im m̧weie.",
                "8": "Kiiō ļōm̧aro nejin Mosaia raar bōnbōn ilubwiljin ro rijab tōmak; im barāinwōt juon iaan ro nejin Alma eaar bōnbōn ilubwiljier, eo kar kūri Alma, ālikin jemān; mekarta, eaar erom em̧m̧aan ekanooj nana im rikabun̄-jar n̄an ekjab. Im eaar juon em̧m̧aan eo elōn̄ an naan, im eaar kōnono kōn eļap m̧oņ n̄an armej ro; kōn menin eaar tōlļo̧k elōn̄ iaan armej ro n̄an kōm̧m̧an ekkar n̄an nana ko an.",
                "9": "Im eaar erom juon kabbōjrak n̄an eddekļo̧k eo an kabun̄ eo an Anij; im ko̧o̧teļo̧k būruōn armej ro; im kōm̧m̧an eļap bōrojepel ilubwiljin armej ro; im leļo̧k mellan bwe rikōjdat an Anij en kōjerbal an kajoor ioer.",
                "10": "Im kiiō ālikin men kein ke eaar itōn ko̧kkure kabun̄ eo an Anij, bwe eaar ilo̧k ilo ittino ippān ļōm̧aro nejin Mosaia im kappukot n̄an ko̧kkure kabun̄ eo, im n̄an tōl jebwābwe armej ro an Irooj, āinjuon jān kien ko an Anij, a em̧ool bar kiin̄ eo—",
                "11": "Im āinwōt iaar ba n̄an kom̧, ke raar ilo̧k n̄an kōpata ņae Anij, lo, enjeļ an Irooj eaar waļo̧k n̄an er; im eaar wanlaļtak āinwōt n̄e eaar pād ilo juon kōdo̧; im eaar kōnono āinwōt n̄e eaar kōn ainikien jourur, eo eaar kōm̧m̧an bwe laļ en m̧akūtkūt ijo raar jutak ioon;",
                "12": "Im ekanooj ļap kar aer bwilōn̄, bwe raar wōtlo̧k n̄an laļ, im jab meļeļe naan ko eaar kōnono n̄an er.",
                "13": "Mekarta eaar lam̧ōj n̄an er bar juon alen, im ba: Alma, jerkak im jutakļo̧k, bwe etke kwōj matōrtōr kabun̄ eo an Anij? Bwe Irooj ej ba: En̄in ej kabun̄ eo Aō, im Inaaj kajutak e; im ejjeļo̧k enaaj ukōjļo̧k e, ijello̧kun n̄e ej jero̧wiwi an armej ro aō.",
                "14": "Im bar juon alen, enjeļ eo eba: Lo, Irooj eaar ron̄ jar ko an armej ro An, im barāinwōt jar ko an eo karejeran, Alma, eo ej jemam̧; bwe eaar jar kōn eļap tōmak kōn kwe bwe kwōn maron̄ itok n̄an jeļā kōn m̧ool eo; kōn menin, kōn un in iaar itok n̄an karreel buruōm̧ kōn kajoor im maron̄ an Anij, bwe jar ko an ro karejeran ren maron̄ uwaak ekkar n̄an aer tōmak.",
                "15": "Im kiiō lo, kwo m̧aron̄ ke jum̧ae kajoor eo an Anij? Bwe lo, ainikiō ej jab kōm̧akūtkūt laļ ke? Im kwo m̧aron̄ ke jab barāinwōt lo Eō im̧am̧? Im kar jilkintok eō jān Anij.",
                "16": "Kiiō ij ba n̄an eok: Kwōn ilo̧k, im keememej ineen kōm̧akoko an ro jemam̧ ilo āneen Hilam, im ilo āneen Nipai; im keememej ewi jon̄an men ko Eaar kōm̧m̧an n̄an er; bwe raar pād ilo kōm̧akoko, im Eaar kōtļo̧k er. Im kiiō ij ba n̄an eok, Alma, kwōn ilo̧k ilo iaļ eo am̧, im kappukot n̄an jab ko̧kkure kabun̄ eo ļo̧k wōt, bwe jar ko aer remaron̄ uwaak, im men in em̧ool men̄e kwo kōņaan kar joļo̧k eok.",
                "17": "Im ālikin men kein er kein kar naan ko āliktata enjeļ eo eaar kōnono n̄an Alma, im eaar ilo̧k.",
                "18": "Im kiiō Alma im ro raar pād ippān raar bar wōtlo̧k n̄an laļ, bwe ļap eaar aer bwilōn̄; bwe kōn mejaer make raar lo enjeļ eo an Irooj; im ainikien eaar āinwōt jourur, eo eaar kōm̧akūtkūt laļ; im raar jeļā bwe eaar ejjeļo̧k eļan̄n̄e eaar jab kajoor an Anij eo eaar maron̄ kōm̧akūtkūt laļ im kōm̧m̧an bwe en wūdiddid āinwōt n̄e eaar jepelļo̧k ijeņ im ijeņ.",
                "19": "Im kiiō bwilōn̄ eo an Alma eaar kanooj kajoor bwe eaar jab kōnono, bwe eaar ban kōpeļļo̧k lo̧n̄iin; aaet, im eaar m̧ōjņo̧, em̧ool bwe en jab maron̄ kōm̧akūt pā ko pein; kōn menin ro ippān kar bōk e, bōkļo̧k ejjeļo̧k an maron̄, em̧ool m̧ae iien kar kōbabuik e im̧aan jemān.",
                "20": "Im raar kōmmeļeļe n̄an jemān aolep men eaar waļo̧k n̄an er; im jemān eaar m̧ōņōņō, bwe eaar jeļā bwe eaar kajoor eo an Anij.",
                "21": "Im eaar kōm̧m̧an bwe juon jarlepju en kuktok ippān doon bwe ren maron̄ kam̧ool ta Irooj eaar kōm̧m̧an n̄an ļeo nejin, im barāinwōt n̄an ro raar pād ippān.",
                "22": "Im eaar kōm̧m̧an bwe pris ro ren kwelo̧k tok ippān doon; im raar jino n̄an jitlo̧k, im n̄an jar n̄an Irooj aer Anij bwe E en kōpeļļo̧k lo̧n̄iin Alma, bwe en maron̄ kōnono, im barāinwōt bwe pein im neen ren maron̄ bōk kajoor eo aer—bwe mejān armej ro ren maron̄ kar peļļo̧k n̄an lo im jeļā kōn em̧m̧an imaiboojoj an Anij.",
                "23": "Im ālikin men kein ke em̧ōj aer kar jitlo̧k im jar ium̧win tōre eo ruo raan im ruo bon̄ aetokan, neen im pein Alma raar bōk aer kajoor, im eaar jutak im kar jino kōnono n̄an er, im akweļap ippāer bwe ren ineem̧m̧an:",
                "24": "Bwe, eba, iaar ukeļo̧k jān jero̧wiwi ko aō, im Irooj eaar lo̧mo̧o̧ren eō; lo n̄aij ļotak jān jetōb.",
                "25": "Im Irooj eba n̄an eō: Kwōn jab bwilōn̄ bwe aolep armej, aaet, m̧aan im kōrā, aolep laļ ko, nokwe ko, lo ko im armej, reaikuj bar ļotak; aaet, ļotak jān Anij, oktak jān jekjek in ļōn̄ im wōtlo̧k eo aer, n̄an jekjek eo ejim̧we, im bōk lo̧mo̧o̧ren jān Anij, im erom m̧aan im kōrā ro nejin;",
                "26": "Im āindein rej erom armej ro rekāāl; im eļan̄n̄e rej jab kōm̧m̧ane men in, rejjab maron̄ ilo jabdewōt iaļ jolōt e aelōn̄ in Anij.",
                "27": "Im ij ba n̄an eok, eļan̄n̄e ej jab wāween eo in, naaj aikuj joļo̧k er; im men in I jeļā, kōnke N̄a nan̄in kar joļo̧k Eō.",
                "28": "Mekarta, ālikin aikjete im deblo̧ke eļap en̄taan, im ukeļo̧k epaake n̄an mej, Irooj in tūriam̧o eaar lo ejim̧we n̄an tūbtake eō jān bwil ejjeļo̧k jem̧ļo̧kin, im n̄aij ļotak jān Anij.",
                "29": "Aō kar lo̧mo̧o̧ren e jān āt emeo̧ im korak in nana. Iaar pād ilo ro̧n̄ emarok jilōn̄lōn̄; ak kiiō ij lo meram in Anij ekabwilōn̄lōn̄. Aō kar en̄taan kōn en̄taan ejjeļo̧k jem̧ļo̧kin; a kar tūbtake eō, im aō ej jab metakļo̧k wōt.",
                "30": "Iaar jab bōk aō Ripinmuur, im kaarmejjete men eo kar kōnono jān ro jemād; a kiiō ke rej maron̄ lo ta enaaj itok, im bwe E ej keememej mennin mour otemjeļo̧k in kōm̧anm̧an eo An, Enaaj kwaļo̧ke make n̄an aolep.",
                "31": "Aaet, bukwe otemjej naaj bukwelōlō, im aolep lo naaj kwaļo̧k bōro im̧aan. Aaet, em̧ool ilo raan eo āliktata, n̄e aolep armej naaj jutak n̄an ekajet jān e, innām renaaj kwaļo̧k bōro bwe E ej Anij; innām renaaj kwaļo̧k bōro, ro rej mour ijello̧kun Anij ilo laļ, bwe ekajet eo kaje ejjeļo̧k jem̧ļo̧kin ej jim̧we ioer; im renaaj lōļn̄o̧n̄, im wūdiddid, im ņok ium̧win miro in mejān eloļo̧kjeņ.",
                "32": "Im kiiō ālikin men kein Alma eaar jino jān iien m̧aanļo̧k n̄an katakin armej ro, im ro raar pād ippān Alma ilo iien eo enjeļ eo eaar waļo̧k n̄an er, ito-itak ipeļaakin aolepān āneo, im kajeeded n̄an aolep armej men ko raar ron̄ im lo, im kwaļo̧k naan eo an Anij ilo eļap en̄taan, im raar kanooj matōrtōr er jān ro raar jab ritōmak, im kar elōn̄ raar den̄ļo̧ke er.",
                "33": "A jekdo̧o̧n aolep men in, raar leļo̧k eļap kaenōm̧m̧an n̄an kabun̄ eo, im kōkajoorļo̧k aer tōmak, im kōketak er kōn eļap lōjokmen im eļap en̄taan n̄an kōjparok kien ko an Anij.",
                "34": "Im emān iaer raar ļōm̧aro nejin Mosaia; im etaer raar Ammōn, im Aron, im Omner, im Himnai, er kein āt ko etan ļōm̧aro nejin Mosaia.",
                "35": "Im raar ito-itak iaolepān āneo ilo Zaraemla, im ilubwiljin aolep armej ro raar pād ium̧win tōl an kiin̄ Mosaia, ilo peran kijejeto n̄an kajim̧we aolep jorrāān ko raar kōm̧m̧ani n̄an kabun̄ eo, im kwaļo̧k aolep jero̧wiwi ko aer, im kajeededļo̧k aolep men ko rekar loi, im kōmmeļeļeik kanaan ko im jeje ko rekwōjarjar n̄an aolep ro raar kōm̧m̧an ron̄jake er.",
                "36": "Im āindein raar kein jerbal ko ilo pein Anij ilo bōktok elōn̄ n̄an jeļā kōn m̧ool eo, aaet, n̄an jeļā eo kōn Ripinmuur eo aer.",
                "37": "Im ekōjkan aer jeraam̧m̧an! Bwe raar kajeeded aenōm̧m̧an; raar kabun̄bun̄ļo̧k naan ko rem̧m̧an kōn men ko rem̧m̧an; im raar kwaļo̧k n̄an armej ro bwe Irooj ej Kiin̄."
            },
            "28": {
                "1": "Kiiō ālikin men kein ke em̧ōj an ļōm̧aro nejin Mosaia kōm̧m̧ani aolep men kein, raar bōk oran eo edik ippāer im ro̧o̧l n̄an jemāer, kiin̄ eo, im kōņaan jān e bwe en leļo̧k n̄an er bwe ren, ippān rein raar kāālet er, wanlōn̄ļo̧k n̄an āneen Nipai bwe ren maron̄ kwaļo̧k naan kōn men ko raar ron̄, im bwe ren maron̄ jakeļo̧k naan an Anij n̄an ro jeir im jatier, riLeman ro—",
                "2": "Bwe bōlen ren maron̄ bōktok er n̄an jeļā kōn Irooj aer Anij, im karreel burueer kōn nana an ro jemāer; im bwe bōlen ren maron̄ kōmour er jān aer dike riNipai ro, bwe ren maron̄ barāinwōt bōktok er n̄an lan̄lōn̄ ilo Irooj aer Anij, bwe ren maron̄ erom jem̧jerāik doon, im bwe en jab bar wōt aitwerōk ko ilo aolep āneo Irooj aer Anij Eaar leļo̧k n̄an er.",
                "3": "Kiiō raar kōņaan bwe mour en kar ajeededļo̧k n̄an aolep armej, bwe ren maron̄ jab ļōmņak bwe jabdewōt armej en jako; aaet, em̧ool lukkuun ļōmņak in bwe jabdewōt armej en pād ilo en̄taan ejjeļo̧k jem̧ļo̧kin eaar kōm̧m̧an bwe ren lōļn̄o̧n̄ im wūdiddid.",
                "4": "Im āindein Jetōb in Irooj eaar jerbal ioer, bwe raar rikajjōjōtata in ro rijero̧wiwi. Im Irooj eaar lo bwe ejim̧we ilo tūriam̧okake eo ejjeļo̧k jem̧ļo̧kin An n̄an dāpij er; mekarta raar en̄taan eļap en̄taan in jetōb kōnke nana ko aer, im en̄taan im ekkōl bwe naaj kar joļo̧k er indeeo.",
                "5": "Im ālikin men kein raar akweļap ippān ro jemāer elōn̄ raan ko bwe ren maron̄ wanlōn̄ļo̧k n̄an āneen Nipai.",
                "6": "Im kiin̄ Mosaia eaar ilo̧k im kajjitōk ippān Irooj eļan̄n̄e ej aikuj kōtļo̧k ļōm̧aro nejin n̄an wanlōn̄ļo̧k ilubwiljin riLeman ro n̄an kwaļo̧k naan eo.",
                "7": "Im Irooj eba n̄an Mosaia: Kwōn kōtļo̧k er n̄an wanlōn̄ļo̧k, bwe elōn̄ renaaj tōmak ilo naan ko aer, im renaaj bōk mour indeeo; im inaaj kōtļo̧k ļōm̧aro nejim jān pein riLeman raņ.",
                "8": "Im ālikin men kein Mosaia eaar kōtļo̧k bwe ren maron̄ ilo̧k im kōm̧m̧an ekkar n̄an aer kajjitōk.",
                "9": "Im raar ilo̧k ilo āne jem̧aden n̄an wanlōn̄ļo̧k n̄an kwaļo̧k naan eo ilubwiljin riLeman ro; im inaaj lewōj bwebwenato in m̧akūtkūt ko aer tok ālik.",
                "10": "Kiiō kiin̄ Mosaia eaar wōr juon n̄an likūt aelōn̄ in kiin̄ eo ioon, bwe eaar ejjeļo̧k iaan ļōm̧aro nejin eo en kar bōk aelōn̄ in kiin̄ eo.",
                "11": "Kōn menin eaar bōk ļo̧o̧k ko kar m̧wijiti ioon pileij brass ko, im barāinwōt pileij ko an Nipai, im aolep men ko eaar kōjparoki im oņaaki ekkar n̄an kien ko an Anij, ālikin an kar ukōti im kōm̧m̧an bwe ren jeje ilo ļo̧o̧k ko raar pād ioon pileij in gold ko armej ro an Limai raar loi, ko kar liļo̧k n̄an e jān pein Limai;",
                "12": "Im men in eaar kōm̧m̧an kōnke kijooror eo eļap an armej ro; bwe raar kōņaan eļap jān maron̄ n̄an jeļā kōn armej ro kar ko̧kkure er.",
                "13": "Im kiiō eaar ukōti jān jipan̄ an dekā ko ruo ko raar penļo̧k ilo ruo dekā ko raar pen ilo doulul ko ilo juon eaar wōr ruo dekā ko ilo jet ejjor in mej.",
                "14": "Kiiō men kein kar kōpooji jān jinoin, im kar lilaļtak jān epepen n̄an epepen, kōn un in n̄an ukōt kajin ko;",
                "15": "Im kar oņaake im kōjparok er jān pein Irooj, bwe E en maron̄ kwaļo̧ki n̄an aolep armej ro renaaj bōk āneo nana ko im kajjōjō ko an armej ro An;",
                "16": "Im jabdewōt eo ej bōk men kein etan rilolo, ālikin wāween eo iien ko etto.",
                "17": "Kiiō ālikin Mosaia eaar dedeļo̧k an ukōti ļo̧o̧k kein, lo, eaar kwaļo̧k juon bwebwenato in armej ro kar m̧an er, jān iien eo raar mej likļo̧k n̄an ekkal eo an im̧ōn bar eo eļap, im iien eo Irooj Eaar kapok kajin an armej ro im raar ejjeplōklōk ijoko jabdewōt ioon mejān aolepān laļ, aaet, im em̧ool jān iien eo likļo̧k m̧ae kōm̧anm̧an an Adam.",
                "18": "Kiiō bwebwenato in eaar kōm̧m̧an bwe armej ro an Mosaia ren būrom̧ōj otem būrom̧ōj, aaet, raar obrak kōn liaajlo̧ļ; mekarta eaar leļo̧k n̄an er eļap jeļā, eo kōnke e raar m̧ōņōņō.",
                "19": "Im bwebwenato in naaj jeje tokālik ijin; bwe lo, emennin aikuj bwe aolep armej ren jeļā men ko kar jei ilo bwebwenato in.",
                "20": "Im kiiō, āinwōt iaar ba n̄an kom̧, bwe ālikin kiin̄ Mosaia eaar kōm̧m̧ani men kein, eaar bōk pileij brass ko, im aolep men ko eaar kōjparoki, im kappeiki ioon Alma, eo eaar ļeo nejin Alma; aaet, aolep ļo̧o̧k ko, im barāinwōt kein ukok ko, im kappeiki ioon e, im jiron̄ e bwe en kōjparok im oņaaki, im barāinwōt kōm̧m̧ane juon ļo̧o̧k an armej ro, im lilaļļo̧k jān juon epepen n̄an eo juon, em̧ool āinwōt rekar lilaļļo̧k jān iien eo Liai eaar likūt Jerusalem."
            },
            "29": {
                "1": "Kiiō ke Mosaia eaar kōm̧m̧ane men in eaar jilkinļo̧k iaolepān āneo, ilubwiljin aolep armej ro, im kōņaan jeļā ankilaer kōn wōn eaikuj in aer kiin̄.",
                "2": "Im ālikin men kein ainikien armej ro eaar itok, im ba: Kōmij kōņaan bwe Aron ļeo nejūm̧ en am kiin̄ im am irooj.",
                "3": "Kiiō Aron eaar wanlōn̄ļo̧k n̄an āneen Nipai, kōn menin kiin̄ eo eaar jab maron̄ kappeiki aelōn̄ in kiin̄ eo ioon; barāinwōt Aron eaar jab maron̄ bōk ioon e aelōn̄ in kiin̄ eo; barāinwōt eaar ejjeļo̧k jabdewōt iaan ļōm̧aro nejin Mosaia eaar kōņaan bōk ioer aelōn̄ in kiin̄ eo.",
                "4": "Kōn menin kiin̄ Mosaia eaar bar jilkinļo̧k ilubwiljin armej ro; aaet, em̧ool juon ennaan eaar jeje eaar jilkinļo̧k ilubwiljin armej ro. Im er kein naan ko kar jei, im ba:",
                "5": "Lo, O kom̧ armej ro aō, ak ro jeiū im jatū, bwe ij iakwe kom̧ āinwōt rein, ikōņaan bwe kom̧in watōke un eo kūr kom̧ n̄an watōke—bwe kom̧ij kōņaan bwe en wōr juon ami kiin̄.",
                "6": "Kiiō ij kwaļo̧k n̄an kom̧ bwe e eo n̄an e aelōn̄ in kiin̄ in ejim̧we bwe en an eaar m̧akoko, im e ban bōk ioon aelōn̄ in kiin̄ in.",
                "7": "Im kiiō eļan̄n̄e eaar wōr bar juon jitōn̄ e ilo jikin, lo ij lōļn̄o̧n̄ n̄e enaaj wōr aitwerōk enaaj wanlōn̄tak ilubwiljimi. Im wōn ejeļā ak ta ļeo nejū, eo n̄an e aelōn̄ in kiin̄ eo ej an, ej oktak im illu im bōkļo̧k m̧ōttan armej rein ilo̧kan, eo enaaj keotak tariņae ko im aitwerōk ko ilubwiljimi, eo enaaj unjān kōto̧o̧rļo̧k eļap bōtōktōk im kaankekeik iaļ an Irooj, aaet, im ko̧kkure jetōb ko an elōn̄ armej.",
                "8": "Kiiō ij ba n̄an kom̧ jān mālōtlōt im ļōmņaki men kein, bwe ejjeļo̧k ad jim̧we n̄an ko̧kkure ļeo nejū, barāinwōt jej jab aikuj wōr ad jim̧we n̄an ko̧kkure bar juon eļan̄n̄e enaaj kar jitōn̄ e ilo ijo jikin.",
                "9": "Im eļan̄n̄e ļeo nejū enaaj bar oktakļo̧k n̄an juwa eo an im men ko rewaan enaaj bar bōk men ko eaar ba, im abņōņōik jim̧we eo an n̄an aelōn̄ in kiin̄ in, eo enaaj kōm̧m̧an bwe e im barāinwōt armej rein ren kōm̧m̧an eļap jero̧wiwi.",
                "10": "Im kiiō jān mālōtlōt im reim̧aanļo̧k n̄an men kein, im kōm̧m̧an men eo enaaj kōm̧m̧an n̄an aenōm̧m̧an eo an armej rein.",
                "11": "Kōn menin inaaj ami kiin̄ ilo bwe in raan kein aō; mekarta, jān jitōn̄ riekajet ro, n̄an ekajete armej rein ekkar n̄an kien eo ad; im jenaaj kōm̧m̧ani karōk ko rekāāl ilo jerbal ko an armej rein, bwe jenaaj jitōn̄ em̧m̧aan ro remālōtlōt n̄an riekajet ro, ro renaaj ekajet armej rein ekkar n̄an kien ko an Anij.",
                "12": "Kiiō ej em̧m̧anļo̧k n̄e juon armej ej ekajet jān Anij jān armej, bwe ekajet ko an Anij rej jim̧we iien otemjeļo̧k, ak ekajet ko an armej rejjab jim̧we iien otemjeļo̧k.",
                "13": "Kōn menin, eļan̄n̄e en kar maron̄ bwe kom̧in kar wōr em̧m̧aan ro rejim̧we bwe ren kiin̄ ro ami, ro renaaj kajutak kien ko an Anij, im ekajete armej rein ekkar n̄an kien ko An, aaet, eļan̄n̄e kom̧in kar wōr ami em̧m̧aan ro renaaj kar kōm̧m̧an āinwōt jema Benjamin eaar kōm̧m̧an n̄an armej rein—Ij ba n̄an kom̧, eļan̄n̄e en kar wāween eo in iien otemjeļo̧k innām en kar mennin aorōk bwe en kar wōr ami kiin̄ ro iien otemjej n̄an irooj ioomi.",
                "14": "Im em̧ool n̄a make iaar jerbal kōn aolep kajoor im kapeel ko rej aō, n̄an katakin kom̧ kien ko an Anij, im n̄an kajutak aenōm̧m̧an iaolepān āneo, bwe en jab wōr tariņae ko ak aitwerōk ko, ejjeļo̧k ko̧o̧t, ak rakim, ak uror, ak jabdewōt nana otemjeļo̧k;",
                "15": "Im jabdewōt eo eaar kōm̧m̧an nana, e iaar kaje ekkar n̄an men eo ruōn eo eaar kōm̧m̧ane, ekkar n̄an kien eo kar letok n̄an kōm jān ro jemām.",
                "16": "Kiiō ij ba n̄an kom̧, bwe kōnke aolep armej rejjab jim̧we ej jab mennin aorōk bwe kom̧in wōr juon ami kiin̄ ak kiin̄ ro n̄an irooj ioomi.",
                "17": "Bwe lo, ekōjkan an ļap nana eo juon kiin̄ enana ej kōmour bwe ren kōm̧m̧an, aaet, im ta ko̧kkure eo eļap!",
                "18": "Aaet, kom̧in keememej kiin̄ Noa, an nana im mennin jōjō ko an, im barāinwōt nana im mennin jōjō ko an armej ro an. Kom̧in lo ta ko̧kkure eļap kar itok ioer; im barāinwōt kōnke jero̧wiwi ko aer kar bōktok er ilo ineen kōm̧akoko.",
                "19": "Im eļan̄n̄e eaar jab kōn jum̧ae an aer Rikōm̧anm̧an e mālōtlōt, im men in kōnke aer ukeļo̧k e m̧ool, reaikuj kar jab jokwōd jān pād ilo ineen kōm̧akoko m̧ae iien in.",
                "20": "Im lo, eaar kōtļo̧k er kōnke raar kōttāik er im̧aan mejān; im kōnke raar kūr ilo kajoor n̄an E, Eaar kōtļo̧k er jān kōm̧akoko; im āindein Irooj ej jerbal kōn an kajoor ilo aolep wāween ilubwiljin ro nejin armej, im erļo̧keļo̧k pein tūriam̧okake n̄an er bwe raar likūt aer lōke ilo E.",
                "21": "Im lo, kiiō ij ba n̄an kom̧, kom̧ij jab maron̄ kajipo̧kweik kiin̄ enana ijello̧kun wōt kōn eļap aitwerōk, im kōto̧o̧rļo̧k eļap bōtōktōk.",
                "22": "Bwe lo, e ej likūt ro jeran ilo nana, im ej likūt ribaar ro an ipeļaakin; im ej kekōli kien ko an ro raar tōl ilo jim̧we m̧okta jān e; im ej jujuri ium̧win neen kien ko an Anij;",
                "23": "Im ej ejaaki kien ko, im jilkinļo̧k ilubwiljin armej ro an, aaet, kien ko ālikin wāween jero̧wiwi ko an make; im jabdewōt eo ej jum̧ae e e naaj jilkinļo̧k jarin tariņae ko an ņae er n̄an tariņae, im eļan̄n̄e emaron̄ enaaj ko̧kkure er; im āindein juon kiin̄ ejjab jim̧we ej kaankekeik iaļ ko an aolep jim̧we.",
                "24": "Im kiiō lo ij ba n̄an kom̧, ej jab mennin aikuj bwe jōjō rot kein ren itok ioomi.",
                "25": "Kōn menin, kom̧in kāālet jān ainikien armej rein, riekajet ro, bwe kom̧in maron̄ bōk ekajet ekkar n̄an kien ko kar liwōj n̄an kom̧ jān ro jemād, ko rej jim̧we, im ko kar liļo̧k n̄an er jān pein Irooj.",
                "26": "Kiiō ej jab ekkā bwe ainikien armej ro rej kōņaan jabdewōt eoktak n̄an men eo e jim̧we; ak eaar ekkā bwe m̧ōttan eo edik in armej ro n̄an kōņaan ta eo ej jab jim̧we; kōn menin men in naaj kōjparok e im kōm̧m̧ane ami kien—n̄an kōm̧m̧an bwe en ami jerbal jān ainikien armej ro.",
                "27": "Im eļan̄n̄e iien eo ej itok n̄e ainikien armej ro ej kāālet nana, innām ej iien eo ekajet ko an Anij naaj itok ioomi; aaet, iien ej iien eo Enaaj lotok kom̧ kōn eļap ko̧kkure em̧ool āinwōt Eaar m̧okta lotok āniin.",
                "28": "Im kiiō eļan̄n̄e ewōr ami riekajet ro, im rejjab ekajet kom̧ ekkar n̄an kien eo kar lewōj e, kom̧ maron̄ kōm̧m̧an bwe ren ekajet jān riekajet eo eutiejļo̧k.",
                "29": "Eļan̄n̄e riekajet ro ami reutiejļo̧k rejjab ekajet jem̧ļo̧k ko rejim̧we, kom̧ naaj kōm̧m̧an bwe juon oran edik in riekajet ro rettāļo̧k ren kuktok ippān doon, im renaaj ekajete riekajet ro ami reutiejļo̧k, ekkar n̄an ainikien armej rein.",
                "30": "Im ij jiron̄ kom̧ n̄an kōm̧m̧ani men kein ilo mijak Irooj; im ij jiron̄ kom̧ n̄an kōm̧m̧ani men kein, im bwe kom̧ en ejjeļo̧k ami kiin̄; bwe eļan̄n̄e armej rein rej kōm̧m̧an jero̧wiwi ko im nana ko renaaj uwaak kaki ioon bōraer make.",
                "31": "Bwe lo ij ba n̄an kom̧, jero̧wiwi ko rellōn̄ an armej kar kōm̧m̧an jān nana ko an kiin̄ ro aer; kōn menin nana kein rej uwaak kaki ioon bōran kiin̄ ro.",
                "32": "Im kiiō ij kōņaan bwe kalijekļo̧k in en jab pādļo̧k wōt ilo āniin, eļaptata ilubwiljin armej rein aō; a ikōņaan bwe āniin en juon āneen anemkwōj, im aolep armej en maron̄ amāne kōn jim̧we ko im jeraam̧m̧an ko an āinwōt juon, toun wōt an Irooj lo ke ekkar bwe jej maron̄ mour im jolōt e āniin, aaet, em̧ool toun wōt an jabdewōt iaan ro bwijjid pād wōt ioon mejān āniin.",
                "33": "Im elōn̄ļo̧k men ko kiin̄ Mosaia eaar jeje n̄an er, im eaar kōpeļļo̧k n̄an er aolep mālejjon̄ ko im inepata ko an kiin̄ eo ejim̧we, aaet, aolep en̄taan ko an jetōb kōn armej ro aer, im barāinwōt aolep aln̄ūrn̄ūr ko an armej ro n̄an kiin̄ eo aer; im eaar kōmmeļeļeik aolep n̄an er.",
                "34": "Im eaar ba n̄an er bwe men kein rej aikuj jab waļo̧k; a bwe eddo eo ej aikuj itok ioon aolep armej, bwe kajjojo armej en maron̄ ineek ijo kuņaan.",
                "35": "Im eaar barāinwōt kōpeļļo̧k n̄an er aolep nana ko raar jerbal ium̧wier, jān an wōr juon kiin̄ ejjab jim̧we n̄an irooj ioer;",
                "36": "Aaet, aolep nana ko im mennin jōjō ko an, im aolep tariņae ko, im aitwerōk ko, im kōto̧o̧rļo̧k bōtōktōk, im ko̧o̧t, im rakim eo, im kōm̧m̧ani mennin ļōn̄ ko, im aolep wāween nana otemjeļo̧k ko jab maron̄ kōllaajraki—im eaar ba n̄an er bwe men kein rejjab aikuj waļo̧k, bwe raar alikkar aer jum̧ae kien ko an Anij.",
                "37": "Im kiiō ālikin men kein, ke em̧ōj an kiin̄ Mosaia kar jilkinļo̧k men kein ilubwiljin armej ro raar reel kōn m̧ool in naan ko an.",
                "38": "Kōn menin raar kōtļo̧k kōņaan ko aer kōn juon kiin̄, im kijooror otem kijooror bwe kajjojo armej en wōr an maron̄ jon̄an wōt ro jet iaolepān āneo; aaet, im kajjojo armej eaar kwaļo̧k an m̧ōņōņō n̄an uwaak kōn jero̧wiwi ko an make.",
                "39": "Kōn menin, ālikin men kein raar kakwelo̧k er make ippān doon ilo ānbwin ko iaolepān āneo, n̄an kwaļo̧k ainikier kōn wōn ro ren aer riekajet, n̄an ekajet er ekkar n̄an kien eo kar leļo̧k n̄an er; im raar m̧ōņōņō otem m̧ōņōņō kōnke anemkwōj eo kar leļo̧k e n̄an er.",
                "40": "Im raar kanooj kajoor ilo iakwe n̄an Mosaia; aaet, raar kautiej e eļapļo̧k jān bar jabdewōt armej; bwe raar jab kalimjek e āinwōt juon irooj nana eo eaar kappukot ļapļo̧k, aaet, kōn arōk taļa eo ej kattoon jetōb eo; bwe eaar jab kajjitōk m̧weie ko jān er, im eaar jab m̧ōņōņō ilo kōto̧o̧rļo̧k bōtōktōk; a eaar kajutak aenōm̧m̧an ilo āneo, im eaar leļo̧k n̄an armej ro bwe ren rōļo̧k jān aolep kōm̧akoko otemjeļo̧k; kōn menin raar kautiej e, aaet, ļap otem ļap, ļap jān jon̄an.",
                "41": "Im ālikin men kein raar jitōn̄ riekajet ro n̄an pepe ioer, ak n̄an ekajet er ekkar n̄an kien eo; im men in raar kōm̧m̧ane iaolepān āneo.",
                "42": "Im ālikin men kein kar jitōn̄ Alma bwe en riekajet eutiej m̧oktata, im eaar bar pris eo eutiej, kōnke jemān eaar likūt opij eo ioon, im kar leļo̧k n̄an e eddo eo kōn aolep jerbal ko an kabun̄ eo.",
                "43": "Im kiiō ālikin men kein Alma eaar etetal ilo iaļ ko an Irooj, im eaar kōjparok kien ko An, im eaar ekajet jem̧ļo̧k ko rejim̧we; im eaar wōr aenōm̧m̧an wōt ilo āneo.",
                "44": "Im āindein eaar ijjino iien tōl an riekajet ro iaolepān āneen Zaraemla, ilubwiljin aolep armej ro kar kūr er riNipai; im Alma eaar riekajet eutiej m̧oktata.",
                "45": "Im kiiō ālikin men kein jemān eaar mej, ke eaar ruwalitōkn̄oul im ruo iiō dettan, im eaar mour n̄an kajejjet kien ko an Anij.",
                "46": "Im ālikin men kein Mosaia eaar mej barāinwōt, ilo jiln̄uul im jilu iiō in an tōl, ke eaar jiljinon̄oul im jilu iiō ko dettan; kōm̧m̧an ilo dipiio in, limabukwi im ruwatimjuon iiō jān iien eo Liai eaar likūt Jerusalem.",
                "47": "Im āindein eaar jem̧ļo̧k iien tōl an kiin̄ ro ioon armej in Nipai; im āindein eaar jem̧ļo̧k raan ko an Alma, eo eaar rilo kabun̄ eo aer."
            }
        }
    },
    "alma": {
        "meta": {
            "slug": "alma",
            "name": "Bok in Alma",
            "chapterWord": "Jebta"
        },
        "chapters": {
            "1": {
                "intro": "Ļo̧o̧k eo an Alma, eo nejin Alma, riekajet eo m̧oktata im eutiejtata ioon armej in Nipai, im barāinwōt pris eo eutiej ioon Kabun̄ eo. Juon bwebwenato in iien tōl ko an riekajet ro, im pata ko im aitwerōk ko ilubwiljin armej ro. Im barāinwōt juon bwebwenato in pata eo ikōtaan riNipai im riLeman ro, ekkar n̄an ļo̧o̧k eo an Alma, riekajet eo m̧oktata im eutiejtata.",
                "1": "Kiiō ālikin men kein ilo iiō eo kein kajuon ilo iien tōl an riekajet ro ioon armej in Nipai, jān iien in m̧aanļo̧k, kiin̄ Mosaia āinwōt eaar jako ilo iaļ eo an aolepān laļ, āinwōt eaar tariņae juon tariņae em̧m̧an, etetal jim̧we im̧aan Anij, jab likūt jabdewōt n̄an tōl ilo jikin; mekarta eaar kajutak kakien ko, im armej ro raar jeļā kaki; kōn menin eaar aer eddo mour ekkar n̄an kakien ko eaar kōm̧m̧ani.",
                "2": "Im ālikin men kein ilo kar iiō eo kein kajuon in iien tōl an Alma ilo jea in ekajet eo, eaar wōr juon em̧m̧aan bōktok im̧aan n̄an ekajet, juon em̧m̧aan eo eaar ineea, im kar jeļā kake e kōn kajoor eo eļap an.",
                "3": "Im eaar ilo̧k ilubwiljin armej ro, im kwaļo̧k n̄an er men eo eaar ba ej naan in Anij, im kanooj jum̧ae kabun̄ eo; im kajeededļo̧k n̄an armej ro bwe aolep pris im rikaki reaikuj in bun̄bun̄; im bwe rejjab aikuj jerbal kōn peier, ak reaikuj bōk jipan̄ jān armej ro.",
                "4": "Im eaar barāinwōt kam̧ool n̄an armej ro bwe aolep armej renaaj bōk lo̧mo̧o̧r ilo raan eo āliktata, im bwe rejjab aikuj mijak ak wūdiddid, ak ren kotak bōraer im lan̄lōn̄; bwe Irooj Eaar kōm̧anm̧an aolep armej, im Eaar barāinwōt pinmuuri aolep armej; im, ilo jem̧ļo̧kin, aolep armej renaaj bōk mour indeeo.",
                "5": "Im ālikin men kein eaar kanooj katakin men kein jon̄an elōn̄ ar tōmak ilo naan ko an, em̧ool elōn̄ ar jino rejetake e im leļo̧k n̄an e jāān.",
                "6": "Im eaar jino utiejļo̧k ilo juwa in būruōn, im jino kōņaki nuknuk ko ekanooj ļap wōņāer, aaet, im em̧ool kar jino kajutak juon kabun̄ uwaanļo̧k wōt wāween an kwaļo̧k.",
                "7": "Im ālikin men kein ke eaar ilo̧k n̄an kwaļo̧k n̄an ro raar tōmak ilo naan ko an, eaar iioon juon em̧m̧aan eo eaar m̧ōttan kabun̄ eo an Anij, aaet, em̧ool juon iaan rikaki ro aer; im eaar jino kanooj akwāāl ippān, bwe en maron̄ tōlļo̧k armej ro ilo kabun̄ eo; a ļeo eaar maron̄ jutak ņae, im kauweik e kōn naan ko an Anij.",
                "8": "Kiiō etan ļein eaar Gideon; im eaar e eo eaar juon kein jerbal ilo pein Anij ilo lo̧mo̧o̧ren armej in Limai jān kōm̧akoko.",
                "9": "Kiiō, kōnke Gideon eaar jutak ņae e kōn naan ko an Anij eaar illu ippān Gideon, im eaar nōōr jāje eo an im jino in jeke. Kiiō Gideon kōnke eaar kanooj bwijwoļā kōn elōn̄ iiō, kōn menin eaar jab maron̄ in jutak ņae jekjek ko, kōn menin eaar mej jān jāje.",
                "10": "Im ļeo eaar m̧ane e armej ro ilo kabun̄ eo raar bōke, im kar bōktok e im̧aan Alma, n̄an an ekajet ekkar n̄an nana ko eaar kōm̧m̧ani.",
                "11": "Im ālikin men kein eaar jutak im̧aan Alma im jojomar n̄an e make kōn eļap kajoor.",
                "12": "A Alma eaar ba n̄an e: Lo, en̄in ej iien eo m̧oktata priestcraft kar kwaļo̧k ilubwiljin armej rein. Im lo, kwōj jab bōd wōt kōn priestcraft, a kwaar kijejeto in kajijjete kōn jāje; im n̄e priestcraft in kar kajejjete ilubwiljin armej rein enaaj kar kam̧ool ko̧kkure eo aer.",
                "13": "Im kwaar kōto̧o̧rļo̧k bōtōktōkin juon em̧m̧aan ewānōk, aaet, juon em̧m̧aan eo eaar kōm̧m̧an eļap em̧m̧an ilubwiljin armej rein; im n̄e kōm naaj kar kōjo̧o̧r eok bōtōktōkin enaaj kar itok ioom̧ n̄an idenoņe.",
                "14": "Kōn menin em̧ōj liaakeļo̧k eok n̄an mej, ekkar n̄an kien eo kar letok n̄an kōm jān Mosaia, kiin̄ eo am āliktata; im kar jeļā kake e jān armej rein; kōn menin armej rein rej aikuj mour ekkar n̄an kien eo.",
                "15": "Im ālikin men kein raar bōk e; im etan eaar Nior; im raar bōke ioon toļ Mantai, im ijo kar kipele, ak ilo m̧ool kar kam̧ool, ikōtaan lan̄ ko im laļ, bwe ta eo eaar katakin n̄an armej ro eaar jab jejjet n̄an naan in Anij; im eaar en̄taan juon mej ekajjookok.",
                "16": "Mekarta, men in eaar jab kōjjem̧ļo̧k ajeeded in priestcraft ilo aolepān āneo; bwe eaar lōn̄ ro raar iakwe men pata ko an laļ, im raar ito-itak im kwaļo̧k katak ko rebōd; im men in raar kōm̧m̧ane kōn m̧weie im bun̄bun̄.",
                "17": "Mekarta, raar mijak in riab, n̄e kar jeļā kake, kōn aer mijak kien eo, bwe ro ririab kar kaje er; kōn menin raar āinwōt n̄e rej kwaļo̧k ekkar n̄an aer tōmak; im kiiō kien eo eaar jab wōr an maron̄ ioon jabdewōt armej kōn tōmak eo an.",
                "18": "Im raar mijak in ko̧o̧t, kōn mijake kien eo, bwe rein kar kaje er; barāinwōt raar mijak in kowadon̄, ak uror, bwe eo eaar uror kar kaje kōn mej.",
                "19": "A ālikin men kein jabdewōt eo eaar jab kobaļo̧k n̄an kabun̄ eo an Anij eaar jino matōrtōre ro raar kobaļo̧k n̄an kabun̄ eo an Anij, im kar bōk ioer etan Kraist.",
                "20": "Aaet, raar matōrtōre er, im kōmetak er kōn aolep naan otemjeļo̧k, im men in kōn ettā eo aer; kōnke raar jab utiej ilo mejaer make, im kōnke raar kwaļo̧k naan in Anij, n̄an doon, kōn ejjeļo̧k jāān im ejjeļo̧k wōņāān.",
                "21": "Im eaar wōr juon kien epen ilubwiljin armej ro ilo kabun̄ eo, bwe ej jab aikuj wōr jabdewōt armej, ro rej armej in kabun̄ eo, ren jutak im matōrtōre ro raar jab armej in kabun̄ eo, im bwe ejjab aikuj wōr matōrtōr ilubwiljier make.",
                "22": "Mekarta, eaar lōn̄ ro ilubwiljier raar jino utiej burueer, im jino aitwerōk ilo bwil ippān ro rijum̧ae er, em̧ool n̄an kabwijer doon; aaet, ren kar m̧an doon kōn peier.",
                "23": "Kiiō men in eaar ilo iiō eo kein karuo in tōl an Alma, im eaar unjān eļap en̄taan n̄an kabun̄ eo; aaet, eaar unjān eļap mālejjon̄ ippān kabun̄ eo.",
                "24": "Bwe būruōn elōn̄ eaar kijn̄en̄eļo̧k, im etaer kar bukweļo̧k, bwe ren jab bar ememeji ilubwiljin armej ro an Anij. Im barāinwōt elōn̄ raar jijetļo̧k make jān ilubwiljier.",
                "25": "Kiiō men in eaar mālejjon̄ eļap n̄an ro raar jutak pen ilo tōmak eo; mekarta, raar dim im jamin m̧akūtkūt ilo kōjparok kien ko an Anij, im raar kijejeto ilo ineem̧m̧an kōn kaen̄tanaan ko kar ejoujikļo̧k ioer.",
                "26": "Im ke pris ro raar ilo̧k jān jerbal ko aer n̄an kajeeded naan in Anij n̄an armej ro, armej ro raar barāinwōt ilo̧k jān jerbal ko aer n̄an ron̄jake naan in Anij. Im ke pris eo eaar kwaļo̧k n̄an er naan in Anij raar aolep bar ro̧o̧l ilo niknik n̄an jerbal ko aer; im pris eo, ejjab kautiejeļo̧k jān riron̄jake ro an, bwe rikwaļo̧k eo eaar jab em̧m̧anļo̧k jān riron̄jake eo, a rikaki eo eaar jab em̧m̧anļo̧k jān rikatak eo; im āindein eaar jon̄aer wōt juon, im raar aolep jerbal, aolep armej ekkar n̄an an maron̄.",
                "27": "Im raar ajiļo̧k men ko m̧weieer, aolep armej ekkar n̄an men eo ewōr ippān, n̄an rijeram̧ōl, im riaikuj, im rinan̄inmej, im rikinejnej, im raar jab kōņaki nuknuk ko eļap wōņāer, mekarta raar erreo im karbōb.",
                "28": "Im āindein raar kōtōpraki m̧akūtkūt ko an kabun̄ eo; im āindein raar jino bar pād ilo aenōm̧m̧an, mekarta aolep en̄taan ko aer.",
                "29": "Im kiiō, kōnke pen eo an kabun̄ eo raar jino m̧weie otem m̧weie, im ippāer bun̄-pāļo̧k kōn jabdewōt raar aikuji—juon bun̄-pāļo̧k in kidu ko reddik im ko reļļap, im kidu rematōk otemjeļo̧k, im barāinwōt bun̄-pāļo̧k kōn grain, im kōn gold, im kōn silver, im mennin aorōk ko, im bun̄-pāļo̧k kōn silk im nuknuk aidik iden, im aolep m̧ōttan nuknuk otemjej rejjab inōknōk.",
                "30": "Im āindein, ilo wāween kein aer m̧weie raar jab jilkinļo̧k jabdewōt eo eaar keelwaan, ak ro raar kwōle, ak ro raar maro, ak ro raar nan̄inmej, ak ro jan̄in naajdik er; im raar jab door burueer ioon m̧weie; kōn menin raar meanwōd n̄an aolep, rūtto im dik jim̧or, riatajinemjen im rianemkwōj jim̧or, m̧aan im kōrā jim̧or, men̄e ilikin kabun̄ eo ak ilowaan kabun̄ eo, ilo ejjeļo̧k kalijekļo̧k kōn wōn armej ro raar pād ilo aer aikuj.",
                "31": "Im āindein raar eddekļo̧k im ļapļo̧k aer m̧weie jān ro raar jab pād ilo kabun̄ eo aer.",
                "32": "Bwe ro raar jab pād ilo kabun̄ eo aer raar kōm̧ad aer ilo anijnij, im ilo kabun̄-jar n̄an ekjab, ak jowan, im ilo juunm̧aad im aitwerōk; kōņaki nuknuk ko eļap wōņāer; im utiej ilo juwa in mejaer make; matōrtōre, riab ņae, ko̧o̧t, kowadon̄e, wiakake ānbwinnier, im uror, im aolep wāween nana otemjeļo̧k; mekarta, kien eo kar kapene ioon aolep ro raar rupe e, ilo jon̄an wōt eo maron̄e.",
                "33": "Im ālikin men kein jān kejejjet kūtien kien eo ioer, kajjojo armej eaar en̄taan ekkar n̄an men eo eaar kōm̧m̧ane, im raar tōt wōt, im mijak im kōm̧m̧an jabdewōt nana n̄e naaj kar jeļā kake; kōn menin, eaar wōr aenōm̧m̧an eļap ilubwiljin armej in Nipai m̧ae iiō eo kein kaļalem in iien tōl ko an riekajet ro."
            },
            "2": {
                "1": "Im ālikin men kein ilo jinoin iiō eo kein kaļalem in iien tōl ko aer eaar jino juon aitwerōk ilubwiljin armej ro; bwe juon em̧m̧an, kar etan Amlijai, ekar juon em̧m̧aan etao, aaet, juon em̧m̧aan ejeļāļo̧kjeņ kōn jeļā an laļ, ekar jān laajrak eo an ļeo eaar m̧an Gideon kōn jāje, eo kar mej ekkar n̄an kien eo—",
                "2": "Kiiō Amlijai in, jān an etao, eaar karreel elōn̄ armej n̄an ļoore; em̧ool jon̄an raar jino kanooj kajoor; im raar jino kijejeto n̄an kōm̧m̧an bwe Amlijai en kiin̄ ioon armej ro.",
                "3": "Kiiō men in eaar inepata n̄an armej ro ilo kabun̄ eo, im barāinwōt n̄an aolep ro kar jab bōkļo̧k er jān karreelel ko an Amlijai; bwe raar jeļā bwe ekkar n̄an kien eo aer men rot kein reaikuj jutak jarjar jān ainikien armej ro.",
                "4": "Kōn menin, n̄e en kar maron̄ bwe Amlijai en aikuj kar bōke ainikien armej ro, e, āinwōt juon em̧m̧aan enana, enaaj kar bōbrae jān er jim̧we ko im anemkwōj ko an kabun̄ eo; bwe eaar an kōttōpar n̄an ko̧kkure Kabun̄ eo an Anij.",
                "5": "Im ālikin men kein armej ro raar kuk tok ippān doon ilo aolepān āneo, kajjojo armej ekkar n̄an an ļōmņak, men̄e eaar ņae ak jab ņae Amlijai, ilo kumi ko reoktak, ilo eļap inepata im aitwerōk ko rekabwilōn̄lōn̄ ippān doon.",
                "6": "Im āindein raar aintok doon n̄an kwaļo̧k ainikier kōn n̄an men in; im ainikier raar pād im̧aan riekajet ro.",
                "7": "Im ālikin men kein ainikien armej ro eaar itok ņae Amlijai, bwe en jab kiin̄ ioon armej ro.",
                "8": "Kiiō men in eaar kōm̧m̧an eļap m̧ōņōņō ibūruōn ro raar jum̧ae e; a Amlijai eaar kalim̧otak ro raar jepiaan n̄an illu ņae ro raar jab jepiaan.",
                "9": "Im ālikin men kein raar kuk tok ippān doon, im raar kapene Amlijai bwe en aer kiin̄.",
                "10": "Kiiō ke Amlijai kar kōm̧m̧an bwe en kiin̄ ioer eaar jiron̄ er bwe ren kotak aer kein tariņae ņae ro jeir im jatier; im men in eaar kōm̧m̧an bwe en maron̄ bōk er an.",
                "11": "Kiiō armej in Amlijai kar alikkar jān āt eo Amlijai, kar etaer riAmlijai; im ro bweier kar etaer riNipai, ak armej in Anij.",
                "12": "Kōn menin armej in Nipai ro raar jeļā kōn kōttōpar eo an riAmlijai ro, im kōn menin raar m̧aanjāppopo n̄an iioon er; aaet, raar kōpooj er kōn jāje ko, im kōn jāje ko reddik, im kōn lippo̧ņ ko, im kōn m̧ade in lippo̧ņ ko, im kōn dekā ko, im kōn buwat ko, im kōn kein tariņae ko otemjeļo̧k.",
                "13": "Im āindein raar pojak n̄an iioon ro riAmlijai ilo iien aer itok. Im eaar wōr kapen ro jitōn̄ er, im kapen ro reutiejļo̧k, im kapen ro reutiejtata, ekkar n̄an oran ko aer.",
                "14": "Im ālikin men kein Amlijai eaar kōpooj em̧m̧aan ro an kōn aolep kein tariņae otemjeļo̧k; im eaar barāinwōt jitōn̄ irooj im ritōl ro ioon armej ro an, n̄an tōl er n̄an pata ņae ro jeir im jatier.",
                "15": "Im ālikin men kein ro riAmlijai raar itok ioon bat Aminaiu, eo eaar pād iturear in reba Sidon, eo eaar ettōr iturinļo̧k āneen Zaraemla, im ijo raar jino kōm̧m̧an tariņae ippān ro riNipai.",
                "16": "Kiiō Alma, āinwōt juon riekajet eutiejtata im kabna in armej in Nipai, kōn menin eaar wanlōn̄ļo̧k ippān armej ro an, aaet, ippān kapen ro an, im kapen ro reutiejtata, aaet, ijo ilōn̄tata ilo jarin tariņae ko an, ņae ro riAmlijai n̄an pata.",
                "17": "Im raar jino n̄an m̧an ro riAmlijai ioon bat eo iturear in Sidon. Im ro riAmlijai raar ire ippān riNipai ro kōn eļap kajoor, jon̄an elōn̄ iaan ro riNipai raar wōtlo̧k im̧aan riAmlijai ro.",
                "18": "Mekarta, Irooj eaar kōkajoorļo̧k pein riNipai ro, bwe ren m̧an riAmlijai ro kōn eļap m̧anm̧an, bwe ren kar jino ko im̧aer.",
                "19": "Im ālikin men kein riNipai ro raar lukwarkware riAmlijai ro aolepān raan eo, im kar m̧ane er kōn eļap m̧anm̧an, jon̄an eaar wōr mej jān riAmlijai ro jon̄oulruo to̧ujin limabukwi jiln̄uul im ruo armej; im oran ro remej jān riNipai ro jiljino to̧ujin limabukwi jiljinon̄oul im ruo armej.",
                "20": "Im ālikin men kein ke Alma eaar jab maron̄ lukwarkware riAmlijai ro ļo̧k wōt eaar kōm̧m̧an bwe armej ro an ren kajutak em̧ kōppād ko aer ilo kom̧laļ in Gideon, kom̧laļ eo kar etņake Gideon eo ekar mej jān pein Nior kōn jāje; im ilo kom̧laļ in ro riNipai raar kalōki em̧ kōppād ko aer n̄an bon̄ōn eo.",
                "21": "Im Alma eaar jilkinļo̧k riiaron̄ron̄ ro n̄an ļoor ro bwe in riAmlijai ro, bwe en maron̄ jeļā kōn karōk ko im kōttōbalbal ko aer; bwe en maron̄ oņaake e ņae er, bwe en maron̄ kōjparok armej ro an jān jako.",
                "22": "Kiiō ro eaar jilkinļo̧k er n̄an lale kāām an ro riAmlijai kar etaer Zeram, im Amnor, im Mantai, im Limer; errein ro raar ilo̧k ippān em̧m̧aan ro aer n̄an lale kāām ko an riAmlijai ro.",
                "23": "Im ālikin men kein ilo raan eo ilju raar bar ro̧o̧l n̄an kāām eo an riNipai ro ilo eļap kaiur, im raar kanooj bwilōn̄, im kar obrak kōn eļap mijak, im ba:",
                "24": "Lo, kōm ar ļoor kāām eo an riAmlijai ro, im n̄an kanooj bwilōn̄ eo am, ilo āneen Minan, itulōn̄in āneen Zaraemla, ilo iaļ eo ļo̧k n̄an āneen Nipai, kōm ar lo elōn̄ bwijin in riLeman ro; im lo, riAmlijai ro raar kobaļo̧k ippāer;",
                "25": "Im rej ioon ro jeid im jatid ilo āne en; im rej ko im̧aer ilo elōn̄ oran ko, im kōrā ro pāleer, im ro nejier, ļo̧k n̄an jikin kwelo̧k eo ad; im n̄e jej jab kaiur renaaj bōk jikin kwelo̧k eo ad, im ro jemād, im kōrā ro pāleer, im ro nejid renaaj mej.",
                "26": "Im ālikin men kein armej in Nipai raar bōk em̧ kōppād ko aer, im ilo̧k jān kom̧laļ in Gideon ļo̧k n̄an jikin kwelo̧k eo aer, eo eaar jikin kwelo̧k in Zaraemla.",
                "27": "Im lo, ke raar kijoone reba Sidon, riLeman im riAmlijai ro, ke raar kanooj lōn̄, ilo kar wāween eo, āinwōt bok ko in parijet, raar iabon̄e er n̄an ko̧kkure er.",
                "28": "Mekarta, kōnke riNipai ro kar kōkajoor er jān pein Irooj, raar jar ilo kajoor n̄an e bwe en oņaake er jān pein rikōjdat ro aer, kōn menin Irooj eaar ron̄ kūr ko aer, im kar kōkajoor er, im riLeman ro im riAmlijai ro raar wōtlo̧k im̧aer.",
                "29": "Im ālikin men kein Alma eaar ire ippān Amlijai kōn jāje, erro n̄an doon, im raar ire ilo eļap kajoor, juon ippān eo juon.",
                "30": "Im ālikin men kein Alma, kōnke eaar armej in Anij, kōnke eaar m̧akūtkūt kōn eļap tōmak, eaar lam̧ōj, im ba: O Irooj, kwōn tūriam̧okake im dāpij aō mour, bwe in maron̄ juon kein jerbal ilo Peim n̄an kōjparok im lo̧mo̧o̧ren armej rein.",
                "31": "Kiiō ke Alma em̧ōj an ba naan kein eaar bar ire ippān Amlijai; im kar kōkajoorļo̧k e, jon̄an eaar m̧an Amlijai kōn jāje eo.",
                "32": "Im eaar barāinwōt ire ippān kiin̄ eo an riLeman ro; a kiin̄ eo an riLeman ro eaar ko likļo̧k jān im̧aan Alma im eaar jilkinļo̧k ribaar ro an n̄an ire ippān Alma.",
                "33": "A Alma, ippān ro an ribaar, raar ire ippān ribaar ro an kiin̄ eo an riLeman ro m̧ae iien eaar m̧ane im kokak likļo̧k er.",
                "34": "Im āindein eaar kōmajaj bwidej eo, a m̧ool eo kappe eo, eo eaar pād iturilikin reba Sidon, im juļo̧k ānbwinnin riLeman ro raar mej ilo dān ko in Sidon, bwe āindein armej ro an en wōr jikin aer kijoone im ire ippān riLeman ro im riAmlijai ro iturilikin reba Sidon.",
                "35": "Im ālikin men kein raar aolep kijoone reba Sidon riLeman ro im riAmlijai ro raar jino ko im̧aer, men̄e jon̄an lōn̄ eo aer reban kar maron̄ bwine oraer.",
                "36": "Im raar ko im̧aan riNipai ro ļo̧k n̄an āne jem̧aden eo irilik im iōn̄, ļo̧k jān tōrerein ko an āneo; im riNipai ro raar lukwarkware er kōn aer kajoor, im kar m̧ane er.",
                "37": "Aaet, kar iioone er jān jabdewōt jikin, im kar iabon̄e im kokak er, m̧ae iien raar jeplōklōk ijo irilik im ijo iōn̄, m̧ae iien raar tōpare āne jem̧aden eo, ekar etan Ermoun; eo eaar obrak kōn kidu ko rawiia im rekwōle.",
                "38": "Im ālikin men kein elōn̄ raar mej ilo āne jem̧aden jān kinej ko aer, im kar maat jān kidu awiia ko im barāinwōt bao in mejatoto ko; im di ko dier kar loi, im raar ejoujik ioon laļ."
            },
            "3": {
                "1": "Im ālikin men kein riNipai ro raar jab mej jān kein tariņae ko in pata, ālikin kar kalbwin ro raar mej—kiiō oran eo eaar mej kar jab bwine, kōnke jon̄an ļap in oran eo aer—ālikin aer kar kalbwin rimej ro aer raar aolep ro̧o̧l n̄an āneo āneer, im n̄an im̧ōko im̧weer, im kōrā ro pāleer, im ro nejier.",
                "2": "Kiiō elōn̄ kōrā im ajri raar mej kōn jāje, im barāinwōt elōn̄ aer bwijin in kidu ko rellōn̄ im ko reddik; im barāinwōt meļaaj in ine ko kar ko̧kkuri, bwe raar jujuri kōn bwijin elōn̄ armej.",
                "3": "Im kiiō jon̄an lōn̄ in riLeman ro im riAmlijai ro kar m̧an er ioon kappe in reba Sidon kar joļo̧k ilo dān ko in Sidon; im lo di ko dier rej ilo m̧wilaļ ko in lo̧jet, im er rellōn̄.",
                "4": "Im riAmlijai ro raar alikkar jān riNipai ro, bwe raar kakōļļeik er kōn būrōrō idam̧aer ilo ejja wāween wōt riLeman ro; mekarta raar jab āl bōraer āinwōt riLeman ro.",
                "5": "Kiiō bōran riLeman ro raar āl; im raar keelwaan, ijello̧kun wōt kilier ilo peļaakin ipier, im barāinwōt kein tariņae ko aer, eo eaar pen ipeļaakier, im lippo̧ņ ko aer, im m̧ade in lippo̧ņ ko aer, im dekā ko aer, im buwat ko aer, im men ko āierļo̧k wōt.",
                "6": "Im kilin riLeman ro raar marok, ekkar n̄an kakōļļe eo kar likūt ioon ro jemāer, eo eaar juon lia ioer kōnke aer bōd im jum̧ae ro jeir im jatier, ro raar kitbuuj Nipai, Jekab, im Josep, im Sam, ro raar armej jim̧we im ekwōjarjar.",
                "7": "Im ro jeir im jatier raar pukot n̄an ko̧kkure er, kōn menin raar lia; im Irooj Anij eaar likūt juon kakōļļe ioer, aaet, Leman im Lemuel, im barāinwōt ļōm̧aro nejin Ishmael, im kōrā in Ishmael ro.",
                "8": "Im men in eaar kōm̧m̧an bwe ro ineer en maron̄ jenolo̧k jān ineen ro jeir im jatier, bwe ilo wāween in Irooj Anij en maron̄ oņaake armej ro An, bwe ren maron̄ jab koba im tōmak ilo m̧anit ko rebōd ko renaaj kar kam̧ool ko̧kkure eo aer.",
                "9": "Im ālikin men kein jabdewōt eo enaaj kobaik ineen ippān eo ineen riLeman ro eaar bōktok ejja lia in wōt ioon ineen.",
                "10": "Kōn menin, jabdewōt eo eaar kōtļo̧ke bwe riLeman ro ren tōlļo̧ke kar kūri ium̧win bar eo im eaar wōr juon kakōļļe likūt ioon.",
                "11": "Im ālikin men kein jabdewōt eo eaar jab tōmak ilo m̧anit ko an riLeman ro, ak eaar tōmak ļo̧o̧k ko kar būkitok jān āneen Jerusalem, im barāinwōt ilo m̧anit ko an ro jemāer, ko raar jim̧we, ro raar tōmak ilo kien ko an Anij im kōjparoki, kar kūr er riNipai, ak armej in Nipai, jān iien eo m̧aanļo̧k—",
                "12": "Im ej er ro raar kōjparok ļo̧o̧k ko rem̧ool kōn armej ro aer, im barāinwōt kōn armej in riLeman ro.",
                "13": "Kiiō jenaaj bar ro̧o̧l n̄an riAmlijai ro, bwe kar bar likūt juon kakōļļe ioer; aaet, raar likūt kakōļļe eo ioer make, aaet, em̧ool juon kakōļļe in būrōrō ioon dam̧aer.",
                "14": "Āindein naan eo an Anij eaar kūrm̧ool, bwe erkein naan ko Eaar ba n̄an Nipai: Lo, riLeman ro Iaar kalia, im Inaaj likūt juon kakōļļe ioer bwe er im ineer en maron̄ jepel jān kwe im ineem, jān iien im wōnm̧aanļo̧k im indeeo, ijello̧kun wōt n̄e rej ukeļo̧k jān aer nana im oktak tok n̄an Eō bwe en wōr Aō tūriam̧okake ioer.",
                "15": "Im bar juon alen: Inaaj likūt juon kakōļļe ioon eo enaaj kobaik ineen ippān ro jeiūm̧ im jatūm̧, bwe ren maron̄ lia barāinwōt.",
                "16": "Im bar juon alen: Inaaj likūt juon kakōļļe ioon eo ej jum̧ae eok im ro ineem.",
                "17": "Im bar juon alen, Ij ba bwe eo ej diwōjļo̧k jān kwe jamin bar kūr e ineem; im Inaaj kōjeraam̧m̧an eok, im jabdewōt eo naaj kūr e ineem, jān kiiō im indeeo; im erkein kar kallim̧ur ko an Irooj n̄an Nipai im ineen.",
                "18": "Kiiō riAmlijai ro raar jab jeļā bwe raar kakūrm̧ool naan ko an Anij ke raar jino kakōļļeik er make ilo dam̧aer; mekarta raar jab ņooj aer jum̧ae Anij; kōn menin eaar juon jejjet bwe lia eo en wōtlo̧k ioer.",
                "19": "Kiiō ikōņaan bwe kom̧in lo bwe raar bōktok ioer lia eo; im em̧ool jabdewōt armej eo kaliaik e ej bōktok ioon make liaakeļo̧k eo an.",
                "20": "Kiiō ālikin men kein ejjab lōn̄ raan ko m̧ōj in pata eo kar kōm̧m̧ane ilo āneen Zaraemla, jān riLeman im riAmlijai ro, bwe eaar bar wōr juon jarin tariņae an riLeman ro eaar itok ioon armej ro an Nipai, ilo ejja jikin eo wōt ijo jarin tariņae eo m̧okta eaar iioon riAmlijai ro.",
                "21": "Im ālikin men kein eaar wōr juon jarin tariņae kar jilkinļo̧k n̄an lukwarkwareļo̧k er jān āneo āneer.",
                "22": "Kiiō Alma make kōnke eaar en̄taan kōn kinej eo an eaar jab wanlōn̄ļo̧k n̄an pata ilo iien in ņae riLeman ro.",
                "23": "A eaar jilkinlaļļo̧k juon jarin tariņae eļap ņae er; im raar wanlōn̄ļo̧k im m̧an elōn̄ iaan riLeman ro, im lukwarkware bweier jān tōrerein ko an āneo āneer.",
                "24": "Im raar bar ro̧o̧l im jino kajutak aenōm̧m̧an ilo āneo, kōnke eaar jab poub ium̧win jidik iien ippān rikōjdat ro aer.",
                "25": "Kiiō aolep men kein raar kōm̧m̧an, aaet, aolep tariņae im aitwerōk kein raar jino im jem̧ļo̧k ilo iiō eo kein kaļalem in iien tōl ko an riekajet ro.",
                "26": "Im ilo juon iiō to̧ujin ko im jon̄oul to̧ujin ko in armej kar jilkinļo̧k er n̄an laļ eo ejjeļo̧k jem̧ļo̧kin, bwe ren maron̄ m̧adm̧ōde jinōkjej ko aer ekkar n̄an jerbal ko aer, n̄e raar em̧m̧aan ak n̄e raar nana, n̄an m̧adm̧ōde lan̄lōn̄ indeeo ak būrom̧ōj indeeo, ekkar n̄an jetōb eo raar kāālet n̄an pokake, n̄e e juon jetōb em̧m̧an ak juon jetōb enana.",
                "27": "Bwe jabdewōt armej ej bōk wōņāān jān wōn eo ej kāālet n̄an pokake, im men in ekkar n̄an naan ko in jitōbōn kanaan; kōn menin en ekkar n̄an m̧ool eo. Im āindein ej jem̧ļo̧k iiō eo kein kaļalem in iien tōl an riekajet ro."
            },
            "4": {
                "1": "Kiiō ālikin men kein ilo iiō eo kein kajiljino in iien tōl an riekajet ro ioon armej in Nipai, eaar ejjeļo̧k aitwerōk ko ak tariņae ko ilo āneen Zaraemla;",
                "2": "A armej ro raar metak, aaet kanooj metak kōn jako an ro jeir im jatier, im barāinwōt kōn jako an kidu ko reļļap im ko reddik aer, im barāinwōt kōn jako an meļaaj in kallib ko aer, ko kar jujuri ium̧win ne im ko̧kkure jān riLeman ro.",
                "3": "Im jon̄an ļap in en̄taan ko aer aolep armej kar kōm̧m̧an bwe en būrom̧ōj; im raar tōmak bwe eaar ekajet ko an Anij jilkintok ioer kōnke aer nana im kajjojo ko aer; kōn menin kar karuj er n̄an juon ememļo̧kjeņ kōn kuņaer.",
                "4": "Im raar jino kajutak kabun̄ eo ilo likiio; aaet, im elōn̄ raar peptaij ilo dān ko in Sidon im kar kobaļo̧k ilo kabun̄ eo an Anij; aaet, raar peptaij jān pein Alma, eo kar kapit e pris eo eutiej ioon armej in kabun̄ eo, jān pein jemān Alma.",
                "5": "Im ālikin men kein ilo iiō eo kein kajiljilimjuon in iien tōl an riekajet ro eaar wōr enan̄in jilu to̧ujin limabukwi armej raar kobatok ippān kabun̄ eo an Anij im kar peptaij. Im āindein eaar jem̧ļo̧k iiō eo kein kajiljilimjuon in iien tōl an riekajet ro ioon armej in Nipai; im eaar wōr aenōm̧m̧an ilo aolepān iien eo.",
                "6": "Im ālikin men kein ilo iiō eo kein karuwalitōk in iien tōl an riekajet ro, armej ro ilo kabun̄ eo raar jino kanooj utiej burueer, kōnke raar kanooj m̧weie, im kōn silk aidik iden ko aer, im kōn nuknuk aidik iden ko aer, im kōn kidu ko rellōn̄ im ko reddik aer, im aer gold im aer silver, im aolep mennin aorōk otemjeļo̧k, ko raar būki jān aer owan; im ilo aolep men kein raar utiej ilo juwa in mejaer, bwe raar jino kōņak nuknuk ko eļap wōņāer.",
                "7": "Kiiō men in eaar unjān eļap en̄taan n̄an Alma, aaet, im n̄an elōn̄ iaan armej ro Alma eaar kapit er bwe ren rikaki, im pris ro, im elder ro ioon kabun̄ eo; aaet, elōn̄ iaer raar kanooj būrom̧ōj kōn nana eo raar lo eaar jino pād ilubwiljin armej ro aer.",
                "8": "Bwe raar mejōk im lo kōn eļap būrom̧ōj bwe armej ro ilo kabun̄ eo raar jino utiejļo̧k ilo juwa in mejaer make, im likūt burueer ioon m̧weiuk ko im ioon men ko rewaan an laļ, bwe raar jino illulu, juon n̄an bar juon, im raar jino matōrtōre ro raar jab tōmak ekkar n̄an ankilaer make im aer kōņaan.",
                "9": "Im āindein, ilo iiō in kein karuwalitōk in iien tōl an riekajet ro, eaar jino wōr aitwerōk ko ilubwiljin armej in kabun̄ eo; aaet, eaar wōr juunm̧aad ko, im akwāālel, im dike doon, im matōrtōr ko, im juwa, em̧ool eļapļo̧k jān juwa eo an ro raar jab kobaļo̧k ilo kabun̄ eo an Anij.",
                "10": "Im āindein eaar jem̧ļo̧k iiō eo kein karuwalitōk in iien tōl an riekajet ro; im jero̧wiwi an kabun̄ eo eaar juon ļatipn̄ōl n̄an ro raar jab kobaļo̧k ilo kabun̄ eo; im āindein kabun̄ eo eaar jino bōjrak ilo eddek eo an.",
                "11": "Im ālikin men kein ilo jino in iiō eo kein karuwatimjuon, Alma eaar lo jero̧wiwi eo an kabun̄ eo, im eaar barāinwōt lo bwe waanjon̄ok eo an kabun̄ eo eaar jino tōlļo̧k ro raar jab tōmak jān juon m̧ōttan nana n̄an bar juon, im āindein bōktok ko̧kkure an armej ro.",
                "12": "Aaet, eaar lo eļap kalijekļo̧k ilubwiljin armej ro, jet kautiej er make kōn juwa eo aer, im dike ro jet, im ālikurkur jān ro rej aikuj im keelwaan im ro raar kwōle, im ro raar maro, im ro raar nan̄inmej im ban.",
                "13": "Kiiō men in eaar unjān liaajlo̧ļ ko ilubwiljin armej ro, a ro raar kōttāik er make, jipan̄e ro rej pād ilo aikuji aer rijipan̄, āinwōt ajeļo̧k m̧weieer n̄an rijeram̧ōl im riaikuj, im naajdik rikwōle, im en̄taan aolep mennin en̄taan otemjeļo̧k, n̄an Kraist, eo eaikuj itok ekkar n̄an jitōbōn kanaan;",
                "14": "Reim̧aanļo̧k n̄an raan eo, āindein dāpij jeorļo̧k in jero̧wiwi ko aer; im obrak kōn eļap lan̄lōn̄ kōnke jerkakpeje an ro remej, ekkar n̄an ankilaan im kajoor im lo̧mo̧o̧ren an Jisōs Kraist jān to ko an mej.",
                "15": "Im kiiō ālikin men kein Alma, kōnke eaar lo en̄taan ko an ro rettā an Anij, im matōrtōr ko raar ejoujik ioer jān bwe in armej ro an, im kōnke eaar lo aolep kalijekļo̧k eo aer, eaar jino lukkuun būrom̧ōj; mekarta Jetōb an Irooj eaar jab bōjrak jān e.",
                "16": "Im eaar kāālet juon em̧m̧aan emālōtlōt eo eaar pād ilubwiljin elder ro an kabun̄ eo, im leļo̧k n̄an e kajoor ekkar n̄an ainikien armej ro, bwe en maron̄ kōm̧m̧an kien ko ekkar n̄an kien ko kar liļo̧k, im n̄an kōmaron̄ er ekkar n̄an jero̧wiwi ko im nana ko an armej ro.",
                "17": "Kiiō etan ļein eaar Nipaia, im kar jitōn̄e n̄an riekajet eutiejtata; im eaar jijet ilo jea in ekajet n̄an ekajet im n̄an lale armej ro.",
                "18": "Kiiō Alma eaar jab leļo̧k n̄an e ijo jikin eo eutiej an pris eo eutiej ioon kabun̄ eo, a eaar likūt wōt ioon jikin pris eo eutiej n̄an e make; a eaar leļo̧k jea in ekajet eo n̄an Nipaia.",
                "19": "Im men in eaar kōm̧m̧ane bwe e make en maron̄ ilo̧k ilubwiljin armej ro an, ak ilubwiljin armej in Nipai, bwe en maron̄ kwaļo̧k naan in Anij n̄an er, n̄an kōketak er ilo ememej ijo kuņaer, im bwe en maron̄ kanōk laļtak, kōn naan in Anij, aolep juwa im etao im aolep aitwerōk ko raar pād ilubwiljin armej ro an, bwe eaar lo ejjeļo̧k iaļ emaron̄ bar kōro̧o̧ltok er ijello̧kun wōt iuun er kōn lukkuun naan in kam̧ool ņae er.",
                "20": "Im āindein ilo jino in iiō eo kein karuwatimjuon in iien tōl an riekajet ro ioon armej in Nipai, Alma eaar leļo̧k jea in ekajet eo n̄an Nipaia, im wūjlep e make wōt n̄an priesthood eo eutiej in laajrak ekwōjarjar an Anij, n̄an naan in kam̧ool an naan eo, ekkar n̄an jitōbōn mōdānļo̧k im kanaan."
            },
            "5": {
                "intro": "Naan ko Alma, Pris eo Eutiej ekkar n̄an laajrak ekwōjarjar an Anij; kar kwaļo̧ki n̄an armej ro ilo jikin kwelo̧k ko im jikin ko reddik aer ilo aolepān āneo.",
                "1": "Kiiō ālikin men kein Alma eaar jino n̄an kwaļo̧k naan in Anij n̄an armej ro, m̧okta ilo āneen Zaraemla, im jān ijo ilo aolepān āneo.",
                "2": "Im erkein naan ko eaar kōnono n̄an armej ro ilo kabun̄ eo kar kajutak ilo jikin kwelo̧k Zaraemla, ekkar n̄an ļo̧o̧k eo an make, im ba:",
                "3": "N̄a, Alma, āinwōt kar kapit eō jān jema, Alma, bwe in juon pris eutiej ioon kabun̄ eo an Anij, kōnke eaar wōr an kajoor im maron̄ jān Anij n̄an kōm̧m̧ani men kein, ko, ij ba n̄an kom̧ bwe eaar jino kajutak juon kabun̄ ilo āneo eaar pād ilo tōrerein ko in Nipai; aaet, āneo kar ņa etan āneen Mormon; aaet, im eaar peptaiji ro jein im jatin ilo dān ko in Mormon.",
                "4": "Im lo, ij ba n̄an kom̧, kar kōtļo̧k er jān pein armej ro an kiin̄ Noa, jān tūriam̧okake im kajoor eo an Anij.",
                "5": "Im lo, ālikin men eo, kar bōklaļļo̧k er n̄an kōm̧akoko kōn pein riLeman ro ilo āne jem̧aden; aaet, ij ba n̄an kom̧ raar pād ilo ineen kōm̧akoko, im Irooj Eaar bar kōtļo̧k er jān kōm̧akoko kōn kajoor in An innaan; im kar bōktok kōm n̄an āniin, im ijin kōm ar jino kajutak kabun̄ eo an Anij ilo aolepān āneo barāinwōt.",
                "6": "Im kiiō lo, ij ba n̄an kom̧, ro jeiū im jatū, kom̧ ro rej uwaan kabun̄ in, kom̧ar ke dāpdep ilo ememej eō kōn kōm̧akoko eo an ro jemāmi? Aaet, im kom̧ eaar dāpdep ke ilo ememej tūriam̧okake An im kōmmaanwa eo An n̄an er? Im eļapļo̧k, kom̧ ar dāpdep ke ilo ememej bwe Eaar kōtļo̧k jetōb ko aer jān hell?",
                "7": "Lo Eaar ukōt burueer; aaet, Eaar karuj er jān kiki leplep eo, im raar rujļo̧k n̄an Anij. Lo, raar pād ibuļōn marok jilōn̄lōn̄; mekarta, jetōb ko aer raar romaak jān meram in naan eo ej n̄an indeeo; aaet, kar kapooļ er kōn to ko an mej, im tomede ko an hell, im ko̧kkure indeeo eo eaar kōttar er.",
                "8": "Im kiiō ij kajitūkin kom̧, ro jeiū im jatū, kar ko̧kkure ke er? Lo, ij ba n̄an kom̧, Jaab, raar jab.",
                "9": "Im ij bar kajjitōk, ekar m̧wijkōk ke to ko an mej, im tomede ko an hell kar kapooļe er, raar ke mejaļ? Ij ba n̄an kom̧, Aaet, raar mejaļ im jetōb ko aer raar ļapļo̧k im raar al iakwe epinmuur. Im ij ba n̄an kom̧ bwe raar lo lo̧mo̧o̧r.",
                "10": "Im kiiō ij kajjitōk ippam̧ ilo wāween rot ko lo̧mo̧o̧ren er jāni? Aaet, ba un ko kar ippāer n̄an kōjatdikdik ilo lo̧mo̧o̧r? Ta ej kōm̧m̧an bwe ren mejaļ jān to ko an mej, aaet, im barāinwōt tomede ko an hell?",
                "11": "Lo, imaron̄ ba n̄an kom̧—ta jema Alma eaar jab tōmak ilo naan ko kar kwaļo̧ki jān lo̧n̄iin Abinadai ke? Im eaar jab juon rikanaan ekwōjarjar ke? Eaar jab kōnono naan ko an Anij ke, im jema Alma eaar tōmaki?",
                "12": "Im ekkar n̄an an tōmak eaar wōr juon oktak ekajoor kōm̧m̧ane ilo būruōn. Lo ij ba n̄an kom̧ bwe aolepān men in em̧ool.",
                "13": "Im lo, eaar kwaļo̧k naan eo n̄an ro jemāmi, im juon oktak ekajoor eaar barāinwōt kōm̧m̧an ilo burueer, im raar kōttāik er im likūt aer lōke ilo Anij em̧ool im emour. Im lo, raar niknik n̄an jem̧ļo̧kin; kōn menin raar mour.",
                "14": "Im kiiō lo, ij kajjitōk ippemi, ro jeiū im jatū ilo kabun̄ in, kom̧ nan̄in ke ilo jetōb kar ļotak jān Anij? Kom̧ ar bōk ke nememen ilo paotok ko ami? Kom̧ ar bōk ke oktak in ekajoor ilo būruōmi?",
                "15": "Kom̧ij kwaļo̧k ke tōmak ilo lo̧mo̧o̧ren an eo Eaar kōm̧anm̧an kom̧? Kom̧ij reim̧aanļo̧k ke kōn mejān tōmak, im lo ānbwinnin kanniōk in ej jerkak ilo jab wabanban, im mennin ijurwewe in ej jerkak ilo jab ijurwewe, n̄an jutak im̧aan Anij n̄an ekajet ekkar n̄an kōm̧m̧an ko kar kōm̧m̧ani ilo ānbwinnin kanniōk?",
                "16": "Ij ba n̄an kom̧, kom̧ maron̄ ļōmņake ilo kom̧ make ke bwe kom̧ij ron̄ ainikien Irooj, ej ba n̄an kom̧, ilo raan eo: Itok n̄an Ippa kom̧ jeraam̧m̧an, bwe lo jerbal ko ami raar jerbal ko rejim̧we ioon mejān laļ?",
                "17": "A kom̧ maron̄ ke ļōmņake ilo kom̧ bwe kom̧ maron̄ riab n̄an Irooj ilo raan eo, im ba—Irooj jerbal ko am raar jerbal ko rejim̧we ioon mejān laļ—im bwe Enaaj lo̧mo̧o̧ren kom̧?",
                "18": "A ilo bar juon wāween, kom̧ maron̄ ļōmņake kar bōktok kom̧ im̧aan tribunal, jikin ekajet an Anij kōn aolepān ami obrak kōn bōd im būrom̧ōj, aaet, juon ememej eweeppān kōn aolep ami jero̧wiwi, aaet, juon ememej bwe kom̧ ar likūt ilo kōwaan kien ko an Anij?",
                "19": "Ij ba n̄an kom̧, kom̧ maron̄ ke reilo̧k n̄an Anij ilo raan en kōn juon bōro erreo im pā ko rerreo? Ij ba n̄an kom̧, kom̧ maron̄ ke reilo̧k, nememen Anij kar m̧wijiti ilo paotokimi?",
                "20": "Ij ba n̄an kom̧, kom̧ maron̄ ke ļōmņak kōn bōk lo̧mo̧o̧r n̄e kom̧ ar kōtļo̧k kom̧ n̄an erom ro doon devil?",
                "21": "Ij ba n̄an kom̧, kom̧ naaj jeļā ilo raan en bwe kom̧ij jab maron̄ bōk lo̧mo̧o̧r; bwe ejjeļo̧k armej naaj lo̧mo̧o̧ren ijello̧kun wōt n̄e nuknuk ko an reaikuj kwaļkoļ im mouj; aaet, nuknuk ko an reaikuj karreo m̧ae iien rej erreo jān aolep ettoon, kōn bōtōktōkin E eo kar kōnono kake jān ro jemād, eo En kar itok n̄an lo̧mo̧o̧ren armej ro An jān jero̧wiwi ko aer.",
                "22": "Im kiiō ij kajjitōk ippemi, ro jeiū im jatū, ekōjkan ami ļōmņak, eļan̄n̄e kom̧ naaj jutak im̧aan jikin ekajet an Anij, men ko ballemi remāār kōn bōtōktōk im aolepān wāween ettoon otemjeļo̧k? Lo, ta men kein naaj kam̧ool ņae kom̧ ke?",
                "23": "Lo ren jab ke kam̧ool bwe kom̧ riuror ro, aaet, im barāinwōt bwe kar ņa ruōmi kōn aolep jero̧wiwi otemjeļo̧k?",
                "24": "Lo, ro jeiū im jatū, kom̧ij kōtmāne ke bwe juon āinwōt in emaron̄ wōr juon jikin n̄an jijet ilo aelōn̄ eo an Anij, ippān Ebream, ippān Aisak, im ippān Jekab, im barāinwōt aolep rikanaan ro rekwōjarjar, ro nuknuk ko ballier kar karreoik im jab libbijinjin, erreo im mouj?",
                "25": "Ij ba n̄an kom̧, Jaab; ijello̧kun wōt n̄e kom̧ij kōm̧m̧an bwe ad Rikōm̧anm̧an en ririab jān jinoin, ak kōtmāne bwe E ririab jān jino in, kom̧ij jab maron̄ kōtmāne bwe rein remaron̄ wōr jikier ilo aelōn̄ in lan̄; a naaj joļo̧k er bwe rej ro nejin aelōn̄ eo an devil.",
                "26": "Im kiiō lo, ij ba n̄an kom̧, ro jeiū im jatū, eļan̄n̄e kom̧ ar imminene kōn juon oktak in bōro, im eļan̄n̄e kom̧ ar en̄jake n̄an al, al in iakwe em̧ool in pinmuur, ikōņaan kajjitōk, kom̧ maron̄ ke en̄jake kiiō?",
                "27": "Kom̧ ar etetal, im kōjparok ami erreo im̧aan Anij? Kom̧in ba ke, n̄e kar kūr kom̧ n̄an mej ilo iien in, ilo kom̧ make, bwe ebwe ami kar ettā? Bwe nuknuk ko ballemi kar karreoiki im remouj kōn bōtōktōkin Kraist, eo Enaaj itok n̄an lo̧mo̧o̧ren armej ro An jān jero̧wiwi ko aer?",
                "28": "Lo, kom̧ ar utūki ke jān kom̧ juwa? Ij ba n̄an kom̧, eļan̄n̄e kom̧ij jab kom̧ij jab pojak n̄an ioon Anij. Lo kom̧ aikuj pojak m̧ōkaj; bwe aelōn̄ in lan̄ epaaktok, im eo āinwōt in ejamin bōk mour indeeo.",
                "29": "Lo, ij ba, ewōr ke juon ilubwiljimi ej jab utūkļo̧k jān e juunm̧aad? Ij ba n̄an kom̧ bwe eo āinwōt in ej jab pojak; im ikōņaan bwe en pojak m̧ōkaj, bwe awa eo ej epaaktok, im e jeļā jaab n̄āāt iien eo Enaaj itok; bwe eo āinwōt in jamin lo ejjeļo̧k ruōn.",
                "30": "Im ij ba n̄an kom̧, ewōr ke juon ilubwiljimi ej kajjirere kōn eo jein im jatin, ak ejoujik ioon matōrtōr ko?",
                "31": "Wo n̄an eo āinwōt in, bwe e ejjab pojak; im iien eo epaak bwe en aikuj ukeļo̧k ak ejamin mour!",
                "32": "Aaet, em̧ool wo n̄an aolep kom̧ rijerbal nana, kom̧in ukeļo̧k, kom̧in ukeļo̧k, bwe Irooj Anij Eaar kōnono men in!",
                "33": "Lo, E ej jilkintok juon karuwainene n̄an aolep armej, bwe pein tūriam̧okake rej erļo̧k n̄an er, im Ej ba: Kom̧in ukeļo̧k, im Inaaj bōk kom̧.",
                "34": "Aaet, Ej ba: Kom̧in itok n̄an Ippa im kom̧ naaj bōk leen wōjke in mour; aaet, kom̧ naaj m̧ōn̄ā im idaak jān pilawā im dān in mour ilo anemkwōj;",
                "35": "Aaet, kom̧in itok n̄an Ippa im bōktok jerbal ko in jim̧we, im naaj jamin juok laļļo̧k im joļo̧k kom̧ ilo kijeek—",
                "36": "Bwe lo, iien eo epaak im jabdewōt eo ejjab kwaļo̧k leen em̧m̧an, a jabdewōt ej kōm̧m̧an jaab jerbal ko rejim̧we, ejja in wōt e wōr unin an liaajlo̧ļ im būrom̧ōj.",
                "37": "O kom̧ rijerbal nana; kom̧ ro rej kōmmejāje ilo men ko rewaan an laļ, kom̧ ro raar kabun̄bun̄ļo̧k ke ko eaar jeļā kōn iaļ ko rejim̧we mekarta kom̧ ar jebwābwe, āinwōt sip ejjeļo̧k an seperd, mekarta seperd eo eaar kūr n̄an kom̧ im E ej kūr n̄an kom̧ wōt, a kom̧ij jab eo̧ron̄ ainikien!",
                "38": "Lo, ij ba n̄an kom̧, seperd in em̧m̧an ej kūr kom̧; aaet, ilo etan wōt E ej kūr kom̧, eo ej etan Kraist; im eļan̄n̄e kom̧ij jab eo̧ron̄ ainikien seperd eo em̧m̧an, n̄an āt eo kar kūr kom̧ kake, lo, kom̧ij jab sip ko an seperd eo em̧m̧an.",
                "39": "Im kiiō eļan̄n̄e kom̧ij jab sip an seperd eo em̧m̧an, jān bwij ta kom̧? Lo, ij ba n̄an kom̧, bwe devil ej ami seperd, im kom̧ij jān bwij eo an; im kiiō, wōn emaron̄ kariab men in? Lo, ij ba n̄an kom̧, jabdewōt eo ej kariab men in ej ririab im juon nejin devil.",
                "40": "Bwe ij ba n̄an kom̧ bwe jabdewōt men em̧m̧an ej itok jān Anij, im jabdewōt men enana ej itok jān devil.",
                "41": "Kōn menin, eļan̄n̄e juon armej ej kwaļo̧k jerbal ko rem̧m̧an e ej eo̧ron̄ ainikien seperd eo em̧m̧an, im e ej ļoor E; a jabdewōt eo ej kwaļo̧k jerbal ko renana, ejja in wōt ej erom eo nejin devil, bwe e ej eo̧ron̄ ainikien, im e ej ļoor e.",
                "42": "Im jabdewōt eo ej kōm̧m̧ane menin eaikuj bōk wōņāān jān e; kōn menin, n̄an wōņāān ko an ej bōk mej, āinwōt n̄an men ko an wānōk, kōnke eaar mej n̄an aolep jerbal ko rem̧m̧an.",
                "43": "Im kiiō, ro jeiū im jatū, ikōņaan bwe kom̧in ron̄jake eō, bwe ij kōnono ilo kajoor in aō jetōb; bwe lo, iaar kōnono n̄an kom̧ ilo alikkar bwe kom̧in jab bōd, a kar kōnono ekkar n̄an kien ko an Anij.",
                "44": "Bwe kar kūr eō n̄an kōnono ilo wāween in, ekkar n̄an laajrak eo ekwōjarjar an Anij, eo ej ilo Kraist Jisōs; aaet, em̧ōj kar jiron̄ eō n̄an jutak im kam̧ool n̄an armej rein men ko kar kōnono kaki jān ro jemād kōn men ko rej itok.",
                "45": "Im ej jab aolepān in. Kom̧ij jab kōtmāne bwe i jeļā men kein make ke? Lo, ij kam̧ool n̄an kom̧ bwe i jeļā men kein ko iaar kōnono kaki rem̧ool. Im ekōjkan ilo ami kōtmāne bwe i jeļā kōn aer m̧ool?",
                "46": "Lo, ij ba n̄an kom̧ men kein kar kwaļo̧k n̄an eō jān Jetōb Kwōjarjar an Anij. Lo, iaar jitlo̧k im jar elōn̄ raan ko bwe in maron̄ jeļā men kein n̄an eō make. Im kiiō i jeļā make bwe rem̧ool; bwe Irooj Anij Eaar kwaļo̧ki n̄an eō kōn An Jetōb Kwōjarjar; im en̄in ej jitōbōn revelesōn eo ej ilo n̄a.",
                "47": "Im eļapļo̧k, ij ba n̄an kom̧ bwe eaar āindein kar kwaļo̧k n̄an eō, bwe naan ko kar kōnono jān ro jemān rem̧ool, em̧ool āinwōt ekkar n̄an jitōbōn kanaan eo ej ilo n̄a, eo ej barāinwōt jān waļo̧k in Jitōbōn Anij.",
                "48": "Ij ba n̄an kom̧, bwe i jeļā ippa make bwe jabdewōt inaaj ba n̄an kom̧, kōn men eo ej itok, e m̧ool; im ij ba n̄an kom̧, bwe i jeļā bwe Jisōs Kraist Enaaj itok, aaet, eo Nejin, eo Emake Keotak in Jemān, obrak kōn jouj, im tūriam̧o, im m̧ool. Im lo, ej E eo ej itok n̄an bōkļo̧k jero̧wiwi ko an laļ, aaet, jero̧wiwi ko an jabdewōt armej eo ej pen ilo tōmak ilo Etan.",
                "49": "Im kiiō ij ba n̄an kom̧ bwe en̄in ej laajrak eo kūr eō jān e, aaet, n̄an kwaļo̧k naan n̄an ro jeiū im jatū rejitōnbōro, aaet, im jabdewōt eo ej jokwe ilo āniin; aaet, n̄an kwaļo̧k naan n̄an aolep, rūtto im dik jim̧or, riatajinemjen im rianemkwōj jim̧or; aaet ij ba n̄an kom̧ ribwijwoļā, im barāinwōt rimman ded, im epepen eo ej rūtto tak; aaet, n̄an kūr n̄an er aolep bwe rej aikuj ukeļo̧k im bar ļotak.",
                "50": "Aaet, āindein jetōb in ej ba: Kom̧in ukeļo̧k, aolep ro jabōntata ko in laļ, bwe aelōn̄ in lan̄ epaak; aaet, eo Nejin Anij ej itok ilo An wōj, ilo An kajoor; utiej, maron̄, im irooj. Aaet, ro jeiū im jatū rejitōnbōro, ij ba n̄an kom̧, bwe jetōb ej ba: Loaiboojoj an Kiin̄ in aolepān laļ; im barāinwōt Kiin̄ in lan̄ naaj romaakļo̧k ejjab to ilubwiljin aolep ro nejin armej ran.",
                "51": "Im barāinwōt jetōb in ej ba n̄an eō, aaet, ej kūr n̄an eō kōn juon ainikien ekajoor, im ba: Kwōn ilo̧k im ba n̄an armej rein—Kom̧in ukeļo̧k, bwe ijello̧kun wōt n̄e kom̧ij ukeļo̧k kom̧ij jab maron̄ jolōte aelōn̄ in lan̄.",
                "52": "Im ij bar ba n̄an kom̧, jetōb in ej ba: Lo, ūlūl eo em̧ōj likūti ilo okran wōjke eo; kōn menin aolep wōjke eo ej kwaļo̧k jaab leen em̧m̧an naaj juok e im joļo̧k ilo kijeek, aaet, kijeek eo e jamin jem̧ļo̧k, e m̧ool juon kijeek e jamin kun. Lo, im keememej, eo Rikwōjarjar Eaar kōnono men in.",
                "53": "Im kiiō ro jeiū im jatū rejitōnbōro, ij ba n̄an kom̧, kom̧ maron̄ jum̧ae ennaan kein; aaet, kom̧ maron̄ ke kajekdo̧o̧ni men kein, im jujuri eo Rikwōjarjar ium̧win neemi; aaet, kom̧ maron̄ ke kōmmejāje ilo juwa in būruōmi; aaet, kom̧ naaj ke kōņak wōt nuknuk ko reļļap wōņāer im likūt būruōmi ioon men ko rewaan an laļ in, ioon m̧weie ko ami?",
                "54": "Aaet, kom̧in kōtmāne wōt ke bwe kom̧ em̧m̧anļo̧k jān bar jet; aaet, kom̧in matōrtōre wōt ke ro jeiūm̧i im jātimi, ro rej kōttāik er im rej etetal āinwōt laajrak eo ekwōjarjar an Anij, im kōnke E ekar bōk tok er n̄an kabun̄ in, im Jetōb Kwōjarjar eaar kokwōjarjare er, im rej jebar leen ko rekkar n̄an ukeļo̧k—",
                "55": "Aaet, im kom̧in ke ālikurkur wōt jān rijeram̧ōl, im riaikuj, im ilo dāpij m̧weiuk ko ami jān er?",
                "56": "Im āliktata, aolep kom̧ ro renaaj wōnm̧aanļo̧k ilo ami nana, ij ba n̄an kom̧ bwe er rein ro renaaj juok er im joļo̧k ilo kijeek ijello̧kun wōt n̄e rej m̧ōkaj im ukeļo̧k.",
                "57": "Im kiiō ij ba n̄an kom̧, aolep kom̧ ro rekōņaan ļoor ainikien seperd eo em̧m̧an, kom̧in diwōjtok jān nana, im kom̧in jenolo̧k, im jibwe jaab men ko aer rettoon; im lo, etaer naaj bukweļo̧k, bwe etan ro renana jamin bōnbōn ilubwiljin etan ro rewānōk, bwe naan an Anij en maron̄ kūrm̧ool, eo ej ba: Etan ro renana jamin pukwōj e ippān etan armej ro Aō;",
                "58": "Bwe etan ro rewānōk naaj jeje ilo bok im mour, im n̄an er Inaaj leļo̧k juon jolōt ilo Peiū anbwijmaron̄. Im kiiō, ro jeiū im jatū, ta kom̧ij ba ņae men in? Ij ba n̄an kom̧, eļan̄n̄e kom̧ij kōnono ņae e, ejjeļo̧k tokjān, bwe naan eo an Anij eaikuj kūrm̧ool.",
                "59": "Bwe seperd ta eo ilubwiljimi elōn̄ an sip ej jab lale er, bwe kidu oļip ko ren jab deļo̧n̄ im kan̄ kobban wōrwōr eo An? Im eļan̄n̄e kidu oļip eo ej deļo̧n̄e wōrwōr eo an ta e ej jab lukwarkwareļo̧k ke? Aaet, im ilo jem̧ļo̧kin, eļan̄n̄e emaron̄, enaaj m̧an e.",
                "60": "Im kiiō ij ba n̄an kom̧ bwe seperd eo em̧m̧an ej kūrļo̧k kom̧; im eļan̄n̄e kom̧ij eo̧ron̄ ainikien Enaaj bōkļo̧k kom̧ n̄an wōrwōr eo An, im kom̧ij an sip; im E ej jiron̄ kom̧ bwe kom̧in jab kōtļo̧k kidu oļip ko rekwōle n̄an deļo̧n̄ ilubwiljimi, bwe kom̧in jab naaj jako.",
                "61": "Im kiiō n̄a, Alma, ij jiron̄ kom̧ ilo kajin eo An eo Eaar jiron̄ eō, bwe kom̧in lale n̄an kōm̧m̧ani naan ko iaar kōnono n̄an kom̧.",
                "62": "Ij kōnono ilo iaļan naan in jiron̄ n̄an kom̧ ro rej kobatok ilo kabun̄ in; im n̄an ro rejjab kobatok ilo kabun̄ in ij kōnono ilo iaļan karuwainene, im ba: Kom̧in itok im peptaij n̄an ukeļo̧k, bwe kom̧in barāinwōt maron̄ ribōk leen wōjke in mour."
            },
            "6": {
                "1": "Im kiiō ālikin men kein ke Alma ekar kōjjem̧ļo̧k ekkōnono ko an n̄an armej ro ilo kabun̄ eo, eo eaar jutak ilo jikin kwelo̧k Zaraemla, eaar kapit pris ro im elder ro, kōn likūt pā ko ekkar n̄an laajrak eo an Anij, n̄an tōl im oņaake kabun̄ eo.",
                "2": "Im ālikin men kein jabdewōt eo eaar jab kobaļo̧k ilo kabun̄ eo im raar ukeļo̧k jān jero̧wiwi ko aer raar peptaij n̄an ukeļo̧k, im kar bōk er ilo kabun̄ eo.",
                "3": "Im barāinwōt jabdewōt eo eaar kobaļo̧k ilo kabun̄ eo im raar jab ukeļo̧k jān nana ko aer im kōttāik er im̧aan Anij—Meļeļe eo aō ro raar utiej ilo juwa in burueer—ejja rein wōt kar jab bōk er, im etaer kar bukweļo̧k, bwe etaer ren jab bōnbōn ilubwiljin ro rewānōk.",
                "4": "Im āindein raar jino kajutak laajrak eo an kabun̄ eo ilo jikin kwelo̧k Zaraemla.",
                "5": "Kiiō ikōņaan bwe kom̧in jeļā bwe naan in Anij eaar wūjlepļo̧k n̄an aolep, bwe ejjeļo̧k kar bōbrae jān jim̧we in Naan aer kuktok ippān doon n̄an ron̄ naan in Anij.",
                "6": "Mekarta ro nejin Anij kar jiron̄ er bwe rej aikuj kuk ippān doon makijkij, im koba ilo jitlo̧k im jar ekajoor kōn em̧m̧anļo̧k an armej ro raar jab jeļā Anij.",
                "7": "Im kiiō ālikin men kein ke Alma eaar kōm̧m̧ani karōk kein eaar ilo̧k jān er, aaet, jān kabun̄ eo ilo jikin kwelo̧k Zaraemla, im kar ilo̧k ioon turear in reba Sidon, ļo̧k n̄an kom̧laļ in Gideon, ijo kar kalōk juon jikin kwelo̧k ie, eo kar etan jikin kwelo̧k in Gideon, eo eaar pād ilo kom̧laļ eo kar etan Gideon, eo kar etņake ļeo kar m̧an jān pein Nior kōn jāje.",
                "8": "Im Alma eaar ilo̧k im jino kwaļo̧k naan in Anij n̄an kabun̄ eo kar kajutak e ilo kom̧laļ in Gideon, ekkar n̄an revelesōn in m̧ool eo an naan eo kar kōnono jān ro jemān, im ekkar n̄an jitōbōn kanaan eo eaar ilo e, ekkar n̄an naan in kam̧ool eo kōn Jisōs Kraist, eo Nejin Anij, eo Enaaj itok n̄an lo̧mo̧o̧ren armej ro An jān jero̧wiwi ko aer, im laajrak ekwōjarjar eo kar kūr e. Im āindein men in eaar jeje. Amen."
            },
            "7": {
                "intro": "Naan ko an Alma ko eaar kwaļo̧ki n̄an armej in Gideon, ekkar n̄an ļo̧o̧k eo an make.",
                "1": "Lo ro jeiū im jatū rejitōnbōro, āinwōt lo bwe kar kōtļo̧k eō naan itok n̄an ippemi, kōn menin ij kōnono n̄an kom̧ ilo kajin eo aō; aaet, jān lo̧n̄iiū make, āinwōt lo bwe in ej iien eo m̧oktata iaar kōnono n̄an kom̧ kōn naan ko jān lo̧n̄iiū, kōnke iaar pād wōt ilo jea in ekajet, kōnke eaar lōn̄ eļap jerbal bwe in maron̄ jab itok ippemi.",
                "2": "Im em̧ool imaron̄ jab kar itok ilo iien in eļan̄n̄e jea in ekajet eo kar jab leļo̧k n̄an bar juon, naan tōl ijo jikū, im Irooj ilo eļap tūriam̧okake Eaar kōtļo̧k bwe in itok n̄an ippemi.",
                "3": "Im lo, iaar itok ippa eļap kōjatdikdik im eļap ikdeelel bwe in lo bwe kom̧ ar kōttāik kom̧ make im̧aan Anij, im bwe kom̧ ar wōnm̧aanļo̧k wōt ilo jar kōn jouj eo An, bwe in lo bwe kom̧ kar ejjeļo̧k ruōmi im̧aan E, bwe in lo bwe kom̧ kar jab pād ilo jekjek nana eo ro jeid im jatid ilo Zaraemla raar pād ie.",
                "4": "A e jeraam̧m̧an etan Anij, bwe Eaar letok n̄an eō n̄an jeļā, aaet, Eaar letok n̄an eō lan̄lōn̄ eļap otem ļap ilo jeļā in bwe raar bar jutak ilo iaļ eo e wānōk An.",
                "5": "Im ij lōke, ekkar n̄an Jitōbōn Anij eo ej ilo n̄a, bwe inaaj barāinwōt wōr aō lan̄lōn̄ kōn kom̧; mekarta ij jab kōņaan bwe aō lan̄lōn̄ kōn kom̧ en itok jān unjān ko an eļap en̄taan ko im būrom̧ōj ko eaar wōr ippa n̄an ro jeid im jatid ilo Zaraemla, bwe lo, aō lan̄lōn̄ kōn er eaar ālikin aikjet ilo eļap en̄taan im būrom̧ōj.",
                "6": "A lo, ij kōjatdikdik bwe kom̧ij jab pād ilo jekjek in jab tōmak eo ro jeiūm̧i im jatimi raar pād ie; ij kōjatdikdik bwe kom̧ij jab utiej ilo juwa in būruōmi; aaet, ij kōjatdikdik bwe kom̧ ar jab likūt būruōmi ioon m̧weie ko im men ko rewaan an laļ in; aaet, ij kōjatdikdik bwe kom̧ij jab kabun̄-jar n̄an ekjab ko, a bwe kom̧ij kabun̄-jar n̄an Anij em̧ool im emour, im bwe kom̧ij reim̧aanļo̧k n̄an jeorļo̧k in jero̧wiwi ko ami, kōn tōmak eo ejjeļo̧k jem̧ļo̧kin, eo ej itok.",
                "7": "Bwe lo, ij ba n̄an kom̧ enaaj lōn̄ men ko renaaj itok; im lo, e wōr juon e aorōkļo̧k jān aolep—bwe lo, iien eo ej jab ettoļo̧k bwe Ripinmuur e mour im Ej itok ilubwiljin armej ro An.",
                "8": "Lo, ij jab ba bwe Enaaj itok ilubwiljid ilo iien An pād ilo ānbwinnin kanniōk; bwe lo, jetōb eaar jab ba n̄an eō bwe enaaj āindein. Kiiō kōn menin ij jab jeļā, a jon̄an in i jeļā, bwe Irooj Anij ewōr An kajoor n̄an kōm̧m̧an aolep men ko rej ekkar n̄an An innaan.",
                "9": "A lo, jetōb eaar ba jon̄an in n̄an eō, im ba: Kwōn kūr n̄an armej rein, im ba—Kom̧in ukeļo̧k, im kōpooj iaļ eo an Irooj, im etetal ilo iaļ ko An, ko rejim̧we; bwe lo, aelōn̄ in lan̄ ej epaak, im eo Nejin Anij ej itok ioon mejān laļ.",
                "10": "Im lo, Enaaj ļotak jān Meri, ilo Jerusalem eo ej āneen ro jemād, enaaj juon virgin, juon jāpe e aorōk im kar kāālete, eo naaj kalur e im etta jān kajoor in Jetōb Kwōjarjar, im keotak juon ļaddik, aaet, em̧ool Nejin Anij.",
                "11": "Im Enaaj ilo̧k, en̄taan kōn metak ko im kaen̄tanaan ko im kapo ko otemjeļo̧k; im menin bwe naan eo en maron̄ kūrm̧ool eo kar ba Enaaj bōk Ioon metak ko im nan̄inmej ko an armej ro An.",
                "12": "Im Enaaj bōk Ioon mej, bwe E en maron̄ kōtļo̧k to ko an mej rej lukwōj armej ro An; im Enaaj bōk Ioon m̧ōjņo̧ ko aer, bwe būruōn ren maron̄ obrak kōn tūriam̧o, ekkar n̄an kanniōk, bwe En maron̄ jeļā ekkar n̄an kanniōk ekōjkan jipan̄ armej ro An ekkar n̄an m̧ōjņo̧ ko aer.",
                "13": "Kiiō Jetōb in ejeļā men otemjej; mekarta eo Nejin Anij ej en̄taan bwe En maron̄ bōk Ioon jero̧wiwi ko an armej ro An, bwe En maron̄ jeorļo̧k bōd ko aer ekkar n̄an kajoor in lo̧mo̧o̧ren eo An; im kiiō lo, en̄in ej kam̧ool eo ej ilo n̄a.",
                "14": "Kiiō ij ba n̄an kom̧ bwe kom̧ij aikuj ukeļo̧k, im bar ļotak; bwe jetōb in ej ba eļan̄n̄e kom̧ij jab bar ļotak kom̧ij jamin jolōte aelōn̄ in lan̄; kōn menin kom̧in itok im peptaij n̄an ukeļo̧k, bwe kom̧in maron̄ erreo jān jero̧wiwi ko ami, bwe en wōr ami tōmak ioon Lamb an Anij, Eo ej bōkļo̧k jero̧wiwi ko an laļ, eo E kajoor n̄an lo̧mo̧o̧ren im karreoik jān jab wānōk otemjeļo̧k.",
                "15": "Aaet, ij ba n̄an kom̧ kom̧in itok im jab mijak, im likūtļo̧k jero̧wiwi otemjej, ko epidodo aer tariņaeik kom̧, ko rej lukwōjļo̧k kom̧ n̄an jako, aaet, itok im wōnm̧aanļo̧k, im kwaļo̧k n̄an ami Anij bwe kom̧ij m̧ōņōņō in ukeļo̧k jān jero̧wiwi ko ami im deļo̧n̄ļo̧k ilo bujen ko Ippān n̄an kōjparok kien ko An, im kam̧ool e n̄an E rainin jān deļo̧n̄ ilo dān ko in peptaij.",
                "16": "Im jabdewōt eo ej kōm̧m̧an men in, im kōjparok kien ko an Anij jān iien in m̧aanļo̧k, ejja in wōt enaaj keememej bwe iaar ba n̄an e, aaet, enaaj keememej bwe eaar m̧ōj aō ba n̄an e, enaaj wōr an mour indeeo, ekkar n̄an kam̧ool eo an Jetōb Kwōjarjar, eo ej kam̧ool ilo n̄a.",
                "17": "Im kiiō ro jeiū im jatū rejitōnbōro, kom̧ij tōmak ke men kein? Lo, ij ba n̄an kom̧, aaet, i jeļā bwe kom̧ij tōmaki; im wāween eo i jeļā bwe kom̧ij tōmaki ej jān kam̧ool ko an jetōb eo ilo n̄a. Im kiiō kōnke ami tōmak e kajoor kōn men kein, aaet, kōn men ko iaar kōnono, ekanooj ļap aō lan̄lōn̄.",
                "18": "Bwe āinwōt iaar ba n̄an kom̧ jān jinoin, bwe eaar wōr aō ikdeelel bwe kom̧in jab pād ilo jekjek eo āinwōt ro jeiūm̧i im jātimi, em̧ool āindein iaar lo bwe ikdeelel ko aō kar kam̧ōņōņōiki.",
                "19": "Bwe iaar kile bwe kom̧ij pād ilo iaļ ko in wānōk, ij kile bwe kom̧ij pād ilo iaļ eo ej tōl n̄an aelōn̄ in Anij; aaet, ij kile bwe kom̧ij kōm̧m̧an iaļ ko An ren jim̧we.",
                "20": "Ij kile bwe em̧ōj kaalikkar n̄an kom̧, jān kam̧ool eo an An innaan, bwe E ejamin etetal ilo iaļ ko raankeke, a jab ukoktak jān ta Eaar ba; a ejjeļo̧k annan̄in ej oktak jān anmiin̄ n̄an anbwijmaron̄, ak jān men eo e jim̧we n̄an men eo e bōd; kōn menin, iaļ eo An ej juon doulul ejjeļo̧k jem̧ļo̧kin.",
                "21": "Im E ejjab jokwe ilo tampeļ ko rej jab ekwōjarjar; a jamin bōk ettoonon ak jabdewōt men eo ettoon ilo aelōn̄ in Anij; kōn menin ij ba n̄an kom̧ iien eo enaaj itok, aaet, im enaaj ilo raan eo āliktata, bwe eo ej ettoon naaj pād wōt ilo an ettoonon.",
                "22": "Im kiiō ro jeiū im jatū rejitōnbōro, iaar ba men kein n̄an kom̧ bwe in maron̄ kar karuj kom̧ n̄an juon kile ijo kuņaami n̄an Anij, bwe kom̧in maron̄ etetal ilo ejjeļo̧k ruōmi Im̧aan, bwe kom̧in maron̄ etetal ekkar n̄an laajrak ekwōjarjar an Anij, eo ālikin ekar bōk kom̧.",
                "23": "Im kiiō ikōņaan bwe kom̧in ettā bōro, im jeļāņae im jouj; kipiliie; obrak kōn kem̧m̧aanwa im meanwōd; im jatōr ilo aolep men, im niknik ilo kōjparok kien ko an Anij ilo iien otemjeļo̧k; kajjitōk kōn jabdewōt men ko kom̧ij aikuji, jim̧or ilo jetōb im ilo kanniōk; iien otemjej kōro̧o̧l kam̧m̧oolol ko n̄an Anij kōn jabdewōt men ko kom̧ij būki.",
                "24": "Im lale bwe en wōr ami tōmak, kōjatdikdik, im iakwe-em̧ool, innām kom̧ naaj obrak kōn jerbal ko rem̧m̧an.",
                "25": "Im Irooj en kōjeraam̧m̧an kom̧, im dāpij ballemi jān libbijinjin, bwe en maron̄ āliktata bōkļo̧k kom̧ n̄an jijet ippān Ebream, Aisak, im Jekab, im rikanaan ro rekwōjarjar raar pād jān jinoin laļ, dāpij ballemi jān libbijinjin āinwōt ko ballier rejjab libbijinjin, ilo aelōn̄ in lan̄ n̄an jamin bar diwōjļo̧k.",
                "26": "Im kiiō ro jeiū im jatū rejitōnbōro, iaar kōnono naan kein n̄an kom̧ ekkar n̄an jetōb eo ej kam̧ool ilo n̄a; im aō ej lan̄lōn̄ otem lan̄lōn̄, kōn kanooj ron̄jake im eo̧ron̄ eo kom̧ ar letok n̄an naan aō innaan.",
                "27": "Im kiiō, aenōm̧m̧an an Anij en pād ioomi, im ioon im̧ōko im̧ōmi im bwidej ko ami, im ioon ami bwijin in mennin mour ko reļļap im ko reddik, im aolep men ko rej m̧weiōmi, kōrā ro pāleemi im ajri ro nejimi, ekkar n̄an tōmak eo ami im jerbal ko ami rem̧m̧an, jān iien in m̧aanļo̧k im indeeo. Im āindein iaar kōnono. Amen."
            },
            "8": {
                "1": "Im kiiō ālikin men kein ke Alma eaar ro̧o̧l jān āneen Gideon, ālikin kar katakin armej in Gideon elōn̄ men ko jamin kar jeje, kar kajutake laajrak an kabun̄ eo, ekkar n̄an āinwōt eaar m̧okta kōm̧m̧an ilo āneen Zaraemla n̄an kakkijeik e jān jerbal ko eaar kōm̧m̧ani.",
                "2": "Im āindein eaar jem̧ļo̧k iiō karuwatimjuon in iien tōl an riekajet ro ioon armej in Nipai.",
                "3": "Im ālikin men kein ilo kar jinoin iiō kajon̄oul in iien tōl an riekajet ro ioon armej in Nipai, Alma eaar ilo̧k jān ijo im kar bōk ito-itak eo an ļo̧k n̄an āneen Melek, iturilikin reba Sidon, iturilikin tōrerein ko an āne jem̧aden eo.",
                "4": "Im eaar jino katakin armej ro iāneen Melek ekkar n̄an laajrak eo ekwōjarjar an Anij, jān ijo kar kūr e; im eaar jino katakin armej ro ilo aolepān āneen Melek.",
                "5": "Im ālikin men kein armej ro raar itok n̄an e ilo aolepān tōrerein ko an āneo eaar pād itujabeo an āne jem̧aden. Im raar peptaij ilo aolepān āneo.",
                "6": "Im ke eaar kadedeļo̧k an jerbal ilo Melek eaar ilo̧k jān ijo, im ito-itak tarrin jilu raan in ito-itak ļo̧k n̄an tuiōn̄ in āneen Melek; im eaar itok n̄an juon jikin kwelo̧k etan ar Ammōnaia.",
                "7": "Kiiō eaar m̧anit in armej in Nipai n̄an likūt etan wāto ko aer, im jikin kwelo̧k ko aer, im jikin kwelo̧k ko reddik aer, aaet, em̧ool aolep jikin kwelo̧k ko reddik aer, ālikin eo eaar m̧oktata būki; im āindein eaar ilo āneen Ammōnaia.",
                "8": "Im ālikin men kein ke Alma eaar itok n̄an jikin kwelo̧k Ammōnaia eaar jino kwaļo̧k naan in Anij n̄an er.",
                "9": "Kiiō Setan eaar kanooj kajoor an pād ibūruōn armej ro ilo jikin kwelo̧k Ammōnaia; kōn menin raar jab kōņaan eo̧ron̄ naan ko an Alma.",
                "10": "Mekarta Alma eaar kanooj jerbal ilo jetōb, likarōk ippān Anij ilo jar ekajoor, bwe En lutōkleplep jetōb eo An ioon armej ro ilo jikin kwelo̧k eo; bwe En barāinwōt kōtļo̧k bwe e en maron̄ peptaiji er n̄an ukeļo̧k.",
                "11": "Mekarta, raar kapene burueer, im ba n̄an e: Lo, kōm jeļā bwe kwe Alma; im kōm jeļā bwe kwōj pris eo eutiej ioon kabun̄ eo kwaar kajutak e ilo elōn̄ m̧ōttan ko in āniin, ekkar n̄an am imminene; im kōmij jab jān kabun̄ in am, im kōmij jab tōmak ilo imminene kein rebwebwe.",
                "12": "Im kiiō kōm jeļā bwe kōnke kōmij jab jān kabun̄ eo am kōm jeļā bwe kwe ejjeļo̧k am maron̄ ioom̧; im kwaar ajeļo̧k jea in ekajet eo n̄an Nipaia; kōn menin kwōj jab riekajet eutiejtata ioom̧.",
                "13": "Kiiō ke armej ro raar ba men in, im jum̧ae aolep naan ko an; im kar kajjirere kake e, im raar em̧m̧ōj e, im kōm̧m̧an bwe ren joļo̧k e jān jikin kwelo̧k eo aer, eaar ilo̧k jān ijo im bōk iaļ eo ļo̧k n̄an jikin kwelo̧k eo kar etan Aron.",
                "14": "Im ālikin men kein ke eaar ilo̧k n̄an ijo, kar joon e kōn būrom̧ōj, aikjet ilubwiljin eļap en̄taan im en̄taan in jetōb, kōnke nana eo an armej ro raar pād ilo jikin kwelo̧k Ammōnaia, im ālikin men kein ke Alma āindein kar joon e kōn būrom̧ōj, lo juon enjeļ in Irooj eaar waļo̧ktok n̄an e, im ba:",
                "15": "Jeraam̧m̧an n̄an kwe, Alma; kōn menin, kotak bōram im lan̄lōn̄, bwe kwe e wōr unin am̧ lan̄lōn̄; bwe kwaar niknik ilo kōjparok kien ko an Anij jān iien eo kwaar bōk ennaan eo am̧ m̧oktata jān e. Lo, n̄a eo eaar bōktok e n̄an eok.",
                "16": "Im lo, kar jilkintok eō n̄an jiron̄ eok bwe kwōn ro̧o̧l n̄an jikin kwelo̧k Ammōnaia, im bar kwaļo̧k n̄an armej in jikin kwelo̧k en; aaet, kwaļo̧k naan n̄an er. Aaet, ba n̄an er, ijello̧kun wōt n̄e kom̧ij ukeļo̧k Irooj Anij enaaj ko̧kkure er.",
                "17": "Bwe lo, rej ekkatak ilo iien in bwe ren maron̄ ko̧kkure anemkwōj eo an armej ro am̧, (bwe āindein Irooj ej ba) men eo ej jum̧ae kakien ko, im jem̧ļo̧k ko, im kien ko Eaar liļo̧k n̄an armej ro An.",
                "18": "Kiiō ālikin men kein bwe ālikin Alma eaar bōk ennaan jān enjeļ eo an Irooj eaar ro̧o̧l kakaiururļo̧k n̄an āneen Ammōnaia. Im eaar deļo̧n̄ ilo jikin kwelo̧k eo ilo bar juon iaļ, aaet, ilo iaļ eo ej pād iturōk in jikin kwelo̧k Ammōnaia.",
                "19": "Im ke eaar deļo̧n̄e jikin kwelo̧k eo eaar juon rikwōle, im eba n̄an juon em̧m̧aan: Kwōn leļo̧k ke n̄an juon rittā karejeran Anij kijen n̄an m̧ōn̄ā?",
                "20": "Im ļeo eaar ba n̄an e: n̄aij juon riNipai, im i jeļā bwe kwōj rikanaan ekwōjarjar an Anij, bwe kwe loe enjeļ eo eaar ba ilo visōn eo: Kwōnaaj bōk e. Kōn menin, ilo̧k ippa n̄an m̧weo im̧ō im inaaj lewōj n̄an eok m̧ōn̄ā ko kijō; im i jeļā bwe kwōnaaj juon jeraam̧m̧an n̄an eō im m̧weo im̧ō.",
                "21": "Im ālikin men kein ke ļeo eaar bōk e n̄an m̧weo im̧ōn; im ļeo kar etan Amulek; im eaar kwaļo̧k tok pilawā im kanniōk im likūt i im̧aan Alma.",
                "22": "Im ālikin men kein Alma eaar m̧ōn̄ā pilawā im kanooj kar obrak; im eaar kōjeraam̧m̧an Amulek im m̧weo im̧ōn, im eaar leļo̧k kam̧m̧oolol n̄an Anij.",
                "23": "Im ālikin eaar kanooj im kar obrak eaar ba n̄an Amulek: n̄a Alma, im ij pris eo eutiej ioon kabun̄ eo an Anij iaolepān āniin.",
                "24": "Im lo, kar kūr eō n̄an kwaļo̧k naan an Anij ilubwiljin aolep armej rein, ekkar n̄an jitōbōn revelesōn im kanaan; im iaar pād ilo āneen im raar jab kōņaan bōk eō, a raar kadiwōjļo̧k eō im i nan̄in kar itōn ālikurkur jān āniin indeeo.",
                "25": "A lo, em̧ōj kar jiron̄ eō bwe ij aikuj bar ro̧o̧ltok im kanaan n̄an armej rein, aaet, im n̄an kam̧ool ņae er kōn jero̧wiwi ko aer.",
                "26": "Im kiiō, Amulek, kōnke kwaar naajdik eō im kadeļo̧n̄ tok eō, kwo jeraam̧m̧an; bwe iaar kwōle, bwe iaar jitlo̧k elōn̄ raan ko.",
                "27": "Im Alma eaar pād elōn̄ raan ko ippān Amulek m̧okta jān an jino kwaļo̧k naan n̄an armej ro.",
                "28": "Im ālikin men kein armej ro raar ļapļo̧k aer eddek ilo jero̧wiwi ko aer.",
                "29": "Im naan eo eaar itok n̄an Alma, im ba: Kwōn ilo̧k; im barāinwōt ba n̄an rikarejeram̧ Amulek, kwōn ilo̧k im kanaan n̄an armej rein, im ba—Kom̧in ukeļo̧k, bwe āindein Irooj ej ba, ijello̧kun wōt n̄e kom̧ij ukeļo̧k Inaaj loļo̧k armej rein kōn aō illu; aaet, Inaaj jamin kajeorļo̧k Aō illu ekajoor.",
                "30": "Im Alma eaar ilo̧k, im barāinwōt Amulek ilubwiljin armej ro, n̄an kwaļo̧k naan ko an Anij n̄an er; im erro eaar obrak kōn Jetōb Kwōjarjar.",
                "31": "Im erro ar bōk kajoor eo leļo̧k n̄an er, jon̄an jamin maron̄ kar dāpij er ilo kalbuuj ibuļōn bwidej; a ejjeļo̧k juon armej eaar maron̄ m̧an er; mekarta raar jab kōjerbal kajoor eo aer m̧ae iien kar lukwōj er kōn to ko im joļo̧k er ilo kalbuuj. Kiiō men in eaar kōm̧m̧an bwe Irooj en maron̄ kwaļo̧k An kajoor ilo er.",
                "32": "Im ālikin men kein raar ilo̧k im jino n̄an kwaļo̧k naan im n̄an kanaan n̄an armej ro, ekkar n̄an jetōb im kajoor eo Irooj Eaar leļo̧k n̄an er."
            },
            "9": {
                "intro": "Naan ko an Alma, im barāinwōt naan ko an Amulek, ko raar kwaļo̧ki n̄an armej ro raar pād ilo āneen Ammōnaia. Im barāinwōt rej joļo̧k erro ilo kalbuuj, im lo̧mo̧o̧ren erro kōn kajoor an Anij ekabwilōn̄lōn̄ eo ej ilo er, ekkar n̄an ļo̧o̧k eo an Alma.",
                "1": "Im bar juon alen, n̄a, Alma, kōnke Anij eaar jiron̄ eō bwe in bōk Amulek im ilo̧k im bar kwaļo̧k naan n̄an armej rein, ak armej ro raar pād ilo jikin kwelo̧k Ammōnaia, im ālikin men kein iaar jino kwaļo̧k naan n̄an er, im raar jino akwāāl ippa, im ba:",
                "2": "Wōn kwe? Kwōj ļōmņak bwe kōm naaj tōmak naan in kam̧ool an juon em̧m̧an, men̄e ej kwaļo̧k naan n̄an kōm bwe laļ in enaaj jako?",
                "3": "Kiiō raar jab meļeļe naan ko raar ba; bwe raar jab meļeļe bwe laļ enaaj jako.",
                "4": "Im raar ba barāinwōt: Kōm naaj jamin tōmak naan ko am̧ eļan̄n̄e kwōj kanaan bwe jikin kwelo̧k in eļap naaj ko̧kkure ilo juon raan.",
                "5": "Kiiō raar jab jeļā bwe Anij emaron̄ kōm̧m̧an jerbal kein rekabwilōn̄lōn̄, bwe raar armej epen burueer im kijn̄en̄e kōnwaer.",
                "6": "Im rej ba: Wōn in Anij, bwe en jilkintok jab ļapļo̧k maron̄ jān juon em̧m̧an ilubwiljin armej rein, n̄an kwaļo̧k n̄a er m̧ool eo in men kein reļļap im kabwilōn̄lōn̄?",
                "7": "Im raar wōnm̧aanļo̧k n̄an likūt peier ioō; a lo, raar jab. Im iaar jutak kōn kajoor n̄an kwaļo̧k n̄an er, aaet, iaar ilo kajoor kam̧ool n̄an er, im ba:",
                "8": "Lo, O kom̧ epepen ankeke im nana, ekōjkan ami kar meļo̧kļo̧k imminene ko an ro jemāmi; aaet, ewi jidimkij in ami meļo̧kļo̧k kien ko an Anij.",
                "9": "Kom̧ij jab keememej ke bwe jemād, Liai, kar bōk tok jān āneen Jerusalem kōn pein Anij? Kom̧ij jab keememej ke bwe kar tōl er aolep kōn E ilujeen āne jem̧aden?",
                "10": "Im kom̧ ar meļo̧kļo̧k m̧ōkaj ke jete alen Eaar lo̧mo̧o̧ren ro jemād jān pein rikōjdat ro aer, im oņaake er jān ko̧kkure, em̧ool jān pein ro jeir im jatier make?",
                "11": "Aaet, im eļan̄n̄e en kar jab kōn kajoor eo ejej uwaan An, im an tūriam̧okake, im an ineem̧m̧an n̄an kōj, jān kar jab deor jān bukweļo̧k jān mejān laļ etto m̧okta jān tōre in ilo iien in, im bōlen naaj kar iiokļo̧k juon wāween ejjeļo̧k jem̧ļo̧kin būrom̧ōj im jerata.",
                "12": "Lo, kiiō ij ba n̄an kom̧ bwe Ej jiron̄ kom̧ n̄an ukeļo̧k; im ijello̧kun wōt n̄e kom̧ij ukeļo̧k, kom̧ij jab maron̄ jolōte aelōn̄ in Anij. Bwe lo, e jab aolepān in—E eaar jiron̄ kom̧ n̄an ukeļo̧k, a Enaaj kanooj ko̧kkure kom̧ jān mejān laļ; aaet, Enaaj lotok kom̧ ilo An illu, im ilo An illu eļap E jamin kajeorļo̧k.",
                "13": "Lo, kom̧ij jab keememej naan ko Eaar kōnono n̄an Liai, im ba bwe: Jon̄an wōt am̧ naaj kōjparok kien ko aō, kwōnaaj jeraam̧m̧an ilo āneo? Im bar juon alen eaar ba bwe: Jon̄an wōt ami naaj jamin kōjparok kien ko Aō kwōnaaj m̧wijkōk jān im̧aan mejān Irooj.",
                "14": "Kiiō ikōņaan bwe kom̧in keememej, bwe jon̄an wōt an riLeman ro kar jab kōjparok kien ko an Anij, raar m̧wijkōk jān im̧aan mejān Irooj. Kiiō jej lo bwe naan eo an Irooj kar kajejjete ilo men in, im riLeman ro kar m̧wijkōk jān im̧aan mejān, jān jinoin bōd ko aer ilo āneo.",
                "15": "Mekarta ij ba n̄an kom̧, bwe enaaj em̧m̧anļo̧k n̄an er ilo raan in ekajet jān kom̧, eļan̄n̄e kom̧ij pād wōt ilo jero̧wiwi ko ami, aaet, im em̧ool em̧m̧anļo̧k naan er ilo mour in jān kom̧, ijello̧kun wōt n̄e kom̧ij ukeļo̧k.",
                "16": "Bwe elōn̄ kallim̧ur ko kar erļo̧ki n̄an riLeman ro; bwe ej kōn m̧anit ko an ro jemāer bwe ren pād ilo wāween aer jajeļo̧kijeņ; kōn menin Irooj enaaj tūriam̧o n̄an er im kaetokļo̧k aer pād ilo āneo.",
                "17": "Im ilo jet tōre in iien renaaj bōktok er naan tōmak ilo An innaan, im n̄an jeļā kōn bōd in m̧anit ko an ro jemāer; im elōn̄ iaer renaaj mour, bwe Irooj Enaaj tūriam̧o n̄an aolep ro rej kūr ilo Etan.",
                "18": "A lo, ij ba n̄an kom̧ bwe eļan̄n̄e kom̧ij wōnm̧aanļo̧k wōt ilo ami nana bwe raan ko ami naaj jamin kaetokļo̧ki ilo āneo, bwe riLeman ro naaj jilkinwaj ioomi; im eļan̄n̄e kom̧ij jab ukeļo̧k renaaj itok ilo juon iien eo kom̧ij jab jeļā kake, im naaj lowaj kom̧ kōn ko̧kkure otem ko̧kkure; im enaaj ekkar n̄an illu eļap an Irooj.",
                "19": "Bwe E jamin kōtļo̧k kom̧ bwe kom̧in mour ilo bōd ko ami, n̄an ko̧kkure armej ro An. Ij ba n̄an kom̧, Jaab; em̧m̧anļo̧k n̄e En kar kōtļo̧k bwe riLeman ro ren maron̄ ko̧kkure aolep armej ro An ro kar kūr er armej in Nipai, eļan̄n̄e en kar maron̄ bwe ren maron̄ wōtlo̧k ilo jero̧wiwi ko im bōd ko, ālikin e wōr kar eļap meram im eļap jeļā leļo̧k n̄an er kōn Irooj aer Anij;",
                "20": "Aaet, ālikin aer kar juon armej kanooj utiej ippān Irooj; aaet, ālikin kar kautiej er jān bar jabdewōt aelōn̄, bwij, im lo, ak armej; ālikin kar kwaļo̧k men otemjeļo̧k n̄an er, ekkar n̄an kōņaan ko aer, im aer tōmak, im jar, kōn men eo m̧okta, im eo kiiō, im eo ej itok;",
                "21": "Ālikin kar loļo̧k er jān Jitōbōn Anij; ālikin kar kōnono ippān enjeļ raan, im ālikin kar ainikien Irooj eaar kōnono n̄an er; im ālikin aer kar bōk jitōbōn kanaan, im jitōbōn revelesōn, im barāinwōt elōn̄ mennin leļo̧k ko, im mennin leļo̧k in kōnono kōn lo ko, im mennin kwaļo̧k naan, im mennin leļo̧k an Jetōb Kwōjarjar, im mennin leļo̧k in ukok kajin;",
                "22": "Aaet, im ālikin kar an Anij lo̧mo̧o̧ren er jān āneen Jerusalem, jān pein Irooj; ālikin kar oņaake er jān n̄ūta, im jān nan̄inmej, im jān nan̄inmej ko wōj otemjeļo̧k; im er ālikin kar kanooj kajoor ilo tariņae, bwe ren jamin kar ko̧kkure er; ālikin kar bōktok er jān kōm̧akoko iien ālikin iien, im ālikin kar oņaake er m̧ae iien in; im er raar ļapļo̧k m̧ae iien rej m̧weie ilo aolep men otemjeļo̧k—",
                "23": "Im kiiō lo ij ba n̄an kom̧, bwe eļan̄n̄e armej rein, ro raar bōk elukkuun lōn̄ jeraam̧m̧an ko jān pein Irooj, renaaj bōd im jum̧ae meram im jeļā eo e pād ippāer, ij ba n̄an kom̧ eļan̄n̄e wāween eo in, bwe eļan̄n̄e rej wōtlo̧k ilo bōd, enaaj ļapļo̧k an em̧m̧an n̄an riLeman ro jān er.",
                "24": "Bwe lo, kallim̧ur ko an Irooj rej erļo̧k n̄an riLeman ro, ak rej jamin n̄an kom̧ eļan̄n̄e kom̧ij bōd; bwe Irooj eaar jab kanooj alikkar An kallim̧ur im pen An kean̄ ke, bwe eļan̄n̄e kom̧ naaj kōpata ņae E bwe kom̧ naaj jako otem jako jān mejān laļ?",
                "25": "Im kiiō kōn un in, bwe kom̧in jab maron̄ jako, Irooj eaar jilkintok an enjeļ n̄an loļo̧k elōn̄ armej ro An, im kwaļo̧k naan er bwe rej aikuj ilo̧k im kanooj kūr n̄an armej rein, im ba: Kom̧in ukeļo̧k, bwe aelōn̄ in lan̄ ej epaak tok;",
                "26": "Im ejjab lōn̄ raan jān kiiō Nejin Anij enaaj itok ilo An aiboojoj; im An aiboojoj enaaj aiboojoj eo an Emake Keotak in Jemān, obrak kōn jouj, im jejjet im m̧ool, obrak kōn kem̧m̧aanwa, tūriam̧okake, im ineem̧m̧an, m̧ōkaj n̄an ron̄ kūr ko an armej ro An im uwaak jar ko aer.",
                "27": "Im lo, Ej itok n̄an lo̧mo̧o̧ren ro renaaj peptaij n̄an ukeļo̧k, kōn tōmak ioon Etan.",
                "28": "Kōn menin, kom̧ij kōpooj iaļ an Irooj, bwe iien eo ej epaak bwe aolep armej naaj m̧adm̧ōde jinōkjej an jerbal ko aer, ekkar n̄an men eo raar erom—eļan̄n̄e raar jim̧we renaaj m̧adm̧ōd lo̧mo̧o̧r n̄an ānbwin ko aer, ekkar n̄an kajoor im lo̧mo̧o̧ren an Jisōs Kraist; im eļan̄n̄e raar nana renaaj m̧adm̧ōd mej n̄an ānbwin ko aer, ekkar n̄an kajoor im kōm̧ad an devil.",
                "29": "Kiiō lo, en̄in ej ainikien enjeļ eo, ej kūr naan n̄an armej rein.",
                "30": "Im kiiō, ro jeiū im jatū rejitōnbōro, bwe kom̧ij ro jeiū im jatū, im kom̧ aikuj in ro rejitōnbōro, im kom̧ aikuj in kwaļo̧k jerbal ko rekkar n̄an ukeļo̧k, im lo bwe būruōmi raar kanooj pen ņae naan an Anij, im lo bwe kom̧ij juon armej rejebwābwe im wōtlo̧k.",
                "31": "Kiiō ālikin men kein ke n̄a, Alma, ke ar em̧ōj aō kōnono naan kein, lo, armej ro raar inepata ippa kōnke iaar ba n̄an er bwe rej juon armej epen burueer im kijn̄en̄e kōnwaer.",
                "32": "Im kōnke iaar ba n̄an er bwe raar juon armej in jebwābwe im wōtlo̧k raar illu ippa, im kappukot n̄an likūt peier ioō, bwe ren maron̄ joļo̧k eō ilo kalbuuj.",
                "33": "Ak ālikin men kein Irooj eaar jab kōtļo̧k er bwe ren bōk eō ilo iien in im joļo̧k eō ilo kalbuuj.",
                "34": "Im ālikin men kein Amulek eaar ilo̧k im jutak im̧aan, im jino n̄an kwaļo̧k naan n̄an er barāinwōt. Im kiiō naan ko an Amulek rejjab aolep jeje, mekarta juon m̧ōttan naan ko an rej jeje ilo bok in."
            },
            "10": {
                "1": "Kiiō er kein naan ko Amulek eaar kwaļo̧k n̄an armej ro raar pād ilo āneen Ammōnaia, im ba:",
                "2": "N̄a e Amulek; n̄a ļeo nejin Kiddona, eo ej ļeo nejin Ishmael, eo eaar jebar jān Aminadai; im ekar ejja Aminadai eo eaar ukōti jeje ko raar ioon wōrwōr in tampeļ eo, ko kar jeje in akkiin Anij.",
                "3": "Im Aminadai eaar juon bwijjin Nipai, eo eaar ļeo nejin Liai, eo eaar itok jān āneen Jerusalem, eo eaar bwijjin Menassa, eo eaar ļeo nejin Josep eo kar wiakake n̄an Ijipt jān pein ļōm̧aro jein.",
                "4": "Im lo, n̄aij barāinwōt juon em̧m̧aan ejjab dik an bun̄bun̄ ilubwiljin aolep ro rejeļā n̄a; aaet, im lo, elōn̄ ro nukū im jera, im iaar bōk eļap m̧weie jān pein kapeel ko aō.",
                "5": "Mekarta, ālikin aolep men kein, i jan̄in kar jeļā eļap kōn iaļ ko an Irooj, im mennin ittino ko An im kajoor ekabwilōn̄lōn̄. Ij ba ij jan̄in kar jeļā eļap kōn men kein; a lo, i bōd, bwe iaar lo eļap in mennin ittino ko An im An kajoor ekabwilōn̄lōn̄; aaet, em̧ool ilo oņaake mour ko an armej ro An.",
                "6": "Mekarta, iaar kapene buruō, bwe kar kūr eō elōn̄ iien im iaar m̧akoko in ron̄; kōn menin iaar jeļā kōn men kein, ak iaar kōņaan jab jeļā; kōn menin iaar ilo̧k im kabun̄pata ņae Anij, ilo jero̧wiwi eo an buruō, em̧ool n̄an raan in kāāmen in allōn̄ kajiljilimjuon, eo ej ilo iiō kajon̄oul in iien tōl an riekajet ro.",
                "7": "Ke iaar ito-itak n̄an loļo̧k juon nukū epaak, lo enjeļ in Irooj eaar waļo̧k tok n̄an eō im ba: Amulek, ro̧o̧l n̄an m̧weo im̧ōm make, bwe kwōnaaj naajdik juon rikanaan an Irooj; aaet, juon em̧m̧aan ekwōjarjar, eo ej juon em̧m̧aan kāālet in Anij; bwe eaar jitlo̧k elōn̄ raan ko kōn jero̧wiwi ko an armej rein, im e ekwōle, im kwōnaaj bōk e n̄an im̧weo im̧ōm im naajdik e, im enaaj kōjeraam̧m̧an eok im m̧weo im̧ōm; im kōjeraam̧m̧an an Irooj naaj pād ioom̧ im m̧weo im̧ōm.",
                "8": "Im ālikin men kein iaar pokake ainikien enjeļ eo, im kar ro̧o̧lļo̧k n̄an m̧weo im̧ō. Im ke iaar ilo̧k ijo iaar lo ļeo enjeļ eo eaar ba n̄an eō: Kwōnaaj bōk ilo m̧weo im̧ōm—im lo e ejja ļein wōt eo kar kōnono n̄an kom̧ kōn men ko an Anij.",
                "9": "Im enjeļ eo eaar ba n̄an eō e ej juon em̧m̧aan ekwōjarjar; kōn menin i jeļā e ej juon em̧m̧aan ekwōjarjar kōnke men in kar ba jān juon enjeļ in Anij.",
                "10": "Im bar juon alen, i jeļā bwe men ko eaar kam̧ool kaki rem̧ool; bwe lo ij ba n̄an kom̧, bwe āinwōt Irooj ej mour, em̧ool āindein eaar jilkinļo̧k An enjeļ n̄an kōm̧m̧an bwe men kein ren waļo̧k n̄an eō; im men e e eaar kōm̧m̧an ke in Alma eaar jokwe im̧weo im̧ō.",
                "11": "Bwe lo, eaar kōjeraam̧m̧an m̧weo im̧ō, eaar kōjeraam̧m̧an eō, im kōrā ro aō, im ro nejū, im jema im nukwin eo aō; em̧ool aolep nukū eaar kōjeraam̧m̧an, im kōjeraam̧m̧an an eaar pād ioom̧ ekkar n̄an naan ko eaar kōnono.",
                "12": "Im kiiō, ke Amulek eaar kōnono naan kein armej ro raar jino bwilōn̄, im lo bwe eaar wōr elōn̄ļo̧k jān juon rikam̧ool eo eaar kam̧ool kōn men ko kar ņa ruweer kaki, im barāinwōt kōn men ko ren kar itok, ekkar n̄an jitōbōn kanaan eo eaar ilo er.",
                "13": "Mekarta, e wōr jet ilubwiljier ro raar ļōmņak in kajitūkin er, bwe jān kōttōbalbal ko retao aer ren maron̄ aujiid erro ilo naan ko aer, bwe ren maron̄ lo kam̧ool ņae erro, bwe ren maron̄ jibweļo̧k er n̄an riekajet ro aer bwe ren maron̄ ekajet ekkar n̄an kien eo, im bwe ren maron̄ mej ak joļo̧k ilo kalbuuj, ekkar n̄an men ko ruweer ko remaron̄ kōm̧m̧an bwe ren waļo̧k ak kam̧ool ņae erro.",
                "14": "Kiiō em̧m̧aan ro raar kappukot n̄an ko̧kkure erro, ro raar rikien, ro kar kōjerbal er ak jitōn̄ er jān armej ro n̄an jerbale kien eo ilo iien ekajet ko aer, a ilo ekajet ko kōn men ko ruweer ippān armej ro im̧aan riekajet ro.",
                "15": "Kiiō rikien rein raar mālōtlōt ilo aolep kapeel im aujiid ko an armej ro, im men in eaar n̄an kōm̧m̧an bwe ren maron̄ jeļā ilo jerbal eo aer.",
                "16": "Im ālikin men kein raar jino n̄an kajitūkin Amulek, bwe ilo wāween in ren maron̄ kōm̧m̧an bwe en jum̧ae naan ko an make, ak n̄an kabōd naan ko an en kar kōnono.",
                "17": "Kiiō raar jab jeļā bwe Amulek emaron̄ jeļā kōn kōttōbalbal ko aer. A ālikin men kein ke raar jino kajitūkin e, eaar kile ļōmņak ko aer, im eaar ba n̄an er: O kom̧ epepen enana im ankeke, kom̧ rikien im rietao ro, bwe kom̧ ar ejaaki pedped ko an devil; bwe kom̧ij ejaaki aujiid ko im allok ko n̄an jibwe ro rikwōjarjar an Anij.",
                "18": "Kom̧ij ejaak karōk ko n̄an kaankeke iaļ ko an ro riwānōk, im n̄an bōk laļtak illu an Anij ioon bōrami, em̧ool n̄an lukkuun ko̧kkure an armej rein.",
                "19": "Aaet, ejim̧we an Mosaia kar ba, eo eaar ad kiin̄ āliktata, ke eaar itōn leļo̧k aelōn̄ in kiin̄ eo, kōnke eaar ejjeļo̧k juon n̄an likūt ioon, e kōm̧m̧an bwe armej rein ren lale er kōn ainikien make—aaet, ejim̧we an kar ba bwe eļan̄n̄e iien eo eaar itok bwe ainikien armej rein ej kāālet nana, en̄in bwe, eļan̄n̄e iien eo ej itok bwe armej rein rej wōtlo̧k ilo bōd, renaaj kalo n̄an jako.",
                "20": "Im kiiō ij ba n̄an kom̧ bwe ejim̧we Irooj ej ekajeti nana ko ami; ejim̧we An kūr n̄an armej rein, kōn ainikien enjeļ ro An: Kom̧in ukeļo̧k, ukeļo̧k bwe aelōn̄ in lan̄ epaak.",
                "21": "Aaet, ejim̧we An kūr, kōn ainikien enjeļ ro bwe: Inaaj wanlaļtak ilubwiljim armej ro Aō, kōn em̧m̧an im jim̧we ilo peiū.",
                "22": "Aaet, im ij ba n̄an kom̧ bwe eļan̄n̄e en kar jab kōn jar ko an ro rewānōk, ro rej kiiō pād ilo āniin, bwe em̧ool naaj kar lotok kom̧ kōn lukkuun ko̧kkure; men̄e e jamin kōn ibwijleplep, āinwōt kar armej ro ilo raan ko an Noa, a enaaj kōn n̄ūta, im kōn nan̄inmej, im jāje.",
                "23": "A ej kōn jar ko an ro rewānōk kom̧ kar joor; kiiō kōn menin, eļan̄n̄e kom̧ naaj joļo̧k ro rewānōk jān ilubwiljimi innām Irooj E jamin dāpij Pein; bwe ilo An illu eļap Enaaj itok ņae kom̧, innām kom̧ naaj mej jān n̄ūta, im jān nan̄inmej, im jān jāje; im iien eo ej epaak ijello̧kun wōt n̄e kom̧ij ukeļo̧k.",
                "24": "Im kiiō ālikin men kein armej ro raar illuļo̧k ippān Amulek, im raar lam̧ōj, im ba: ļein ej kajjirere ņae kien ko ad ko rejim̧we, im rikien mālōtlōt ro ad ro kōjwōj eaar kāālet.",
                "25": "A Amulek eaar erļo̧ke pein, im lam̧ōj eļapļo̧k n̄an er, im ba: O kom̧ epepen enana im ankeke, etke Setan eaar kanooj juk ibūruōmi? Etke kom̧ naaj ajeļo̧k kom̧ n̄an e bwe en maron̄ wōr an kajoor ioomi, n̄an kapiloik mejami, bwe kom̧in jab naaj meļeļe naan ko kar kōnono, ekkar naan aer m̧ool?",
                "26": "Bwe lo, iaar ke kam̧ool ņae kien eo ami? Kom̧ij jab meļeļe; kom̧ij ba bwe iaar kōnono ņae kien eo ami; a iaar jab, a iaar kōnono ilo kōm̧anm̧an kien eo ami, n̄an liaakeļo̧k eo ami.",
                "27": "Im kiiō, lo, ij ba n̄an kom̧, bwe pedped in ko̧kkure an armej rein ej jino in ejaak jān jab wānōk an rikien im riekajet ro ami.",
                "28": "Im kiiō ālikin men kein ke Amulek eaar kōnono naan kein armej ro raar lam̧ōj ņae e, im ba: Kiiō je jeļā bwe ļein juon nejin devil, bwe eaar riab n̄an kōj; bwe eaar kōnono ņae kien eo ad. Im kiiō ej ba bwe eaar jab kōnono ņae e.",
                "29": "Im bar juon, eaar kajjirere kōn rikien ro ad, im riekajet ro ad.",
                "30": "Im ālikin men kein rikien ro rej likūt ilo burueer bwe ren keememej men kein ņae e.",
                "31": "Im ewōr juon ilubwiljier etan eaar Ziezrom. Kiiō eaar ļaptata an ņa ruōn Amulek im Alma, im eaar juon etijem̧ļo̧k ilubwiljier, kōnke eļap jerbal ko an n̄an ej kōm̧m̧an ilubwiljin armej ro.",
                "32": "Kiiō jibadbad eo an rikien ro eaar n̄an kōm̧m̧an ļapļo̧k; im raar bōk ļapļo̧k ekkar n̄an jerbal ko aer."
            },
            "11": {
                "1": "Kiiō eaar ilo kien in Mosaia bwe aolep armej eo eaar juon riekajet in kien, a ro kar jitōn̄ er n̄an riekajet ro, eaikuj bōk wōņāān ko ekkar n̄an iien ko raar jerbal n̄an ekajet ro kar bōktok im̧aer n̄an ekajet e.",
                "2": "Kiiō eļan̄n̄e juon armej e m̧uri ippān bar juon, im e ejjab kōļļā men eo e m̧uri, kar abņōņō kake e n̄an riekajet eo; im riekajet ej kōjerbal maron̄, im jilkinļo̧k opija ro n̄an bōktok armej eo im̧aan e; im ej ekajet armej eo ekkar n̄an kien eo im kein kam̧ool ko kar bōktok ņae e, im āindein armej eo kipel e n̄an kōļļā men eo e m̧uri, a bōk jān m̧weien, a joļo̧k jān ilubwiljin armej ro kōnke e riko̧o̧t im rirakimi.",
                "3": "Im riekajet eaar bōk wōņāān ekkar n̄an an iien—juon sinain in gold n̄an juon raan, ak juon sinum in silver, eo ej jon̄an wōt juon sinain in gold; im men in ej ekkar n̄an kien eo kar leļo̧k.",
                "4": "Kiiō erkein āt ko etan m̧ōttan gold ko aer, im aer silver, ekkar n̄an aer aorōk. Im āt kein kar litok jān riNipai ro, ko raar jab jon̄ok ālikin wāween an riJu ro ilo Jerusalem; ak raar jab jon̄jon̄ ālikin wāween ko an riJu ro; a raar ukōte aer jon̄ok im aer jon̄jon̄; ekkar n̄an ļōmņak ko im jekjek ko armej ro rej pād ie, ilo epepen otemjej, men iien tōl an riekajet ro, im raar kajutak in kiin̄ Mosaia.",
                "5": "Kiiō jon̄jon̄ eo ej āindein—juon sinain in gold, juon sion in gold, juon sum in gold, im juon limna in gold.",
                "6": "Juon sinum in silver, juon amnor in silver, juon ezrom in silver, im juon onti in silver.",
                "7": "Juon sinum in silver ej jon̄an wōt juon sinain in gold, im jon̄an wōt juon jon̄ok in barli, im barāinwōt juon jon̄ok in jabdewōt grain.",
                "8": "Kiiō jon̄an juon sion in gold eaar ruo alen aorōkin juon sinain.",
                "9": "Im juon sum in gold eaar ruo alen aorōkin juon sion.",
                "10": "Im juon limna in gold eaar aorōkier aolep.",
                "11": "Im juon amnor in silver eaar jon̄an an ļap wōt ruo sinum.",
                "12": "Im juon ezrom in silver eaar jon̄an an ļap wōt emān sinum.",
                "13": "Im juon onti eaar jon̄an an ļap wōt aorōkier aolep.",
                "14": "Im en̄in ej aorōk in bōnbōn ko reddik ilo jon̄ok ko aer—",
                "15": "Juon siblon ej jimattan in juon sinum; kōn menin juon siblon n̄an jimattan juon jon̄ok in barli.",
                "16": "Im juon siblum ej jimattan in juon siblon.",
                "17": "Im juon lia ej jimattan in juon siblum.",
                "18": "Kiiō en̄in ej aer bōnbōn, ekkar n̄an aer jon̄ok.",
                "19": "Kiiō juon ention in gold ej jon̄an wōt jilu siblon.",
                "20": "Kiiō, eaar n̄an wōt jibadbad in bōk ļapļo̧k, kōnke raar bōk wōņāer ekkar n̄an jerbal ko aer, kōn menin raar kalim̧otak armej ro n̄an kitōltōl ko, im aolep wāween poktak im nana otemjeļo̧k, bwe ren maron̄ lōn̄ļo̧k aer jerbal, bwe ren maron̄ bōk jāān ekkar n̄an abņōņō ilo kien ko kar būkitok im̧aer, kōn menin raar kalim̧otak armej ro ņae Alma im Amulek.",
                "21": "Im Ziezrom in eaar jino kajitūkin Amulek, im ba: Kwōnaaj uwaak eō jet kajjitōk ko inaaj kajitūkin eok? Kiiō Ziezrom eaar juon em̧m̧aan eo eaar tijem̧ļo̧k ilo aujiid ko an devil, bwe en maron̄ ko̧kkure men eo em̧m̧an; kōn menin, eaar ba n̄an Amulek: Kwōn uwaak ke kajjitōk ko inaaj liwōj n̄an eok?",
                "22": "Im Amulek eaar ba n̄an e: Aaet, eļan̄n̄e ej ekkar n̄an Jetōb in Irooj, eo ej ilo n̄a; bwe i jamin ba jabdewōt āinjuon jān Jitōbōn Irooj. Im Ziezrom ej ba n̄an e: Lo, ije ewōr jiljino onti in silver, im aolep men kein inaaj liwōj n̄an eok eļan̄n̄e kwōnaaj kariab ke ewōr Juon Ekajoor Bōtata.",
                "23": "Kiiō Amulek eba: O kwe nejin hell, etke kwōj kapo eō? Kwōj jab jeļā ke bwe riwānōk ej jab po ilo kapo rot kein?",
                "24": "Kwōj tōmak ke bwe ejjeļo̧k Anij? Ij ba n̄an eok, Jaab, kwo jeļā bwe ewōr juon Anij, a kwōj iakwe m̧ani arōk eļapļo̧k jān E.",
                "25": "Im kiiō kwaar liāp im̧aan Anij n̄an eō. Kwōj ba n̄an eō—Lo onti kein jiljino, ko rej kanooj aorōk, inaaj liwōj n̄an eok—ak kwōj likūt ilo būruōn n̄an dāpij er jān eō; im eaar am̧ wōt kōņaan bwe in kariab Anij em̧ool im emour, bwe kwōn maron̄ kōm̧m̧an bwe in jako. Im kiiō lo, kōn nana in eļap kwōnaaj bōk woņeam̧.",
                "26": "Im Ziezrom ej ba n̄an e: Kwōj ba ke bwe ewōr juon Anij em̧ool im emour?",
                "27": "Im Amulek eba: Aaet, ewōr juon Anij em̧ool im mour.",
                "28": "Kiiō Ziezrom eba: Elōn̄ļo̧k ke jān juon Anij?",
                "29": "Im eaar uwaake, Jaab.",
                "30": "Kiiō Ziezrom ej ba n̄an e bar juon alen: Ekōjkan am̧ jeļā men kein?",
                "31": "Im eba: Juon enjeļ eaar kwaļo̧ki n̄an eō.",
                "32": "Im Ziezrom ej bar ba: Wōn in Enaaj itok? E in Nejin Anij ke?",
                "33": "Im eba n̄an e, Aaet.",
                "34": "Im Ziezrom ej bar ba: Enaaj ke lo̧mo̧o̧ren armej ro An ilo jero̧wiwi ko aer? Im Amulek eaar uwaak im ba n̄an e: Ij ba n̄an eok bwe E jamin, bwe E ej jab maron̄ jum̧ae naan ko An.",
                "35": "Kiiō Ziezrom ej ba n̄an armej ro: Lale bwe kom̧in keememej men kein; bwe e ej ba ewōr juon wōt Anij; a ej ba bwe eo Nejin Anij enaaj itok, ak e jamin naaj lo̧mo̧o̧ren armej ro An—āinwōt n̄e eaar wōr an maron̄ n̄an kipel Anij.",
                "36": "Im Amulek e bar ba n̄an e: Lo kwaar riab, bwe kwaar ba bwe iaar kōnono āinwōt n̄e ewōr aō maron̄ n̄an kipel Anij kōnke iaar ba E jamin naaj lo̧mo̧o̧ren armej ro An ilo jero̧wiwi ko aer.",
                "37": "Im ij bar ba n̄an eok bwe E jab maron̄ lo̧mo̧o̧ren er ilo jero̧wiwi ko aer; bwe i jab maron̄ kariab naan ko An, im Eaar ba bwe ejjeļo̧k juon men ettoon emaron̄ jolōte aelōn̄ in lan̄; kōn menin, ekōjkan ami maron̄ mour, ijello̧kun wōt n̄e kom̧ij jolōte aelōn̄ in lan̄? Kōn menin, kom̧ij jab maron̄ bōk lo̧mo̧o̧r ilo jero̧wiwi ko ami.",
                "38": "Kiiō Ziezrom ej bar ba n̄an e: E eo Nejin Anij lukkuun in Jemān Indeeo?",
                "39": "Im Amulek ej ba n̄an e: Aaet, E ej lukkuun Jemān Indeeo in lan̄ im n̄an laļ, im aolep men ko ilowaer; E ej jinoin im jem̧ļo̧kin, eo m̧oktata im eo āliktata;",
                "40": "Im Enaaj itok n̄an laļ n̄an lo̧mo̧o̧ren armej ro An; im Enaaj bōk ioon E jero̧wiwi ko an ro rej tōmak ilo etan; im rein rej er ro naaj bōk mour indeeo, im lo̧mo̧o̧r ej itok jaab n̄an bar juon.",
                "41": "Kōn menin rijero̧wiwi rej pād wōt āinwōt n̄e eaar ejjeļo̧k lo̧mo̧o̧r kōm̧m̧ane, ijello̧kun wōt kōtļo̧k to ko an mej; bwe lo, raan eo ej itok bwe aolep naaj jerkak jān ro remej i jutak im̧aan Anij, im ekajet ekkar n̄an jerbal ko aer.",
                "42": "Kiiō, ewōr juon mej eo etan mej in kanniōk; im mej an Kraist enaaj kōtļo̧k to ko an mej in kanniōk in, bwe aolep naaj jerkak jān mej ilo kanniōk in.",
                "43": "Jetōb im ānbwin naaj bar koba ilo jekjek eo an eweeppān; ra im mo̧kwōj jim̧or, naaj kōro̧o̧l n̄an jekjek eo eweeppān an, em̧ool āinwōt kiiō jej pād ilo tōre in; im naaj bōkļo̧k kōj n̄an jutak im̧aan Anij, ilo jeļā āinwōt ad jeļā kiiō, im e wōr juon ememej emeram kōn aolep ad bōd.",
                "44": "Kiiō, kōjepļaaktok in enaaj itok n̄an aolep; rūtto im dik jim̧or, riatajinemjen im rianemkwōj jim̧or, m̧an im kōrā jim̧or, rijero̧wiwi im riwānōk jim̧or; im em̧ool enaaj jamin wōr kooļan bar e jako; a men otemjej naaj kōjepļaakļo̧k naan jekjek eo eweeppān an, āinwōt ej kiiō, ak ilo ānbwin, im naaj bōkļo̧k e n̄an kajitūkin im̧aan jikin ekajet an Kraist Nejin, im Anij Jemān, im Jetōb Kwōjarjar, eo ej juon Anij Indeeo, n̄an ekajet ekkar naan jerbal ko aer, men̄e rem̧m̧an ak men̄e renana.",
                "45": "Kiiō, lo, iaar kōnono n̄an eok kōn mej in ilo ānbwinnin kanniōk, im barāinwōt kōn jerkakpeje an ānbwinnin kanniōk. Ij ba n̄an eok bwe ānbwinnin kanniōk in ej jerkak n̄an ānbwin ej jab mej, bwe ej jān mej, em̧ool jān mej eo m̧okta n̄an mour, bwe ren jab bar maron̄ mej; jetōb ko aer rej koba ippān ānbwin ko aer, im jab bar jepelļo̧k; āindein likiio eo ej erom āinwōt jetōb im mour indeeo, bwe rej jamin bar lo wabanban.",
                "46": "Kiiō, ke Amulek eaar kōjjem̧ļo̧k naan kein armej ro raar jino bar bwilōn̄, im barāinwōt Ziezrom eaar jino wūdiddid. Im āindein eaar jem̧ļo̧k naan ko an Amulek, ak en̄in aolep ijo iaar jeje."
            },
            "12": {
                "1": "Kiiō Alma, ke eaar lo bwe naan ko an Amulek raar kaikōn̄ Ziezrom, bwe eaar lo bwe Amulek eaar jibwe e ilo an riab im m̧oņ n̄an ko̧kkure e, im ke ej lo bwe eaar jino wūdiddid kōn jelōt an koļmānļo̧kijeņ kōn an bōd, eaar kōpeļļo̧k lo̧n̄iin im jino kōnono n̄an e, im n̄an kapenļo̧k naan ko an Amulek, im n̄an kōmmeļeļeik men ko reļļapļo̧k, ak erļo̧keļo̧k jeje ko rekwōjarjar jān jon̄an eo Amulek eaar kōm̧m̧an.",
                "2": "Kiiō naan ko Alma eaar kōnono n̄an Ziezrom kar ron̄ armej ro ipeļaakin ijo; bwe jarlepju eo eaar ļap, im eaar kōnono ilo wāween in:",
                "3": "Kiiō Ziezrom, kōnke kwōj lo bwe kwaar po ilo am̧ riab im m̧oņ, bwe kwaar jab riab n̄an armej wōt ak kwaar riab n̄an Anij; bwe lo, E jeļā aolep am̧ ļōmņak, im kwōj lo bwe ļōmņak ko am̧ kar kwaļo̧ki n̄an kōm jān Jetōb eo An;",
                "4": "Im kwōj lo bwe kōm jeļā bwe karōk eo am̧ eaar karōk eo ittino, āinwōt n̄an ittino eo an devil, bwe n̄an riab im n̄an m̧oņe armej rein bwe kwōn maron̄ kajutak er ņae kōm, n̄an kajjirere kake kōm im n̄an kadiwōjļo̧k kōm—",
                "5": "Kiiō en̄in ej karōk an eo rijum̧ae eok, im eaar kōm̧m̧ane kōm̧akūtkūt an kajoor ilo kwe. Kiiō ikōņaan bwe kom̧in keememej bwe ta ij ba n̄an kom ij ba n̄an aolep.",
                "6": "Im lo ij ba n̄an kom̧ aolep bwe en̄in eaar allok an rijum̧ae, eo eaar likūt n̄an aujiid armej rein, bwe en maron̄ bōktok kom̧ ilo kōm̧akoko n̄an e, bwe en maron̄ jepooļ kom̧ kōn tomede ko an, bwe en maron̄ lukwōj kom̧ n̄an ko̧kkure indeeo, ekkar n̄an kajoor in an kōm̧akoko.",
                "7": "Kiiō ke Alma eaar kōnono naan kein, Ziezrom eaar jino kanooj wūdiddid otem wūdiddid, bwe eaar po būruōn ļo̧k wōt kōn kajoor an Anij; im eaar barāinwōt po būruōn bwe Alma im Amulek eaar wōr aer jeļā kake E, bwe eaar po būruōn bwe raar jeļā ļōmņak ko im kōttōpar ko an būruōn; bwe kajoor kar leļo̧k n̄an er bwe ren maron̄ jeļā kōn men kein ekkar n̄an jitōbōn kanaan.",
                "8": "Im Ziezrom eaar jino kajitūkin er ilo tiljek, bwe en maron̄ jeļā eļapļo̧k kōn aelōn̄ in Anij. Im eba n̄an Alma: Ta meļeļein men in Amulek eaar kōnono kōn jerkakpeje an ro remej, bwe aolep naaj jerkak jān ro remej, jim̧or n̄an ro rem̧m̧an im ro renana, im kar bōktok n̄an jutak im̧aan Anij n̄an ekajet ekkar n̄an jerbal ko aer?",
                "9": "Im kiiō Alma eaar jino tipdiki men kein n̄an e, im ba: Ej leļo̧k n̄an elōn̄ n̄an jeļā mennin ittino ko an Anij; mekarta rej pād ium̧win naan in jiron̄ epen bwe ren jab leļo̧k wōt ekkar n̄an jidik in naan eo An eo E ej wūjlepļo̧k n̄an ro nejin armej, ekkar n̄an eo̧ron̄ im niknik eo rej leļo̧k n̄an e.",
                "10": "Im kōn menin, e eo enaaj kapene būruōn, ejja in wōt ej bōk ijo edikļo̧k in naan eo; im e eo enaaj jamin kapene būruōn, n̄an e leļo̧k eļapļo̧k in naan eo, m̧ae iien eo ej etal n̄an e n̄an jeļā mennin ittino ko an Anij m̧ae iien ej jeļā kaki ilo dipiio.",
                "11": "Im er ro renaaj kapene burueer, n̄an er ej leļo̧k dikļo̧k in m̧ōttan naan eo m̧ae iien rej jab jeļā kōn mennin ittino ko An; innām bōk er ilo kōm̧akoko jān devil, im bōk tōl jān ankilaan ļo̧k n̄an ko̧kkure. Kiiō en̄in ej meļeļein tomede ko an hell.",
                "12": "Im Amulek eaar kōnono ilo alikkar kōn mej, im kōn jerkak jān wabanban n̄an jab wabanban, im kōn ilo̧k im̧aan jikin ekajet an Anij, n̄an ekajet ekkar n̄an jerbal ko ad.",
                "13": "Innām eļan̄n̄e bōro ko ad raar pen, aaet eļan̄n̄e jaar kapene buruōd ņae naan eo, ilo jon̄an eo bwe jamin lo e ilo kōj, innām jekjek eo ad enaaj nana, innām naaj liaakeļo̧k kōj.",
                "14": "Bwe naan ko ad naaj liaakeļo̧k kōj, aaet, aolep jerbal ko ad renaaj liaakeļo̧k kōj; im jamin lo kōj bwe jej jab libbijinjin; im ļōmņak ko ad naaj liaakeļo̧k kōj barāinwōt; im ilo jekjek in enana jej jamin maron̄ reilōn̄ļo̧k n̄an mejān ad Anij; im jenaaj m̧ōņōņōļo̧k eļan̄n̄e je maron̄ kar jiron̄ dekā ko im toļ ko n̄an wōtlo̧k iood n̄an ņooj kōj jān im̧aan mejān.",
                "15": "A men in ej jab maron̄ kōm̧m̧an; jej aikuj itok im̧aan im jutak im̧aan iloaiboojoj eo An, im ilo An kajoor; im ilo An maron̄, utiej, im irooj, im kam̧ool n̄an ad jook indeeo bwe aolep ekajet ko an rejim̧we; bwe E ejim̧we ilo aolep an jerbal, im bwe e ej tūriam̧o n̄an ro nejin armej, im bwe E ewōr An aolep kajoor n̄an lo̧mo̧o̧ren jabdewōt armej eo ej tōmak ilo Etan im jebar im le leen ko rekkar n̄an ukeļo̧k.",
                "16": "Im kiiō lo, ij ba n̄an kom̧ innām ej itok mej, em̧ool mej eo kein karuo, eo ej mej ilo jetōb; innām ej iien eo bwe jabdewōt eo ej mej ilo jero̧wiwi ko an, āinwōt ilo an mej ilo ānbwin, naaj barāinwōt mej mej eo ilo jetōb; aaet, enaaj mej āinwōt n̄an men ko rej ekkejel n̄an weeppān.",
                "17": "Innām ej iien eo n̄e en̄taan ko aer naaj āinwōt lom̧aļo in kijeek im brimstone, eo urur in ej wanlōn̄ļo̧k indeeo im indeeo; innām ej iien eo naaj lukwōj er n̄an ko̧kkure ejjeļo̧k jem̧ļo̧kin, ekkar n̄an kajoor in im kōm̧akoko an Setan, kōnke eaar dāpij er ekkar n̄an ankilaan.",
                "18": "Innām, ij ba n̄an kom̧, renaaj āinwōt n̄e eaar ejjeļo̧k lo̧mo̧o̧r kōm̧m̧ane; bwe rejjab maron̄ bōk lo̧mo̧o̧r ekkar n̄an jim̧we an Anij; im rej jab maron̄ mej, kōnke enaaj jamin bar wōr wabanban.",
                "19": "Kiiō ālikin men kein ke Alma eaar kōm̧m̧ane jem̧ļo̧kin kōnono naan kein, armej ro raar jino bwilōn̄ļo̧k.",
                "20": "A eaar wōr juon Antiona, eo eaar ritōl eutiejtata ilubwiljier, eaar wōnm̧aantak im ba n̄an e: Ta men in kwaar ba, bwe armej eaikuj jerkak jān ro remej im oktak jān wabanban in n̄an jab wabanban, bwe jetōb eo ejamin mej?",
                "21": "Ta meļeļe in jeje ekwōjarjar, eo ej ba bwe Anij eaar likūt kerub ko im jāje eurur irear in jikin kallib Iden, n̄e ro jemād im jined m̧oktata ren kar deļo̧n̄ im bōk leen wōjke in mour, im mour indeeo? Im āindein jān lo bwe ejjeļo̧k wāween bwe ren mour indeeo.",
                "22": "Kiiō Alma eaar ba n̄an e: En̄in men eo iaar itōn kōmmeļeļeiki. Kiiō jej lo bwe Adam eaar wōtlo̧k jān an kar bōk leen eo kōmo̧iki, ekkar n̄an naan in Anij; im āindein jej lo, bwe jān wōtlo̧k eo an, aolep armej raar juon rijebwābwe im armej in wōtlo̧k.",
                "23": "Im kiiō lo, ij ba n̄an kom̧ bwe eļan̄n̄e en kar maron̄ n̄an Adam bwe en kar bōk leen wōjke in mour ilo iien eo, enaaj kar ejjeļo̧k mej, im naan eo ekar waan, kōm̧m̧an bwe Anij en ririab, bwe Eaar ba: Eļan̄n̄e kwōnaaj mōn̄ā kwōnaaj mej otem mej.",
                "24": "Im jej lo bwe mej ej itok ioon armej otemjeļo̧k, aaet, mej eo Amulek eaar kōnono kake, eo ej mej ilo kanniōk; mekarta ewōr jidik iien letok n̄an armej eo im emaron̄ ukeļo̧k; kōn mennin mour in eaar erom juon iien mālejjon̄; juon iien n̄an m̧aanjāppopo n̄an iioon Anij, juon iien n̄an m̧aanjāppopo n̄an jekjek eo ejjeļo̧k jem̧ļo̧kin eo kōm ar kōnono kake, eo ej ālikin jerkakpeje an ro remej.",
                "25": "Kiiō, eļan̄n̄e en kar jab kōn karōk in lo̧mo̧o̧r, eo kar pād jān jino in laļ, enaaj kar jamin wōr jerkakpeje an ro remej; bwe eaar wōr juon karōk in lo̧mo̧o̧r ejaake, eo enaaj kakūrm̧ool jerkakpeje an ro remej, eo kar kōnono kake.",
                "26": "Im kiiō lo, eļan̄n̄e en kar maron̄ bwe ro jemād im jined m̧oktata ren kar jab ilo̧k im bōk jān leen wōjke in mour ren kar liaajlo̧ļ indeeo, kōnke eaar ejjeļo̧k aer iien m̧aanjāppopo; im āindein karōk in lo̧mo̧o̧r en kar jej tokjān, im naan eo an Anij naaj kar waan, im ejjeļo̧k an̄in.",
                "27": "A lo, eaar jab āindein; a kar kāālet n̄an armej bwe ren aikuj mej; im ālikin mej, rej aikuj itok n̄an ekajet, em̧ool ejja ekajet eo wōt kōm ar kōnono kake, eo ej ilo jem̧ļo̧kin.",
                "28": "Im ālikin Anij eaar kāālet bwe men kein ren itok n̄an armej, lo, innām eaar lo bwe eaar mennin aikuj bwe armej ren jeļā kōn men ko Eaar karōki n̄an er;",
                "29": "Kōn menin Eaar jilkintok enjeļ ro n̄an em̧m̧ao ippāer, ro rej kōm̧m̧an bwe armej ren lo aiboojoj eo An.",
                "30": "Im raar jino jān iien eo m̧aanļo̧k n̄an kūr ilo Etan; kōn menin Anij eaar kōm̧m̧ao ippān armej, im kwaļo̧k n̄an er karōk in lo̧mo̧o̧r, eo kar kōpooje jān pedped in laļ; im men in Eaar kwaļo̧k n̄an er ekkar n̄an aer tōmak im ukeļo̧k im jerbal ko reweeppān.",
                "31": "Kōn menin, Eaar leļo̧k kien ko n̄an armej, kōnke raar rupe kien ko m̧oktata kōn men ko raar an kanniōk, im kar erom āinwōt anij raņ, jeļā em̧m̧an im nana, likūt er ilo jekjek eo n̄an kōm̧m̧an, ak kar likūt er ilo juon jekjek n̄an kōm̧m̧an ekkar n̄an ankilaer im aer kōņaan, n̄e n̄an kōm̧m̧an nana ak n̄an kōm̧m̧an em̧m̧an—",
                "32": "Kōn menin Anij eaar leļo̧k n̄an er kien ko, ālikin kwaļo̧k n̄an er karōk in lo̧mo̧o̧r, bwe ren jab kōm̧m̧an nana, eo kaje eo an ej mej eo kien karuo, eo ej mej indeeo āinwōt n̄an men ko rej an weeppān; bwe ioon men in karōk in lo̧mo̧o̧r en kar ejjeļo̧k an kajoor, bwe jerbal ko in jim̧we jamin maron̄ ko̧kkuri, ekkar n̄an em̧m̧an eļap an Anij.",
                "33": "A Anij eaar kūr n̄an armej, ilo etan eo Nejin, (men in ej karōk in lo̧mo̧o̧r eo kar kajutake) im ba: Eļan̄n̄e kom̧ naaj ukeļo̧k, im jab kapene būruōmi, innām Inaaj tūriam̧okake kom̧, kōn eo Nejū Emake Iaar Keotake.",
                "34": "Kōn menin, jabdewōt eo ej ukeļo̧k, im jab kapene būruōn, enaaj wōr an ilo tūriam̧okake kōn eo Nejū Emake Iaar Keotake, n̄an juon jeorļo̧k in jero̧wiwi ko an; im rein renaaj deļo̧n̄ ilo kakkije eo Aō.",
                "35": "Im jabdewōt eo enaaj kapene būruōn im naaj kōm̧m̧an bōd, lo, ij kanejnej ilo Aō illu bwe Enaaj jamin deļo̧n̄ ilo kakkije eo Aō.",
                "36": "Im kiiō, ro jeiū im jatū, lo, ij ba n̄an kom̧, bwe eļan̄n̄e kom̧ naaj kapene būruōmi kom̧ naaj jamin deļo̧n̄ ilo kakkije eo an Irooj; kōn menin bōd ko ami rej kalluik E bwe en jilkinlaļtak an illu ioomi āinwōt ilo kallulu eo m̧oktata, aaet, ekkar n̄an An innaan ilo kallulu eo āliktata āinwōt kar ilo eo m̧oktata, n̄an ko̧kkure ejjeļo̧k jem̧ļo̧kin an jetōb ko ami; kōn menin, ekkar n̄an An innaan, n̄an mej eo āliktata, barāinwōt n̄an mej eo m̧oktata.",
                "37": "Im kiiō, ro jeiū im jatū, kiiō ke jej lo bwe jejeļā men kein, im rem̧ool, jen ukeļo̧k, im jab kapene buruōd, bwe jān jab kalluiki Irooj ad Anij n̄an door laļtak An illu iood ilo kien kein An kein karuo ko Eaar litok n̄an kōj; a jān deļo̧n̄ ilo kakkije an Anij, eo e pojak ekkar n̄an An innaan."
            },
            "13": {
                "1": "Im bar juon alen, ro jeiū im jatū, ikōņaan karre m̧aanļo̧k kom̧ n̄an iien eo n̄e Irooj Anij eaar litok kien kein n̄an ro nejin; im ikōņaan bwe kom̧in keememej bwe Irooj Anij eaar kapit pris ro, ālikin laajrak eo An ekwōjarjar, eo eaar ālikin laajrak an eo Nejin, n̄an katakin men kein n̄an armej ro.",
                "2": "Im pris ro kar kapit er ilikin laajrak eo an Nejin, ilo wāween eo bwe armej ro ren maron̄ jeļā ilo wāween ōt n̄an reim̧aanļo̧k n̄an Nejin n̄an lo̧mo̧o̧r.",
                "3": "Im en̄in ej wāween eo kar kapit ir—kar kūr er im kōpooj er jān pedped an laļ ekkar n̄an jeļā m̧okta an Anij, kōn tōmak aer eļap im jerbal ko aer rem̧m̧an; ilo kar jinoin kar kōtļo̧k er n̄an kāālet em̧m̧an ak nana; kōn menin er kōnke raar kāālet em̧m̧an, im kwaļo̧k eļap wōt em̧ ļap tōmak, kar kūr er kōn kūr ekwōjarjar, aaet, kōn kūr ekwōjarjar eo kar kōpooj er kake, im ekkar n̄an, lo̧mo̧o̧ren eo kōpooj n̄an wāween in.",
                "4": "Im āindein er kar kūr er n̄an kūr in ekwōjarjar kōn aer tōmak, ijoke ro jet raar jab bōk Jetōb in Anij kōn pen eo an burueer im pilo an ļōmņak ko aer, ijoke, eļan̄n̄e eaar jab kōn menin remaron̄ kar ļap aer jeraam̧m̧an āinwōt ro jeir im jatier.",
                "5": "A ilo tukaduin, ilo kar jinoin raar pād ilo ejja ļamļam eo wōt ippān ro jeir im jatier; āindein kūr in ekwōjarjar kar kōpooj jān pedped ko an laļ bwe ejja ro wōt rej jamin kapene burueer, ilo im kōn pinmuur eo an Nejin Eaar Keotake, eo Eaar kōpooje.",
                "6": "Im āindein kar kūr er kōn kūr in ekwōjarjar, im kapit er n̄an priesthood eo eutiej an laajrak ekwōjarjar an Anij, n̄an katakin kien ko An n̄an ro nejin armej, bwe ren barāinwōt maron̄ deļo̧n̄ ilo kakkije eo An—",
                "7": "Priesthood utiej in ej ālikin laajrak eo an Nejin, laajrak eo me eaar jān pedped an laļ; a ilo bar jet naan, ejjeļo̧k jinoin raan ko ak jem̧ļo̧kin iiō ko an, kar kōpooje jān indeeo n̄an indeeo, ekkar n̄an jeļā eo m̧okta An kōn men otemjeļo̧k—",
                "8": "Kiiō kar kapit er ālikin wāween in—im kar kūr er kōn juon kūr ekwōjarjar, im kar ekkapit kōn juon naan in kean̄ ekwōjarjar, im raar bōk ioer priesthood utiej eo an laajrak eo ekwōjarjar, kūr eo, im naan in kean̄ eo, im priesthood eutiej, eo ejjeļo̧k jinoin ak jem̧ļo̧kin—",
                "9": "Āindein raar erom pris utiej ro n̄an indeeo, ālikin laajrak eo an Nejin, eo Emake Keotak in Jemān, eo ejjeļo̧k jinoin raan ko an ak jem̧ļo̧kin iiō ko an, eo ej obrak kōn jouj, jim̧we, im m̧ool. Im āindein ej āinwōt. Amen.",
                "10": "Kiiō, āinwōt iaar ba kōn laajrak eo ekwōjarjar, ak priesthood in eutiej, eaar lōn̄ ro kar kapit er im raar erom pris utiej ro an Anij; im eaar kōn aer tōmak eļap im ukeļo̧k, im aer jim̧we im̧aan Anij, kōnke raar kāālet n̄an ukeļo̧k im jerbal jim̧we ijello̧kun jako;",
                "11": "Kōn menin kar kūr er ilikin laajrak in ekwōjarjar, im kar kokwōjarjar er, im ballier kar kwaļe er remouj kōn bōtōktōkin Lamb eo.",
                "12": "Kiiō er, ālikin kar kokwōjarjar er jān Jetōb Kwōjarjar, kōn ballier kar kōm̧m̧an bwe ren mouj; kōnke raar erreo im jab libbijinjin im̧aan Anij, rekar jab maron̄ mejōk jero̧wiwi ijello̧kun wōt n̄e eaar kōn eļap kūtōtō; im eaar kanooj lōn̄, kanooj lōn̄ otem lōn̄, ro kar kōm̧m̧an bwe ren erreo im raar deļo̧n̄ļo̧k ilo kakkije eo an Irooj aer Anij.",
                "13": "Im kiiō, ro jeiū im jatū, ikōņaan bwe kom̧in kōttāik kom̧ im̧aan Anij, im jebar kōn leen ko rekkar n̄an ukeļo̧k, bwe kom̧in maron̄ barāinwōt deļo̧n̄ ilo kakkije in.",
                "14": "Aaet, kom̧in kōttāik kom̧ em̧ool āinwōt armej ro ilo raan ko an Melkizedek, eo eaar barāinwōt juon pris eutiej ālikin ejja laajrak in wōt eo iaar kōnono kake, eo barāinwōt eaar bōk ioon priesthood eo eutiej indeeo.",
                "15": "Im eaar ejja Melkizedek in wōt eo Ebream eaar kōļļā juon m̧ōttan jon̄oul ko; aaet, em̧ool eo jemād Ebream eaar kōļļā joortak an juon m̧ōttan jon̄oul in men ko aolep an.",
                "16": "Kiiō kain̄i kein kar liļo̧k ilo wāween in, bwe āindein armej ro ren maron̄ erre m̧aanļo̧k n̄an eo Nejin Anij, kōnke eaar āinwōt juon laajrak, ak kōnke eaar laajrak eo An, im men in bwe ren maron̄ erre m̧aanļo̧k n̄an e n̄an jeorļo̧k jero̧wiwi ko aer, bwe ren maron̄ deļo̧n̄ ilo kakkije eo an Irooj.",
                "17": "Kiiō Melkizedek in eaar juon kiin̄ ioon āneen Selem; im armej ro an raar kanooj ļapļo̧k ilo bōd im mennin jōjō; aaet, raar aolep jebwābwe; raar obrak kōn aolep jero̧wiwi otemjeļo̧k;",
                "18": "A Melkizedek kōnke eaar kwaļo̧k eļap tōmak, im kar bōk opij in priesthood eo eutiej ekkar n̄an laajrak eo ekwōjarjar an Anij, eaar kwaļo̧k naan kōn ukeļo̧k n̄an armej ro an. Im lo, er raar ukeļo̧k; im Melkizedek eaar kajutak aenōm̧m̧an ilo āneo ilo raan ko an; kōn menin kar ņa etan irooj in aenōm̧m̧an; bwe eaar kiin̄ in Selem, im eaar tōl ium̧win jemān.",
                "19": "Kiiō, eaar lōn̄ ro im̧aan, im barāinwōt eaar lōn̄ ro ālikin, a ejjeļo̧k eaar ļapļo̧k; kōn menin, kōn e eļapļo̧k kōnono kake.",
                "20": "Kiiō ij jab aikuj tipdiki men in, ta iaar ba ebwe. Lo, jeje ko rekwōjarjar repād im̧ami; eļan̄n̄e kom̧ naaj kabōdi enaaj n̄an ko̧kkure eo ami.",
                "21": "Im kiiō ālikin men kein ke Alma eaar m̧ōj an ba naan kein n̄an er, eaar erļo̧keļo̧k pein n̄an er im lam̧ōj kōn ainikien ekajoor, im ba: Kiiō ej iien n̄an ukeļo̧k, bwe raan in lo̧mo̧o̧r ej epaak tok.",
                "22": "Aaet, im ainikien Irooj, jān lo̧n̄iin enjeļ raņ, ej kabun̄bun̄ļo̧k e n̄an aolep laļ ko; aaet, ej kabun̄bun̄ļo̧k e, bwe ren maron̄ bōk naan in lan̄lōn̄ im m̧ōņōņō eļap; aaet, im E ej kōmmejajaik naan in lan̄lōn̄ ilubwiljin aolep armej ro An, aaet, em̧ool n̄an er raar ejjeplōklōk ijoko rettoļo̧k ioon mejān laļ; kōn menin raar itok n̄an ipped.",
                "23": "Im kar kwaļo̧ki n̄an kōj ilo naan ko realikkar, bwe ren maron̄ meļeļe, bwe jen jab bōd; im men in kōnke ad rijebwābwe ilo laļ eruwamāejet; kōn menin, āindein je kanooj utiej, bwe ipped ren naan in lan̄lōn̄ kein kwaļo̧ki n̄an kōj ilo aolep m̧ōttan ko ilo jikin kallib in ad.",
                "24": "Bwe lo, enjeļ raņ raar kabun̄bun̄ļo̧k e n̄an elōn̄ ilo iien in ilo āniin āneed; im men in ej unin n̄an kōpooj būruōn ro nejin armej n̄an bōk naan eo An ilo iien eo eo ej itok iloaiboojoj eo An.",
                "25": "Im kiiō jej kōttar wōt n̄an ron̄ ennaan eo em̧m̧an kar kwaļo̧k n̄an kōj jān lo̧n̄iin enjeļ raņ, kōn itok eo an; bwe iien eo ej itok, jej jab jeļā ewi epaak in. Kōņaan n̄an Anij bwe en maron̄ ilo raan ko aō; a kōtļo̧k bwe en kiiō ak tokālik, ilo e inaaj m̧ōņōņō.",
                "26": "Im naaj kwaļo̧ke n̄an riwānōk im armej rekwōjarjar, jān lo̧n̄iin enjeļ raņ, ilo iien An itok, bwe naan ko an ro jemād ren maron̄ kūrm̧ool, ekkar n̄an men eo raar kōnono kōn E, eo eaar ekkar n̄an jitōbōn kanaan eo eaar ilo er.",
                "27": "Im kiiō, ro jeiū im jatū, ij kōtmāne jān ijo em̧wilaļ tata ilo buruō, aaet, kōn eļap kijooror eo emetak, bwe kom̧in eo̧ron̄ naan ko aō, im juļo̧k jero̧wiwi ko ami, im jab aepedped kōn raan in ami ukeļo̧k.",
                "28": "A bwe kom̧ naaj kōttāik kom̧ im̧aan Irooj, im kūr ioon Etan ekwōjarjar, im ekkōl im jar im jab bōjrak, bwe kom̧in jab maron̄ ioon kapo ko reļļapļo̧k jān ami maron̄ inene, im āindein bōk tōl jān Jetōb Kwōjarjar, im erom rittā bōro, kom̧in jeļāņae im jouj; kipiliie; obrak kōn iakwe im meanwōd otemjeļo̧k;",
                "29": "En wōr ami lōke ioon Irooj; en wōr juon kōjatdikdik bwe kom̧ naaj bōk mour indeeo; en wōr iakwe an Anij iien otemjej ilo būruōmi, bwe kom̧ in maron̄ jerkak ilo raan eo āliktata im deļo̧n̄ļo̧k ilo kakkije eo An.",
                "30": "Im Irooj en lewōj n̄an kom̧ ukeļo̧k, bwe kom̧in maron̄ jab bōk laļtak illu eo An ioomi, bwe kom̧in maron̄ jab lokjak jān tomede eo an hell, bwe kom̧in maron̄ jab en̄taan kōn mej eo kein karuo.",
                "31": "Im Alma eaar kōnono elōn̄ļo̧k naan n̄an armej ro, ko raar jab jeje ilo bok in."
            },
            "14": {
                "1": "Im ālikin men kein ke eaar kōm̧m̧ane jem̧ļo̧kin an kōnono n̄an armej ro elōn̄ iaer raar tōmak ilo naan ko an, im kar jino ukeļo̧k, im n̄an lin̄ōri jeje ko rekwōjarjar.",
                "2": "A eļapļo̧k m̧ōttan eo aer raar kōņaan bwe ren maron̄ ko̧kkure Alma im Amulek; bwe raar illu ippān Alma, kōnke alikkar in naan ko an n̄an Ziezrom; im raar barāinwōt ba bwe Amulek eaar riab n̄an er, im kar kajjirere ņae kien ko aer im barāinwōt ņae rikien ro im riekajet ro aer.",
                "3": "Im raar barāinwōt illu ippān Alma im Amulek; im kōnke raar kam̧ool ilo alikkar ņae jero̧wiwi ko aer, raar pukot n̄an likūtļo̧k er ilo ittino.",
                "4": "A ālikin men kein raar jab; a raar bōk er im lukwōj er kōn to ko rekajoor, im kar bōk er im̧aan riekajet eutiejtata ilo āneo.",
                "5": "Im armej ro raar wōnm̧aanļo̧k im kar kam̧ool ņae ir—kam̧ool bwe rejro kar kajjirere ņae kien eo, im rikien ro im riekajet ro aer ilo āneo; im barāinwōt kar kam̧ool bwe ewōr juon Anij, im bwe Enaaj jilkintok Nejin ilubwiljin armej ro, bwe E en lo̧mo̧o̧ren er; im elōn̄ men ko āinwōt kein armej ro raar kam̧ool kaki ņae Alma im Amulek. Kiiō men in eaar kōm̧m̧an im̧aan riekajet eutiejtata an āneo.",
                "6": "Im ālikin men kein Ziezrom eaar bwilōn̄ kōn naan ko kar kōnono; im eaar barāinwōt kar jeļā kōn pilo an koļmānļo̧kijeņ ko, ko eaar kōm̧m̧ani ilubwiljin armej ro jān naan ko reriab an; im jetōb eo an eaar jino n̄an en̄taan ium̧win juon bōklōkōt in bōd ko an make; aaet, eaar jino kar jepooļe jān metak ko an hell.",
                "7": "Im ālikin men kein eaar jino in kūr n̄an armej ro, im ba: Lo, i bōd, im ļōm̧arein rejjab libbijinjin im̧aan Anij. Im eaar jinō n̄an akweļap n̄an er jān iien eo m̧anļo̧k; a raar kajjirere kake e, im ba: Ta kwōj ba juk kōn devil ke? Im rej em̧m̧ōj e, im kadiwōjļo̧k e jān ilubwiljier, im barāinwōt aolep ro raar tōmak ilo naan ko kar kōnono jān Alma im Amulek; im rej kadiwōjļo̧k er barāinwōt, im jilkinļo̧k armej n̄an kad er kōn dekā ko.",
                "8": "Im raar bōktok kōrā ro pāleer im ajri ro nejier ippān doon, im jabdewōt eo eaar tōmak ak kar katakin e n̄an tōmak ilo naan in Anij raar kōm̧m̧an bwe ren joļo̧k er ilo kijeek; im raar barāinwōt bōktok ļo̧o̧k ko aer ko ie eaar wōr jeje ko rekwōjarjar, im juļo̧k i ilo kijeek eo barāinwōt, bwe ren maron̄ bwil im jako jān kijeek.",
                "9": "Im ālikin men kein raar bōk Alma im Amulek, im bōk er ļo̧k n̄an juon jikin m̧an ro retōmak ilo tōmak ko aer, bwe ren maron̄ kam̧ool ko̧kkure an ro kar oran̄ļo̧k er kōn kijeek.",
                "10": "Im ke Amulek eaar lo metak ko an kōrā im ajri ro kar tile er ilo kijeek eo, eaar barāinwōt metak; im eaar ba n̄an Alma: Ekōjkan ad maron̄ kam̧ool wāween in enana? Kōn menin jen erļo̧keļo̧k peid, im kwaļo̧k kajoor eo an Anij eo ej ilo kōj, im lo̧mo̧o̧ren er jān urur ko.",
                "11": "A Alma eaar ba n̄an e: jetōb ej bōbrae eō bwe in jab erļo̧keļo̧k peiū; bwe lo Irooj ej bōk er lōn̄ļo̧k n̄an e make, ilo aiboojoj; im E ej kōtļo̧k bwe ren kōm̧m̧ane men in, ak bwe armej rein ren kōm̧m̧ane men in n̄an er, ekkar n̄an pen eo an burueer, bwe ekajet ko Enaaj kōjerbali ioer ilo an illu ren maron̄ jijet; im bōtōktōkin ro ejjeļo̧k ruweer naaj jutak āinwōt juon kam̧ool ņae er, aaet, im kūr ilo kajoor ņae er ilo raan eo āliktata.",
                "12": "Kiiō Amulek eba n̄an Alma: Lo, bōlen renaaj tile kōjro barāinwōt.",
                "13": "Im Alma eba: En ekkar n̄an ankilaan Irooj. A, lo, jerbal eo an ejjan̄in dedeļo̧k; kōn menin rej jamin tile kōj.",
                "14": "Kiiō ālikin men kein ke m̧ōj an ānbwinnin ro kar joļo̧k er ilo kijeek eo raar bwil im jako, im barāinwōt ļo̧o̧k ko kar juļo̧k ippāer, riekajet eo eutiejtata ilo āneo eaar ilo̧k im̧aan Alma im Amulek, ke raar lokjak wōt; im eaar ubrare er kōn pein ilo jāpier, im ba n̄an er: ālikin men kein kom̧ro ar lo e, kom̧ro en kar bar kwaļo̧k naan n̄an armej rein, bwe kom̧ in naaj jako ilo reba in kijeek im brimstone?",
                "15": "Lo, kom̧ij ej lo bwe eaar ejjeļo̧k amiro kajoor n̄an lo̧mo̧o̧ren ro kar joļo̧k er ilo kijeek eo; barāinwōt Anij eaar jab lo̧mo̧o̧ren er kōnke raar jān tōmak eo amiro. Im riekajet eo eaar bar ubrare er ilo jāppeer, im eaar kajjitōk: Ta kom̧ro ej ba n̄an kom̧ro make?",
                "16": "Kiiō riekajet in eaar ālikin laajrak im tōmak eo an Nior, eo eaar m̧an Gideon.",
                "17": "Im ālikin men kein Alma im Amulek raar uwaak e ejjeļo̧k; im eaar bar ubrare er, im leļo̧k er n̄an opija ro n̄an joļo̧k er ilo kalbuuj.",
                "18": "Im ke raar pād ilo kalbuuj jilu raan ko, eaar itok elōn̄ rikien ro, im riekajet ro, im pris ro, im rikaki ro, ro raar jān jerbal eo an Nior; im raar itok n̄an kalbuuj in lo erro, im rej kajitūkin erro kōn elōn̄ naan; a rej uwaak e er ejjeļo̧k.",
                "19": "Im ālikin men kein riekajet eo eaar jutak im̧aerro, im kajjitōk: Etke kom̧ro ej jab uwaak naan ko an armej rein? Kom̧ro ej jab jeļā ke bwe ewōr aō kajoor n̄an leļo̧k kom̧ro n̄an urur kein? Im eaar jiron̄ er n̄an kōnono; a raar uwaak e ejjeļo̧k.",
                "20": "Im ālikin men kein raar etal jān ijo im ilo̧k ilo iaļ ko aer, a bar ilo raan eo ilju; im riekajet eo eaar bar ubrare erro ilo jāppeer. Im elōn̄ raar wōnm̧aanļo̧k barāinwōt, im ubrare erro, im ba: Kom̧ro naaj bar jutak im ekajete ke armej rein, im kōnanaik kien eo am? Eļan̄n̄e ewōr ippemi eļap kajoor etke kom̧ro ej jab lo̧mo̧o̧ren kom̧ro make?",
                "21": "Im elōn̄ men ko āier wōt kein raar ba n̄an erro, im kij dekā in n̄ier ioer, im em̧m̧ōje er, im ba: Ewi wāween naaj jekjekiūm n̄e ko̧kkure kōm̧?",
                "22": "Im elōn̄ men rot kein, aaet, aolep men otemjeļo̧k in men kein raar ba n̄an erro; im āindein raar kajjirere kake er ium̧win elōn̄ raan ko. Im raar dāpij kanooj jān erro bwe ren maron̄ kwōle, im dān bwe ren maron̄ maro; im raar barāinwōt bōk nuknuk ko aer bwe ren maron̄ keelwaan; im āindein raar lukwōj er kōn to ko reppen, im door er ilo kalbuuj.",
                "23": "Im ālikin men kein ke em̧ōj aer kar en̄taan āindein ium̧win elōn̄ raan ko, (im eaar ilo raan eo kein kajon̄oulruo, ilo allōn̄ eo kein kajon̄oul, ilo iiō eo kein kajon̄oul in iiō in tōl an riekajet ro ioon armej in Nipai) bwe riekajet eo eutiejtata ioon āneen Ammōnaia im elōn̄ iaan rikaki ro aer im rikein ro aer raar ilo̧k n̄an kalbuuj eo ijo Alma im Amulek raar lokjak kōn to ko.",
                "24": "Im riekajet eutiejtata eaar jutak im̧aerro, im bar ubrare erro, im eaar ba n̄an erro: Eļan̄n̄e ewōr amiro kajoor in Anij lo̧mo̧o̧ren kom̧ro make jān to kein, innām kōm naaj tōmak bwe Irooj enaaj ko̧kkure armej rein ekkar n̄an naan ko amiro.",
                "25": "Im ālikin men kein raar aolep wōnm̧aanļo̧k im ubrare erro, im ba ejja naan kein wōt, em̧ool m̧ae eo āliktata; im ke eo āliktata eaar m̧ōj an kōnono n̄an erro kajoor in Anij eaar pād ioon Alma im Amulek, im raar jutak im jutak ioon neero.",
                "26": "Im Alma eaar lam̧ōj, im ba: Ewi toun am̧ naaj en̄taan kōn kaen̄tanaan kein, O Irooj? O Irooj, letok n̄an kōm kajoor ekkar n̄an tōmak eo am eo ej ilo Kraist, em̧ool n̄an rōļo̧k. Im raar tūm̧i to ko im kar lukwōj er kaki; im ke armej ro raar lo men in, raar jino ko, bwe mijak in ko̧kkure eaar itok ioer.",
                "27": "Im ālikin men kein jon̄an an ļap aer mijak raar wōtlo̧k n̄an laļ, im jab tōpar kōjām eo inabōj an kalbuuj eo; im laļ eaar kanooj kajoor an m̧akūtkūt, im kiin kalbuuj eo raar potak ilo ruo, kōn menin raar wōtlo̧k n̄an laļ; im riekajet eo eutiejtata, im rikien ro, im pris ro, im rikaki ro, im raar ubrare Alma im Amulek, raar mej jān wōtlo̧k eo ijo.",
                "28": "Im Alma im Amulek raar waļo̧ktok jān ilubwiljin kalbuuj eo, im raar jab kinejnej; bwe Irooj eaar leļo̧k aer kajoor, ekkar n̄an tōmak eo aer eo ej ilo Kraist. Im raar m̧ōkaj im diwōjļo̧k jān kalbuuj eo; im raar rōļo̧k jān to ko; im kalbuuj eo eaar wōtlo̧k n̄an laļ, im armej otemjej ilowaan wōrwōr ijo, ijello̧kun wōt Alma im Amulek, raar mej; im raar m̧ōkaj im diwōjļo̧k im ilo̧k n̄an jikin kwelo̧k eo.",
                "29": "Kiiō ke armej ro raar ron̄ ainikien eo eļap raar ettōr tok ippān doon kōn jarlepju ko n̄an jeļā ta eaar kōm̧m̧an e; im ke raar lo Alma im Amulek rej diwōjļo̧k jān kalbuuj eo, im wōrwōr ko ijo raar wōtlo̧k n̄an laļ, raar im̧ōk er kōn eļap mijak, im raar ko jān im̧aan Alma im Amulek em̧ool āinwōt juon goat ej ko kōn koon ko an jān ruo kidu ļaioon; im āindein raar ko jān im̧aan Alma im Amulek."
            },
            "15": {
                "1": "Im ālikin men kein kar jiron̄ļo̧k Alma im Amulek n̄an ilo̧k jān jikin kwelo̧k eo; im raar ilo̧k, im itok em̧ool n̄an āneen Sidom; im lo, ijo raar lo aolep armej ro raar diwōjļo̧k jān āneen Ammōnaia, ro kar kadiwōjļo̧k er im kade er, kōnke raar tōmak ilo naan ko an Alma.",
                "2": "Im raar bwebwenato n̄an er aolep men ko raar waļo̧k n̄an kōrā ro pāleer im ro nejier, im barāinwōt kōn er makmake, im kōn kajoor in lo̧mo̧o̧ren eo aerro.",
                "3": "Im barāinwōt Ziezrom eaar babu ilo nan̄inmej ilo Sidom, kōn juon bwil ekajoor, eo eaar waļo̧k jān en̄taan ko reļļap ilo ļōmņak eo an kōn nana eo an, bwe eaar kōtmāne bwe Alma im Amulek raar mej, im eaar kōtmāne bwe kar m̧an er kōnke nana eo an. Im jero̧wiwi in eļap, im elōn̄ jero̧wiwi ko an jet, raar pād ilo ļōmņak eo an m̧ae iien eaar metak otem metak, im eaar jab lo aenōm̧m̧an; kōn menin eaar jino bwil kōn juon māāņāņ ekōmālle.",
                "4": "Kiiō, ke eaar ron̄ bwe Alma im Amulek raar pād ilo āneen Sidom, būruōn eaar jino peran; im eaar jilkinļo̧k juon āneen ejidimkij n̄an er, im kōņaan ren itok n̄an ippān.",
                "5": "Im ālikin men kein raar ilo̧k ippān ilo m̧ōkaj, eo̧ron̄e ennaan eo eaar jilkinļo̧k n̄an er; im raar ilo̧k n̄an m̧weo im̧ōn Ziezrom; im raar lo e ioon jikin an babu, enan̄inmej, im kar kanooj m̧ōjņo̧ kōn juon piba ebwil; im ļōmņak eo an eaar barāinwōt jab lo aenōm̧m̧an kōnke nana ko an; im ke eaar lo er eaar erļo̧keļo̧k pein, im akweļap n̄an er bwe ren kōmour e.",
                "6": "Im ālikin men kein Alma eaar ba n̄an e, kabwijere e kōn pein: Kwōj tōmak ke ilo kajoor an Kraist n̄an lo̧mo̧o̧r?",
                "7": "Im eaar uwaak im ba: Aaet, ij tōmak aolep naan ko kwaar katakin.",
                "8": "Im Alma eaar ba: Eļan̄n̄e kwōj tōmak ilo pinmuur eo an Kraist kwo m̧aron̄ in mour.",
                "9": "Im eba: Aaet, ij tōmak ekkar n̄an naan ko am̧.",
                "10": "Innām Alma eaar kūr n̄an Irooj, im ba: O Irooj am Anij, kwōn tūriam̧okake armej in, im kōmour e ekkar n̄an tōmak eo an eo ej ilo Kraist.",
                "11": "Im ke Alma eaar ba naan kein, Ziezrom eaar jutak ioon neen, im jino in etetal; im men eaar kōm̧m̧an n̄an bwilōn̄ eļap an aolep armej ro; im jeļā kake men in eaar itok iaolepān āneen Sidom.",
                "12": "Im Alma eaar peptaiji Ziezrom n̄an Irooj, im eaar jino jān iien eo m̧aanļo̧k n̄an kwaļo̧k naan n̄an armej ro.",
                "13": "Im Alma eaar kajutak juon im̧ōn jar ilo āneen Sidom, im kōjenolo̧k pris im rikaki ro ilo āneo, n̄an peptaij n̄an Irooj jabdewōt ekōņaan peptaij.",
                "14": "Im ālikin men kein er raar lōn̄; bwe raar im̧welel tok jān aolep peļaakin āneo Sidom, im kar peptaij.",
                "15": "A kōn armej ro ilo āneen Ammōnaia, raar pād wōt ilo aer pen bōro im armej ekijn̄en̄e kōnwaer; im raar ukeļo̧k jaab jān jero̧wiwi ko aer, im watōk bwe aolep kajoor an Alma im Amulek ej itok jān devil; bwe raar en laajrak eo an Nior, im jab tōmak ilo ukeļo̧k jān jero̧wiwi ko aer.",
                "16": "Im ālikin men kein Alma im Amulek, kōnke Amulek eaar kaarmejjete aolep an gold, im silver, im mennin aorōk ko an, ko raar pād ilo āneen Ammōnaia, kōn naan eo an Anij, bwe kōnke kar jab bōk e jān ro jeram̧ im barāinwōt jemān im ro nukwin;",
                "17": "Kōn menin, ālikin Alma eaar kajutak kabun̄ eo ilo Sidom, eaar lo juon bōbrae eļap, aaet, eaar lo bwe armej ro raar bōbrae er kōn juwa in burueer, im kar jino kōttāik er im̧aan Anij, im kar jino kuktok ippān doon ilo jikin jar ko aer n̄an kabun̄-jar n̄an Anij im̧aan lokatok ko, ekkōl im jar iien otemjej, bwe ren maron̄ lo lo̧mo̧o̧r jān Setan, im jān mej, im jān ko̧kkure—",
                "18": "Kiiō āinwōt iaar ba, Alma ke eaar lo aolep men kein, kōn menin eaar bōk Amulek im ilo̧k n̄an āneen Zaraemla, im bōkļo̧k e n̄an m̧weo im̧ōn make, im kar jipan̄e ilo en̄taan ko an, im kar kōkajoor e ilo Irooj.",
                "19": "Im āindein eaar jem̧ļo̧k iiō eo kein kajon̄oul in iien tōl an riekajet ro ioon armej in Nipai."
            },
            "16": {
                "1": "Im ālikin men kein ilo iiō eo kein kajon̄ouljuon in iien tōl an riekajet ro ioon armej in Nipai, ilo raan eo kein kaļalem in allōn̄ eo kein karuo, ālikin an kar wōr aenōm̧m̧an ilo āneen Zaraemla, ālikin an kar ejjeļo̧k tariņae ko ak aitwerōk ko ium̧win jet iiō, em̧ool m̧ae raan eo kein kaļalem in allōn̄ eo kein karuo in iiō eo kein kajon̄ouljuon, eaar wōr juon kūr in tariņae kar ron̄jake ilo aolepān āneo.",
                "2": "Bwe lo, jarin tariņae ko an riLeman ro raar wanlōn̄tak ilo itujuweo āne jem̧aden eo ie, ļo̧k n̄an tōrerein ko an āneo, em̧oolļo̧k n̄an jikin kwelo̧k Ammōnaia, im kar jino m̧an armej ro im ko̧kkure jikin kwelo̧k eo.",
                "3": "Im kiiō ālikin men kein, m̧okta jān an riNipai ro kar maron̄ kajutak juon jarin tariņae ebwe n̄an lukwarkwareļo̧k er jān āneo, raar ko̧kkure armej ro raar pād ilo jikin kwelo̧k Ammōnaia, im barāinwōt jet ijokoļo̧k ilo tōrerein ko an Noa, im kar bōk ro jet rikalbuuj ilo āne jem̧aden.",
                "4": "Kiiō ālikin men kein riNipai ro raar kōņaan n̄an bōk ro kar bōkļo̧k er rikalbuuj ilo āne jem̧aden.",
                "5": "Kōn menin, e eo kar jitōn̄ kapen eutiejtata ioon jarin tariņae ko an riNipai ro, (im etan eaar Zoram, im eaar wōr ruo nejin em̧m̧aan, Liai im Aha)—kiiō Zoram im ļōm̧aro nejin, kōnke raar jeļā bwe Alma eaar pris eutiej ioon kabun̄ eo, im kōnke raar ron̄ bwe eaar wōr jitōbōn kanaan, kōn menin raar ilo̧k n̄an e im kōņaan jeļā jān e n̄an jeļā ia Irooj eaar kōņaan bwe ren ilo̧k ie ilo āne jem̧aden ilo pukpukot ro jeir im jatier, ro kar bōk er rikalbuuj jān riLeman ro.",
                "6": "Im ālikin men kein Alma eaar kajjitōk ippān Irooj kōn men eo. Im Alma eaar ro̧o̧l im ba n̄an er: Lo, riLeman ro renaaj kijoone reba Sidon ilo āne jem̧aden eo iturōk, ettoļo̧k im utiejļo̧k jān tōrerein ko an āneen Mantai. Im lo ijo kom̧ naaj iioon er, ioon turear in reba Sidon, im ijo Irooj enaaj lewōj n̄an kom̧ ro jeiūm̧i im jātimi ro kar bōk er rikalbuuj jān riLeman ro.",
                "7": "Im ālikin men kein Zoram im ļōm̧aro nejin raar kijoone reba Sidon, ippān jarin tariņae ko aer, im ilo̧k ļo̧k n̄an tōrerein ko an Mantai ļo̧k ilo āne jem̧aden eo iturōk, eo eaar ioon turear in reba Sidon.",
                "8": "Im raar itok ioon jarin tariņae ko an riLeman ro, im riLeman ro raar ejjeplōklōk im ko iāne jem̧aden eo; im raar bōk ro jeir im jatier raar rikalbuuj jān riLeman ro, im ejjeļo̧k juon iaer eaar jako iaan ro kar bok er rikalbuuj. Im kar bōktok er n̄an bōk bwidej ko aer makmake.",
                "9": "Im āindein eaar jem̧ļo̧k iiō eo kein kajon̄ouljuon iiō in riekajet ro, riLeman ro kar lukwarkwar e er jān āneo, im armej in Ammōnaia kar ko̧kkure er; aaet, aolep armej otemjej in riAmmōnaia kar ko̧kkure e, im barāinwōt jikin kwelo̧k eo aer eļap, eo raar ba Anij e jamin maron̄ ko̧kkure, kōnke ļap eo an.",
                "10": "A lo, ilo juon raan eaar jeepepļo̧k; im ānbwinnin ro remej raar tipdikdik jān kidu ko im kidu awiia ko in āne jem̧aden.",
                "11": "Mekarta, ālikin elōn̄ raan ko ānbwin ko aer raar ejoujik ioon mejān laļ, im raar libobo kōn libobo e meni. Im kiiō ekanooj kar ļap nem eo jon̄an armej ro raar jab ilo̧k im bōk Ammōnaia ium̧win elōn̄ iiō ko. Im eaar etan jeepepļo̧k in riNior; bwe raar jān jerbal eo an Nior, ro kar m̧ane er; im jikin ko aer eaar ejjeļo̧k armej ie wōt.",
                "12": "Im riLeman ro raar jab bar itok n̄an tariņae ņae riNipai ro m̧ae iiō eo kein kajon̄oulemān in iien tōl an riekajet ro ioon armej in Nipai. Im āindein ium̧win emān iiō armej in Nipai eaar wōr aer aenōm̧m̧an ilo aolepān āneo.",
                "13": "Im Alma im Amulek raar wōnm̧aanļo̧k n̄an kwaļo̧k naan kōn ukeļo̧k n̄an armej ro ilo tampeļ ko aer, im ilo im̧ōn ekwōjarjar ko aer, im barāinwōt ilo im̧ōn kwelo̧k ko aer, ko raar ekkal ālikin wāween ko an riJu.",
                "14": "Im jon̄an wōt eo eaar kōņaan ron̄jake naan ko aer, n̄an er raar kajeeded naan in Anij, ilo ejjeļo̧k kalijekļo̧k armej, iien otemjej.",
                "15": "Im āindein Alma im Amulek raar wōnm̧aanļo̧k, im barāinwōt elōn̄ļo̧k ro kar kāālet er n̄an jerbal eo, n̄an kwaļo̧k naan kōn naan eo iaolepān āneo. Im jutak eo an kabun̄ eo eaar ajeeded iaolepān āneo, im ilo aolep ijoko ipeļaakin, ilubwiljin aolep armej in riNipai ro.",
                "16": "Im eaar ejjeļo̧k kalijekļo̧k ilubwiljier; Irooj eaar lutōkleplep jetōb eo an ioon aolepān mejān āneo n̄an kōpooj ļōmņak ko an ro nejin armej, ak n̄an kōpooj burueer n̄an bōk naan eo eo naaj kar katakin ilubwiljier ilo iien itok eo An—",
                "17": "Bwe en maron̄ jab kijn̄en̄e ņae naan eo, bwe ren maron̄ in jab tōmak; im ilo̧k n̄an jorrāān, a bwe ren maron̄ bōk naan eo kōn lan̄lōn̄, im āinwōt ra eo kar grafti ļo̧k ilo vine eo em̧ool, bwe ren maron̄ deļo̧n̄ļo̧k ilo kakkije eo an Irooj aer Anij.",
                "18": "Kiiō pris ro raar ilo̧k ilubwiljin armej ro raar kwaļo̧k naan ņae aolep riab ko, m̧oņ ko, im ankoņak ko, im m̧oņ ko, im juunm̧aad ko, im akwāālel ko, im kakūtōtō, im kajjirere ko, im ko̧o̧t, im rakim, im urur, im lejān, im aolep kijon̄ otemjeļo̧k, im kūr bwe ren jab aikuj wōr—",
                "19": "Dāpdep wōt n̄an men ko reaikuj itok ejjab to; aaet, dāpdep wōt n̄an itok eo an eo Nejin Anij, An en̄taan im mej, im barāinwōt jerkakpeje eo an jān ro remej.",
                "20": "Im elōn̄ armej raar kajjitōk kōn jikin eo ijo Nejin Anij Enaaj itok ie; im kar katakin er bwe Enaaj waļo̧k n̄an er ālikin jerkakpeje eo An; im armej rein raar ron̄ kōn eļap lan̄lōn̄ im m̧ōņōņō.",
                "21": "Im kiiō ālikin kabun̄ eo an jutak iaolepān āneo—ālikin eaar anjo̧ ioon devil, im naan eo an Anij kar kajeeded ilo alikkar eo an iaolepān āneo, im Irooj ej lutōkleplep kōjeraam̧m̧an ko An ioon armej ro—Āindein eaar jem̧ļo̧k iiō eo kein kajon̄oulemān in iien tōl an riekajet ro ioon armej in Nipai."
            },
            "17": {
                "intro": "Juon bwebwenato in ļōm̧aro nejin Mosaia, ro raar kajekdo̧o̧n jim̧we ko aer n̄an irooj in aelōn̄ eo kōn naan eo an Anij, im kar wanlōn̄ļo̧k n̄an āneen Nipai n̄an kwaļo̧k naan n̄an riLeman ro; en̄taan ko aer im aer rōļo̧k—Ekkar n̄an ļo̧o̧k eo an Alma.",
                "1": "Im kiiō ālikin men kein ke Alma eaar ito-itak jān āneen Gideon n̄an turōk, ļo̧k n̄an āneen Mantai, lo, n̄an an bwilōn̄, eaar iioon ļōm̧aro nejin Mosaia rej ito-itak n̄an āneen Zaraemla.",
                "2": "Kiiō ļōm̧aro nejin Mosaia raar pād ippān Alma ilo iien eo enjeļ eo eaar waļo̧k n̄an e; kōn menin Alma eaar kanooj m̧ōņōņō otem m̧ōņōņō n̄an lo ļōm̧arein jein im jatin; im ta eaar kobaļo̧k ilo m̧ōņōņō eo an, raar ro jein im jatin wōt ilo Irooj; aaet, im raar kanooj kajoorļo̧k ilo jeļā m̧ool eo; bwe raar armej in jeļāļo̧kjeņ ejim̧we im raar lin̄ōri jeje ko rekwōjarjar ilo niknik, bwe ren maron̄ jeļā naan an Anij.",
                "3": "Ak ejjab aolepān in; raar leļo̧k er n̄an eļap jar, im jitlo̧k; kōn menin ippāer eaar wōr jitōbōn kanaan, im jitōbōn revelesōn, im ke raar katakin, raar katakin kōn kajoor im maron̄ an Anij.",
                "4": "Im raar katakin naan eo an Anij jon̄oulemān iiō ko ilubwiljin riLeman ro, im raar lo eļap tōprak ilo bōktok elōn̄ n̄an jeļā kōn m̧ool eo; aaet, jān kajoor in naan ko aer elōn̄ kar bōktok er im̧aan lokatok an Anij, n̄an kūr ioon Etan im kwaļo̧k jero̧wiwi ko aer im̧aan Irooj.",
                "5": "Kiiō erkein rej wāween ko kar ilo̧k ippāer ilo ito-itak ko aer, bwe eaar lōn̄ aer m̧ōjņo̧; eaar ļap aer en̄taan, jim̧or ilo ānbwin im ilo kōmālij, āinwōt kwōle, maro im mōk, im barāinwōt eļap likarōk ilo jetōb.",
                "6": "Kiiō erkein eaar ito-itak ko aer: ālikin aer kar likūt jemāer, Mosaia, ilo iiō eo m̧oktata in riekajet ro; ālikin aer m̧akoko in bōk aelōn̄ in kiin̄ eo jemāer eaar kōņaan likūt ioer, im barāinwōt en̄in kar ļōmņak ko an armej ro;",
                "7": "Mekarta raar diwōjļo̧k jān āneen Zaraemla, im bōk jāje ko aer, im m̧ade ko aer, im lippo̧ņ ko aer, im m̧ade in lippo̧ņ ko aer, im buwat ko aer; im men in raar kōm̧m̧ane bwe ren maron̄ kakijen kijeer ke ren pād ilo āne jem̧aden.",
                "8": "Im āindein raar ilo̧k ilo āne jem̧aden kōn oran ko aer jet raar kāālet er, n̄an wanlōn̄ļo̧k n̄an āneen Nipai, n̄an kwaļo̧k naan in Anij n̄an riLeman ro.",
                "9": "Im ālikin men kein raar ito-itak elōn̄ raan ko ilo āne jem̧aden, im raar jitlo̧k eļap im jar eļap bwe Irooj en leļo̧k n̄an er m̧ōttan jetōb eo An n̄an ilo̧k ippāer, im pād ippāer, bwe ren maron̄ juon kein jerbal ilo pein Anij n̄an bōktok, eļan̄n̄e emaron̄, ro jeir im jatier, riLeman ro, n̄an jeļā kōn m̧ool eo, n̄an jeļā kōn nana eo an imminene ko an ro jemāer, ko raar jab jim̧we.",
                "10": "Im ālikin men kein Irooj eaar loļo̧k er kōn Jetōb eo An, im ba n̄an er: Kom̧in aenōm̧m̧an. Im raar aenōm̧m̧an.",
                "11": "Im Irooj eaar ba n̄an er barāinwōt: Kom̧in ilo̧k ilubwiljin riLeman ro, ro jeiūm̧i im jātimi, im katōt naan eo Aō; ijoke kom̧ naaj kōmmaanwa ilo kijenmej im ban ko, bwe kom̧in maron̄ kwaļo̧k waanjon̄ok ko rem̧m̧an n̄an er ilo n̄a, im Inaaj kōm̧m̧ane eok kein jerbal ilo peiū n̄an lo̧mo̧o̧ren an elōn̄ armej.",
                "12": "Im ālikin men kein būruōn ļōm̧aro nejin Mosaia, im barāinwōt ro kar ippāer, raar peran n̄an wōnm̧aanļo̧k n̄an riLeman ro n̄an kabun̄bun̄ļo̧k n̄an er naan in Anij.",
                "13": "Im ālikin men kein ke raar tōprakļo̧k ilo tōrerein ko an āneo āneen riLeman ro, raar ajeje jān doon im ilo̧k juon jān juon, lōke ilo Irooj bwe renaaj bar iioon doon ilo jem̧ļo̧kin iien m̧adm̧ōd eo aer; bwe raar kōtmāne bwe eļap kar jerbal eo raar aeraiki.",
                "14": "Im e m̧ool eaar ļap, bwe raar aeraik n̄an kwaļo̧k naan an Anij n̄an armej rawiia im kijn̄en̄e im juon armej rellāj; juon armej ro reitok-limo ilo uror e riNipai ro, im kowadon̄ im rakimi er; im burueer raar likūt ioon m̧weie ko, ak ioon gold im silver, im dekā ko reaorōk; ijoke raar kappukot n̄an bōk men kein kōn uror im rakimi, bwe maron̄ jab jerbal n̄an i kōn peier make.",
                "15": "Āindein raar juon armej rekanooj jowan, elōn̄ iaer raar kabun̄-jar n̄an ekjab ko, im kalia an Anij eaar wōtlo̧k ioer kōnke m̧anit ko an ro jemāer; mekarta kallim̧ur ko an Irooj kar erļo̧kiļo̧k n̄an er ilo wōt n̄e renaaj ukeļo̧k.",
                "16": "Kōn menin, en̄in eaar un eo ļōm̧aro nejin Mosaia raar aeraik jerbal eo, bwe bōlen ren maron̄ bōktok er n̄an ukeļo̧k; bwe bōlen ren maron̄ bōktok er n̄an jeļā karōk in lo̧mo̧o̧r.",
                "17": "Kōn menin raar ajeje er make juon jān juon, im ilo̧k ilubwiljier, kajjojo em̧m̧aan make iaan, ekkar n̄an naan eo im kajoor an Anij eo kar leļo̧k n̄an e.",
                "18": "Kiiō Ammōn eaar tōl ilubwiljier, ak jān ba eaar kōjeraam̧m̧an er, im eaar ilo̧k jān er, ālikin an kar kōjeraam̧m̧an er ekkar n̄an ijoko jikier, ālikin an kar kajeeded naan in Anij n̄an er, ak kōjeraam̧m̧an er m̧okta jān an ilo̧k; im āindein raar bōk jet ito-itak iaolepān āneo.",
                "19": "Im Ammōn eaar ilo̧k n̄an āneen Ishmael, āneo kar etņake ļōm̧aro nejin Ishmael, eo eaar barāinwōt erom riLeman.",
                "20": "Im ke Ammōn eaar deļo̧n̄e āneen Ishmael, riLeman ro raar bōk e im lukwōj e, āinwōt kar m̧anitier n̄an kapiloik aolep riNipai ro raar wōtlo̧k ilo peier, im bōk er im̧aan kiin̄ eo; im āindein eaar pād n̄an kōņaan an kiin̄ eo n̄an m̧an er, ak dāpij er ilo kōm̧akoko, ak n̄an joļo̧k er ilo kalbuuj, ak n̄an kadiwōjļo̧k er jān āneo āneen, ekkar n̄an ankilaan im an kōņaan.",
                "21": "Im āindein Ammōn kar bōkļo̧k im̧aan kiin̄ eo eaar irooj ioon āneen Ishmael; im etan eaar Lamonai; im eaar juon jān bwijjin Ishmael.",
                "22": "Im kiin̄ eo eaar kajjitōk ippān Ammōn eļan̄n̄e eaar an kōņaan n̄an jokwe ilo āneo ilubwiljin riLeman ro, ak ilubwiljin armej ro an.",
                "23": "Im Ammōn eaar ba n̄an e: Aaet, ikōņaan jokwe ilubwiljin armej rein n̄an jidik iien; aaet, im bōlen m̧ae raan eo ij mej.",
                "24": "Im ālikin men kein kiin̄ Lamonai eaar ļap an bun̄ būruōn kōn Ammōn, im kōm̧m̧an bwe to ko an rej rōļo̧k; im eaar kōņaan bwe Ammōn ar bōk juon iaan kōrā ro nejin n̄an pāleen.",
                "25": "A Ammōn eaar ba n̄an e: Jaab, ak inaaj am̧ rijerbal. Kōn menin Ammōn eaar erom juon rijerbal n̄an kiin̄ Lamonai. Im ālikin men kein kar likūt e ilubwiljin rijerbal ro jet n̄an lali kidu ro rellōn̄ an kōn Lamonai, ekkar n̄an m̧anit an riLeman ro.",
                "26": "Im ālikin eaar pād ilo jerbal an kiin̄ eo jilu raan, ke eaar ilo̧k ippān rijerbal in riLeman ro ippān bwijin in kidu ko aer n̄an jikin dān eo, eo kar ņa etan dān in Sebus, im aolep riLeman ro raar ubaakiļo̧k bwijin in kidu ko aer rellōn̄ ijo, bwe ren maron̄ bōk dān—",
                "27": "Kōn menin, ke Ammōn im rijerbal ro an kiin̄ eo raar ubaakiļo̧k bwijin in kidu ko aer n̄an jikin in dān eo, lo, jet iaan riLeman ro, ro raar pād ippān bwijin in kidu ko aer n̄an bōk dān, raar jutak im kajjeplōklōk bwijin in kidu ko an Ammōn im rijerbal ro an kiin̄ eo, im raar kajjeplōklōk er jon̄an raar ko elōn̄ iaļ ko.",
                "28": "Kiiō rijerbal ro an kiin̄ eo raar jino n̄an aln̄ūrn̄ūr, im ba: Kiiō kiin̄ eo enaaj m̧an kōj, āinwōt eaar kōm̧m̧an n̄an ro jeid im jatid kōnke bwijin in kidu ko aer raar ejjeplōklōk jān nana an ļōm̧arein. Im raar jino jan̄ otem jan̄, im ba: Lo, bwijin in kidu ko ad raar jeplōklōk kadede.",
                "29": "Kiiō raar jan̄ kōnke mijak in mej. Kiiō ke Ammōn eaar lo men in būruōn eaar ļapļo̧k ilo e kōn lan̄lōn̄; bwe, e ej ba, inaaj kwaļo̧kļo̧k aō kajoor n̄an rein rej m̧ōtta rijerbal, ak kajoor eo ej ilo n̄a, ilo kōro̧o̧ltok bwijin in kidu kein n̄an kiin̄ eo, bwe in maron̄ karreel būruōn rein m̧ōttan rijerbal, bwe in maron̄ tōl er n̄an tōmak ilo naan ko aō.",
                "30": "Im kiiō, erkein kar ļōmņak ko an Ammōn, ke eaar lo en̄taan ko an ro eaar kūr er ro jein im jatin.",
                "31": "Im ālikin men kein eaar rōjan̄ er kōn naan ko an, im ba: Ro jeiū im jatū, kom̧in lan̄lōn̄ im jān ilo̧k in kappukoti bwijin kidu ko, im jenaaj ainitok er ippān doon im bar bōktok er n̄an jikin dān eo; im āindein jenaaj oņaake bwijin kidu ko n̄an kiin̄ eo im enaaj jamin m̧an kōj.",
                "32": "Im ālikin men kein raar ilo̧k im kappukoti bwijin in kidu ro, im raar ļoore Ammōn, im raar m̧ōkajļo̧k kōn eļap kaiur im bōk bōran bwijin in kidu ko an kiin̄ eo, im raar bar ainitok er ippān doon n̄an jikin dān eo.",
                "33": "Im ļōm̧aro raar bar jutak n̄an kajjeplōklōk bwijin in kidu ko aer; a Ammōn eaar ba n̄an ro jein im jatin: Jepooļe peļaakin bwijin in kidu ko bwe ren jab ko; im ij ilo̧k in pata ippān ļōm̧arein rej kajjeplōklōk bwijin in kidu ko ad.",
                "34": "Kōn menin, raar kōm̧m̧an āinwōt Ammōn eaar jiron̄ er, im eaar wōnm̧aanļo̧k im jutak n̄an pata ippān ro raar jutak iturin dān ko in Sebus; im oraer eaar jab iiet.",
                "35": "Kōn menin raar jab mijak Ammōn, bwe raar kōtmāne bwe juon iaan em̧m̧aan ro aer emaron̄ m̧an e ekkar n̄an aer kōņaan, bwe raar jab jeļā bwe Irooj eaar kallim̧uri Mosaia bwe enaaj kōjo̧o̧r e ļōm̧aro nejin jān ilo peier; raar barāinwōt jab jeļā jabdewōt kōn Irooj; kōn menin raar m̧ōņōņō ilo ko̧kkure an ro jeir im jatier; im kōn un in raar jutak n̄an kajjeplōklōk bwijin in kidu ko an kiin̄ eo.",
                "36": "A Ammōn eaar jutak pen im jino n̄an joļo̧k dekā n̄an er kōn buwat eo an; aaet, kōn eļap kajoor eaar buwatļo̧k dekā ilubwiljier; im āindein eaar m̧an jet iaer jon̄an raar jino in bwilōn̄ kōn kajoor eo an; mekarta raar illu kōnke mej eo an ro jeir im jatier, im raar pen ilo aer ļōmņak bwe e eaikuj wōtlo̧k; kōn menin, ke rej lo bwe raar jab maron̄ ekkālel dekā ko buwōnjāer, raar wōnm̧aanļo̧k kōn aļaļ in den̄den̄ ko aer n̄an m̧an e.",
                "37": "A lo, aolep em̧m̧aan eo eaar kotak aļaļ in den̄den̄ eo an n̄an den̄ōt Ammōn, eaar m̧wijitļo̧k pā ko pein kōn jāje eo an; bwe e jutak ņae den̄den̄ ko aer jān an m̧wijitļo̧k pā ko peier kōn mejān jāje eo an, jon̄an ke raar jino bwilōn̄, im jino ko im̧aan; aaet, im raar jab iiet ilo oraer; im eaar kōm̧m̧an bwe ren ko jān kajoor in pein.",
                "38": "Kiiō jiljino iaer raar wōtlo̧k kōn buwat eo, ak ejjeļo̧k eaar m̧an e ijello̧kun wōt ritōl eo aer kōn jāje eo an; im eaar m̧wijitļo̧k aolep pā ko kar kotaki ņae e, im raar jab iiet.",
                "39": "Im ke eaar lukwarkware er ettoļo̧k, eaar ro̧o̧lļo̧k im raar kaidaak bwijin in kidu ko im kōro̧o̧l er n̄an meļaaj eo an kiin̄ eo, innām deļo̧n̄ļo̧k n̄an kiin̄ eo, im ineekiļo̧k pā ko kar m̧wijitļo̧k kōn jāje eo an Ammōn, pein ro raar kappukot n̄an m̧an e; im kar ineekiļo̧k n̄an kiin̄ eo n̄an juon kam̧ool kōn men ko raar kōm̧m̧ani."
            },
            "18": {
                "1": "Im ālikin men kein kiin̄ Lamonai eaar kōm̧m̧an bwe rijerbal ro an ren jutak im kam̧ool kōn aolep men ko raar loi kōn menin.",
                "2": "Im ke eaar m̧ōj aer aolep kam̧ool kōn men ko raar loi, im eaar jeļā kōn tiljek an Ammōn ilo oņaake bwijin in kidu ko an, im barāinwōt kajoor eo an eļap ilo pata ņae ro raar kappukot n̄an m̧an e, eaar bwilōn̄ otem bwilōn̄, im ba: Em̧ool in e ļapļo̧k jān juon em̧m̧an. Lo, ej jab Jetōb Eļap eo in ej jilkintok kaje ko reļļap ioon armej rein, kōnke uror ko aer ke?",
                "3": "Im raar uwaak e kiin̄ eo, im ba: Eļan̄n̄e e ej Jetōb Eļap ak juon em̧m̧an, kōmij jab jeļā; ak jon̄an in kōm jeļā, bwe e ej jab maron̄ mej jān rikōjdat ro an kiin̄ eo; rebarāinwōt jab maron̄ kajjeplōklōk bwijin in kidu ko an kiin̄ eo n̄e ej pād ippām; kōn menin, kōm jeļā bwe e ej jeran kiin̄ eo. Im kiiō, O kiin̄, kōmij jab tōmak bwe juon armej ewōr an kajoor eļap āinwōt in, bwe kōm jeļā bwe rej jamin m̧an e.",
                "4": "Im kiiō, ke kiin̄ eo eaar ron̄ naan kein, eaar ba n̄an er: Kiiō ijeļā bwe e ej Jetōb Eļap; im eaar wanlaļtak ilo iien in n̄an oņaake mour ko ami, bwe in emaron̄ jab m̧an kom̧ āinwōt iaar ro jeiūm̧i im jātimi. Kiiō en̄in ej Jetōb Eļap eo im ro jemād raar kōnono kake.",
                "5": "Kiiō en̄in eaar imminene eo an Lamonai, eo eaar bōk jān jemān, bwe eaar wōr juon Jetōb Eļap. Mekarta n̄e raar tōmak ilo Jetōb Eļap in, raar ļōmņak bwe jabdewōt raar kōm̧m̧ane eaar jim̧we; kōn menin, Lamonai eaar jino n̄an mijak otem mijak, kōn mijak n̄e ab kar kōm̧m̧an bōd ilo m̧an rijerbal ro an.",
                "6": "Bwe eaar m̧an elōn̄ iaer kōnke ro jeir im jatier raar kajjeplōklōk bwijin in kidu ko ilo jikin dān eo; im āindein, kōnke rekar kajjeplōklōk bwijin in kidu ko aer kar m̧an er.",
                "7": "Kiiō eaar imminene eo an riLeman rein n̄an jutak iturin dān ko in Sebus n̄an kajjeplōklōk bwijin in kidu ko an armej ro, bwe ilo wāween in raar maron̄ lukwarkwareļo̧k elōn̄ bwe ren ejjeplōklōk n̄an āneo āneer make, in ej imminene in rakimi ilubwiljier.",
                "8": "Im ālikin men kein kiin̄ Lamonai eaar kajjitōk ippān rijerbal ro an, im ba: Ewi ļein ewōr kajoor rot in eļap ippān?",
                "9": "Im raar ba n̄an e: Lo, e ej naajdik o̧o̧j ko am̧. Kiiō kiin̄ eo eaar jiron̄ rijerbal ro an, m̧okta jān iien in kaidaak bwijin in kidu ko aer, bwe rej aikuj kōpooji o̧o̧j ko im jariot ko an, im bōkļo̧k e n̄an āneen Nipai; bwe eaar wōr juon kwōjkwōj eļap kōm̧m̧ane ilo āneen Nipai, jān jemān Lamonai, eo eaar kiin̄ ioon aolepān āneo.",
                "10": "Kiiō ke kiin̄ Lamonai eaar ron̄ bwe Ammōn eaar kōpooji o̧o̧j ko an im jariot ko an eaar ļapļo̧k an bwilōn̄, kōnke niknik eo an Ammōn, im ba: Em̧ool eaar jan̄in wōr rijerbal ilubwiljin aolep rijerbal ro aō eaar niknik āinwōt ļein; bwe em̧ool ej keememej aolep kien ko aō n̄an kōm̧m̧ani.",
                "11": "Kiiō i kanooj jeļā bwe in ej Jetōb Eļap, im ikōņaan bwe en itok n̄an ippa, ak i jeperan.",
                "12": "Im ālikin men kein ke eaar dedeļo̧k an Ammōn kōpooj o̧o̧j ko im jariot ko n̄an kiin̄ eo im rijerbal ro an, eaar deļo̧n̄ļo̧k n̄an kiin̄ eo, im eaar lo bwe paotok eo an kiin̄ eo eaar oktak; kōn menin e nan̄in ro̧o̧l nabōjļo̧k jān im̧aan mejān.",
                "13": "Im juon iaan rijerbal ro an kiin̄ eo ej ba n̄an e, Rabbanah, eo, oktan ej, kanooj kajoor ak kiin̄ eļap, kōnke raar watōke kiin̄ ro aer bwe rekanooj kajoor; im āindein eaar ba n̄an e: Rabbanah, kiin̄ eo ekōņaan bwe kwōn pād.",
                "14": "Kōn menin Ammōn eaar oktakļo̧k n̄an kiin̄ eo, im eaar ba n̄an e: Ta kwōj kōņaan bwe in kōm̧m̧ane n̄an kwe, O kiin̄? Im kiin̄ eo eaar uwaak e jaab jon̄an iien eo juon awa, ekkar n̄an iien ko aer, bwe eaar jeļā jaab ta en ba n̄an e.",
                "15": "Im ālikin men kein Ammōn eaar ba n̄an bar juon alen: Ta kwōj kōņaan jān eō? A kiin̄ eo ej jab uwaak e.",
                "16": "Im ālikin men kein Ammōn, kōnke eaar obrak kōn Jetōb an Anij, kōn menin eaar jeļā ļōmņak ko an kiin̄ eo. Im eaar ba n̄an e: Ej ke kōn am̧ kar ron̄ bwe iaar ebbaar n̄an rijerbal ro am̧ im bwijin in kidu ko am̧, im kar m̧an jiljilimjuon iaan ro jeir im jatier kōn buwat eo im kōn jāje eo, im m̧wijitļo̧k pein ro jet, n̄an maron̄ ebbaar n̄an bwijin in kidu ro im rijerbal ro am̧; lo, ej men eo in ke ej kōm̧m̧ani bwilōn̄ kein am̧?",
                "17": "Ij ba n̄an eok, ta men in, bwe bwilōn̄ kein am̧ ren kanooj ļap? Lo, n̄aij juon armej, im ij am̧ rijerbal; kōn menin, jabdewōt men eo kwo kōņaan im ejim̧we, men eo inaaj kōm̧m̧an.",
                "18": "Kiiō ke kiin̄ eo eaar ron̄ naan kein, eaar bar ļo̧kjānan, bwe eaar lo bwe Ammōn eaar jeļā ļōmņak ko an; a mekarta men in, kiin̄ Lamonai eaar kōpeļļo̧k lo̧n̄iin, im ba n̄an e: Wōn kwe? Kwōj ke Jetōb Eļap eo, eo ejeļā aolep men otemjej?",
                "19": "Ammōn eaar uwaak im ba n̄an e: n̄aij jab.",
                "20": "Im kiin̄ eo eba: Ekōjkan kwo jeļā ļōmņak ko an buruō? Kwo maron̄ kōnono jab idadiki, im ba n̄an eō kōn men kein, im barāinwōt ba n̄an eō jān kajoor ta kwaar m̧an im m̧wijitļo̧k pā ko pein ro jeiū im jatū raar kajjeplōklōk bwijin in kidu ko aō—",
                "21": "Im kiiō, eļan̄n̄e kwōnaaj ba n̄an eō kōn men kein, jabdewōt kwōj kōņaan inaaj lewōj n̄an eok; im eļan̄n̄e emennin aikuj, inaaj baare eok kōn jarin tariņae ko aō; a i jeļā bwe kwe kwōj kajoorļo̧k jān aolep er; mekarta, jabdewōt kwōj kōņaan jān eō inaaj lewōj n̄an eok.",
                "22": "Kiiō Ammōn kōnke eaar mālōtlōt, ijoke jab kaammijak, eaar ba n̄an Lamonai: Kwōn eo̧ron̄ ke naan ko aō, eļan̄n̄e ij ba n̄an eok jān kajoor ta ij kōm̧m̧ani men kein? Im en̄in men eo ikōņaan jān eok.",
                "23": "Im kiin̄ eo eaar uwaake e, im ba: Aaet, inaaj tōmak aolep naan ko am̧. Im āindein eaar po kōn mālōtlōt.",
                "24": "Im Ammōn eaar jino in kōnono n̄an e kōn ejjeļo̧k idadik, im ba n̄an e: Kwōj tōmake ke bwe ewōr juon Anij?",
                "25": "Im eaar uwaak, im ba n̄an e: Ij jab jeļā ta meļeļein men in.",
                "26": "Innām Ammōn eba: Kwōj tōmak ke bwe ewōr juon Jetōb Eļap?",
                "27": "Im eba, Aaet.",
                "28": "Im Ammōn eba: En̄in ej Anij. Im Ammōn eaar bar ba n̄an e: Kwōj tōmak ke bwe Jetōb Eļap in, eo ej Anij, eaar kōm̧anm̧an aolep men otemjej ko rej ilo lan̄ im ilo laļ?",
                "29": "Im eba: Aaet, ij tōmak bwe Eaar kōm̧anm̧an aolep men otemjej ko rej ilo laļ; ak ij jab jeļā lan̄ ko.",
                "30": "Im Ammōn eba n̄an e: Lan̄ ej jikin eo ijo Anij ej jokwe im aolep enjeļ ko An rekwōjarjar.",
                "31": "Im kiin̄ Lamonai eba: Ej pād ilōn̄in laļ?",
                "32": "Im Ammōn eba: Aaet, im E ej reilaļtak ioon aolep ro nejin armej; im E jeļā aolep ļōmņak ko im kōttōpar ko an bōro; bwe jān Pein raar aolep ejaak jān jinoin.",
                "33": "Im kiin̄ Lamonai eba: Ij tōmak aolep men kein kwaar kōnono. Kwe kar jilkintok eok jān Anij ke?",
                "34": "Ammōn eba n̄an e: n̄aij juon armej; im armej ilo jinoin kar ejaake ilo nemāmeen Anij, im kar kūr eō jān Jetōb Kwōjarjar eo An n̄an katakin kōn men kein n̄an armej rein, bwe ren maron̄ itok n̄an juon jeļā kōn men eo ejim̧we im m̧ool;",
                "35": "Im m̧ōttan eo in Jetōb in ej jokwe ilo n̄a, eo ej letok n̄an eō jeļā, im barāinwōt kajoor ekkar n̄an aō tōmak im ikdeelel ko aō ilo Anij.",
                "36": "Kiiō ke Ammōn em̧ōj an ba naan kein, eaar jino jān ejaak eo an laļ, im barāinwōt ejaak eo an Adam, im kar jiron̄ e aolep men ko kōn wōtlo̧k eo an armej, im tipdiki im erļo̧ke im̧aan ļo̧o̧k ko im jeje ko rekwōjarjar an armej ro, ko kar kōnono kaki jān rikanaan ro, em̧ool laļļo̧k n̄an iien eo jemāer, Liai, eaar likūt Jerusalem.",
                "37": "Im eaar barāinwōt tipdiki n̄an er (bwe eaar n̄an kiin̄ eo im rijerbal ro an) aolep ito-itak ko an ro jemāer ilo āne jem̧aden, im aolep en̄taan ko aer kōn kwōle im maro, im aer mejaļjaļļo̧k, im men ko āierļo̧k wōt.",
                "38": "Im eaar barāinwōt tipdiki n̄an er kōn jum̧ae ko an Leman im Lemuel, im ļōm̧aro nejin Ishmael, aaet, aolep jum̧ae ko aer eaar ba n̄an er; im eaar tipdiki n̄an er aolep ļo̧o̧k ko im jeje ko rekwōjarjar jān iien eo Liai eaar likūt Jerusalem laļļo̧k n̄an iien in.",
                "39": "A ejjab aolepān in; bwe eaar tipdiki n̄an er karōk in lo̧mo̧o̧r, eo kar kōpooje jān iien pedped ko an laļ; im eaar barāinwōt kōjjeļāik er kōn itok eo an Kraist, im aolep jerbal ko an Irooj eaar kōm̧m̧an kwaļo̧k n̄an er.",
                "40": "Im ālikin men kein ke em̧ōj an kar ba aolep men kein, im kar tipdiki n̄an kiin̄ eo, bwe kiin̄ eo eaar tōmak aolep naan ko an.",
                "41": "Im eaar jino kūr n̄an Irooj, im ba: O Irooj, kwōn tūriam̧o; ekkar n̄an bun̄-pāļo̧k in tūriam̧o ko Am̧ ko kwaar kwaļo̧ki ioon armej in Nipai, en wōr ioō, im armej ro aō.",
                "42": "Im kiiō, ke eaar ba men in, eaar wōtlo̧k n̄an laļ, āinwōt n̄e eaar mej.",
                "43": "Im ālikin men kein rijerbal ro an raar bōk e im ineekļo̧k e ļo̧k n̄an lio pāleen, im kōbabuik e ioon aowej eo; im eaar babu āinwōt n̄e eaar mej ilo iien eo ruo raan im ruo bon̄ aetokan; im lio pāleen, im ļōm̧aro nejin, im kōrā ro nejin raar liaajlo̧ļ ioon e, ālikin wāween an riLeman ro, tūn̄tūn̄ in liaajlo̧ļ e jako eo an."
            },
            "19": {
                "1": "Im ālikin men kein m̧ōj in ruo raan im ruo bon̄ raar itōn bōk ānbwinnin im kōbabuiki ilo lōb eo, eo raar kōm̧m̧ane n̄an kalbwin rimej ro aer.",
                "2": "Kiiō lerooj eo ke ej ron̄ kōn bun̄bun̄ in Ammōn, kōn menin eaar ijilōkļo̧k im kōņaan bwe en itok n̄an ippān.",
                "3": "Im ālikin men kein Ammōn eaar kōm̧m̧an āinwōt kar jiron̄ e, im eaar ilo̧k n̄an ippān lerooj eo, im kar kōņaan jeļā ta eo eaar kōņaan bwe en kōm̧m̧an.",
                "4": "Im eaar ba n̄an e: rijerbal ro an ļein ippa raar kōjjeļāik eō bwe kwōj juon rikanaan ekwōjarjar an Anij, im bwe kwe ewōr am̧ kajoor n̄an kōm̧m̧an elōn̄ jerbal ko reļļap ilo Etan;",
                "5": "Kōn menin, eļan̄n̄e ej wāween eo in, ikōņaan bwe kwōn deļo̧n̄ļo̧k im loe ļeo pālleō, bwe eaar babu ilo jikin kiki eo an iien eo aetokan ruo raan im ruo bon̄; im jet rej ba bwe ej jab mej, ak jet rej ba bwe e mej im bwe ewōr nemān, im bwe ej aikuj in babu ilo lōb; ak n̄e n̄a, n̄an n̄a ej jab wōr nemān.",
                "6": "Kiiō, en̄in men eo Ammōn eaar kōņaan, bwe eaar jeļā bwe kiin̄ Lamonai eaar pād ium̧win kajoor an Anij; eaar jeļā bwe libobo maron̄ in jab tōmak emarok kar itōn jako jān koļmānļo̧kijeņ eo an, im bwe meram eo eaar kōmeram koļmānļo̧kijeņ eo an, eo eaar meram inaiboojoj an Anij, eo eaar meram ekabwilōn̄lōn̄ in an em̧m̧an—aaet, meram in eaar bōktok lan̄lōn̄ in ilo e, kōdo̧ in marok ālikin aer kar jako, im bwe meram in mour indeeo kar kōmerame jetōb eo an, eaar jeļā bwe men in eaar anjo̧ jān ānbwin eo, im eaar weaakļo̧k ilo Anij—",
                "7": "Kōn menin, ta eo lerooj eo eaar kōņaan jān e eaar kōm̧m̧an eo wōt an. Kōn menin, eaar deļo̧n̄ļo̧k n̄an lo kiin̄ eo ekkar āinwōt lerooj eo eaar kōņaan n̄an e; im eaar lo kiin̄ eo, im eaar jeļā bwe eaar jab mej.",
                "8": "Im eaar ba n̄an lerooj eo: E ej jab mej, ak ej kiki ilo Anij, im ilo raan eo ilju enaaj bar jerkak; kōn menin jab kalbwini e.",
                "9": "Im Ammōn eba n̄an lio: Kwōj tōmak ke men in? Im lio eba n̄an e: Ejjeļo̧k aō kam̧ool ijello̧kun wōt am̧ innaan, im naan an rijerbal ro amro; mekarta ij tōmak bwe enaaj āinwōt ekkar n̄an kwaar ba.",
                "10": "Im Ammōn eba n̄an lio: Jeraam̧m̧an n̄an kwe kōnke am̧ tōmak eļap otem ļap; ij ba n̄an eok, kōrā, ej jan̄in kar wōr tōmak in eļap ilubwiljin aolep armej in riNipai raņ.",
                "11": "Im ālikin men kein eaar lale ioon jikin babu eo an ļeo pāleen, jān iien eo em̧ool m̧ae iien eo ilo raan eo ilju eo Ammōn eaar ba bwe enaaj jerkak.",
                "12": "Im ālikin men kein eaar jerkak, ekkar n̄an naan ko an Ammōn; im ke eaar jerkak, eaar erļo̧keļo̧k pein n̄an kōrā eo, im ba: m̧ōņōņō en etan Anij, im kwe kwōn m̧ōņōņō.",
                "13": "Bwe āinwōt kwōj mour, lo, iaar lo Ripinmuur; im Enaaj itok, im naaj ļotak jān kōrā eo, im Enaaj pinmuurii aolep armej ro rej tōmak ilo Etan. Kiiō, ke eaar ba naan kein, būruōn eaar ļapļo̧k ilo e, im eaar bar wōtlo̧k kōn lan̄lōn̄; im lerooj eo barāinwōt eaar wōtlo̧k, kōn obrak kōn jetōb.",
                "14": "Kiiō Ammōn ke eaar lo Jetōb in Irooj eaar lutōkleplepļo̧k ekkar n̄an jar ko an ioon riLeman ro, ro jein im jatin, ro raar unin eļap būrom̧ōj ilubwiljin riNipai ro, ak ilubwiljin aolep armej an Anij kōnke nana ko aer im m̧anit ko aer, eaar wōtlo̧k ilo bukien, im eaar jino n̄an lutōkleplep aolep an ilo jar im kam̧m̧oolol n̄an Anij kōn ta eaar kōm̧m̧an n̄an ro jein im jatin; im eaar barāinwōt obrak kōn m̧ōņōņō; im āindein erjeel aolep kar wōtlo̧k n̄an laļ.",
                "15": "Kiiō, ke rijerbal ro an kiin̄ eo raar lo bwe erjeel ar wōtlo̧k, er barāinwōt raar jino kūr n̄an Anij, bwe mijak an Irooj eaar itok ioer barāinwōt, bwe eaar er ro raar jutak im̧aan kiin̄ eo im kam̧ool n̄an e kōn kajoor eo eļap an Ammōn.",
                "16": "Im ālikin men kein raar kūr ioon etan Irooj, ilo aer kajoor, em̧ool m̧ae iien raar aolep wōtlo̧k n̄an laļ, ijello̧kun wōt juon iaan kōrā in riLeman ro, eo etan eaar Abij, im eaar oktak n̄an Irooj elōn̄ iiō ko, kōnke juon visōn eo eaiboojoj an jemān—",
                "17": "Āindein, kōn an kar oktak n̄an Irooj, im jan̄in kar kōnnaan kake, kōn menin, ke eaar lo bwe aolep rijerbal ro an Lamonai raar wōtlo̧k n̄an laļ, im barāinwōt kōrā karo eo an, lerooj eo, im kiin̄ eo, im Ammōn raar erļo̧kleplep ioon laļ, eaar jeļā bwe eaar kajoor in Anij; im kōnke eaar ļōmņak bwe en̄in iien eo, jān kwaļo̧k n̄an armej ro ta eaar waļo̧k ilubwiljier, bwe jān aer lo wāween in enaaj kōm̧m̧an bwe ren tōmak ilo kajoor an Anij, kōn menin eaar ettōrļo̧k jān em̧ n̄an em̧, im kabun̄bun̄ļo̧k n̄an armej ro.",
                "18": "Im raar jino kuk tok ippān doon n̄an im̧ōn kiin̄ eo. Im eaar itok jarlepju eo, im n̄an bwilōn̄ eo aer, raar lo kiin̄ eo, im lerooj eo, im rijerbal ro aer raar erļo̧kleplep ioon laļ, im raar erļo̧k ijo āinwōt n̄e raar mej; im raar barāinwōt lo Ammōn im lo, eaar riNipai.",
                "19": "Im kiiō armej ro raar jino alin̄ūrn̄ūr ilubwiljier make; jet rej ba bwe eaar nana eļap eaar itok ioer, ak ioon kiin̄ eo im m̧weo im̧ōn, kōnke eaar kōtļo̧k bwe riNipai eo en pād wōt ilo āneo.",
                "20": "Im ro jet raar kauwe er, im ba: Kiin̄ eo eaar bōktok nana in ioon m̧weo im̧ōn, kōnke eaar m̧an rijerbal ro an im raar kajjeplōklōk bwijin in kidu ko aer ilo dān ko in Sebus.",
                "21": "Im raar barāinwōt bōk kauwe jān ļōm̧aro raar jutak ilo dān ko in Sebus im raar kajjeplōklōk bwijin ko raar an kiin̄ eo, bwe raar illu ippān Ammōn kōnke oran eo eaar m̧an er im ro jeir im jatier ilo dān ko in Sebus, ke eaar baare bwijin ko an kiin̄ eo.",
                "22": "Kiiō, juon iaer, eo ļeo jein im jatin kar m̧an e kōn jāje eo an Ammōn, kōnke eaar illu otem illu ippān Ammōn, eaar nōōre jāje eo an im wōnm̧aanļo̧k bwe en maron̄ kōtļo̧k bwe en wōtlo̧k ioon Ammōn, n̄an m̧an e, im ke eaar kotak jāje eo n̄an m̧an e, lo, eaar wōtlo̧k im mej.",
                "23": "Kiiō jej lo Ammōn rej jamin kar maron̄ m̧an e, bwe Irooj eaar ba n̄an Mosaia, jemān: Inaaj oņaake e, im enaaj waļo̧k n̄an e ekkar n̄an tōmak eo am—kin men in, Mosaia eaar lōke e n̄an Irooj.",
                "24": "Im ālikin men kein ke jarlepju eo eaar lo bwe ļeo eaar wōtlo̧k im mej, eo eaar kotak jāje eo n̄an m̧an Ammōn, lōļn̄o̧n̄ eaar itok ioer aolep, im raar mijak n̄an jab lem̧aanļo̧k peier n̄an jibwe e ak jabdewōt iaan ro raar wōtlo̧k; im raar jino bar bwilōn̄ ilubwiljier ta eo en kar unin kajoor in eļap, ak ta meļeļein aolep men kein.",
                "25": "Im ālikin men kein eaar lōn̄ ilubwiljier ro rej ba bwe Ammōn eaar Jetōb Eļap eo, im ro jet rej ba ekar jilkintok jān Jetōb Eļap eo.",
                "26": "A ro jet raar kauwe er aolep, im ba bwe eaar juon eakeak, eo kar jilkintok jān riNipai ro n̄an kaammijak er.",
                "27": "Im eaar wōr jet raar ba bwe Ammōn kar jilkintok jān Jetōb Eļap eo n̄an kaen̄taan er kōnke nana ko aer; im bwe eaar Jetōb Eļap eo eaar iien otemjej kōjparok riNipai ro, ro kar lo̧mo̧o̧ren er jān peier; im raar ba bwe eaar Jetōb Eļap in eo eaar ko̧kkure elōn̄ iaan ro jeir im jatier, riLeman ro.",
                "28": "Im āindein aitwerōk eo eaar jino in kanooj ļap otem ļap ilubwiljier. Im ke raar akwāāl, kōrā karejar eo im eaar kōm̧m̧an bwe jarlepju eo en kuk tok ippān doon eaar itok, im ke eaar lo aitwerōk eo ilubwiljin jarlepju eo lio eaar būrom̧ōj otem būrom̧ōj, em̧ool n̄an jan̄.",
                "29": "Im ālikin men kein lio eaar ilo̧k im kabwijer lerooj eo kōn pein, bwe bōlen en maron̄ kōjerkak e jān laļ; im ilo iien eo wōt eaar kabwijer pein eaar jerkak im jutak ioon neen, im kar kūr kōn juon ainikier eļļaaj, im ba: O nebar Jisōs, eo eaar lo̧mo̧o̧ren eō jān hell etōn̄tōn̄ in nana! O nebar Anij, kwōn tūriam̧okake armej rein!",
                "30": "Im ke lio eaar ba men in, lio eaar likūt pein ippān doon, kōnke eaar obrak kōn lan̄lōn̄, im eaar kōnono elōn̄ naan ko kar jab meļeļe; im ke lio eaar kōm̧m̧ane men in, lio eaar bōk kiin̄ eo, Lamonai, kōn pein, im lo eaar jerkak im jutak ioon neen.",
                "31": "Im ļeo, ejidimkij, ke eaar lo aitwerōk eo ilubwiljin armej ro an, eaar wōnm̧aanļo̧k im jino kauwe er, im n̄an katakin er naan ko eaar ron̄ jān lo̧n̄iin Ammōn; im jon̄an wōt eo eaar ron̄ naan ko an raar tōmak, im kar oktak tok n̄an Irooj.",
                "32": "A eaar lōn̄ ilubwiljier ro raar jab ron̄ naan ko an; kōn menin raar ilo̧k ilo iaļ ko aer.",
                "33": "Im ālikin men kein ke Ammōn eaar jerkak eaar barāinwōt jerbal n̄an er, im barāinwōt aolep rijipan̄ armej ro an Lamonai; im raar aolep kabun̄bun̄ļo̧k n̄an armej ro ejja men in wōt—bwe burueer raar oktak; bwe ejjeļo̧k aer kōņaan n̄an kōm̧m̧an nana.",
                "34": "Im lo, elōn̄ raar kabun̄bun̄ļo̧k n̄an armej ro bwe raar ellolo enjeļ raņ im raar kōm̧m̧ao ippāer; im āindein raar ba n̄an er men ko an Anij, im kōn An weeppān.",
                "35": "Im ālikin men kein eaar lōn̄ raar tōmak ilo naan ko aer; im jon̄an wōt eo eaar tōmak raar peptaij; im raar erom juon armej eweeppān, im raar kajutak kabun̄ eo ilubwiljier.",
                "36": "Im āindein jerbal eo an Irooj eaar ijjino ilubwiljin riLeman ro; āindein Irooj eaar jino in lutōkleplep Jetōb eo An ioer; im jej lo bwe Pein ej erļo̧k n̄an aolep armej ro renaaj ukeļo̧k im tōmak ioon Etan."
            },
            "20": {
                "1": "Im ālikin men kein ke em̧ōj aer kajutak kabun̄ eo ilo āneo, kiin̄ Lamonai eaar kōņaan bwe Ammōn en ilo̧k ippān n̄an āneen Nipai, bwe en maron̄ kwaļo̧k n̄an e jemān.",
                "2": "Im ainikien Irooj eaar itok n̄an Ammōn, im ba: Kwōn jab naaj wanlōn̄ļo̧k n̄an āneen Nipai, bwe lo, kiin̄ eo enaaj kappukot mour eo am̧; a kwōnaaj ilo̧k n̄an āneen Middonai; bwe lo, ļeo jatūm̧ Aron, im barāinwōt Mulokai im Amma repād ilo kalbuuj.",
                "3": "Kiiō ālikin men kein ke Ammōn eaar ron̄ men in, eaar ba n̄an Lamonai: Lo, ļeo jatū im ļōm̧aro jeiū im jatū repād ilo kalbuuj ilo Middonai, im ij etal bwe in maron̄ kōtļo̧k er.",
                "4": "Kiiō Lamonai eaar ba n̄an Ammōn: I jeļā, ilo kajoor an Irooj kwo m̧aron̄ kōm̧m̧an aolep men. A lo, inaaj ilo̧k ippam̧ n̄an āneen Middonai; bwe kiin̄ an āneen Middonai, eo etan ej Antiomno, ej juon jera; kōn menin ij ilo̧k n̄an āneen Middonai, bwe imaron̄ karreel kiin̄ eo an āneo, im enaaj kadiwōjļo̧k ro jeiūm̧ im jatūm̧ jān kalbuuj. Kiiō Lamonai eaar ba n̄an e: Wōn eaar jiron̄ eok bwe ļōm̧aro jeiūm̧ im jatūm̧ repād ilo kalbuuj?",
                "5": "Im Ammōn eba n̄an e: Ejjeļo̧k juon eaar jiron̄ eō, ijello̧kun wōt Anij; im Eaar ba n̄an eō—Etal im kōtļo̧k ļōm̧aro jeiūm̧ im jatūm̧, bwe repād ilo kalbuuj ilo āneen Middonai.",
                "6": "Kiiō ke Lamonai eaar ron̄ men in eaar kōm̧m̧an bwe rijerbal ro an rej kōpooje o̧o̧j ko an im jariot ko.",
                "7": "Im eba n̄an Ammōn: Itok, inaaj ilo̧k ippam̧ laļļo̧k n̄an āneen Middonai, im ijeņ inaaj akweļap ippān kiin̄ eo bwe en kadiwōjļo̧k ļōm̧aro jeiūm̧ im jatūm̧ jān kalbuuj.",
                "8": "Im ālikin men kein ke Ammōn im Lamonai raar ito-itak n̄an ijo, raar iioon jemān Lamonai, eo eaar kiin̄ ioon aolepān āneo.",
                "9": "Im lo, jemān Lamonai eba n̄an e: Etke kwaar itok jaab n̄an kwōjkwōj eo ilo raan eo eļap ke iaar kōm̧m̧an juon kwōjkwōj n̄an ļōm̧aro nejū, im n̄an armej ro aō?",
                "10": "Im e barāinwōt ba: n̄an ia kwōj etal ippān riNipai in, eo ej juon iaan ro nejin ririab eo?",
                "11": "Im ālikin men kein Lamonai eaar ba n̄an e n̄an ia ej etal, bwe eaar mijak n̄an kainepataik e.",
                "12": "Im eaar barāinwōt tipdiki n̄an e aolep un ko bwe en pād wōt ilo aelōn̄ eo an make, bwe e e eaar jab etal n̄an jemān n̄an kwōjkwōj eo eaar kōpooje.",
                "13": "Im ke Lamonai eaar tipdiki n̄an e aolep men kein, lo, n̄an bwilōn̄ eo an, jemān eaar illu ippān, im ba: Lamonai kwōnaaj ilo̧k n̄an kōtļo̧k riNipai rein, ro ren nejin ririab eo. Lo, eaar kowadon̄ e ro jemād; im kiiō rein nejin rej barāinwōt itok ilubwiljid bwe ren maron̄, kōn aer etao im riab ko aer, m̧oņe kōj, bwe ren maron̄ bar kowadon̄e kōj jān men ko m̧weied.",
                "14": "Kiiō jemān Lamonai eaar jiron̄ e bwe en jek Ammōn kōn jāje eo. Im eaar barāinwōt jiron̄ e bwe en jab ilo̧k n̄an āneen Middonai, ak bwe en ro̧o̧l ippān n̄an āneen Ishmael.",
                "15": "A Lamonai eaar ba n̄an e: I ban m̧an Ammōn, barāinwōt ijjamin naaj ro̧o̧lļo̧k n̄an āneen Ishmael, a ij etal n̄an āneen Middonai bwe in maron̄ kōtļo̧k ļōm̧aro jein im jatin Ammōn, bwe i jeļā bwe ren armej jim̧we im rikanaan ekwōjarjar an Anij eo em̧ool.",
                "16": "Kiiō ke jemān eaar ron̄ naan kein, eaar illu ippān, im eaar nōōr jāje eo an bwe en maron̄ jek e n̄an laļ.",
                "17": "A Ammōn eaar jutak im ba n̄an e: Lo, kwo jamin naaj jek ļein nejūm̧; mekarta, enaaj kar em̧m̧anļo̧k n̄e en kar wōtlo̧k jān kwe, bwe lo, eaar ukeļo̧k jān jero̧wiwi ko an; ak n̄e kwōj wōtlo̧k ilo iien in, ilo am̧ illu, kwōj jab maron̄ in lo lo̧mo̧o̧r.",
                "18": "Im bar juon alen, bwe e aorōk bwe kwōn jab bōrokadu; bwe eļan̄n̄e kwōnaaj jek ļeo nejūm̧, e kōnke ejjeļo̧k ruōn, bōtōktōkin enaaj kūr jān bwidej n̄an Irooj an Anij, n̄an idenoņe bwe en itok ioom̧; im bōlen kwo m̧aron̄ m̧wijkōk jān jetōb eo am̧.",
                "19": "Kiiō ke Ammōn eaar ba naan kein n̄an e, eaar uwaak e, im ba: I jeļā bwe n̄e inaaj jek ļein nejū, bwe inaaj kōto̧o̧rļo̧k bōtōktōk ejjeļo̧k ruōn; bwe ej kwe eo eaar kappukot n̄an ko̧kkure e.",
                "20": "Im eaar erļo̧keļo̧k pein n̄an jek Ammōn. A Ammōn eaar jutak ņae jekjek ko an, im barāinwōt jek pein bwe en jab maron̄ kōjerbal e.",
                "21": "Kiiō ke kiin̄ eo eaar lo bwe Ammōn emaron̄ m̧an e, eaar jino n̄an akweļap ippān Ammōn bwe en dāpij wōt mour eo an.",
                "22": "A Ammōn eaar kotak jāje eo an, im ba n̄an e: Lo, inaaj m̧an eok ijello̧kun wōt kōnke kwōnaaj letok n̄an eō bwe ļōm̧aro jeiū im jatū ren diwōjļo̧k jān kalbuuj.",
                "23": "Kiiō kiin̄ eo, kōnke eaar mijak n̄e naaj kar bōk mour eo an, eba: Eļan̄n̄e kwōnaaj dāpij mour eo aō inaaj lewōj n̄an eok jabdewōt kwōnaaj kajjitōk, em̧ool n̄an jimattan in aelōn̄ in.",
                "24": "Kiiō ke Ammōn eaar lo bwe eaar kōm̧m̧an ioon kiin̄ eo erūtto ekkar n̄an an kōņaan, eaar ba n̄an e: Eļan̄n̄e kwōnaaj leļo̧k n̄an ļōm̧aro jeiū im jatū bwe ren maron̄ diwōjļo̧k jān kalbuuj, im barāinwōt bwe Lamonai en bōk wōt aelōn̄ in kiin̄ eo an, im bwe kwo jamin inepata ippān, ak naaj leļo̧k n̄an e bwe en maron̄ kōm̧m̧an ekkar n̄an kōņaan ko an make ilo jabdewōt men ej ļōmņak e, innām inaaj kōtļo̧k eok; n̄e jaab inaaj jek eok ļo̧k n̄an laļ.",
                "25": "Kiiō ke Ammōn eaar ba naan kein, kiin̄ eo eaar jino m̧ōņōņō kōnke mour eo an.",
                "26": "Im ke eaar lo bwe Ammōn eaar ejjeļo̧k an ikdeelel n̄an ko̧kkure e, im ke eaar barāinwōt lo iakwe eo eļap ilo e n̄an ļeo nejin Lamonai, eaar bwilōn̄ otem bwilōn̄, im ba: Kōnke en̄in aolep men ko kwaar kōņaan, bwe in kōtļo̧k ro jeiūm̧ im jatūm̧, im kōtļo̧k bwe ļein nejū Lamonai en bōk wōt aelōn̄ in kiin̄ eo an, lo, inaaj kōtļo̧k n̄an eok bwe ļein nejū en bōk aelōn̄ in kiin̄ eo an jān iien im indeeo; im inaaj jamin naaj bar irooj ioon—",
                "27": "Im inaaj barāinwōt lewōj n̄an eok bwe ļōm̧aro jeiūm̧ im jatūm̧ ren diwōjļo̧k jān kalbuuj, im kwe im ļōm̧aro jeiūm̧ im jatūm̧ maron̄ ilo̧k n̄an ippa, ilo aelōn̄ in kiin̄ eo aō; bwe inaaj kanooj ikdeelel in lo kom̧. Bwe kiin̄ eo eaar kanooj bwilōn̄ kōn naan ko eaar kōnono, im barāinwōt kōn naan ko kar kōnono jān ļeo nejin Lamonai, kōn menin eaar kōņaan jeļā kaki.",
                "28": "Im ālikin men kein Ammōn im Lamonai raar etal wōt ilo ito-itak eo aer ļo̧k n̄an āneen Middonai. Im Lamonai eaar lo jouj ilo mejān kiin̄ eo an āneo; kōn menin ļōm̧aro jein im jatin Ammōn kar bōktok er jān kalbuuj.",
                "29": "Im ke Ammōn eaar iioon er eaar būrom̧ōj otem būrom̧ōj, bwe lo raar keelwaan, im kilier raar jorrāān otem jorrāān kōnke raar lokjak kōn to ko reppen. Im barāinwōt raar en̄taan kōn kwōle, maro, im aolep mennin kaen̄taanan otemjeļo̧k; mekarta raar ineem̧m̧an ilo aolep en̄taan ko aer.",
                "30": "Im, āinwōt eaar waļo̧k, eaar aer jem̧ļo̧k n̄an kar wōtlo̧k ilo pein armej eo epen burueer im kijn̄en̄e kōnwaer ļo̧k; kōn menin rej jamin kar eo̧ron̄ naan ko aer, im raar kokakļo̧k er, im kar den̄ļo̧ke er, im kar lukwarkwar er jān em̧ n̄an em̧, im jān jikin n̄an jikin, em̧ool m̧ae iien rej tōkeakļo̧k āneen Middonai; im ijo kar bōk er im joļo̧k er ilo kalbuuj, im rekar lokjak kōn to ko rej pen, im likut ilo kalbuuj ium̧win elōn̄ raan ko, im kar kōtļo̧k er jān Lamonai im Ammōn."
            },
            "21": {
                "intro": "Juon bwebwenato in kwaļo̧k naan an Aron, im Mulokai, im ļōm̧aro jeir im jatier, n̄an riLeman ro.",
                "1": "Kiiō ālikin men kein, ke Ammōn im ļōm̧aro jein im jatin raar ajeje er ilo tōrerein ko in āneen riLeman ro, lo Aron eaar bōk ito-itak eo an ļo̧k n̄an āneo etan kar likūt jān riLeman ro, Jerusalem, etņake ālikin āneo ro jemāer raar ļotak ie; im eaar ekkejel ippān tōrerein ko in Mormon.",
                "2": "Kiiō riLeman ro im riAmalekai ro im armej in Amulon raar kalōk juon jikin kwelo̧k eļap, eo kar ņa etan Jerusalem.",
                "3": "Kiiō riLeman ro er raar bwe aer marok burueer, ak riAmalekai ro im riAmulon ro raar marokļo̧k burueer; kōn menin raar kōm̧m̧an bwe riLeman ro ren kōmarok burueer, bwe ren kanooj kajoor ilo jero̧wiwi im mennin jōjō ko aer.",
                "4": "Im ālikin men kein Aron eaar itok n̄an jikin kwelo̧k in Jerusalem, im m̧okta eaar jino kwaļo̧k naan n̄an riAmalekai ro. Im eaar jino kwaļo̧k naan n̄an er ilo im̧ōn kwelo̧k ko aer, bwe raar kalōki im̧ōn kwelo̧k ko ālikin laajrak eo an riNior; bwe elōn̄ iaan riAmalekai ro im riAmulon ro raar ālikin laajrak eo an riNior.",
                "5": "Kōn menin, ke Aron eaar deļo̧n̄ļo̧k ilo juon iaan im̧ōn kwelo̧k ko aer n̄an kwaļo̧k naan n̄an armej ro, im ke eaar kōnono n̄an er, lo eaar jutak juon riAmalekai im jino akwāāl ippān, im ba: Ta in kwaar kam̧ool kake? Kwaar ke lo juon enjeļ? Etke enjeļ rejjab waļo̧k n̄an kōm? Lo armej rein rejjab jon̄an aer em̧m̧an wōt armej ro am̧ ke?",
                "6": "Kwōj barāinwōt ba, ijello̧kun wōt n̄e kōmij ukeļo̧k kōm naaj jako. Ekōjkan am̧ jeļā ļōmņak im kōttōpar ko an buruōm̧? Ekōjkan am̧ jeļā bwe kōm aikuj ukeļo̧k? Ekōjkan am̧ jeļā bwe kōmij jab jet armej rejim̧we? Lo, kōm ar ekkal jikin ko rekwōjarjar, im kōmij aintok doon ippān doon n̄an kabun̄-jar n̄an Anij. Kōmij tōmak bwe Anij enaaj lo̧mo̧o̧ren aolep armej.",
                "7": "Kiiō Aron eaar ba n̄an e: Kwōj tōmak ke bwe Nejin Anij enaaj itok im lo̧mo̧o̧ren armej otemjeļo̧k jān jero̧wiwi ko aer?",
                "8": "Im ļeo eba n̄an e: Kōmij jab tōmak bwe kwo jeļā men rot in. Kōmij jab tōmak ilo imminene kein rebwebwe. Kōmij jab tōmak bwe kwo jeļā kōn men ro rej itok, barāinwōt kōmij jab tōmak bwe ro jemam̧ im barāinwōt bwe ro jemām raar jeļā kōn men ko raar kōnono kaki, kōn men eo ej itok.",
                "9": "Kiiō Aron eaar jino kōpeļļo̧k jeje ko rekwōjarjar n̄an er kōn itok eo an Kraist, im barāinwōt kōn jerkakpeje an rimej, im bwe ejjāmin naaj wōr lo̧mo̧o̧r n̄an aolep armej ijello̧kun wōt eaar jab kōn mej im en̄taan ko an Kraist, im pinmuur eo an bōtōktōkin.",
                "10": "Im ālikin men kein ke eaar jinō n̄an tipdiki men kein n̄an er raar illu ippān, im raar jino kajjirere kake e; im raar jab kōņaan ron̄jaki naan ko eaar kōnono.",
                "11": "Kōn menin, ke eaar lo bwe reban ron̄jaki naan ko an, eaar ilo̧k jān im̧ōn kwelo̧k eo aer, im ilo̧k n̄an juon jikin kwelo̧k edik eo kar etan Ani-Anti, im ijo eaar lo Mulokai ej kwaļo̧k kōn naan eo n̄an er; im barāinwōt Amma im ļōm̧aro jein im jatin. Im raar akwāāl ippān elōn̄ kōn naan eo.",
                "12": "Im ālikin men kein raar lo bwe armej ro renaaj kar kapene burueer, kōn menin raar ilo̧k jān ijo im itok n̄an āneen Middonai. Im raar kwaļo̧k kōn naan eo n̄an elōn̄, im jet raar tōmak ilo naan ko raar katakin.",
                "13": "Mekarta, Aron im jet iaan ļōm̧aro jein im jatin kar bōk im joļo̧k er ilo kalbuuj, im bweier raar ko jān āneen Middonai n̄an jikin ko ipeļaakin ijo.",
                "14": "Im ro kar joļo̧k er ilo kalbuuj raar en̄taan elōn̄ men ko, im kar kōtļo̧k er jān pein Lamonai im Ammōn, im kar naajdik im kanuknuk er.",
                "15": "Im raar ilo̧k bar juon alen n̄an kabun̄bun̄ļo̧k naan eo, im āindein kar kōtļo̧k er m̧oktata jān kalbuuj; im āindein raar en̄taan.",
                "16": "Im raar ilo̧k ijoko jabdewōt kar tōl er jān Jetōb in Irooj, im kwaļo̧k kōn naan in Anij ilo im̧ōn kwelo̧k otemjej an riAmalekai ro, ak ilo kobatok an riLeman ro ijo jabdewōt kadeļo̧n̄ er.",
                "17": "Im ālikin men kein Irooj eaar jino kōjeraam̧m̧an er, jon̄an raar bōktok elōn̄ n̄an jeļā kōn m̧ool eo; aaet, raar karreel būruōn elōn̄ kōn jero̧wiwi ko aer, im kōn imminene ko an ro jemāer, ko raar jab jim̧we.",
                "18": "Im ālikin men kein Ammōn im Lamonai raar ro̧o̧l jān āneen Middonai n̄an āneen Ishmael, eo eaar āneen aer jolōt.",
                "19": "Im kiin̄ Lamonai eaar jab kōņaan bwe Ammōn en jerbal n̄an e, ak bwe en an rijerbal.",
                "20": "A eaar kōm̧m̧an bwe en ekkal im̧ōn kwelo̧k ko ilo āneen Ishmael; im eaar kōm̧m̧an bwe armej ro an, ak armej ro raar pād ium̧win tōl eo an, ren kuk tok ippān doon.",
                "21": "Im eaar m̧ōņōņō kōn er, im eaar katakin er elōn̄ men ko. Im eaar barāinwōt ba n̄an er bwe er raar juon armej ro raar pād ium̧win e, im bwe raar juon armej reanemkwōj, bwe raar anemkwōj jān ine eddo ko an kiin̄ eo, eo jemān; bwe jemān eaar leļo̧k n̄an e bwe en maron̄ irooj ioon armej ro raar pād ilo āneen Ishmael, im ilo aolep āne ko ipeļaakin ijo.",
                "22": "Im eaar barāinwōt ba n̄an er bwe ewōr aer anemkwōj in kabun̄-jar n̄an Irooj aer Anij ekkar n̄an kōņaan ko aer, ilo jabdewōt jikin raar pād ie, eļan̄n̄e eaar ilo āneo eaar ium̧win tōl an kiin̄ Lamonai.",
                "23": "Im Ammōn eaar kwaļo̧k naan n̄an armej ro an kiin̄ Lamonai; im ālikin men kein eaar katakin er aolep men otemjeļo̧k in men ko an wānōk. Im eaar kōketak er raan otemjej, kōn niknik otemjeļo̧k; im raar eo̧ron̄e naan ko an, im raar peran n̄an kōjparok kien ko an Anij."
            },
            "22": {
                "1": "Kiiō, ke Ammōn eaar āindein katakin armej ro an Lamonai im jab jem̧ļo̧k, jenaaj ro̧o̧lļo̧k n̄an bwebwenato eo kōn Aron im ļōm̧aro jein im jatin; bwe ālikin an kar ilo̧k jān āneen Middonai kar tōlļo̧ke n̄an āneen Nipai, em̧ool n̄an m̧weo im̧ōn kiin̄ eo eaar ioon aolepān āneo ijello̧kun wōt āneen Ishmael; im eaar jemān Lamonai.",
                "2": "Im ālikin men kein eaar deļo̧n̄ļo̧k n̄an e ilo m̧weo im̧ōn kiin̄ eo, ippān ļōm̧aro jein im jatin, im bun̄badik im̧aan kiin̄ eo im ba n̄an e: Lo, O kiin̄, kōmij ļōm̧aro jein im jatin Ammōn, eo kwaar kōtļo̧ke jān kalbuuj.",
                "3": "Im kiiō, O kiin̄, eļan̄n̄e kwōnaaj dāpij mour kein am, kōm naaj am̧ rijerbal. Im kiin̄ eo eba n̄an er: Kom̧in jerkak, bwe inaaj lewōj mour ko ami, im ijjamin kōtļo̧k bwe kom̧in ro aō rijerbal; a inaaj akweļap bwe kom̧in jipan̄ eō; bwe epok ļōmņak eo aō kōnke jouj im ļap eo an naan ko an ļeo jeiūm̧i Ammōn; im ikōņaan jeļā unin etke eaar jab wanlōn̄tak jān Middonai ippemi.",
                "4": "Im Aron eba n̄an kiin̄ eo: Lo, Jetōb eo an Irooj eaar kūr e ilo bar juon iaļ; eaar ilo̧k n̄an āneen Ishmael, n̄an katakin armej ro an Lamonai.",
                "5": "Kiiō kiin̄ eo eba n̄an er: Ta in kom̧ eaar ba kōn Jetōb eo an Irooj? Lo, en̄in men eo ej kainepataik eō.",
                "6": "Im barāinwōt, ta in men eo Ammōn eaar ba—Eļan̄n̄e kwōnaaj ukeļo̧k kwōnaaj mour, im eļan̄n̄e kwōj jamin ukeļo̧k, naaj joļo̧k eok ilo raan eo āliktata?",
                "7": "Im Aron eaar uwaake im ba n̄an e: Kwōj tōmak ke bwe ewōr juon Anij? Im kiin̄ eo eaar ba: Ijeļā bwe riAmalekai ro rej ba bwe ewōr juon Anij, im iaar kōmaron̄ er n̄an kalōki im̧ōn jar ko, bwe ren maron̄ kuktok ippān doon n̄an kabun̄-jar n̄an e. Im kiiō kwōj ba ewōr juon Anij, lo inaaj tōmak.",
                "8": "Im kiiō ke Aron eaar ron̄ men in, būruōn eaar jino m̧ōņōņō, im eba: Lo, lukkuun āinwōt am̧ mour, O kiin̄, ewōr juon Anij.",
                "9": "Im kiin̄ eo eba: Anij ej ke Jetōb Eļap eo eaar bōktok ro jemād jān āneen Jerusalem?",
                "10": "Im Aron eba n̄an e: Aaet, E ej Jetōb Eļap in, im Eaar kōm̧anm̧an men ko otemjeļo̧k jim̧or ilo lan̄ im ilo laļ. Kwōj tōmak ke men in?",
                "11": "Im eba: Aaet, ij tōmak bwe Jetōb Eļap in eaar kōm̧anm̧an men ko otemjeļo̧k, im ikōņaan bwe kwōn jiron̄ eō kōn aolep men kein, im inaaj tōmak naan ko am̧.",
                "12": "Im ālikin men kein ke Aron eaar lo bwe kiin̄ eo enaaj kar tōmak naan ko an, eaar jino jān kōm̧anm̧ane Adam, kōnono jān jeje ko rekwōjarjar n̄an kiin̄ eo—ekōjkan Anij Eaar kōm̧anm̧an armej ilo nemāmeen wōt E, im bwe Anij eaar leļo̧k n̄an armej kien ko, im bwe kōnke jero̧wiwi, armej eaar wōtlo̧k.",
                "13": "Im Aron eaar tipdiki n̄an e jeje ko rekwōjarjar jān kōm̧anm̧ane Adam, erļo̧ke wōtlo̧k an armej im̧aan mejān, im jekjekier ilo kanniōk im barāinwōt karōk in lo̧mo̧o̧r, eo kar kōpooje jān pedped ko an laļ, kōn Kraist, n̄an aolep jabdewōt enaaj tōmak ioon Etan.",
                "14": "Im kōnke armej eaar wōtlo̧k eaar jamin maron̄ kōn emake jolōt, a en̄taan ko im mej an Kraist ej pinmuur kōn jero̧wiwi ko aer, kōn tōmak im ukeļo̧k, im men ko uwaanļo̧k wōt; im bwe E ej mejaļ to ko an mej, bwe lōb en jamin wōr an anjo̧, im bwe metak an mej ren wōran̄ļo̧k ilo kōjatdikdik ko an wōj; im Aron eaar tipdiki aolep men kein n̄an kiin̄ eo.",
                "15": "Im ālikin men kein ke em̧ōj an Aron kar tipdiki men kein n̄an e, kiin̄ eo eba: Ta inaaj kōm̧m̧ane bwe in maron̄ bōk mour indeeo in eo kwaar kōnono kake? Aaet, ta inaaj kōm̧m̧ane bwe in maron̄ ļotak ilo Anij, im loļo̧k jetōb nana in ekōlibaakļo̧k ilo ānbwinnū, im bōk Jetōb eo An, bwe in maron̄ obrak kōn lan̄lōn̄, bwe maron̄ in jamin joļo̧k eō ilo raan eo āliktata? Lo, eba, inaaj juļo̧k aolep m̧weiuk ko aō, aaet, inaaj eļļo̧k jān aelōn̄ in kiin̄ eo aō, bwe in maron̄ bōk lan̄lōn̄ in eļap.",
                "16": "A Aron eba n̄an e: Eļan̄n̄e kwōj kōņaan men in, eļan̄n̄e kwōnaaj bun̄ badik im̧aan Anij, aaet, eļan̄n̄e kwōnaaj ukeļo̧k jān aolep jero̧wiwi ko am̧, im naaj bun̄ badik im̧aan Anij, im kūr ioon Etan ilo tōmak, im tōmak bwe kwōnaaj bōk, innām kwōnaaj bōk kōjatdikdik eo kwōj kōņaan.",
                "17": "Im ālikin men kein ke Aron eaar ba naan kein, kiin̄ eo eaar bun̄ badik im̧aan Irooj, ioon bukien; aaet, em̧ool eaar erļo̧kleplep ioon laļ, im kar kūr ilo kajoor, im ba:",
                "18": "O Anij, Aron eaar jiron̄ eō bwe ewōr Anij; im eļan̄n̄e ewōr Anij, im eļan̄n̄e kwe kwōj Anij, kwōj kwaļo̧k Eok n̄an eō, im inaaj juļo̧k aolep jero̧wiwi ko aō n̄an jeļā Kwe, im bwe imaron̄ jerkak jān ro remej, im mour ilo raan eo āliktata. Im kiiō ke kiin̄ eo eaar ba naan kein, kar jebōke āinwōt n̄e eaar mej.",
                "19": "Im ālikin men kein eo rikarejeran eaar ettōr im ba n̄an lerooj eo aolep men ko raar waļo̧k n̄an kiin̄ eo. Im lio eaar itok n̄an ippān kiin̄ eo; im ke lio eaar lo ej babu āinwōt n̄e eaar mej, im barāinwōt Aron im ļōm̧aro jein im jatin rej jutak āinwōt n̄e er ro raar unin an wōtlo̧k, lio eaar illu ippāer, im jiron̄ bwe ro rikarejeran, ak ro rikarejeran kiin̄ eo, ren bōk er im m̧an er.",
                "20": "Kiiō ro rikarejeran raar lo unin wōtlo̧k eo an kiin̄ eo, kōn menin raar mijak in likūt peier ioon Aron im ļōm̧aro jein im jatin; im raar akweļap ippān lerooj eo im ba: Etke kwōj jiron̄ kōm bwe kōmin m̧an ļōm̧arein, bwe lo juon iaer ekajoorļo̧k jān aolep kōj? Kōn menin kōm naaj wōtlo̧k im̧aer.",
                "21": "Kiiō ke lerooj eo eaar lōļn̄o̧n̄ eo an ro rikarejeran lio eaar barāinwōt jino lōļn̄o̧n̄ otem lōļn̄o̧n̄, n̄e ab itok jet nana ioon e. Im lio eaar jiron̄ ro rikarejeran bwe ren ilo̧k im kūrtok armej ro, bwe ren maron̄ m̧an Aron im ļōm̧aro jein im jatin.",
                "22": "Kiiō ke Aron eaar kōttōpar eo an lerooj eo, e, barāinwōt kōnke eaar jeļā pen in būruōn armej ro, eaar ekkōl n̄e jarlepju eo enaaj kuktok ippān doon, im enaaj wōr juon aitwerōk eļap im juon poktak ilubwiljier; kōn menin eaar erļo̧ke pein im kōjerkak kiin̄ eo jān laļ, im eaar ba n̄an e: Jutak. Im eaar jutak ioon neen, im kar bōk an kajoor.",
                "23": "Kiiō men in eaar kōm̧m̧an im̧aan mejān lerooj eo im elōn̄ iaan ro rikarejeran. Im ke raar lo e raar kanooj bwilōn̄, im jino lōļn̄o̧n̄. Im kiin̄ eo eaar jutakļo̧k, im kar jino jipan̄ er. Im eaar jipan̄ er, jon̄an aolepān m̧weo im̧ōn raar oktak n̄an Irooj.",
                "24": "Kiiō eaar wōr juon jarlepju kar kuktok kōnke naan in jiron̄ an lerooj eo, im eaar jino ļap alin̄ūrn̄ūr ilubwiljier kōn Aron im ļōm̧aro jein im jatin.",
                "25": "A kiin̄ eo eaar jutakļo̧k ilubwiljier im jipan̄ er. Im raar aenōm̧m̧an kōn Aron im ro raar ippān.",
                "26": "Im ālikin men kein ke kiin̄ eo eaar lo bwe armej ro raar aenōm̧m̧an, eaar kōm̧m̧an bwe Aron im ļōm̧aro jein im jatin ren jutakļo̧k ilo ioļapān jarlepju eo, im bwe ren kwaļo̧k naan n̄an er.",
                "27": "Im ālikin men kein kiin̄ eo eaar jilkinļo̧k juon kean̄ iaolepān āneo, ilubwiljin aolep armej ro an ro raar pād iaolepān āneo, ro raar pād ijoko ipeļaakin, ko raar tōrerein ko em̧ool n̄an lo̧jet, ilo rear im ilo rilik, im eo eaar ajej jān āneen Zaraemla kōn juon āne jem̧aden eaidik, eo eaar ettōr jān lo̧jet irear em̧ool n̄an lo̧jet irilik, im jepooļe tōrerein ko an parijet, im tōrerein ko an āne jem̧aden eo eaar pād ituiōn̄ iturin āneen Zaraemla, deblo̧ke tōrerein ko an Mantai, iturin bōran reba Sidon, im ettōr jān rear n̄an rilik—im āindein riLeman ro im riNipai ro raar ajej.",
                "28": "Kiiō, m̧ōttan eo ejowanļo̧k in riLeman ro eaar jokwe ilo āne jem̧aden eo, im raar jokwe ilo em̧ kōppād ko; im raar ejjeplōklōk iaolepān āne jem̧aden eo irilik, ilo āneen Nipai; aaet, im barāinwōt irilikin āneen Zaraemla, im ilo tōrerein ko iturin parijet in lo̧jet, im irilikin āneen Nipai, ilo jikin jolōt eo an ro jemāer m̧oktata, im āindein jepelļo̧k itōrereinļo̧k parijet eo.",
                "29": "Im barāinwōt eaar wōr elōn̄ riLeman ro irear iturin parijet in lo̧jet, ijo riNipai ro raar lukwarkwar er n̄an e. Im āindein riNipai ro renan̄in kar jepooļ kōn riLeman ro; mekarta riNipai ro raar bōk aolepān āneo ilo m̧ōttan ko iōn̄ in āneo itōrerein āne jem̧aden eo, ijo bōran reba Sidon, jān rear n̄an rilik, ijoko ipeļaakin āne jem̧aden eo; ijo iōn̄, em̧ool m̧ae aer kar itok n̄an āneo raar ņa etan Bun̄-pāļo̧k.",
                "30": "Im eaar itaak ippān āneo raar ņa etan Āneen Mej, kōnke di ko dier kōm ar kōnono, eo armej in Zaraemla raar loe, kōnke eaar jikin eo raar jikrōkļo̧k.",
                "31": "Im raar itok jān ijo lōn̄ļo̧k n̄an āne jem̧aden eo iturōk. Āindein āneo ituiōn̄ kar ņa etan Āneen Mej, im āneo iturōk kar ņa etan Bun̄-pāļo̧k, kōnke eaar āne jem̧aden eo eaar obrak kōn mennin mour ko rawiia otemjeļo̧k, eo m̧ōttan eaar itok jān āneo ituiōn̄ kōn m̧ōn̄ā.",
                "32": "Im kiiō, eaar ettoļo̧k in wōt juon raan im jimattan ito-itak n̄an juon riNipai, ioon lain eo Bun̄-pāļo̧k im āneo Āneen Mej, jān rear n̄an lo̧jet irilik; im āindein āneen Nipai im āneen Zaraemla renan̄in kar jepooļ kōn dān, kōnke eaar wōr juon jidik in āne ikōtaan āneo ituiōn̄ im āneo iturōk.",
                "33": "Im ālikin men kein riNipai ro raar pād ilo āne Bun̄-pāļo̧k, em̧ool jān rear n̄an lo̧jet irilik, im āindein riNipai eo ilo jeļāļo̧kjeņ eo aer, kōn ribaar ro aer im jarin tariņae ko aer, raar kapooļ riLeman ro n̄an rak, bwe ren jab bōk jabdewōt ilo iōn̄, bwe ren maron̄ jab kobrak āneo ituiōn̄.",
                "34": "Kōn menin riLeman ro eaar jab ļapļo̧k jikier ilo wōt āneen Nipai, im āne jem̧aden eo ipeļaakin ijo. Kiiō men in eaar jeļāļo̧kjeņ ilo riNipai ro—kōnke riLeman ro raar rikōjdat n̄an er, raar jab kōtļo̧k kaen̄taan ko aer ianmiin̄ im ianbwijmaron̄, im barāinwōt bwe ren maron̄ wōr juon laļ ijo remaron̄ ko n̄an e, ekkar n̄an kōņaan ko aer.",
                "35": "Im kiiō n̄a, ālikin aō ba men in, ij bar ro̧o̧l n̄an bwebwenato in Ammōn im Aron, Omner im Himnai, im ļōm̧aro jeir im jatier."
            },
            "23": {
                "1": "Lo, kiiō ālikin men kein kiin̄ eo an riLeman ro eaar jilkinļo̧k juon kean̄ ilubwiljin aolep armej ro an, bwe ren jab likūt peier ioon Ammōn, ak Aron, ak Omner, ak Himnai, ak jabdewōt iaan ļōm̧aro jeir im jatier ro renaaj aikuj ilo̧k im kwaļo̧k naan in Anij, ilo jabdewōt jikin renaaj pād ie, ilo jabdewōt m̧ōttan ilo āneo āneer.",
                "2": "Aaet, eaar jilkinļo̧k juon kean̄ ilubwiljier, bwe ren jab likūt peier ioer n̄an lukwōj er, ak n̄an joļo̧k er ilo kalbuuj; barāinwōt ren jab em̧m̧ōje er, ak den̄ļo̧ke er, ak kadiwōjļo̧k er jān im̧ōn kwelo̧k ko aer, ak kaen̄taan er; barāinwōt ren jab kade er kōn dekā, a ren anemkwōj n̄an m̧ōko im̧weer, im barāinwōt tampeļ ko aer, im im̧ōn jar ko aer.",
                "3": "Im āindein ren maron̄ wōnm̧aanļo̧k im kwaļo̧k naan eo ekkar n̄an kōņaan ko aer, bwe kiin̄ eo eaar oktak tok n̄an Irooj, im aolepān m̧weo im̧ōn; kōn menin eaar jilkinļo̧k kean̄ eo iaolepān āneo n̄an armej ro an, bwe naan eo an Anij en maron̄ jab wōr an kapan̄pan̄, a bwe en maron̄ wōnm̧aanļo̧k iaolepān āneo, bwe armej ro an ren maron̄ reel burueer kōn imminene ko rebōd an ro jemāer, im bwe ren maron̄ reel burueer bwe raar aolep jeiūm̧jāān-jeiūm̧jatin, im bwe ren jab aikuj in uror, ak in rakim, ak in ko̧o̧t, ak n̄an lejān, ak n̄an kōm̧m̧an jabdewōt wāween nana otemjeļo̧k.",
                "4": "Im kiiō ālikin men kein kiin̄ eo eaar jilkinļo̧k kean̄ in, bwe Aron im ļōm̧aro jein im jatin raar ilo̧k jān jikin kwelo̧k n̄an jikin kwelo̧k, im jān juon im̧ōn kabun̄-jar n̄an eo juon, im kajutak im̧ōn jar ko, im kapit pris im rikaki ro iaolepān āneo ilubwiljin riLeman ro, n̄an kwaļo̧k naan im n̄an katakin naan in Anij ilubwiljier; im āindein raar jino wōr aer tōprak eļap.",
                "5": "Im to̧ujin ko kar bōktok er n̄an jeļā kōn Irooj, aaet, to̧ujin ko kar bōktok er n̄an tōmak ilo imminene ko an riNipai ro; im kar katakin er ļo̧o̧k ko im kanaan ko kar lilaļtak em̧ool tok n̄an iien in.",
                "6": "Im āinwōt em̧ool āinwōt Irooj emour, āindein em̧ool jon̄an lōn̄ eo eaar tōmak, ak jon̄an wōt eo kar bōktok n̄an jeļā kōn m̧ool eo, kōn kwaļo̧k naan an Ammōn im ļōm̧aro jein im jatin, ekkar n̄an jitōbōn revelesōn im kanaan, im kajoor eo an Anij ej jerbal mennin bwilōn̄ ko ilo er—aaet, ij ba n̄an kom̧, āinwōt Irooj emour, jon̄an lōn̄ in riLeman ro raar tōmak ilo kwaļo̧k naan ko aer, im kar oktak tok n̄an Irooj, raar jamin raar bun̄.",
                "7": "Bwe raar erom juon armej reweeppān; raar likūt ilaļ kein tariņae ko in aer jum̧ae, bwe raar jab ire ņae Anij ļo̧k wōt, ak ņae jabdewōt iaan ro jeir im jatier.",
                "8": "Kiiō, er rein ro raar oktak tok n̄an Irooj:",
                "9": "Armej in riLeman ro raar pād ilo āneen Ishmael;",
                "10": "Im barāinwōt armej in riLeman ro raar pād ilo āneen Middonai;",
                "11": "Im barāinwōt armej in riLeman ro raar pād ilo jikin kwelo̧k in Nipai;",
                "12": "Im barāinwōt armej in riLeman ro raar pād ilo āneen ilo jikin kwelo̧k Semlon.",
                "13": "Im er kein etan jikin kwelo̧k ko an riLeman ro raar oktak tok n̄an Irooj; im er rein ro raar likūt ilaļ kein tariņae ko in aer jum̧ae, aaet aolep kein tariņae ko aer in pata; im raar aolep riLeman.",
                "14": "Im riAmalekai ro raar jab oktak, ijello̧kun wōt juon; ak kar jabdewōt iaan riAmulon ro; bwe raar kapene burueer, im barāinwōt būruōn riLeman ro ilo m̧ōttan in āneo ijoko jabdewōt raar jokwe, aaet, im aolep aer jikin kwelo̧k ko reddik im aolep jikin kwelo̧k ko aer.",
                "15": "Kōn menin, kōm ar kwaļo̧k etan aolep jikin kwelo̧k ko an riLeman ro ko me raar ukeļo̧k im itok n̄an jeļā kōn m̧ool eo, im raar oktak.",
                "16": "Im kiiō ālikin men kein kiin̄ eo im ro raar oktak raar kōņaan bwe en wōr juon etaer, bwe ren maron̄ jenolo̧k jān ro jeir im jatier; kōn menin kiin̄ eo eaar pepe ippān Aron im elōn̄ iaan pris ro aer, kōn āt eo bwe ren maron̄ bōk ioer, bwe ren maron̄ jenolo̧k.",
                "17": "Im ālikin men kein raar ņa etaer Antai-Nipai-Liai; im raar kar kūr er kōn āt in im kar jab bar kūr er riLeman.",
                "18": "Im raar jino in juon armej rewaan; aaet, im raar jem̧jerā ippān riNipai ro; kōn menin, raar kōpeļļo̧k juon kōtaan jem̧jerā ippāer, im kalia an Anij eaar jab bar ļoor er."
            },
            "24": {
                "1": "Im ālikin men kein riAmalekai ro im riAmulon ro im riLeman ro raar ilo āneen Amulon, im barāinwōt ilo āneen Hilam, im ro raar ilo āneen Jerusalem, im ilo tukaduin, iaolepān āneen ipeļaakin ijo, ro raar jab oktak im bōk ioer āt in Antai-Nipai-Liai, raar lim̧otak jān riAmalekai ro im jān riAmulon ro n̄an illu ņae ro jeir im jatier.",
                "2": "Im aer dike er eaar kanooj ļap ņae er, em̧m̧an jon̄an raar jino n̄an jum̧ae kiin̄ eo aer, jon̄an raar jab kōņaan bwe en aer kiin̄; kōn menin raar bōk kein tariņae ņae armej in Antai-Nipai-Liai.",
                "3": "Kiiō kiin̄ eo eaar likūt āneen kiin̄ eo an ioon ļeo nejin, im eaar kūr etan Antai-Nipai-Liai.",
                "4": "Im kiin̄ eo eaar mej ilo ejja iiō eo wōt riLeman ro raar jino n̄an kōm̧m̧ani m̧aanjāppopo ko n̄an tariņae ņae armej ro an Anij.",
                "5": "Kiiō ke Ammōn im ļōm̧aro jein im jatin im aolep ro raar wanlōn̄ļo̧k ippān raar lo m̧aanjāppopo kein an riLeman ro n̄an ko̧kkure ro jeir im jatier, raar etal wōt n̄an āneen Midian, im ijo Ammōn eaar iioon aolep ļōm̧aro jein im jatin; im jān ijo raar itok n̄an āneen Ishmael bwe ren maron̄ kōm̧m̧ane juon kwelo̧k ippān Lamonai im barāinwōt ippān ļeo jatin Antai-Nipai-Liai, ta ren kōm̧m̧ane n̄an jojomar n̄an er make ņae riLeman ro.",
                "6": "Kiiō eaar ejjeļo̧k juon armej ilubwiljin aolep ro raar jatin; jab, raar jab em̧ool kōm̧m̧an jabdewōt m̧aanjāppopo ko n̄an pata; aaet, im barāinwōt kiin̄ eo eaar jiron̄ er bwe ren jab.",
                "7": "Kiiō, erkein naan ko eaar ba n̄an armej ro kōn menin: Ij kam̧m̧oolol aō Anij, armej ro aō rejitōnbōro, bwe ad Anij eļap eaar ilo em̧m̧an jilkintok rein jeid im jatid, riNipai rein, n̄an kōj n̄an kwaļo̧k naan n̄an kōj, im n̄an karreel buruōd kōn imminene ko an ro jemād rejero̧wiwi.",
                "8": "Im lo, ij kam̧m̧oolol aō Anij eļap bwe Eaar letok n̄an kōj jidikin m̧ōttan Jetōb eo An n̄an kapidodoik buruōd, bwe jen kar kōpeļļo̧k juon kōtaan jem̧jerā ippān rein jeid im jatid, riNipai.",
                "9": "Im lo, ij barāinwōt kam̧m̧oolol aō Anij, bwe jen kōpeļļo̧k kōtaan jem̧jerā in eaar reel buruōd kōn jero̧wiwi ko ad, im kōn elōn̄ uror ko jaar kōm̧m̧ani.",
                "10": "Im ij barāinwōt kam̧m̧oolol aō Anij, aaet, aō Anij eļap, bwe Eaar letok n̄an kōj bwe jān maron̄ ukeļo̧k jān men kein, im barāinwōt bwe Eaar jeorļo̧k an bōd jān jero̧wiwi ko im uror ko rellōn̄ ko jaar kōm̧m̧ani, im bōkļo̧k ruōd jān buruōd, kōn em̧m̧an ko an Nejin.",
                "11": "Im kiiō lo, ro jeiū im jatū, kōnke men eo dein jemaron̄ kar kōm̧m̧ane (dike jar ro raar jebwābwe tata in aolep armej) n̄an ukeļo̧k jān aolep jero̧wiwi ko ad im uror ko rellōn̄ ko jaar kōm̧m̧ani, im n̄an leļo̧k n̄an Anij bwe en bōkļo̧k jān buruōd, bwe men eo dein jemaron̄ kar kōm̧m̧an n̄an ukeļo̧k eo ad en bwe im̧aan Anij bwe en kar bōkļo̧k jān kōj ad māār—",
                "12": "Kiiō, ro rejitōnbōro tata jeiū im jatū, kōnke Anij eaar bōkļo̧k māār ko ad, im jāje ko ad raar erom rabōlbōl, innām jān jab bar kōmāār jāje ko ad kōn bōtōktōkin ro jeid im jatid.",
                "13": "Lo, ij ba n̄an kom̧, Jaab, jen dāpij jāje ko ad bwe ren jab māār kōn bōtōktōkin ro jeid im jatid; bwe bōlen, eļan̄n̄e jenaaj bar kōmāār jāje ko ad rej jamin bar karreo n̄an rabōlbōl kōn bōtōktōkin eo Nejin ad Anij eļap, eo enaaj to̧o̧rļo̧k kōn pinmuur in jero̧wiwi ko ad.",
                "14": "Im Anij in eļap eaar wōr an tūriam̧o iood, im kwaļo̧k mennin iakwe kein n̄an kōj bwe jen jab maron̄ jako; aaet, im Eaar kwaļo̧k men kein n̄an kōj m̧oktaļo̧k, kōnke E ej iakwe jetōb ko ad āinwōt ej iakwe ro nejid; kōn menin, ilo tūriam̧o eo an Ej lotok kōj kōn enjeļ ro An, bwe karōk in lo̧mo̧o̧r en maron̄ waļo̧k n̄an kōj āinwōt bar n̄an epepen ko rej itok.",
                "15": "O, ekōjkan an ad Anij tūriam̧o kake! Im kiiō lo, kōnke jon̄an eo jemaron̄ in n̄an joļo̧k libbijinjin kein jān kōj, im jāje ko ad rej rabōlbōl, jen ņooji bwe ren pād wōt ilo aer rabōlbōl, āinwōt juon kam̧ool n̄an ad Anij ilo raan eo āliktata, ak ilo raan eo naaj bōkļo̧k kōj n̄an jutak im̧aan mejān n̄an ekajet, bwe jen kar jab kōmāār jāje ko an kōn bōtōktōkin ro jeid im jatid jān ke Eaar letok An innaan n̄an kōj im kar kōm̧m̧an ad erreo āinwōt.",
                "16": "Im kiiō, ro jeiū im jatū, eļan̄n̄e ro jeid im jatid rej pukot n̄an ko̧kkure kōj, lo, jenaaj ņooji jāje ko ad, aaet, em̧ool jenaaj kalbwini ilo bwidej, bwe ren maron̄ pād wōt ilo aer rabōlbōl, āinwōt juon kam̧ool ke jaar jab kōjerbali, ilo raan eo āliktata; im eļan̄n̄e ro jeid im jatid rej ko̧kkure kōj, lo, jenaaj ilo̧k n̄an ad Anij im naaj mour.",
                "17": "Im kiiō ālikin men kein ke kiin̄ eo eaar kōm̧m̧an jem̧ļo̧k in ennaan kein, im aolep armej ro raar kuktok ippān doon, raar bōk jāje ko aer, im aolep kein tariņae ko kar kōjerbali n̄an kōto̧o̧rļo̧k bōtōktōkin armej, im raar kalbwini ilo bwidej em̧wilaļ.",
                "18": "Im men in raar kōm̧m̧an, in eaar wāween aer lo juon kam̧ool n̄an Anij, im barāinwōt n̄an armej, bwe rej jamin kar bar kōjerbali kein tariņae ko n̄an kōto̧o̧rļo̧k bōtōktōkin armej; im men in raar kōm̧m̧an, im raar jek ilo burueer im kōm̧m̧an bujen ippān Anij, bwe ijello̧kun kōto̧o̧rļo̧k bōtōktōkin ro jeir im jatier renaaj ajeļo̧k mour ko aer make; im ijello̧kun bōk jān jabdewōt armej renaaj leļo̧k n̄an e; im ijello̧kun joļo̧k iien ko aer ilo jowan renaaj kanooj jerbal kōn peier.",
                "19": "Im āindein jej lo bwe, ke riLeman rein raar itok n̄an tōmak im n̄an jeļā m̧ool eo, raar pen, im kar en̄taan em̧ool n̄an mej ijello̧kun kōm̧m̧an jero̧wiwi; im āindein jej lo bwe raar kalbwini kein tariņae in aenōm̧m̧an ko aer, ak raar kalbwin kein tariņae ko in tariņae, n̄an aenōm̧m̧an.",
                "20": "Im ālikin men kein, ro jeir im jatier, riLeman ro, raar kōm̧m̧ani m̧aanjāppopo ko n̄an tariņae, im raar wanlōn̄ļo̧k n̄an āneen Nipai n̄an kōttōpar in n̄an ko̧kkure kiin̄ eo, im n̄an likūt bar juon ilo jikin, im barāinwōt n̄an ko̧kkure armej in Antai-Nipai-Liai ļo̧k jān āneo.",
                "21": "Kiiō ke armej ro raar lo bwe raar itok ņae er raar ilo̧k n̄an iioon er, im bun̄badik er make n̄an laļ im̧aer, im jino kūr ioon etan Irooj; im āindein raar pād ilo jekjek in ke riLeman ro raar jino wōtlo̧k ioer, im kar jino m̧an er kōn jāje.",
                "22": "Im āindein kōn iioon ejjeļo̧k jum̧ae, raar m̧an juon to̧ujin im ļalem iaer; im je jeļā bwe rejeraam̧m̧an, bwe raar ilo̧k n̄an mour ippān aer Anij.",
                "23": "Im ke riLeman ro raar lo bwe ro jeir im jatier rekar jab ko jān jāje eo, im jamin oktak n̄an anbwijmaron̄ ak n̄an anmiin̄, ak bwe raar babu im mej, im kar nebar Anij em̧ool ilo lukkuun iien jako eo ium̧win jāje eo—",
                "24": "Kiiō ke riLeman ro raar lo men in raar bōjrak jān m̧an er; im elōn̄ ro me burueer raar ļapļo̧k ilo er n̄an ro jeir im jatier raar wōtlo̧k ium̧win jāje eo, bwe raar ukeļo̧k jān men ko raar kōm̧m̧ani.",
                "25": "Im ālikin men kein raar juļo̧k kein tariņae ko aer, im raar jab bar kotaki, bwe raar en̄taan kōn uror ko raar kōm̧m̧ani; im raar ettā āinwōt ro jeir im jatier, kōjatdikdik ioon tūriam̧o kake ko an ro peier kar kotak n̄an m̧an er.",
                "26": "Im ālikin men kein armej ro an Anij raar kobaļo̧k ippāer ilo raan eo elōn̄ļo̧k oran jān ro kar m̧an er; im ro kar m̧an er raar armej jim̧we, kōn menin ejjeļo̧k un n̄an ad baare ak bwe raar mour.",
                "27": "Im eaar ejjeļo̧k juon armej nana kar m̧ane ilubwiljier; a eaar wōr elōn̄ļo̧k jān juon to̧ujin kar bōktok n̄an jeļā kōn m̧ool eo; āindein jej lo bwe Irooj ej jerbal ilo elōn̄ wāween ko n̄an lo̧mo̧o̧r an armej ro An.",
                "28": "Kiiō oran eo eļaptata in riLeman ro im raar m̧an elōn̄ iaan ro jeir im jatier raar riAmalekai im riAmulon, oran eo eļaptata rej jān laajrak eo an riNior ro.",
                "29": "Kiiō, ilubwiljin ro raar kobaļo̧k ippān armej ro an Irooj, eaar ejjeļo̧k eaar riAmalekai ak riAmulon, ak ro raar jān laajrak eo an Nior, ak raar lukkuun jān bwijjin Leman im Lemuel.",
                "30": "Im āindein jemaron̄ jeļā ilo alikkar, bwe ālikin kar kōmeramļo̧k juon armej jān Jetōb in Anij, im kar wōr eļap jeļā kōn men ko uwaanļo̧k wōt wānōk, innām kar bun̄ļo̧k ilo jero̧wiwi im nana, raar penļo̧k, im āindein jekekier eaar erom nanaļo̧k jān ke raar jab jeļā men kein."
            },
            "25": {
                "1": "Im lo, kiiō ālikin men kein riLeman jab rein eaar ļapļo̧k aer illu kōnke kar m̧an ro jeir im jatier; kōn menin raar kanejnej idenoņe ioon riNipai ro; im raar jab bar kajjion̄ n̄an m̧an armej in Antai-Nipai-Liai ilo iien eo.",
                "2": "A raar bōk jarin tariņae ko aer im ilo̧k ilo tōrerein ko an āneen Zaraemla, im kar wōtlo̧k ioon armej ro raar pād ilo āneen Ammōnaia im ko̧kkure er.",
                "3": "Im ālikin men in, eaar lōn̄ pata ko aer ippān riNipai ro, ilo kein kar kokak im m̧an er.",
                "4": "Im ilubwiljin riLeman ro kar m̧an er raar nan̄in aolep jān ineen Amulon im ro jein im jatin, ro raar pris ro an Noa, im raar mej jān pein riNipai ro;",
                "5": "Im bweier, ālikin aer kar ko ilo āne jem̧aden eo irear, im ālikin aer kar ankoņake kajoor im maron̄ ioon riLeman ro, kar kōm̧m̧an bwe en lōn̄ iaan riLeman ro rej jako kōn kijeek kōnke tōmak eo aer—",
                "6": "Bwe elōn̄ iaer, ālikin aer kar en̄taan eļap jerata im eļap nan̄inmej, raar jino lim̧otak ilo ememļo̧kjeņ kōn naan ko Aron im ro jein im jatin raar kwaļo̧k naan n̄an er ilo āneo āneer; kōn menin raar jino in jab tōmak ilo imminene ko an ro jemāer, im n̄an tōmak ilo Irooj, im bwe Eaar leļo̧k eļap kajoor n̄an riNipai ro; im āindein eaar lōn̄ iaer raar oktak ilo āne jem̧aden.",
                "7": "Im ālikin men kein ritōl ro raar jān m̧ōttan in ro nejin Amulon kar kōm̧m̧an bwe rej likūt er ilo mej, aaet, aolep ro raar tōmak ilo men kein.",
                "8": "Kiiō mej in liaakeļo̧k in eaar kōm̧m̧an bwe elōn̄ iaan ro jeir im jatier ren lim̧otak n̄an illu; im eaar jino wōr aitwerōk ilo āne jem̧aden; im riLeman ro raar jino kakiduduik ro ineen Amulon im ro jein im jatin im jino n̄an m̧an er; im raar koļo̧k ilo āne jem̧aden eo irear.",
                "9": "Im lo rej kakiduduik er n̄an rainin jān riLeman ro. Āindein naan ko an Abinadai kar kakūrm̧ool er, ko eaar ba kōn āneen pris ro raar kōm̧m̧an bwe en en̄taan ilo mej kōn kijeek.",
                "10": "Bwe eaar ba n̄an er: Ta kom̧ naaj kōm̧m̧an n̄an enaaj uwaanļo̧k wōt men ko renaaj itok.",
                "11": "Im kiiō Abinadai eaar eo m̧oktata eaar en̄taan mej kōn kijeek kōnke tōmak eo an ilo Anij; kiiō en̄in meļeļe eo an, bwe elōn̄ renaaj en̄taan mej ilo kijeek, ekkar n̄an āinwōt an kar en̄taan.",
                "12": "Im eaar ba n̄an pris ro an Noa bwe ineen enaaj kōm̧m̧an bwe en lōn̄ naaj leļo̧k n̄an mej, ilo ejja wāween eo eaar mej, im bwe renaaj ejjeplōklōk ijoko jabdewōt im mej, em̧ool āinwōt sip ejjeļo̧k an seperd mennin mour awiia ko rej lukwarkware im m̧ane; im kiiō lo, naan kein kar kajejjeti, bwe raar ubaak er jān riLeman ro, im kar kakiduduik er, im raar den̄ļo̧ke er.",
                "13": "Im ālikin men kein ke riLeman ro raar lo bwe rejjab maron̄ anjo̧ jān riNipai ro raar bar ro̧o̧l n̄an āneo āneer make; im elōn̄ iaer raar itok n̄an jokwe ilo āneen Ishmael im āneen Nipai, im kar kobaikļo̧k er n̄an armej ro an Anij, ro raar armej in Antai-Nipai-Liai.",
                "14": "Im raar barāinwōt kalbwin kein tariņae ko aer, ekkar n̄an āinwōt ro jeir im jatier raar kōm̧m̧an, im raar jino in armej ro rejim̧we; im raar etetal ilo iaļ ko an Irooj, im kar lale n̄an kōjparok naan in jiron̄ im kien ko An.",
                "15": "Aaet, im raar kōjparok kien Moses; bwe eaar mennin aorōk bwe ren kōjparok kien Moses ilo iien in, bwe eaar jab aolep kūrm̧ool. A mekarta kien Moses, raar reim̧aanļo̧k n̄an itok eo an Kraist, kōnke raar watōk bwe kien Moses eaar juon wāween An itok, im kōnke raar tōmak bwe ren aikuj kōjparok m̧akūtkūt ko realikkar m̧ae iien eo Enaaj kar kwaļo̧ke n̄an er.",
                "16": "Kiiō raar jab kōtmāne bwe lo̧mo̧o̧r eaar itok jān kien Moses; a bwe kien Moses jerbal n̄an kōkajoorļo̧k aer tōmak ilo Kraist; im āindein raar dāpij juon kōjatdikdik kōn tōmak, n̄an lo̧mo̧o̧r indeeo, atartar wōt ioon jetōb in kanaan, eo eaar kōnono kōn men ko rej itok.",
                "17": "Im kiiō lo, Ammōn, im Aron, im Omner, im Himnai, im ro jeir im jatier raar lan̄lōn̄ otem lan̄lōn̄, kōn tōprak eo raar loe ilubwiljin riLeman ro, kōnke raar lo bwe Irooj eaar leļo̧k n̄an er ekkar n̄an jar ko aer, im bwe eaar barāinwōt kajejjet An innaan n̄an er ilo jabdewōt wāween."
            },
            "26": {
                "1": "Im kiiō, erkein naan ko an Ammōn n̄an ro jein im jatin, ko eaar ba āindein: Ro jeiū im jatū makmake im ro jeiū im jatū, lo ij ba n̄an kom̧, ekōjkan an ļap unin bwe jen m̧ōņōņō; bwe jemaron̄ ke kar kōtmāne bwe ke jaar jino jān āneen Zaraemla bwe Anij en kar letok n̄an kōj jeraam̧m̧an kein reļļap?",
                "2": "Im kiiō, ij kajjitōk, ta jeraam̧m̧an ko reļļap Eaar likūt iood? Kom̧ maron̄ ke ba?",
                "3": "Lo, ij uwaak n̄an kom̧; bwe rein jeid im jatid, riLeman rein, raar pād ilo marok, aaet, em̧ool marok tata eo ejjeļo̧k jon̄an an m̧wilaļ, bwe lo, ekōjkan an lōn̄ iaer kar bōktok n̄an lo meram eo ekabwilōn̄lōn̄ an Anij! Im men in ej jeraam̧m̧an eo kar likūt iood, bwe em̧ōj kar kōm̧m̧an bwe kōj jen kein jerbal ko ilo pein Anij n̄an bōktok n̄an likiio jerbal in eļap.",
                "4": "Lo, to̧ujin ko iaer rej m̧ōņōņō, im em̧ōj kar bōktok er ilo wōrwōr eo an Anij.",
                "5": "Lo, meļaaj eo eaar kalo, im m̧ōņōņō n̄an kom̧, bwe kom̧ eaar bun̄ kaki jikōļ eo, im kar m̧adm̧ōd kōn ami kajoor, aaet, aolepān raan eo kom̧ eaar jerbal, im lo oran kāān ko ami! Im naaj ainļo̧k ilo im̧ōn ko̧koņ ko, bwe ren jab naaj jorrāān.",
                "6": "Aaet, rej jamin naaj eddo kōn lan̄ eo ilo raan eo āliktata; aaet, im jab naaj ejjeplōklōk kōn aire ko; a n̄e lan̄ eo ej itok renaaj kuktok ippān doon ilo ijoko jikier, bwe lan̄ eo ej jamin tōļon̄ļo̧k n̄an er; aaet, im rej jamin naaj uukļo̧k er kōn kōto ko rekajoor ijoko jabdewōt rikōjdat ekōņaan bōkļo̧k er.",
                "7": "A lo, rej pād ilo pein Irooj in m̧adm̧ōd eo, im er rej An; im Enaaj kōjerkak er ilo raan eo āliktata.",
                "8": "Em̧ōņōņō etan ad Anij; jen al n̄an nebar E, aaet, jen leļo̧k kam̧m̧oolol ko n̄an Etan ekwōjarjar, bwe E ej kōm̧m̧ani jerbal ko rejim̧we indeeo.",
                "9": "Bwe eļan̄n̄e jaar jab wanlōn̄tak jān āneen Zaraemla, rein jeid im jatid rejitōnbōro, ro raar kanooj iakwe kōj, ren kar obrak wōt kōn kōjdat ņae kōj, aaet, renaaj kar barāinwōt ruwamāejet n̄an Anij.",
                "10": "Im ālikin men kein ke em̧ōj an Ammōn kar ba naan kein, ļeo jatin Aron eaar kauweik e, im ba: Ammōn, imijak n̄e am̧ lan̄lōn̄ ej bōk eok ļo̧k n̄an kōmmejāje.",
                "11": "A Ammōn eaar ba n̄an e: Ij jab kōmmejāje ilo kajoor eo aō make, ak jab ilo aō jeļāļo̧kjeņ make; a lo, aō lan̄lōn̄ eobrak, aaet, buruō elutōk mājidjid kōn lan̄lōn̄, im inaaj m̧ōņōņō ilo aō Anij.",
                "12": "Aaet, ijeļā bwe n̄a jekdo̧o̧n; im kōn aō kajoor im̧ōjņo̧; kōn menin ijjamin naaj kōmmejāje kōn n̄a make, a inaaj kōmmejāje kōn aō Anij, bwe ilo kajoor eo An imaron̄ kōm̧m̧an aolep men kein; aaet, lo, elōn̄ kabwilōn̄lōn̄ ko ekajoor jaar kōm̧m̧ani ilo āniin, ko jenaaj nebar Etan indeeo.",
                "13": "Lo, ewi jon̄an to̧ujin iaan ro jeid im jatid Eaar kōtļo̧k jān metak ko an hell; im rej itok n̄an al iakwe epinmuur, im men in kōnke kajoor in naan eo An eo ej ilo kōj, kōn menin ewōr ke un eļap n̄an ad m̧ōņōņō?",
                "14": "Aaet, ewōr unin ad nebar E n̄an indeeo, bwe E ej Anij Eutiejtata, im Eaar kōtļo̧k ro jeid im jatid jān tomede ko an hell.",
                "15": "Aaet, raar pooļ ijeņ im ijeņ kōn maroklep ejjeļo̧k jem̧ļo̧kin im ko̧kkure; a lo, Eaar bōktok er n̄an meram ejjeļo̧k jem̧ļo̧kin, aaet, n̄an lo̧mo̧o̧r ejjeļo̧k jem̧ļo̧kin; im rej pooļ ijeņ im ijeņ kōn jouj mājidjid in iakwe eo An; aaet, im jaar jet kein jerbal ko ilo Pein ilo kōm̧m̧ane jerbal in eļap im kabwilōn̄lōn̄.",
                "16": "Kōn menin, jen aiboojoj, aaet, jenaaj aiboojoj ilo Irooj; aaet, jenaaj m̧ōņōņō, bwe ad lan̄lōn̄ eobrak; aaet, jenaaj nebar ad Anij indeeo. Lo, wōn emaron̄ ļap an aiboojoj ilo Irooj? Aaet, wōn emaron̄ ba eļap kōn An kajoor eļap, im kōn an tūriam̧o, im kōn an lōjokmen n̄an ro nejin armej? Lo, ij ba n̄an kom̧, ijjab maron̄ ba jidik in jon̄an eo ij en̄jake.",
                "17": "Wōn eo emaron̄ kar kōtmāne bwe ad Anij en kar kanooj tūriam̧okake jon̄an in n̄an tūbtake kōj jān wāween eo enana, ejero̧wiwi, im kajjōjō ad?",
                "18": "Lo, jaar wōnm̧aanļo̧k em̧ool ilo illu eo an, kōn kōlōļn̄o̧n̄ ko rekajoor n̄an ko̧kkure kabun̄ eo An.",
                "19": "O innām, etke Eaar jab ajeļo̧k kōj n̄an ko̧kkure enana, aaet, etke Eaar jab kōtļo̧k jāje in jim̧we eo an wōtlo̧k iood, im nitbwili kōj n̄an jorrāān indeeo?",
                "20": "O, aō jetōb, āinwōt n̄e eaar, pikļo̧k ilo ļōmņak in. Lo, eaar jab kwaļo̧k an ekajet iood, a ilo An tūriam̧o eļap Eaar bōktok kōj n̄an kijoone ron̄ in mej im būrom̧ōj indeeo, em̧ool n̄an lo̧mo̧o̧r eo an jetōb ko ad.",
                "21": "Im kiiō lo, ro jeiū im jatū, armej ōt ilo biktokin kanniōk ejeļā men kein? Ij ba n̄an kom̧, ejjeļo̧k juon ejeļā men kein, ijello̧kun wōt n̄e ej riukeļo̧k.",
                "22": "Aaet, eo ej ukeļo̧k im kōjerbal tōmak, im ej kwaļo̧k jerbal ko rem̧m̧an, im jar iien otemjej im jab bōjrak—n̄an in ej leļo̧k n̄an e n̄an jeļā men ko rettino an Anij, aaet, n̄an in naaj leļo̧k n̄an kwaļo̧k men ko rejjan̄in kar waļo̧k; aaet, im naaj leļo̧k n̄an in n̄an bōktok to̧ujin in armej ro n̄an ukeļo̧k, em̧ool āinwōt kar letok n̄an kōj n̄an bōktok rein jeid im jatid n̄an ukeļo̧k.",
                "23": "Kiiō kom̧ij ke keememej, ro jeiū im jatū, bwe jaar ba n̄an ro jeid im jatid ilo āneen Zaraemla, jej wanlōn̄ļo̧k n̄an āneen Nipai, n̄an kwaļo̧k n̄an ro jeid im jatid, riLeman ro, im raar ettōn̄ ilo aer kajjirere kake?",
                "24": "Bwe raar ba n̄an kōj: Kom̧ij kōtmāne ke bwe kom̧ maron̄ bōktok riLeman ro n̄an jeļā kōn m̧ool eo? Kom̧ij kōtmāne ke bwe kom̧ maron̄ karreel būruōn riLeman ro kōn jab jim̧we in m̧anit ko an ro jemāer, āinwōt ke rej juon armej ekijn̄en̄e kōnwaer; ro burueer rej m̧ōņōņō ilo kōto̧o̧rļo̧k bōtōktōk; ro raan ko aer raar juļo̧k ilo nana ko rekajjōjō; ro iaļ ko aer raar iaļ ko an rinana jān jinoin? Kiiō ro jeiū im jatū, kom̧ij keememej bwe en̄in eaar wāween aer kōnono.",
                "25": "Im eļapļo̧k raar ba: Jān kotak kien tariņae ņae er, bwe jān ko̧kkure er im aer nanaļo̧k jān āneo, n̄e raab kajoorļo̧k im ko̧kkure kōj.",
                "26": "A lo, ro jeiū im jatū rejitōnbōro, jaar itok n̄an āne jem̧aden in kōn jibadbad in jab n̄an ko̧kkure ro jeid im jatid, ak kōn jibadbad in ke bōlen jemaron̄ lo̧mo̧o̧ren jet iaer.",
                "27": "Kiiō ke buruōd raar inepata, im jaar nan̄in bar ro̧o̧l, lo, Irooj eaar kaenōm̧m̧an kōj, im ba: Ilo̧k ilubwiljin ro jeiūm̧i im jātimi, riLeman ro, im ineek ilo kōmmaanwa en̄taan ko ami, im Inaaj lewōj n̄an kom̧ tōprak eļap.",
                "28": "Im kiiō lo, jaar itok, im kar ilo̧k ilubwiljier; im jaar kōmmaanwa ilo en̄taan ko ad, im jaar en̄taan jabdewōt jeram̧ōl otemjeļo̧k; aaet, jaar itok jān em̧ n̄an em̧, kōjatdikdik ioon tūriam̧okake ko an laļ—jab ioon tūriam̧okake ko an laļ wōt ak ioon tūriam̧okake ko an Anij.",
                "29": "Im jaar deļo̧n̄ ilo im̧ōko im̧weer im kar katakin er, im jaar katakin er ilo iaļ ko aer; aaet, im jaar katakin er ioon toļ ko aer; im jaar barāinwōt deļo̧n̄ ilo tampeļ ko aer im jikin kwelo̧k ko aer im katakin er; im raar kadiwōjļo̧k kōj, im kajjirere kōn kōj, im em̧m̧ōje kōj, im ubrare kōj ilo turin mejad; im kar kade kōj, im kar bōk im lukwōj kōj kōn to ko rekajoor, im joļo̧k kōj ilo kalbuuj; im kōn kajoor im mālōtlōt an Anij jaar bar rōļo̧k.",
                "30": "Im jaar en̄taan aolep mennin kaen̄tanaan otemjeļo̧k, im aolep men in, bwe jān maron̄ rāpeļtan eo n̄an lo̧mo̧o̧ren jet armej; im jaar kōtmāne bwe ad lan̄lōn̄ enaaj kar obrak eļan̄n̄e bōlen je maron̄ rāpeļtan eo n̄an lo̧mo̧o̧ren jet.",
                "31": "Kiiō lo, jemaron̄ reilo̧k im lo leen ko in jerbal ko ad; im reiiet ke? Ij ba n̄an kom̧, Jaab, rellōn̄; aaet, im jemaron̄ kam̧ool aer m̧ool, kōnke aer iakwe n̄an ro jeir im jatier im barāinwōt n̄an kōj.",
                "32": "Bwe lo, em̧m̧anļo̧k ippāer n̄e renaaj kar ajeļo̧k mour ko aer jān em̧ool n̄an bōk mour an ro aer rikōjdat; im raar kalbwini kein tariņae ko aer m̧wilaļ ilo bwidej, kōnke aer iakwe n̄an ro jeir im jatier.",
                "33": "Im kiiō lo ij ba n̄an kom̧, enan̄in wōr ke iakwe eļapļo̧k ilo aolepān āniin? Lo, ij ba n̄an kom̧, Jab, ejjan̄in wōr, em̧ool ilubwiljin riNipai.",
                "34": "Bwe lo, ren kar kotak kein ire ko aer ņae ro jeir im jatier; ren kar jab kōtļo̧k bwe er make bwe ren mej. A lo jete iaan rein raar likūt mour ko aer, im je jeļā bwe raar ilo̧k n̄an aer Anij, kōnke iakwe eo aer im aer dike jero̧wiwi.",
                "35": "Kiiō ejjeļo̧k ke unin ad m̧ōņōņō? Aaet, ij ba n̄an kom̧, ejjan̄in kar wōr armej ewōr unin aer m̧ōņōņō jān kōj, jān jinoin an laļ kar ijjino; aaet, im aō lan̄lōn̄ eļļāļo̧k, em̧ool n̄an kōmmejāje ilo aō Anij; bwe ej An aolep kajoor, aolep mālōtlōt, im aolep jeļāļo̧kjeņ; E meļeļe men otemjeļo̧k, im E ej juon E tūriam̧okake; em̧ool n̄an lo̧mo̧o̧r, n̄an ro renaaj ukeļo̧k im tōmak ilo Etan.",
                "36": "Kiiō eļan̄n̄e in ej kōmmejāje, em̧ool āindein inaaj kōmmejāje; bwe in ej aō mour im aō meram, aō lan̄lōn̄ im aō lo̧mo̧o̧r, im aō pinmuur jān wōt indeeo. Aaet, em̧ōņōņō ej etan aō Anij, eo Eaar ļōmņak kōn armej rein, ro rej juon raan wōjke in Israel, im eaar jebwābwe jān kāān eo an ilo juon āne eruwamāejet; aaet, ij ba, m̧ōņōņō en etan aō Anij, eo Eaar ļōmņak kōn kōj; rijebwābwe ilo juon āne eruwamāejet.",
                "37": "Kiiō ro jeiū im jatū, jej lo bwe Anij ej ļōmņak kōn armej otemjeļo̧k, jabdewōt āne eo rej pād ie; aaet, E ej bwine armej ro An, im An būruōn tūriam̧o rej ioon aolepān laļ. Kiiō en̄in ej aō m̧ōņōņō, im aō kam̧m̧oolol eļap, aaet, im inaaj leļo̧k kam̧m̧oolol ko n̄an aō Anij indeeo. Amen."
            },
            "27": {
                "1": "Kiiō ālikin men kein ke riLeman ro raar ilo̧k n̄an tariņae ņae riNipai ro kar lo er, ālikin elōn̄ kaen̄tanaan ko aer n̄an ko̧kkure er, bwe eaar ilo waan n̄an pukot ko̧kkure eo aer, raar bar ro̧o̧l n̄an āneen Nipai.",
                "2": "Im ālikin men kein ke riAmalekai ro, kōnke jon̄an eo rijako aer, raar kanooj illu. Im ke raar lo bwe raar jab maron̄ pukot idenoņe jān riNipai ro, raar jino kapoktak armej ro ilo illu ņae ro jeir im jatier, armej in Antai-Nipai-Liai; kōn menin raar jino n̄an bar ko̧kkure er.",
                "3": "Kiiō armej rein raar bar m̧akoko n̄an kotak kein tariņae ko aer, im raar kōtļo̧k er make bwe ren m̧an er ekkar n̄an kōņaan ko an rikōjdat ro aer.",
                "4": "Kiiō ke Ammōn im ro jein im jatin raar lo jerbal in ko̧kkure in ilubwiljin ro raar kanooj iakwe er, im ilubwiljin ro raar ir—bwe raar lale er āinwōt n̄e raar enjeļ ro kar jilkintok jān Anij n̄an lo̧mo̧o̧r er jān ko̧kkure indeeo—kōn menin, ke Ammōn im ro jein im jatin raar ro jerbal in ko̧kkure in eļap, kar ļijur er kōn tūriam̧o kake, im rej ba n̄an kiin̄ eo:",
                "5": "Jen aintok ippān doon armej rein an Irooj, im jān wanlaļļo̧k n̄an āneen Zaraemla n̄an ro jeid im jatid riNipai ro, im koļo̧k jān pein ad rikōjdat, bwe jān jab maron̄ lo ko̧kkure.",
                "6": "A kiin̄ eo eaar ba n̄an er: Lo, riNipai ro renaaj ko̧kkure kōj, kōnke elōn̄ uror ko im jero̧wiwi ko jaar kōm̧m̧an ņae er.",
                "7": "Im Ammōn eba: Inaaj ilo̧k im kajjitōk kake ippān Irooj, im n̄e Ej ba n̄an kōj, wanlaļļo̧k n̄an ro jeid im jatid, kom̧in ilo̧k ke?",
                "8": "Im kiin̄ eo eba n̄an e: Aaet, eļan̄n̄e Irooj ej ba jen ilo̧k, jenaaj wanlaļļo̧k n̄an ro jeid im jatid, im jenaaj aer rikōm̧akoko ro m̧ae iien jej kajim̧we n̄an er elōn̄ uror ko im jero̧wiwi ko jaar kōm̧m̧ani ņae er.",
                "9": "A Ammōn eba n̄an e: men in ej jum̧ae kien an ro jeid im jatid, eo eaar kōm̧anm̧an in jema, bwe en aikuj in wōr rikam̧akoko ilubwiljier; kōn menin jen wanlaļļo̧k im kōjatdikdik ioon tūriam̧o ko an ro jeid im jatid.",
                "10": "A kiin̄ eo eba n̄an e: Kajjitōk kake ippān Irooj, im eļan̄n̄e Ej ba n̄an kōj ilo̧k, jenaaj ilo̧k; n̄e jaab naaj mej ilo āneo.",
                "11": "Im ālikin men kein Ammōn eaar ilo̧k im kajjitōk kake ippān Irooj, im Irooj eaar ba n̄an e:",
                "12": "Kwōn bōk armej rein ļo̧k jān āniin, bwe ren jab mej; bwe Setan eļap an dāpij būruōn riAmalekai ro, ro rej kalim̧otak būruōn riLeman ro n̄an illu ņae ro jeir im jatier n̄an m̧an er; kōn menin kwōn ilo̧k jān āniin; im ejeraam̧m̧an armej rein ilo epepen in, bwe Inaaj oņaake er.",
                "13": "Im kiiō ālikin men kein Ammōn eaar ilo̧k im ba n̄an kiin̄ eo aolep naan ko Irooj Eaar ba n̄an e.",
                "14": "Im raar aintok ippān doon aolep aer armej, aaet, aolep armej ro an Irooj, im kar aintok ippān doon aolep bwijin kidu ko aer reļļap im ko reddik, im kar ilo̧k jān āneo, im itok ilo āne jem̧aden eo eaar kōjepelļo̧k āneen Nipai jān āneen Zaraemla, im kar itok iturin tōrerein ko an āneo.",
                "15": "Im ālikin men kein Ammōn eaar ba n̄an er, Lo, n̄a im ro jeiū im jatū naaj ilo̧k im̧aan ilo āneen Zaraemla, im kom̧ naaj pād wōt ijin m̧ae am ro̧o̧ltok; im kōm naaj kajjion̄ būruōn ro jeid im jatid, eļan̄n̄e ak jab renaaj kōtļo̧k bwe kom̧in naaj itok ilo āneo āneer.",
                "16": "Im ālikin men kein ke Ammōn eaar ilo̧k ilo āneo, bwe e im ļōm̧aro jein im jatin raar iioone Alma, iturinļo̧k ijo kar kōnono kake; im lo, in eaar juon iioon doon elem̧ōņōņō.",
                "17": "Kiiō m̧ōņōņō eo an Ammōn eaar kanooj ļap em̧ool bwe eaar obrak; aaet, kar wōran̄ļo̧ke ilo m̧ōņōņō eo An Anij, em̧ool n̄an kam̧ōjņo̧ik kajoor eo an; im eaar bar wōtlo̧k n̄an laļ.",
                "18": "Kiiō in eaar jab m̧ōņōņō eļap ke? Lo, in ej m̧ōņōņō eo ejjeļo̧k ej bōke ijello̧kun wōt n̄e ej m̧ool in ukeļo̧k im rittā ilo pukot m̧ōņōņō.",
                "19": "Kiiō m̧ōņōņō eo an Alma ilo iioon ļōm̧aro jein im jatin eaar kanooj ļap, im barāinwōt m̧ōņōņō eo an Aron, im an Omner, im Himnai; a lo aer m̧ōņōņō eaar jab ļapļo̧k jān aer kajoor.",
                "20": "Im kiiō ālikin men kein Alma eaar ba kajjien ļōm̧aro jein im jatin ļo̧k n̄an āneen Zaraemla; em̧ool n̄an m̧weo im̧ōn make. Im raar ilo̧k im ba n̄an riekajet eo eutiej aolep men ko raar waļo̧k n̄an er ilo āneen Nipai ilubwiljin ro jeir im jatier, riLeman ro.",
                "21": "Im ālikin men kein riekajet eo eutiej eaar jilkinļo̧k juon kean̄ ilo aolepān āneo, im kōņaan ron̄ ainikien armej ro kōn kadeļo̧n̄ tok ro jeir im jatier, ro raar armej in Antai-Nipai-Liai.",
                "22": "Im ālikin men kein ainikien armej ro eaar itok, im ba: Lo, jenaaj kōtļo̧k āneen Jersōn, eo ej pād irear iturin lo̧jet, eo ej ekkejelļo̧k iāneen Bun̄-pāļo̧k, eo ej irōkin āneen Bun̄-pāļo̧k; im āniin Jersōn ej āneo jenaaj leļo̧k n̄an rein jeid im jatid n̄an ļām̧oran.",
                "23": "Im lo, jenaaj likūt jarin tariņae ko ad ikōtaan āneo Jersōn im āneo Nipai, bwe jen maron̄ kōjparok ro jeid im jatid ilo āneen Jersōn; im men in jej kōm̧m̧an n̄an rein jeid im jatid, kōn mijake aer n̄an kotak kein tariņae ko n̄e raab jero̧wiwi; im aer mijak eļap eaar itok kōnke aer ukeļo̧k ekōmetak eo raar kōm̧m̧ane, kōn elōn̄ uror ko aer im nana ko aer.",
                "24": "Im kiiō lo, in jenaaj kōm̧m̧ane n̄an rein jeid im jatid, bwe ren maron̄ jolōte āneen Jersōn; im jenaaj baare er jān rikōjdat ro aer kōn jarin tariņae ko ad, kōn ļōmņak in bwe renaaj letok n̄an kōj m̧ōttan men ko m̧weieer n̄an jipan̄ kōj bwe jān maron̄ kōjparok jarin tariņae ko ad.",
                "25": "Kiiō, ālikin men kein ke Ammōn eaar ron̄ men in, eaar ro̧o̧l n̄an armej in Antai-Nipai-Liai, im barāinwōt Alma ippān, ļo̧k n̄an āne jem̧aden, ijo raar kajutak im̧ōn kōppād ko aer, im karon̄ er aolep men kein. Im Alma barāinwōt eaar kwaļo̧k n̄an er kōn oktaktok eo an, ippān Ammōn im Aron, im ro jein im jatin.",
                "26": "Im ālikin men kein eaar kwaļo̧k eļap m̧ōņōņō ilubwiljier. Im raar wanlaļļo̧k ilo āneen Jersōn, im bōk āneen Jersōn; im riNipai ro raar ņa etaer armej in Ammōn; kōn menin raar jenolo̧k kōn āt in tok ālik.",
                "27": "Im raar pād ilubwiljin armej in Nipai, im barāinwōt bōnbōn ilubwiljin armej ro raar jān kabun̄ an Anij. Im raar bar jenolo̧k kōn aer kijejeto n̄an Anij, im barāinwōt n̄an armej, bwe raar kanooj m̧ool im jim̧we ilo men otemjeļo̧k; im raar pen ilo tōmak ilo Kraist, em̧ool n̄an jem̧ļo̧kin.",
                "28": "Im raar kalimjek kōto̧o̧rļo̧k bōtōktōkin ro jeir im jatier kōn eļap jōjō; im kar jamin maron̄ karreel er n̄an kotak kein tariņae ko ņae ro jeir im jatier; im raar jab kalimjek mej kōn jabdewōt mijak, kōn kōjatdikdik im ļōmņak ko aer kōn Kraist im jerkakpeje; kōn menin, mej kar wōran̄ļo̧k n̄an er jān anjo̧ an Kraist ioon e.",
                "29": "Kōn menin, ren kar mej ilo wāween ekōmetaktata im kaen̄tanaan tata maron̄ kar kaen̄taan er jān ro jeir im jatier, m̧okta jān aer kar kotak jāje eo im jāje eo edik n̄an m̧an er.",
                "30": "Im āindein raar juon armej in kijejeto im rejitōnbōro, juon armej ro raar lo eļap jouj an Irooj."
            },
            "28": {
                "1": "Im kiiō ālikin men kein ke em̧ōj an armej in Ammōn tōt ilo āneen Jersōn, im juon kabun̄ eaar bar jutak ilo āneen Jersōn, im jarin tariņae ko an riNipai ro kar likūt er ipeļaakin āneen Jersōn, aaet, ilo aolepān tōrerein ko ipeļaakin āneen Zaraemla; lo jarin tariņae ko an riLeman ro raar ļoor ro jeir im jatier ļo̧k n̄an āne jem̧aden.",
                "2": "Im āindein eaar wōr juon pata eļap; aaet, em̧ool juon eo ejjan̄in kar wōr im kar jeļā kake ilubwiljin aolep armej in āneo jān iien eo Liai eaar likūt Jerusalem; aaet, im jon̄oul ko in to̧ujin ko in riLeman ro raar mej im ejjeplōklōk ijoko jabdewōt.",
                "3": "Aaet, im barāinwōt eaar wōr juon m̧anm̧an eļap ilubwiljin armej in Nipai; mekarta, riLeman ro kar lukwarkwar im kajjeplōklōk er, im armej in Nipai raar bar jepļaak n̄an āneo āneer.",
                "4": "Im kiiō in kar juon iien eo eaar wōr juon būrom̧ōj im liaajlo̧ļ eļap ron̄ iaolepān āneo, ilubwiljin aolep armej in Nipai—",
                "5": "Aaet, jan̄ in kōrā ro ejako pāleer rej būrom̧ōj kōn ļōm̧aro pāleer, im barāinwōt an ro jemāer būrom̧ōj kōn ļōm̧aro nejier, im nejier kōrā kōn ļōm̧aro jeir im jatier, aaet, ļōm̧aro jeir im jatier kōn ro jemāer, im āindein jan̄ in būrom̧ōj eo kar ron̄ ilubwiljier aolep, būrom̧ōj kōn ro nukwier im kar m̧an er.",
                "6": "Im kiiō em̧ool ke in eaar juon raan ekabūrom̧ōjm̧ōj; aaet, juon iien kejakļo̧kjeņ, im juon iien eļap jitlo̧k im jar.",
                "7": "Im āindein ejem̧ļo̧k jon̄oul ļalem iiō in tōl an riekajet ro ioon armej in Nipai;",
                "8": "Im en̄in ej bwebwenato eo an Ammōn im ļōm̧aro jein im jatin, ito-itak ko aer ilo āneen Nipai, en̄taan ko aer ilo āneo, būrom̧ōj ko aer, im nan̄inmej ko aer, im m̧ōņōņō eo aer epen meļeļe kake, im kadeļo̧n̄ im oņaake an ro jeir im jatier ilo āneen Jersōn. Im kiiō Irooj, Ripinmuur an armej otemjeļo̧k, en kōjeraam̧m̧an er indeeo.",
                "9": "Im en̄in ej bwebwenato in tariņae ko im aitwerōk ko ilubwiljin riNipai ro, im barāinwōt tariņae ko ikōtaan riNipai im riLeman ro, im iiō eo kein kajon̄oulļalem in tōl an riekajet ro ej jem̧ļo̧k.",
                "10": "Im jān iiō eo m̧oktata n̄an eo kein kajon̄oulļalem eaar bōktok ko̧kkure in elōn̄ to̧ujin mour; aaet, eaar bōktok juon wāween enana in kōto̧o̧rļo̧k bōtōktōk.",
                "11": "Im ānbwin ko an elōn̄ to̧ujin ko kar kōbabuik er ilo bwidej, ak ānbwin ko an elōn̄ to̧ujin ko rej kōtļo̧k ilo ejoujik ioon māāņāņ laļ; aaet, im elōn̄ to̧ujin ko rej jan̄ kōn jako an ro nukwier, kōnke ewōr unin aer mijak, ekkar n̄an kallim̧ur ko an Irooj, bwe rej iiokļo̧k juon wāween ejjeļo̧k jem̧ļo̧kin jerata ie.",
                "12": "Ak elōn̄ to̧ujin ko kōn ro jet rej lukkuun jan̄ kōn jako an ro nukwier, mekarta raar m̧ōņōņō im lan̄lōn̄ ilo kōjatdikdik eo, im em̧ool jeļā, ekkar n̄an kallim̧ur ko an Irooj, bwe rej jerkakpeje n̄an pād ianbwijmaron̄in Anij, ilo wāween eo ejjeļo̧k jem̧ļo̧kin m̧ōņōņō ie.",
                "13": "Im āindein jej lo ekōjkan an ļap kalijekļo̧k in armej ej kōnke jero̧wiwi im bōd, im kajoor eo an devil, eo ej itok ilo karōk ko rewājepdik ko eaar kōm̧m̧an n̄an aujiidi būruōn armej.",
                "14": "Im āindein jej lo kūr in tiljek eļap an armej n̄an jerbal ilo jikin kallib eo an Irooj; im āindein jej lo un eo eļap kōn būrom̧ōj, im barāinwōt kōn m̧ōņōņō—būrom̧ōj kōnke mej im ko̧kkure ilubwiljin armej ro, im m̧ōņōņō kōnke meram in Kraist n̄an mour."
            },
            "29": {
                "1": "O bwe in kar juon enjeļ, im kar tōpar aolep kōņaan ko an buruō, bwe in maron̄ ilo̧k im kōnono kōn jilel an Anij, kōn ainikien eo enaaj kōm̧akūtkūt laļ, im kūr ukeļo̧k n̄an armej otemjeļo̧k!",
                "2": "Aaet, in kar kabun̄bun̄ļo̧k n̄an armej otemjeļo̧k, āinwōt kōn ainikien jourur, ukeļo̧k im karōk in lo̧mo̧o̧r, bwe rej aikuj ukeļo̧k im itok n̄an ad Anij, bwe en jab bar wōr eļapļo̧k būrom̧ōj ioon aolepān mejān laļ.",
                "3": "Ak lo, n̄a juon armej, im ij jero̧wiwi ilo aō kōņaan; bwe ij aikuj in kar po buruō kōn men ko Irooj eaar jitōn̄ tok n̄an eō.",
                "4": "Ijjab aikuj kar dāpij ilo kōņaan ko aō naan in jiron̄ ko reppen an juon Anij ejim̧we, bwe ijeļā bwe Eaar letok n̄an armej ekkar n̄an aer kōņaan, men̄e ej n̄an mej ak n̄an mour; aaet, ijeļā bwe Eaar letok n̄an armej, aaet, jiron̄ n̄an er naan in jiron̄ ko rej jamin ukoktak, ekkar n̄an ankilaer, men̄e rej n̄an lo̧mo̧o̧r ak n̄an ko̧kkure.",
                "5": "Aaet, im ijeļā bwe em̧m̧an im nana raar itok im̧aan aolep armej; e eo ejjab jeļā em̧m̧an jān nana ej ejjeļo̧k ruōn; a e eo ejeļā em̧m̧an im nana, n̄an e ej leļo̧k ekkar n̄an kōņaan ko an; men̄e ej kōņaan em̧m̧an ak nana, mour ak mej, m̧ōņōņō ak ukeļo̧k in bōklōkōt.",
                "6": "Kiiō, kōnke ijeļā men kein, etke in aikuj kōņaan eļapļo̧k jān n̄an kōm̧m̧ane jerbal eo kar kūr eō n̄an e?",
                "7": "Etke in aikuj kōņaan bwe in kar juon enjeļ, bwe in maron̄ kōnono n̄an aolep jem̧ļo̧k ko in laļ?",
                "8": "Bwe lo, Irooj ej letok n̄an aolep laļ ko, laļ im lo make, n̄an katakin kōn An innaan, aaet, ilo jeļāļo̧kjeņ, aolep men ej lo ekkar bwe ren bōk; kōn menin jej lo bwe Irooj ej kōm̧m̧an pepe ilo jeļāļo̧kjeņ, ekkar n̄an men eo ej jim̧we im m̧ool.",
                "9": "Ijeļā bwe Irooj Eaar jiron̄ eō, im ij likōmjāje ilo e. Ijjab likōmjāje ilo n̄a make, a ij likōmjāje ilo men eo Irooj Eaar jiron̄ eō; aaet, im en̄in ej aō wōj, bwe bōlen in maron̄ juon kein jerbal ilo pein Anij n̄an bōktok jān armej n̄an ukeļo̧k; im en̄in ej aō lan̄lōn̄.",
                "10": "Im lo, n̄e ij lo elōn̄ iaan ro jeiū im jatū rem̧ool ilo ukeļo̧k, im rej itok n̄an Irooj aer Anij, innām aō ej obrak kōn lan̄lōn̄; innām ij keememej ta Irooj Eaar kōm̧m̧an n̄an eō, aaet, em̧ool bwe Eaar ron̄ aō jar; aaet, innām ij keememej An pein tūriam̧o kake eo ej erļo̧ke tok n̄an eō.",
                "11": "Aaet, im ij barāinwōt keememej ineen kōm̧akoko an ro jema; bwe ikanooj jeļā bwe Irooj Eaar lo̧mo̧o̧ren er jān kōm̧akoko, im jān in kar kajutak kabun̄ eo An; aaet, Irooj Anij, Anij an Ebream, Anij an Aisak, im Anij an Jekab, Eaar lo̧mo̧o̧ren er jān kōm̧akoko.",
                "12": "Aaet, Iaar iien otemjeļo̧k keememej ineen kōm̧akoko an ro jema; im ejja Anij in wōt eo Eaar lo̧mo̧o̧ren er jān pein riIjipt Eaar lo̧mo̧o̧ren er jān kōm̧akoko.",
                "13": "Aaet, im ejja Anij in wōt Eaar kajutak kabun̄ eo An ilubwiljier; aaet, im ejja Anij in wōt Eaar kūr eō kōn juon kūr ekwōjarjar, n̄an kwaļo̧k naan eo n̄an armej rein, im Eaar letok n̄an eō eļap tōprak, eo ilo e aō lan̄lōn̄ ej obrak.",
                "14": "Ak ij jab lan̄lōn̄ ilo tōprak eo aō make wōt, ak aō lan̄lōn̄ ej obrakļo̧k kōnke tōprak ko an ļōm̧aro jeiū im jatū, ro raar pād ilo āneo ilōn̄ āneen Nipai.",
                "15": "Lo, raar kanooj jerbal, im kar bōktok eļap leen, im ewi jon̄an naaj jinōkjej eo aer?",
                "16": "Kiiō, n̄e ij ļōmņak kōn tōprak ko an rein jeiū im jatū aō emootļo̧k, em̧ool n̄an jepelļo̧k eo an jān ānbwinnū, āinwōt kar m̧okta, eļap ej aō lan̄lōn̄.",
                "17": "Im kiiō Anij en leļo̧k n̄an rein, jeiū im jatū, bwe ren maron̄ jijet ilo aelōn̄ an Anij; aaet, im barāinwōt aolep ro rej leen jerbal ko aer bwe ren maron̄ jamin bar diwōjļo̧k; ak bwe ren maron̄ nebar E indeeo. Im Anij en leļo̧k bwe e en maron̄ kōm̧m̧an ekkar n̄an naan ko aō, em̧ool āinwōt iaar kōnono. Amen."
            },
            "30": {
                "1": "Lo, ālikin men kein ke em̧ōj an kar armej in Ammōn tōt ilo āneen Jersōn, aaet, im barāinwōt ālikin kar lukwarkwareļo̧k riLeman ro jān āneo, im rimej ro aer kar kalbwin er jān armej in āneo—",
                "2": "Kiiō rimej ro aer kar jab bwine er kōnke jon̄an ļap in oraer; im jab kar bwine rimej ro an riNipai ro—a ālikin men kein ālikin aer kar kalbwin rimej ro aer, im barāinwōt ālikin raan ko in jitlo̧k, im būrom̧ōj, im jar, (im eaar ilo jon̄ouljiljino iiō in tōl an riekajet ro ioon armej in Nipai) eaar jino aenōm̧m̧an iaolepān āneo.",
                "3": "Aaet, im armej ro raar lale n̄an kōjparok kien ko an Irooj; im raar kanooj jejjet ilo kōjparok kain̄i ko an Anij, ekkar n̄an kien Moses; bwe kar katakin er n̄an kōjparok kien Moses m̧ae iien ej kūrm̧ool.",
                "4": "Im āindein armej ro raar jab poktak ilo aolepān iiō eo kein kajon̄ouljiljino in iien tōl an riekajet ro ioon armej in Nipai.",
                "5": "Im ālikin men kein ilo jinoin iiō eo kein kajon̄ouljiljilimjuon in iien tōl an riekajet ro, eaar wōr wōt aenōm̧m̧an.",
                "6": "Ak ālikin men kein ilo jem̧ļo̧kin iiō eo kein kajon̄ouljiljilimjuon, eaar wōr juon em̧m̧aan eaar itok n̄an Zaraemla, im eaar rijum̧ae Kraist, bwe eaar jino n̄an kwaļo̧k n̄an armej ro ņae kanaan ko kar kōnono kaki jān rikanaan ro, kōn itok eo an Kraist.",
                "7": "Kiiō eaar ejjeļo̧k kien ņae tōmak an juon armej; bwe eaar kanooj in jejjet ilo jum̧ae naan in jiron̄ ko an Anij bwe en wōr juon kien eo ej bōktok armej n̄an oņaake eo āinjuon.",
                "8": "Bwe āindein jeje eo ekwōjarjar ej ba: Kom̧in kāālet rainin wōn eo kom̧ naaj jerbal n̄an e.",
                "9": "Kiiō eļan̄n̄e juon armej eaar kōņaan jerbal n̄an Anij, eaar an utiej; ak ilo jim̧we in, eļan̄n̄e eaar tōmak ilo Anij eaar an utiej n̄an jerbal n̄an E, a eļan̄n̄e eaar jab tōmak ilo E, eaar ejjeļo̧k kien n̄an kaje e.",
                "10": "A eļan̄n̄e eaar uror kar kaje e n̄an mej; im eļan̄n̄e eaar rakim eaar barāinwōt kaje; im eļan̄n̄e eaar ko̧o̧t eaar barāinwōt kaje; im eļan̄n̄e eaar lōn̄ eaar barāinwōt kaje; aaet, n̄an aolep nana kein kar kaje er.",
                "11": "Bwe eaar wōr juon kien bwe armej eaikuj ekajet ekkar n̄an men ko ruweer. Mekarta, eaar ejjeļo̧k kien ņae an juon armej tōmak; kōn menin, juon armej kar kaje e wōt kōn men ko ruōn ko eaar kōm̧m̧ani; kōn menin aolep armej eaar āier wōt juon.",
                "12": "Im rijum̧ae Kraist in eo etan ar Korior, (im kien eo ejamin kar maron̄ jibwe e) eaar jino n̄an kwaļo̧k n̄an armej ro bwe enaaj ejjeļo̧k Kraist. Im ilo wāween eaar kwaļo̧k, im ba:",
                "13": "O kom̧ ro rej lokjak ium̧win juon kōjatdikdik ebwebwe im waan, etke kom̧ij kaddoik kom̧ kōn men kein rebwebwe? Etke kom̧ij pukot juon Kraist? Bwe ejjeļo̧k juon armej emaron̄ jeļā kōn jabdewōt men ej itok.",
                "14": "Lo, men kein ko kom̧ij ba kanaan, ko kom̧ij bar kar lilaļtak jān rikanaan ro rekwōjarjar, lo, rej imminene ko an ro jemāmi rebwebwe.",
                "15": "Ekōjkan ami jeļā kōn aer m̧ool? Lo, kom̧ij jab maron̄ jeļā kōn men ko kom̧ij jab maron̄ loi; kōn menin kom̧ij jab jeļā bwe enaaj wōr juon Kraist.",
                "16": "Kom̧ij reim̧aanļo̧k im ba bwe kom̧ij lo juon jeorļo̧k in jero̧wiwi ko ami. A lo, ej waļo̧kin juon koļmānļo̧kijeņ ebwebwe; im jorrāān in koļmānļo̧kijeņ kein ami ej itok kōnke imminene ko an ro jemāmi, ko rej tōlļo̧k kom̧ n̄an juon tōmak in men ko rejjab m̧ool.",
                "17": "Im elōn̄ļo̧k men kein eaar ba n̄an er, im jiron̄ er bwe ejjāmin wōr juon pinmuur kōm̧m̧an n̄an jero̧wiwi ko an armej, a armej otemjej ej iioon jabdewōt ilo mour ekkar n̄an wāween kajeikik ānbwinnin; kōn menin jabdewōt armej ej jeraam̧m̧an ekkar n̄an jeļāļo̧kjeņ eo an, im bwe jabdewōt armej ej anjo̧ ioon ekkar n̄an an kajoor; im jabdewōt men eo armej ej kōm̧m̧an ejjeļo̧k ruōn.",
                "18": "Im āindein eaar kwaļo̧k n̄an er, im tōlļo̧k būruōn elōn̄, im kōm̧m̧an bwe ren kotak bōraer ilo aer nana, aaet, im tōlļo̧k elōn̄ kōrā ro, im barāinwōt em̧m̧an, n̄an kōm̧m̧an mennin juwaļōn̄ļōn̄ ko—im jiron̄ er bwe n̄e juon armej ej mej, en̄in eaar jem̧ļo̧k eo.",
                "19": "Kiiō ļein eaar ilo̧k n̄an āneen Jersōn barāinwōt, n̄an kwaļo̧k naan kōn men kein ilubwiljin armej in Ammōn, ro raar juon iien armej in riLeman.",
                "20": "A lo raar mālōtlōtļo̧k jān elōn̄ iaan riNipai ro; bwe raar bōke, im liāpe e, im bōkļo̧k im̧aan Ammōn, eo eaar pris eutiej ioon armej rein.",
                "21": "Im ālikin men kein eaar kōm̧m̧an bwe ren bōkļo̧k e jān āneo. Im eaar itok n̄an āneen Gideon, im kar jino kwaļo̧k naan n̄an er barāinwōt; im ijin eaar jab lo eļap tōprak, bwe kar bōke im liāpe im bōktok im̧aan pris eo eutiej, im barāinwōt riekajet eo eutiejtata ioon āneo.",
                "22": "Im ālikin men kein pris eo eutiej eaar ba n̄an e: Etke kwōj ilo̧k im kaankeke iaļ ko an Irooj? Etke kwōj katakin armej rein bwe enaaj jamin wōr Kraist, n̄an kabbōjrak aer m̧ōņōņō? Etke kwōj kōnono ņae aolep kanaan ko an rikanaan ro rekwōjarjar?",
                "23": "Kiiō pris utiej in etan eaar Kiddona. Im Korior eaar ba n̄an e: Kōnke ijjab katakin imminene ko rebwebwe an ro jemāmi, im kōnke ijjab katakin armej rein n̄an lukwōj er ium̧win kain̄i ko rebwebwe im jerbal ko kar likūti jān pris ro etto, n̄an ankoņake kajoor im maron̄ eo ioer, n̄an dāpij wōt er ilo jajeļo̧kjeņ, bwe ren maron̄ jab kotak bōraer, ak bōk laļtak er ekkar n̄an am̧ innaan.",
                "24": "Kom̧ij ba bwe armej rein rej juon armej eanemkwōj. Lo, ij ba rej pād ilo kōm̧akoko. Kom̧ij ba bwe kanaan in etto kein rem̧ool. Lo, ij ba bwe kom̧ij jab jeļā bwe rem̧ool.",
                "25": "Kom̧ij ba bwe armej rein ej juon armej rebōd im juon armej raar wōtlo̧k, kōnke bōd eo an jemān ak jinen. Lo, ij ba bwe juon ajri ejjeļo̧k ruōn kōnke jemān im jinen.",
                "26": "Im kom̧ij barāinwōt ba bwe Kraist enaaj itok. A lo, ij ba bwe kom̧ij jab jeļā bwe enaaj wōr juon Kraist. Im kom̧ij ba barāinwōt bwe naaj m̧an E kōn jero̧wiwi ko an laļ—",
                "27": "Im āindein kom̧ij tōlļo̧k armej rein ilo̧kan imminene ko rebwebwe an ro jemāmi, im ekkar n̄an kōņaan ko ami make; im kom̧ij jipedlaļļo̧k er, em̧ool āinwōt n̄e eaar ilo kōm̧akoko bwe kom̧in maron̄ kōjeban kom̧ make kōn jerbal ko an peier, bwe ren eppāt in reilōn̄ļo̧k kōn peran, im bwe ren eppāt in jab m̧ōņōņō kōn jim̧we ko im jeraam̧m̧an ko aer.",
                "28": "Aaet, reban kōjerbale men eo ej aer make n̄e reab kainepataik pris ro aer, ro rej kaddoik er ekkar n̄an kōņaan ko aer, im kar bōktok er n̄an tōmaki imminene ko aer im ettōņak ko aer im bōklōkōt ko aer im visōn ko aer im men in ittino ko ļōkōm̧i, bwe ren aikuj, eļan̄n̄e raar jab kōm̧m̧an ekkar n̄an naan ko aer, kainepataik juon rejjab jeļā kake, eo rej ba ej Anij—juon eo jan̄in kar lo ak jeļā kake, eo E jan̄in kar im Ejjāmin naaj.",
                "29": "Kiiō ke pris eo eutiej im riekajet eo eutiejtata raar lo pen in būruōn, aaet, ke raar lo bwe enaaj kar kōnono ņae Anij, raar jab kōm̧m̧an oktan naan ko an; a raar kōm̧m̧an bwe en kar lokjak; im raar leļo̧ke ilo pein rijerbal in kien ro, im jilkinļo̧ke n̄an āneen Zaraemla, bwe ren maron̄ bōkļo̧k im̧aan Alma, im riekajet eo eutiej eo eaar kabna ioon aolepān āneo.",
                "30": "Im ālikin men kein ke raar bōkļo̧k im̧aan Alma im riekajet eo eutiej, eaar wōnm̧aanļo̧k ilo wāween eo eaar kōm̧m̧an ilo āneen Gideon; aaet, eaar wōnm̧aanļo̧k ilo blaspim.",
                "31": "Im eaar jutak im kōnono naan ko reļļaaj im̧aan Alma, im kōnono ņae pris ro im rikaki ro im ņa ruweer kōn tōlļo̧k armej ro ilo̧kan imminene ko rekōjak an ro jemāer, kōn un eo n̄an kōjeban er kōn jerbal ko an armej ro.",
                "32": "Kiiō Alma eaar ba n̄an e: Kwojeļā bwe kōmij jab kōjerbal kōm ioon jerbal ko an armej rein; bwe lo iaar jerbal em̧ool jān jinoin iien tōl an riekajet ro m̧ae kiiō, kōn pein make n̄an oņaake eō, mekarta ito-itak ko aō rellōn̄ ipeļaakin āneen n̄an kwaļo̧k naan in Anij n̄an armej rein aō.",
                "33": "Im mekarta jerbal ko aō rellōn̄ ko iaar kōm̧m̧ani ilo kabun̄, ijjan̄in kar bōk jon̄an in em̧ool juon sinain kōn aō jerbal; im bar jabdewōt iaan ro jeiū im jatū, ijello̧kun wōt ilo jea eo an riekajet; im kōm ar bōk wōt ekkar n̄an kien eo an iien eo am.",
                "34": "Im kiiō, eļan̄n̄e kōmij jab bōk jabdewōt kōn jerbal ko am ilo kabun̄, ta ej ļapļo̧k eo am n̄an jerbal ilo kabun̄ ijello̧kun wōt n̄e eaar n̄an kajeeded m̧ool eo, bwe kōmin maron̄ lan̄lōn̄ ilo m̧ōņōņō eo an ro jeiūm̧ im jatūm̧?",
                "35": "Innām etke kwōj ba n̄an armej rein bwe kōmij kwaļo̧k naan n̄an er n̄an bōk ļapļo̧k, ke kwe, jān kwe make, kwo jeļā bwe kōmij jab bōk ļapļo̧k? Im kiiō, kwōj tōmak ke bwe kōmij m̧oņ armej rein, ro rej kōm̧m̧an bwe en wōr m̧ōņōņō in iburueer?",
                "36": "Im Korior eaar uwaak e, Aaet.",
                "37": "Im Alma eaar ba n̄an e: Kwōj tōmak ke bwe ewōr juon Anij?",
                "38": "Im eaar uwaak, Jaab.",
                "39": "Kiiō Alma eaar ba n̄an e: Kwōn ke bar kariab ke ewōr juon Anij, im barāinwōt kariab Kraist? Bwe lo, ij ba n̄an eok, ijeļā ewōr Anij, im barāinwōt bwe Kraist enaaj itok.",
                "40": "Im kiiō ta kein kam̧ool ippam̧ ke ejjeļo̧k Anij, ak bwe Kraist ej jamin naaj itok? Ij ba n̄an eok ke ejjeļo̧k ippam̧, ijello̧kun wōt am̧ innaan wōt.",
                "41": "A, lo, ippa ewōr men otemjeļo̧k āinwōt juon kam̧ool ke men kein rem̧ool; im barāinwōt ewōr ippam̧ men otemjeļo̧k āinwōt juon kam̧ool n̄an eok bwe rem̧ool; im kwōnaaj kariabi ke? Kwōj tōmak ke bwe men kein rem̧ool?",
                "42": "Lo, ijeļā bwe kwōj tōmak, ak kwo juk kōn jitōbōn m̧oņ, im kwaar likūtļo̧k Jitōbōn Anij bwe en ejjeļo̧k jikin ilo kwe; a devil ewōr an kajoor ioom̧, im ej bōkto-bōktak eok, im jerbale kapo ko bwe en ko̧kkure ro nejin Anij.",
                "43": "Im kiiō Korior eba n̄an Alma: Eļan̄n̄e kwōnaaj kwaļo̧k n̄an eō juon kakōļļe, bwe in maron̄ reel buruō bwe ewōr juon Anij, aaet, kwaļo̧k n̄an eō ke ewōr an kajoor, innām inaaj reel buruō kōn m̧ool in naan ko am̧.",
                "44": "A Alma eba n̄an e: Kwaar lo ebwe kakōļļe ko; kwōn kapo ke am̧ Anij? Kwōn ba ke, Kwaļo̧k n̄an eō juon kakōļļe, n̄e ewōr ippam̧ kam̧ool an aolep rein jeiūm̧ im jatūm̧, im barāinwōt aolep rikanaan ro rekwōjarjar? Jeje ko rekwōjarjar repād im̧aam̧, aaet, im men otemjeļo̧k rej kam̧ool ewōr juon Anij; aaet, em̧ool laļ in, im aolep men otemjeļo̧k ioon mejān, aaet, im an m̧akūtkūt, aaet, im barāinwōt aolep planet rej em̧m̧akūt ilo iaļ ko karōki rej kam̧ool bwe ewōr juon Rikōm̧anm̧an Ekajoor Bōtata.",
                "45": "Im ijello̧kun in kwōj ke ito-itak, im tōlļo̧k būruōn armej rein, im kam̧ool n̄an er ejjeļo̧k Anij? Im kwōn ke kam̧ool ņae aolep kein kam̧ool kein? Im eba: Aaet, inaaj kariabe, ijello̧kun wōt n̄e kwōnaaj kwaļo̧k n̄an eō juon kakōļļe.",
                "46": "Im kiiō ālikin men kein Alma eba n̄an e: Lo, ibūrom̧ōj kōnke pen in buruōm̧, aaet, bwe kwōnaaj wōt jum̧ae jetōb in m̧ool, bwe am̧ en maron̄ in ko̧kkure.",
                "47": "A lo, em̧m̧anļo̧k n̄e am̧ enaaj jako jān n̄e kwōj wāween bōktok elōn̄ armej n̄an ko̧kkure, jān am̧ riab im jān am̧ naan in m̧oņ; kōn menin eļan̄n̄e kwōnaaj bar kariabe, lo Anij Enaaj im̧ōk eok, bwe kwo jaje kōnono, bwe kwōj jab naaj bar kōpeļļo̧k lo̧n̄im̧, bwe kwōn jab naaj bar m̧oņļo̧k armej rein.",
                "48": "Kiiō Korior eba n̄an e: Ijjab kariab wōr eo an juon Anij, a ijjab tōmak ke ewōr juon Anij; im ij ba barāinwōt, bwe kwōj jab jeļā bwe ewōr juon Anij; im ijello̧kun wōt n̄e kwōj kwaļo̧k n̄an eō juon kakōļļe, ij jamin tōmak.",
                "49": "Kiiō Alma eba n̄an e: Inaaj lewōj n̄an eok juon kakōļļe, bwe naaj im̧ōk eok bwe kwōn jab kōnono, ekkar n̄an naan ko aō; im ij ba, bwe ilo etan Anij, kwōnaaj jab maron̄ kōnono, bwe kwōj jab naaj bar maron̄ wōr ainikiōm.",
                "50": "Kiiō ke Alma eaar ba naan kein, Korior kar im̧ōke bwe en jab kōnono, bwe en jab maron̄ wōr ainikien, ekkar n̄an naan ko an Alma.",
                "51": "Im kiiō ke riekajet eo eutiej eaar lo men in, eaar lem̧aanļo̧k pein im jeje n̄an Korior, im ba: E po ke buruōm̧ kōn kajoor in Anij? Eo ilo e kwaar kōņaan bwe Alma en kwaļo̧k juon kakōļļe? Kwaar kōņaan ke bwe en kaen̄taan ro jet, n̄an kwaļo̧k n̄an eok juon kakōļļe? Lo, eaar kwaļo̧k n̄an eok juon kakōļļe; im kiiō kwōn ke bar aoļļo̧k wōt?",
                "52": "Im Korior eaar lem̧aanļo̧k pein im eaar jeje, im ba: Ijeļā bwe ijaje kōnono, bwe ijjab maron̄ kōnono; im ijeļā bwe ejjeļo̧k juon ijello̧kun wōt kajoor in Anij emaron̄ bōktok men in ioō; aaet, im iaar jeļā iien otemjej bwe ewōr juon Anij.",
                "53": "A lo, devil eaar m̧oņe eō; bwe eaar waļo̧k n̄an eō ilo nemāmeen juon enjeļ, im ba n̄an eō: Ilo̧k im bar bōktok armej raņ, bwe raar aolep jebwābwe ilo̧kan juon Anij rejaje kake. Im eaar ba n̄an eō: Ejjeļo̧k Anij; aaet, im eaar katakin eō ta ij aikuj in ba. Im iaar katakin kōn naan ko an; im iaar katakin kaki kōnke rekāitoktok-limo n̄an ļōmņak an kanniōk; im iaar katakin kaki, em̧ool m̧ae aō lo tōprakin, jon̄an iaar kanooj tōmak bwe raar m̧ool; im kōn menin iaar jutak ņae m̧ool eo, em̧ool m̧ae iien iaar bōktok lia in eļap ioō.",
                "54": "Kiiō ālikin an ba men in, eaar akweļap bwe Alma en jar n̄an Anij, bwe lia eo en maron̄ jako jān e.",
                "55": "A Alma eba n̄an e: Eļan̄n̄e lia in naaj bōk jān eok kwōnaaj bar tōlļo̧k būruōn armej rein; kōn menin, enaaj pād wōt ippam̧ em̧ool āinwōt an Irooj kōņaan.",
                "56": "Im ālikin men kein lia eo kar jab bōkļo̧k jān Korior; a kar kadiwōjļo̧ke, im kar ilo̧k jān em̧ n̄an em̧ im un̄n̄ar n̄an kijen m̧ōn̄ā.",
                "57": "Kiiō jeļā eo kōn ta eaar waļo̧k n̄an Korior em̧ōkaj an ajeeded iaolepān āneo; aaet, kean̄ eo kar jilkinļo̧k jān riekajet eo eutiej n̄an aolep armej in āneo, im kwaļo̧k n̄an ro raar tōmak ilo naan ko an Korior bwe rej aikuj kaiur im ukeļo̧k, n̄e ejja ekajet kein wōt ab itok ioer.",
                "58": "Im ālikin men kein raar aolep po burueer aolep kōn nana eo an Korior; kōn menin raar aolep bar oktaktok n̄an Irooj; im men in eaar kōm̧m̧an jem̧ļo̧k n̄an nana ilo̧kan wāween ko ko Korior. Im Korior eaar ilo̧k jān em̧ n̄an em̧, im un̄n̄ar m̧ōn̄ā n̄an rejetake.",
                "59": "Im ālikin men kein ke eaar ilo̧k ilubwiljin armej ro, aaet, ilubwiljin armej ro raar kōjepelļo̧k er make jān riNipai ro im likūt etaer riZoram, kōnke kar tōl er jān juon em̧m̧aan etan Zoram—im ke eaar ilo̧k ilubwiljier, lo, ekar ettōr ioon im jujuri ioon laļ, em̧ool m̧ae ke eaar mej.",
                "60": "Im āindein jej lo jem̧ļo̧kin e eo eaar kaankeke iaļ ko an Irooj; im āindein jej lo bwe devil ejjāmin naaj rejetake ro nejin ilo raan eo āliktata, a ej kaiur im iperļo̧k er laļļo̧k n̄an hell."
            },
            "31": {
                "1": "Kiiō ālikin men kein m̧ōj in kar jem̧ļo̧kin Korior, Alma kōnke eaar bōk ennaan ko ke riZoram raar kaankeke iaļ ko an Irooj, im bwe Zoram, eo eaar aer ritōl, eaar tōlļo̧k būruōn armej ro n̄an badikdik n̄an ekjab jarron̄ron̄ ko, būruōn eaar bar jino nan̄inmej kōnke nana eo an armej ro.",
                "2": "Bwe eaar unin būrom̧ōj eļap n̄an Alma n̄an jeļā kōn nana ilubwiljin armej ro an; kōn menin būruōn eaar kanooj būrom̧ōj kōnke jepelļo̧k eo an riZoram jān riNipai.",
                "3": "Kiiō riZoram raar aintok doon ilo āneo raar ņa etan Antionum, eo eaar pād iturear in āneen Zaraemla, eo eaar pād iturinļo̧k tōrerein parijet, eo eaar pād iturōk in āneen Jersōn, eo eaar barāinwōt atartar ilo āne jem̧aden iturōk, āne jem̧aden eo eaar obrak kōn riLeman.",
                "4": "Kiiō riNipai ro raar kanooj ekkōl bwe riZoram renaaj deļo̧n̄ ilo juon jem̧jerā ippān riLeman, im bwe enaaj unin jako eļap n̄an riNipai ro.",
                "5": "Im kiiō, kōnke kwaļo̧k kōn naan eo eaar ļap an̄in n̄an tōl armej ro n̄an kōm̧m̧ane men eo ejim̧we—aaet, eaar ļapļo̧k kajoor in an jelōt ļōmņak ko an armej ro jān jāje eo, ak jabdewōt men, eo eaar waļo̧k n̄an ir—kōn menin Alma eaar ļōmņak eaar emennin aikuj bwe ren kajjion̄ jelōt ewānōk an naan in Anij.",
                "6": "Kōn menin eaar bōk Ammōn, im Aron, im Omner; im Himnai eaar likūt ilo kabun̄ eo ilo Zaraemla; ak rein m̧okta jilu eaar bōk er ippān, im barāinwōt Amulek im Ziezrom, ro raar pād ilo Melek; im eaar barāinwōt bōk ruo iaan ļōm̧aro nejin.",
                "7": "Kiiō eo erūtto tata iaan ļōm̧aro nejin eaar jab bōke ippān, im etan eaar Hilamōn; a etan ro eaar bōk ippān raar Siblon im Koriantōn; im er rein etan ro raar etal ippān ilubwiljin riZoram ro, n̄an kwaļo̧k n̄an er naan eo.",
                "8": "Kiiō riZoram raar jekadļo̧k jān riNipai; kōn menin raar ron̄ naan in Anij kwaļo̧ke n̄an er.",
                "9": "A raar wōtlo̧k ilo bōd ko reļļap, bwe raar jab lale n̄an kōjparok naan in jiron̄ ko an Anij, im kien ko An, ekkar n̄an kien Moses.",
                "10": "Im barāinwōt raar jab ļoori jerbal ko an kabun̄, n̄an wōnm̧aanļo̧k wōt ilo jar im kajjitōk n̄an Anij raan otemjej, bwe ren jab maron̄ deļo̧n̄ ilo kapo.",
                "11": "Aaet, ilo tukaduin, raar kaankeke iaļ ko an Irooj ilo elōn̄ wāween ko; kōn menin, bwe kōn un in, Alma im ļōm̧aro jein im jatin raar ilo̧k ilo āneo n̄an kwaļo̧k naan eo n̄an er.",
                "12": "Kiiō, ke raar itok ilo āneo, lo, n̄an aer bwilōn̄ raar lo bwe riZoram ro raar kalōk im̧ōn kwelo̧k ko, im bwe raar kobatok ippān doon ilo juon raan ilo wiik, raan eo raar ņa etan raan eo an Irooj, im raar kabun̄-jar ālikin wāween eo Alma im ļōm̧aro jein im jatin rejjan̄in kar loe;",
                "13": "Bwe raar kalōk juon jikin ilo ioļapļap in im̧ōn kwelo̧k eo aer, jikin eo n̄an jutak, eo eaar utiej ioon bar; im ijo ilōn̄ emaron̄ kadeļo̧n̄e wōt juon armej.",
                "14": "Kōn menin, jabdewōt eaar kōņaan kabun̄-jar eaikuj wōnm̧aanļo̧k im jutak ioon ijo ilōn̄, im erļo̧keļo̧k pein n̄an lan̄, im lam̧ōj kōn juon ainikien eļļaaj, im ba:",
                "15": "Anij ekwōjarjar, ekwōjarjar; kōmij tōmak bwe kwe Anij im kōmij tōmak bwe kwe kwōjarjar, im bwe kwaar juon jetōb, im bwe kwe kwōj juon jetōb, im bwe kwe kwōnaaj juon jetōb indeeo.",
                "16": "Anij ekwōjarjar, kōmij tōmak bwe kwaar kōjepelļo̧k kōm jān ro jeiūm̧ im jatūm̧; im kōmij jab tōmak ilo m̧anit an ro jeiūm̧ im jatūm̧, eo kar lelaļtak n̄an er jān m̧antin ajri eo an ro jemāer; a kōmij tōmak bwe kwaar kāālet kōm bwe kōmin ro nejim rekwōjarjar; im barāinwōt kwaar kwaļo̧k n̄an kōm bwe enaaj ejjeļo̧k juon Kraist.",
                "17": "A Kwōj āinwōt juon inne, rainin, im indeeo, im kwe kwaar kāālet kōm bwe kōmin naaj mour, men̄e ipeļaakim ej ro kāālet n̄an joļo̧k er jān illu eo Am̧ laļļo̧k n̄an hell; bwe kōn ekwōjarjar in, O Anij, kōmij kam̧m̧oolol eok; im kōmij barāinwōt kam̧m̧oolol eok bwe kwaar kāālet kōm, bwe kōmin jab ļoorļo̧k imminene ko rebwebwe an ro jeiūm̧ im jatūm̧, ko rej lukwōj er n̄an juon tōmak ilo Kraist, eo ej tōlļo̧k burueer n̄an jebwābwe ettoļo̧k jān eok, am Anij.",
                "18": "Im kōmij bar kam̧m̧oolol eok, O Anij, bwe kōm ro kar jitōn̄ er im juon armej ekwōjarjar. Amen.",
                "19": "Kiiō ālikin men kein ke Alma im ro jein im jatin im ļōm̧aro nejin raar ron̄ jar kein, raar kanooj bwilōn̄ eļap jān jon̄an.",
                "20": "Bwe lo, aolep armej raar wōnm̧aanļo̧k im jar ejja jar kein wōt.",
                "21": "Kiiō jikin eo kar raar ņa etan Rameumptom, eo, ilo oktan, ej jikin jutak ekwōjarjar.",
                "22": "Kiiō jān jikin jutak in raar kōm̧m̧an, aolep armej, ejja jar eo wōt n̄an Anij, im kam̧m̧oolol aer Anij bwe er kar kāālet in E, im bwe Eaar jab tōlļo̧k er ālikin imminene ko an ro jeir im jatier, im bwe burueer raar jab m̧oņļo̧k er n̄an tōmak ilo men ko rej itok, ko eaar ejjeļo̧k aer jeļā kaki.",
                "23": "Kiiō, ālikin armej ro raar aolep kōm̧m̧an kam̧m̧oolol ilo wāween in, raar ro̧o̧l n̄an im̧ōko im̧weer, im jab bar kōnono kōn Anij eo aer m̧ae iien raar bar kobaik tok doon n̄an jikin jutak ekwōjarjar eo, n̄an kōm̧m̧ani kam̧m̧oolol ko ilo wāween ko aer.",
                "24": "Kiiō ke Alma eaar lo men in būruōn eaar būrom̧ōj; bwe eaar lo bwe raar juon armej ejero̧wiwi im juon armej eankeke; aaet, eaar lo bwe burueer raar likūt ioon gold, im ioon silver, im ioon aolep m̧weiuk ko otemjeļo̧k.",
                "25": "Aaet, im eaar barāinwōt lo bwe burueer raar utiej n̄an kōmmejāje eļap, ilo aer juwa.",
                "26": "Im eaar kotak ainikien n̄an lan̄ im lam̧ōj, im ba: O, ewi toun, O Irooj, kwōnaaj kōtļo̧k bwe rein karejeram̧ ren jokwe ijin ilaļ ilo kanniōk, n̄an lo jero̧wiwi in eļap ilubwiljin ro nejin armej?",
                "27": "Lo, O Anij, rej kūr n̄an eok, im mekarta burueer rej jakoļo̧k ilo aer juwa. Lo, O Anij, rej kūr n̄an eok kōn lo̧n̄ier, ak rej kanooj kabwil, em̧ool n̄an kōļap tokjāer, kōn men ko rewaan an laļ.",
                "28": "Lo, O aō Anij, nuknuk ko ballier reaorōk, im riin̄ jidik ko aer; im luko in pā ko aer, im inōk in gold ko aer, im aolep aer mennin aorōk ko rej inōknōk kaki; im lo, burueer rej pād ioer, im mekarta rej kūr n̄an eok im ba—Kōmij kam̧m̧oolol eok, O Anij, bwe kōmij juon armej kar kāālet n̄an eok, a ro jet renaaj jako.",
                "29": "Aaet, rej ba bwe kwaar kwaļo̧k n̄an er bwe enaaj ejjeļo̧k Kraist.",
                "30": "O Irooj Anij, ewi toun Kwōnaaj kōtļo̧k jero̧wiwi in im jab tōmak in naaj pād ilubwiljin armej rein? O Irooj, Kwōn letok n̄an eō kajoor, bwe in maron̄ kijejeto ilo m̧ōjņo̧ ko aō. Bwe n̄a i m̧ōjņo̧, im jero̧wiwi in ilubwiljin armej rein ej kōmetak aō.",
                "31": "O Irooj, buruō ebūrom̧ōj otem būrom̧ōj; Kwōn kaenōm̧m̧an aō ilo Kraist. O Irooj, Kwōn letok n̄an eō bwe in maron̄ kajoor, bwe in maron̄ en̄taan ilo kōmmaanwa kaen̄taan kein ko renaaj itok ioō, kōnke nana eo an armej rein.",
                "32": "O Irooj, Kwōn kaenōm̧m̧an aō, im letok n̄an eō tōpran jerbal, im barāinwōt rijerbal rein m̧ōtta ro rej pād ippa—aaet, Ammōn, im Aron, im Omner, im barāinwōt Amulek im Ziezrom, im barāinwōt ļōm̧arein ruo nejū—aaet, em̧ool aolep rein Kwōn kaenōm̧m̧an er, O Irooj. Aaet, Kwōn kaenōm̧m̧an jetōb ko aer ilo Kraist.",
                "33": "Kwōn leļo̧k n̄an er bwe ren maron̄ kajoor, bwe ren maron̄ ineek en̄taan ko aer ko renaaj itok ioer kōnke jero̧wiwi ko an armej rein.",
                "34": "O Irooj, Kwōn letok n̄an kōm bwe kōmin maron̄ lo tōpran jerbal ilo bar bōktok er n̄an eok ilo Kraist.",
                "35": "Lo, O Irooj, jetōb ko aer reaorōk, im elōn̄ iaer rej jeiūm̧ im jatim; kōn menin, letok n̄an kōm, O Irooj, kajoor im mālōtlōt bwe kōmin maron̄ bōktok rein, jeiūm̧ im jatim, bar n̄an Eok.",
                "36": "Kiiō ālikin men kein ke em̧ōj an Alma kar ba naan kein, eaar likūt pein ioon aolepāer ro raar pād ippān. Im lo, ke eaar likūt pein ioer, raar obrak kōn Jetōb Kwōjarjar.",
                "37": "Im ālikin men in raar jepelļo̧k jān doon, im bōk ejjeļo̧k ļōmņak kōn er make ta renaaj m̧ōn̄ā, ak ta renaaj idaak, ak ta renaaj kōņake.",
                "38": "Im Irooj eaar oņaake er bwe ren jab kwōle, im jab maro; aaet, im Eaar barāinwōt leļo̧k n̄an er kajoor, bwe ren jab en̄taan jabdewōt mennin kaen̄tanaan otemjeļo̧k, ijello̧kun wōt n̄e eaar mennin jakoļo̧k ilo lan̄lōn̄ an Kraist. Kiiō men in eaar ekkar n̄an jar eo an Alma; im men in kōnke eaar jar ilo tōmak."
            },
            "32": {
                "1": "Im ālikin men kein raar wōnm̧aanļo̧k im kar jino kwaļo̧k naan an Anij n̄an armej ro, im deļo̧n̄ļo̧k ilo im̧ōn kwelo̧k ko aer, im ilo im̧ōko im̧weer; aaet, im em̧ool raar kwaļo̧k naan eo ilo iaļ ko aer.",
                "2": "Im ālikin men kein ke kar ļap jerbal ilubwiljier, raar jino lo tōpran jerbal ilubwiljin ab ko rejeram̧ōl ilubwiljin armej ro; bwe lo, kar kadiwōjļo̧k er jān im̧ōn kwelo̧k ko kōnke jab karbōb in nuknuk ko ballier—",
                "3": "Kōn menin raar jab mālim aer deļo̧n̄ļo̧k ilo im̧ōn kwelo̧k ko n̄an kabun̄-jar n̄an Anij, kōnke kar watōk er rittoonon; kōn menin raar jeram̧ōl; aaet, kar watōk er jān ro jeir im jatier meno̧kno̧k; kōn menin raar jeram̧ōl kōn men ko an laļ; im barāinwōt raar jeram̧ōl ilo bōro.",
                "4": "Kiiō, ke Alma eaar katakin im ekkōnono n̄an armej ro ioon toļ Onida, eaar itok juon jarlepju eļap n̄an e, ro im kar kōnono kake er, ro im raar jeram̧ōl ilo bōro, kōnke jeram̧ōl eo aer eaar kōn men ko an laļ.",
                "5": "Im raar itok n̄an Alma; im eo eutiejtata ilubwiljier eba n̄an e: Lo, ta rein jeiū im jatū renaaj kōm̧m̧ane, bwe armej otemjeļo̧k raar kōjool er kōn jeram̧ōl eo aer, aaet, im eļap tata jān pris ro am; bwe raar kadiwōjļo̧k kōm jān im̧ōn kwelo̧k ko am ko kōm ar kanooj jerbal n̄an kalōki kōn peim make; im raar kadiwōjļo̧k kōm kōn am kanooj jeram̧ōl; im ejjeļo̧k jikin am kabun̄-jar n̄an am Anij; im lo, ta kōm naaj kōm̧m̧ane?",
                "6": "Im kiiō ke Alma eaar ron̄ men in, eaar ro̧o̧lļo̧k, im em̧ōkaj an jelm̧ae e, im eaar kalimjek kōm eļap lan̄lōn̄; bwe eaar lo bwe en̄taan ko aer em̧ool raar kōttāik er, im bwe kar kōpooj er n̄an ron̄ naan eo.",
                "7": "Kōn menin eaar jab ba eļapļo̧k n̄an jarlepju eo juon; a eaar erļo̧ke pein, im kūr n̄an ro eaar lo er, ro raar kanooj ettā, im eaar ba n̄an er:",
                "8": "Ij lo bwe kom̧ij ettā ilo bōro; im eļan̄n̄e āindein, m̧ōņōņō n̄an kom̧.",
                "9": "Lo ļein jeiūm̧i im jātimi eaar ba, Ta kōm naaj kōm̧m̧ane?—bwe em̧ōj kadiwōjļo̧k kōm jān im̧ōn kwelo̧k ko am, bwe kōmin jab kabun̄-jar n̄an am Anij.",
                "10": "Lo ij ba n̄an kom̧, kom̧ij kōtmāne ke bwe kom̧ij jab maron̄ kabun̄-jar n̄an Anij ijello̧kun wōt ilo im̧ōn kwelo̧k ko ami wōt?",
                "11": "Im eļapļo̧k, in kajjitōk, kom̧ij kōtmāne ke bwe kom̧ij aikuj jab kabun̄-jar n̄an Anij juon wōt alen ilo juon wiik?",
                "12": "Ij ba n̄an kom̧, em̧m̧an bwe kom̧in diwōjļo̧k jān im̧ōn kwelo̧k ko ami, bwe kom̧in maron̄ ettā, im bwe kom̧in maron̄ jeļā mālōtlōt; bwe emennin aikuj bwe kom̧in jeļā mālōtlōt; bwe ej kōnke kar kadiwōjļo̧k kom̧, bwe ro jeiūm̧i im jātimi raar kōjool kom̧ kōn ami kanooj jeram̧ōl, bwe kar bōktok kom̧ n̄an ettā in bōro; bwe kom̧ij aikuj in ettā.",
                "13": "Im kiiō, kōnke kar kipel kom̧ bwe kom̧in ettā kom̧in m̧ōņōņō; bwe juon armej jet iien, eļan̄n̄e kipel e bwe en ettā, ej pukot ukeļo̧k; im kiiō em̧ool, jabdewōt eo ej ukeļo̧k enaaj lo tūriam̧o kake; im e eo ej lo tūriam̧o kake im niknik n̄an jem̧ļo̧kin enaaj mour.",
                "14": "Im kiiō, āinwōt iaar ba n̄an kom̧, kōnke kar kipel kom̧ bwe kom̧in ettā kōmij m̧ōņōņō, kom̧ij kōtmāne ke bwe rem̧ōņōņōļo̧k ro em̧ool aer kōttāik er kōnke naan eo?",
                "15": "Aaet, e eo em̧ool ej kōttāik e, im ej ukeļo̧k jān jero̧wiwi ko an, im ej niknik n̄an jem̧ļo̧kin, ejja in wōt enaaj m̧ōņōņō—aaet, m̧ōņōņōļo̧k jān ro kar kipel er n̄an kōttāik er kōnke aer kanooj jeram̧ōl.",
                "16": "Kōn menin, em̧ōņōņō ro rej kōttāik er make ijjab kar kipel er n̄an kōttāik er; ilo jim̧we in, ilo bar juon wāween ba, em̧ōņōņō eo ej tōmak ilo naan in Anij, im ej peptaij ilo ejjeļo̧k kilidāp in bōro, aaet, im ejjeļo̧k kar bōktok n̄an jeļā naan eo, ak em̧ool kar kipel n̄an jeļā, m̧okta jān aer naaj tōmak.",
                "17": "Aaet, elōn̄ ro rej ba: Eļan̄n̄e kwōnaaj kwaļo̧k n̄an kōm juon kakōļļe jān lan̄, innām kōm naaj jeļā ilo lukkuun m̧ool; innām kōm naaj tōmak.",
                "18": "Kiiō ij kajjitōk, ej ke tōmak men in? Lo, ij ba n̄an kom̧, Jaab; bwe eļan̄n̄e juon armej ej jeļā juon men e ejjeļo̧k unin n̄an an tōmak, bwe e ejeļā men in.",
                "19": "Im kiiō, ewi jon̄an ļapļo̧k an lia eo ejeļā ankilaan Anij im jab kōm̧m̧ane, jān e eo ej tōmak wōt, ak eo ewōr unin n̄an an tōmak wōt, im ej bun̄ļo̧k ilo kapo?",
                "20": "Kiiō kōn menin kom̧ij aikuj ekajet. Lo, ij ba n̄an kom̧, bwe e ej ilo juon wāween em̧ool āinwōt ilo bar juon wāween; im enaaj n̄an armej otemjeļo̧k ekkar n̄an an jerbal.",
                "21": "Im kiiō āinwōt iaar ba kōn tōmak—tōmak ej jab n̄an bōk juon jeļāļo̧kjeņ eweeppān kōn jabdewōt men; kōn menin eļan̄n̄e ewōr am̧ tōmak kwōj kōjatdikdik kōn men ko jab loi, ko rem̧ool.",
                "22": "Im kiiō, lo, ij ba n̄an kom̧, im ikōņaan bwe kom̧in keememej, bwe Anij ej tūriam̧o kōn aolep ro rej tōmak ilo Etan; kōn menin, E ej kōņaan, ilo eo m̧oktata, bwe kom̧in tōmak, aaet, em̧ool ioon An innaan.",
                "23": "Im kiiō, E ej leļo̧k An innaan kōn enjeļ raņ n̄an em̧m̧aan, aaet, jab em̧m̧aan wōt ak kōrā barāinwōt. Kiiō ejjab aolepān in; ajri ro reddik ewōr naan ko liļo̧k n̄an er elōn̄ alen, ko rej kōppaļ rimālōtlōt im rijeļāļo̧kjeņ.",
                "24": "Im kiiō, ro rejitōnbōro jeiū im jatū, āinwōt ewōr ami kōņaan jeļā jān eō ta kom̧ naaj kōm̧m̧an kōnke kom̧ij en̄taan im riatajinemjen—kiiō ijjab kōņaan bwe kom̧in kōtmāne bwe ij itōn ekajete kom̧ wōt ekkar n̄an men eo em̧ool.",
                "25": "Bwe ijjab ba bwe kom̧ aolep kar kipel kom̧ n̄an kōttāik kom̧; bwe ij lukkuun tōmak bwe ewōr jet ilubwiljimi ro renaaj kōttāik er, jekdo̧o̧n ilo ta wāween ōt ko remaron̄ pād ie.",
                "26": "Kiiō, āinwōt iaar ba kōn tōmak—bwe e jab jeļāļo̧kjeņ eweeppān—em̧ool āindein ej ilo naan ko aō. Kom̧ij jab jeļā kōn aer lukkuun m̧ool m̧okta, n̄an weeppān, ļapļo̧k jān an tōmak juon jeļāļo̧kjeņ eweeppān.",
                "27": "A lo, eļan̄n̄e kom̧ naaj ruj im ļujur ami, em̧ool n̄an juon mālejjon̄i naan ko aō, im kōjerbal juon pilin̄ in tōmak, aaet, em̧ool eļan̄n̄e kom̧ maron̄ kōņaan wōt tōmak, kōtļo̧k bwe kōņaan in ej jerbal ilo kom̧, em̧ool m̧ae iien kom̧ij tōmak ilo wāween eo kom̧ maron̄ ņa jikin m̧ōttan naan ko aō.",
                "28": "Kiiō jenaaj keidi naan eo n̄an juon ine. Kiiō, eļan̄n̄e kom̧ij ņa jikin, bwe juon ine en maron̄ kalbwini ilo būruōmi, lo, eļan̄n̄e e lukkuun ine eo, ak ine eo em̧m̧an, eļan̄n̄e kom̧ij jab joļo̧k kōn jab tōmak eo ami, bwe kom̧ naaj jum̧ae Jitōbōn Irooj, lo enaaj jino ļapļo̧k ilo kom̧; im n̄e kom̧ij en̄jake an̄in ļapļo̧k kein an, kom̧ naaj jino ba ilo kom̧ make—E eaikuj bwe in ej ine eo em̧m̧an, ak bwe naan eo em̧m̧an, bwe ej jino n̄an ļapļo̧k ilo buruō; aaet, ej jino kōmeramļo̧k aō meļeļe, aaet, ej jino in kaijoļjoļ n̄an eō.",
                "29": "Kiiō lo, eban ke kōļapļo̧k ami tōmak? Ij ba n̄an kom̧, Aaet; mekarta, ejjan̄in kar eddek n̄an jeļāļo̧kjeņ eweeppān.",
                "30": "A lo, ilo an ine eo juļ, im eo̧n̄, im jino in eddek, innām kwōj aikuj in ba bwe ine in em̧m̧an; bwe lo ej jino juļ, im ej eo̧n̄, im jino n̄an eddek. Im kiiō, lo, men in en kōkajoorļo̧k ke ami tōmak? Aaet, enaaj kōkajoorļo̧k ami tōmak: bwe kom̧ naaj ba ijeļā bwe juon ine em̧m̧an; bwe lo ej juļ im jino eddek.",
                "31": "Im kiiō, lo, elukkuun m̧ool ke ami jeļā ke ej juon ine em̧m̧an? Ij ba n̄an kom̧, Aaet; bwe ine otemjej ej kwaļo̧k leen ko an make.",
                "32": "Kōn menin, eļan̄n̄e ine eo ej eddek em̧m̧an, a eļan̄n̄e ejjab eddek, lo ejjab em̧m̧an, kōn menin rej joļo̧ke.",
                "33": "Im kiiō, lo, kōnke kom̧ ar kajjion̄ mālejjon̄e, im kalbwini ine eo, im ej juļ im eo̧n̄, im ej jino eddek, kom̧ij aikuj jeļā bwe ine eo em̧m̧an.",
                "34": "Im kiiō, lo, eweeppān jeļāļo̧kjeņ eo ami ke? Aaet, ami jeļāļo̧kjeņ e weeppān ilo men in, im ami tōmak ej jerbal; im men in kōnke kom̧ jeļā, bwe kom̧ jeļā bwe naan eo eaar juļ ilo kom̧, im kom̧ barāinwōt jeļā bwe eaar eo̧n̄ļo̧k, bwe jeļāļo̧kjeņ ami ej jino in erremaakļo̧k, im ami ļōmņak ej jino in ļapļo̧k.",
                "35": "O innām, ejjab m̧ool men in ke? Ij ba n̄an kom̧, Aaet, kōnke en̄in ej meram; im jabdewōt men eo watōke meram, em̧m̧an, kōnke maron̄ kile, kōn menin kom̧ij aikuj jeļā bwe ej em̧m̧an; im kiiō lo, ālikin ami kar nemake meram in jeļāļo̧kjeņ eo ami eweeppān ke?",
                "36": "Lo ij ba n̄an kom̧, Jaab; im kom̧in jab aikuj in kajekdo̧o̧n tōmak eo ami, bwe kom̧ ar kōjerbal ami tōmak n̄an kalbwini ine eo bwe kom̧in maron̄ kajjion̄ mālejjon̄e n̄an jeļā eļan̄n̄e ine eo eaar em̧m̧an.",
                "37": "Im lo, ke wōjke eo ej jino eddek, kom̧ naaj ba: Jān ņa kōņin kōn eļap kōjparok, bwe en maron̄ le okran, bwe en maron̄ eddek, im le leen n̄an kōj. Im kiiō lo, eļan̄n̄e kom̧ij ņa kōņin kōn eļap kōjparok enaaj le okran, im eddek, im le leen.",
                "38": "Ak eļan̄n̄e kom̧ij jab kōjparok wōjke eo, im jab ļōmņak kōn kōņin, lo ejjāmin naaj le okran, im n̄e bwil jān aļ ej itok im tile, kōnke e ejjeļo̧k okran ej m̧ōņakņakļo̧k, im kom̧ij tūm̧i im joļo̧ke.",
                "39": "Kiiō, men in ejjab kōnke ine eo eaar nana, im ej jab kōnke leen in jamin kar kōņaan; ak ej kōnke bwidej eo ami ewar, im kom̧ naaj jamin ņa kōņin wōjke eo, kōn menin kom̧ij jab maron̄ bōk leen.",
                "40": "Im āindein, eļan̄n̄e kom̧ naaj jamin ņa kōņin naan eo, im reim̧aanļo̧k kōn mejān tōmak n̄an leen, kom̧ jamin maron̄ bōk leen wōjke in mour.",
                "41": "A eļan̄n̄e kom̧ naaj ņa kōņin naan eo, aaet, ņa kōņin wōjke eo ke ej jino eddek, jān tōmak eo ami kōn niknik eļap im kōn kijejeto, reim̧aanļo̧k n̄an le eo leen, enaaj le okran; im lo enaaj juon wōjke ej eddekļo̧k n̄an mour ejjeļo̧k jem̧ļo̧kin.",
                "42": "Im kōn ami niknik im ami tōmak im ami kijejeto kōn naan eo ilo ņa kōņin, bwe en maron̄ le okran ilo kom̧, lo, jidik wōt iien im kom̧ naaj bōk leen, eo eaorōk otem aorōk, eo etōn̄al ilōn̄in men otemjeļo̧k eo etōn̄al, im eo emouj ilōn̄in men otemjeļo̧k emouj, aaet, im erreo ilōn̄in men otemjeļo̧k erreo; im kom̧ naaj kwōjkwōj ioon leen in em̧ool m̧ae iien kom̧ij obrak, bwe kom̧in jab bar kwōle, im kom̧ jamin maro.",
                "43": "Innām, ro jeiū im jatū, kom̧ naaj m̧adm̧ōd jinōkjej ko an tōmak eo ami, im ami niknik, im ami kijejeto, im ami lōjokmen, im kōttar n̄an wōjke eo n̄an le leen n̄an kom̧."
            },
            "33": {
                "1": "Kiiō ālikin Alma eaar kōnono naan kein, raar ijjilōkļo̧k n̄an e im kōņaan jeļā eļan̄n̄e rej aikuj tōmak ilo juon Anij, bwe ren maron̄ bōk leen eo eaar kōnono kake, ak ekōjkan rej maron̄ kalbwini ine eo, ak ine eo eaar kōnono kake, eo eaar ba ej aikuj in kalbwini ilo burueer; ak ilo wāween ōt rej aikuj jino kōjerbal tōmak eo aer.",
                "2": "Im Alma eba n̄an er: Lo, kom̧ ar ba bwe kom̧ij jab maron̄ kabun̄-jar n̄an ami Anij kōnke kar kadiwōjļo̧k kom̧ jān im̧ōn kwelo̧k ko ami. A lo, ij ba n̄an kom̧, eļan̄n̄e kom̧ij ļōmņak bwe kom̧ij jab maron̄ kabun̄-jar n̄an Anij, eļap ami bōd, im kom̧ij aikuj lin̄ōri jeje ko rekwōjarjar; eļan̄n̄e kom̧ij ļōmņak bwe raar katakin kom̧ men in, kom̧ij jab meļeļe er.",
                "3": "Kom̧ij keememej ke n̄an kōnono jān ta Zinōs, rikanaan in etto eo, eaar ba kōn jar ak kabun̄-jar?",
                "4": "Bwe eaar ba: Kwōj tūriam̧o, O Anij, bwe Kwaar ron̄ jar eo aō, em̧ool ke iaar pād ilo āne jem̧aden; aaet, Kwaar tūriam̧o ke iaar jar kōn ro raar aō rikōjdat, im Kwaar ukōt tok er n̄an eō.",
                "5": "Aaet, O Anij, im kwaar tūriam̧o n̄an eō ke iaar kūr n̄an Eok ilo meļaaj eo aō; ke iaar kūr n̄an Eok ilo jar eo aō, im Kwaar ron̄jake eō.",
                "6": "Im bar juon alen, O Anij, ke iaar ro̧o̧l n̄an m̧weo im̧ō Kwaar ron̄jake eō ilo jar eo aō.",
                "7": "Im ke iaar ilo̧k n̄an jikū ittino, O Irooj, im kar jar n̄an Eok, kwaar ron̄jake eō.",
                "8": "Aaet, Kwōj tūriam̧o n̄an ro nejūm̧ n̄e rej kūr n̄an Eok, n̄an ron̄ jān Eok im jab jān armej, im Kwōnaaj ron̄jake er.",
                "9": "Aaet, O Anij, Kwaar tūriam̧o n̄an eō, im ron̄jaki kūr ko aō ilubwiljin jarlepju ko Am̧.",
                "10": "Aaet, im Kwaar barāinwōt ron̄jake eō ke kar kadiwōjļo̧k eō im ro aō rikōjdat kar dike eō; aaet, Kwaar ron̄jake kūr ko aō, im kar ļōkatip ippān rikōjdat ro aō, im Kwaar loļo̧k er kōn Am̧ illu kōn ko̧kkure ejidimkij.",
                "11": "Im Kwaar ron̄jake eō kōnke en̄taan ko aō im aō m̧ool; im ej kōnke eo Nejūm̧ āindein Kwaar tūriam̧o n̄an eō, kōn menin Inaaj kūr n̄an Kwe ilo aolep en̄taan ko aō, bwe ilo Kwe ej aō m̧ōņōņō, bwe Kwaar ukōtļo̧k ekajet ko Am̧ jān eō, kōnke eo Nejūm̧.",
                "12": "Im kiiō Alma eba n̄an er: Kom̧ij tōmak ke jeje kein rekwōjarjar ko kar jeje jān er etto?",
                "13": "Lo, eļan̄n̄e kom̧ij, kom̧ aikuj tōmak ta Zinōs eaar ba; bwe lo eaar ba: Kwaar ukōtļo̧k ekajet ko Am̧ kōnke eo Nejūm̧.",
                "14": "Kiiō lo, ro jeiū im jatū, In kajjitōk eļan̄n̄e kom̧ ar kōnono jān jeje ko rekwōjarjar? Eļan̄n̄e kom̧ ar, ekōjkan ami kar jab tōmak ioon eo Nejin Anij?",
                "15": "Bwe ejjab kar jeje bwe Zinōs make eaar kōnono men kein, ak Zenōk barāinwōt eaar kōnono men kein—",
                "16": "Bwe lo, eaar ba: Kwōj illu, O Irooj, ippān armej rein, kōnke reban meļeļe tūriam̧o ko Am̧ ko Kwaar likūt ioer kōnke eo Nejūm̧.",
                "17": "Im kiiō, ro jeiū im jatū, kom̧ij lo bwe rikanaan eo kein karuo in etto eaar kam̧ool kōn Nejin Anij, im kōnke armej reban meļeļe naan ko an raar kade e n̄an mej.",
                "18": "A lo, ejjab aolep in; rein rej ro wōt raar kōnono kōn Nejin Anij.",
                "19": "Lo, Ekar kōnono kake jān Moses; aaet, im lo juon kakōļļe kar kotak ilo āne jem̧aden, bwe jabdewōt ej reilo̧k n̄an e en maron̄ mour. Im elōn̄ raar reilo̧k im mour.",
                "20": "Ak eiiet raar jeļā meļeļein men kein, im men in kōnke pen in burueer. A elōn̄ ro jon̄an pen in burueer raar jab reilo̧k, kōn menin raar jako. Kiiō unin aer kar jab reilo̧k ej kōnke raar jab tōmak bwe enaaj kar kōmour er.",
                "21": "O ro jeiū im jatū, eļan̄n̄e kom̧ maron̄ kar mour jān wōt reilo̧k bwe kom̧in maron̄ mour, kom̧in kar ke m̧ōkaj im reilo̧k, ak kom̧in ke kar kapene wōt būruōmi ilo jab tōmak, im jowan, bwe kom̧in jab reilo̧k, bwe kom̧in maron̄ jako?",
                "22": "Eļan̄n̄e āindein, wo naaj itok ioomi; ak eļan̄n̄e ejjab āindein, innām kom̧in reilo̧k im jino tōmak ilo Nejin Anij, bwe Enaaj itok n̄an lo̧mo̧o̧ren armej ro An, im bwe Enaaj en̄taan im mej n̄an pinmuur kōn jero̧wiwi ko aer, im bwe Enaaj bar jerkak jān ro remej, eo enaaj kakūrm̧ool jerkakpeje, bwe aolep armej renaaj jutak Im̧aan, n̄an ekajet ilo raan eo āliktata im raan in ekajet, ekkar n̄an jerbal ko aer.",
                "23": "Im kiiō, ro jeiū im jatū, ikōņaan bwe kom̧in kab kalbwini naan eo ilo būruōmi, im ke ej jino n̄an juļ em̧ool āindein ņa kōņin kōn tōmak eo ami. Im lo, enaaj erom juon wōjke, im jebarļo̧k ilo kom̧ n̄an mour eo ejjeļo̧k jem̧ļo̧kin. Innām Anij en lewōj n̄an kom̧ bwe eddo ko ami ren mera; kōn lan̄lōn̄ an Nejin. Im em̧ool aolep men in kom̧ maron̄ kōm̧m̧an eļan̄n̄e kom̧ kōņaan. Amen."
            },
            "34": {
                "1": "Im kiiō ālikin men kein ke em̧ōj an Alma kar kōnono naan kein n̄an er eaar jijet ioon laļ, im Amulek eaar jutak im jino n̄an katakin er, im ba:",
                "2": "Ro jeiū im jatū, ij ļōmņak bwe kom̧ij jamin maron̄ in jaje men kein ko kar kōnono kōn itok eo an Kraist, eo kar katakin kōj kake bwe ej Nejin Anij; aaet, ijeļā bwe men kein ekar kanooj ļap katakin kom̧ m̧okta jān ami jekadļo̧k jān ilubwiljim.",
                "3": "Im kōnke kom̧ ar kōņaan jān ļein jeiū im jatū jitōnbōro bwe en kwaļo̧k n̄an kom̧ ta kom̧ aikuj kōm̧m̧an, kōn en̄taan ko ami; im eaar kōnono jidik n̄an kom̧ n̄an kōpooj koļmānļo̧kijeņ ko ami; aaet, im eaar kōketak kom̧ n̄an tōmak im n̄an kōmmaanwa—",
                "4": "Aaet, em̧ool bwe en kanooj ļap ami tōmak āinwōt em̧ool n̄an kalbwin naan eo ilo būruōmi, bwe kom̧in maron̄ idajon̄jon̄e mālejjon̄ eo kōn em̧m̧an eo an.",
                "5": "Im kom̧ ar lo bwe kajjitōk eo eļap ilo ļōmņak ko ami ej eļan̄n̄e ak jaab naan eo ej ilo Nejin Anij, ak eļan̄n̄e ak jaab enaaj ejjeļo̧k Kraist.",
                "6": "Im kom̧ ar barāinwōt lo bwe ļeo jeiū im jatū eaar kam̧ool n̄an kom̧, ilo elōn̄ iien ko, bwe naan eo ej ilo Kraist n̄an mour.",
                "7": "Ļein jeiū im jatū eaar kūr ioon naan ko an Zinōs, bwe lo̧mo̧o̧r ej itok kōn Nejin Anij, im barāinwōt ioon naan ko an Zenōk; im barāinwōt eaar kōnono kōn naan ko an Moses, n̄an kam̧ool bwe men kein rej m̧ool.",
                "8": "Im kiiō, lo, inaaj kam̧ool n̄an kom̧ jān n̄a make bwe men kein rem̧ool. Lo, ij ba n̄an kom̧, bwe ijeļā bwe Kraist enaaj itok ilubwiljin ro nejin armej, n̄an bōk ioon nana ko an armej ro An, im bwe Enaaj pinmuur kōn jero̧wiwi ko an laļ; bwe Irooj Anij Eaar kōnono men in.",
                "9": "Bwe emennin aikuj bwe pinmuur eo en kar kōm̧m̧an; bwe ekkar n̄an karōk eļap an Anij Indeeo eaikuj wōr juon pinmuur kōm̧m̧ane, n̄e jab aolep armej reaikuj lukkuun jako; aaet, aolep kar penļo̧k; aaet, aolep raar wōtlo̧k im rej jebwābwe, im aikuj jako ijello̧kun wōt n̄e kōn pinmuur eo emennin aikuj bwe en kōm̧m̧an.",
                "10": "Bwe emennin aikuj bwe en wōr juon katok eļap im āliktata; aaet, jab juon katok an armej, im jab kōn mennin mour, im jab kōn jabdewōt bao in mejatoto; bwe en jab juon katok in armej; ak eaikuj bwe en katok indeeo im ejjeļo̧k jem̧ļo̧kin.",
                "11": "Kiiō ejjeļo̧k jabdewōt armej emaron̄ katok kōn bōtōktōkin make eo enaaj pinmuur kōn jero̧wiwi ko an bar juon. Kiiō eļan̄n̄e juon armej ej uror, lo kien eo ad, eo ejim̧we, bōk mour eo an ļeo jein im jatin? Ij ba n̄an kom̧, Jaab.",
                "12": "Ak kien eo ej aikuji mour eo an eo eaar uror; kōn menin ejjāmin maron̄ wōr jabdewōt edikļo̧k jipan̄ jān pinmuur eo ejjeļo̧k jem̧ļo̧kin eo enaaj bwe n̄an jero̧wiwi ko an laļ.",
                "13": "Kōn menin, emennin aikuj bwe en wōr juon katok eļap im āliktata, innām enaaj āindein, ak emennin aikuj bwe en āindein, jem̧ļo̧k in kōto̧o̧rļo̧k bōtōktōk, innām kien Moses naaj kūrm̧ool; aaet, enaaj kūrm̧ool aolepān, juon kakōļļe edik ak juon jabōn edik ejjāmin jako, im ejjeļo̧k naaj jako.",
                "14": "Im lo, en̄in ej aolepān meļeļein kien eo, jabdewōt men dikdik ej jitōn̄ļo̧k katok eo eļap im āliktata; im bwe katok eo eļap im āliktata naaj eo Nejin Anij, aaet, indeeo im ejjeļo̧k jem̧ļo̧kin.",
                "15": "Im āindein Enaaj bōktok lo̧mo̧o̧r n̄an aolep ro renaaj tōmak ilo Etan; eo ej unin katok in āliktata, n̄an bōktok būruōn tūriam̧o, eo ej anjo̧ ioon kien, im ej bōktok wāween ko n̄an armej bwe ren maron̄ tōmak n̄an ukeļo̧k.",
                "16": "Im āindein tūriam̧o emaron̄ kōttōprak akweļap ko an kien eo, im atbo̧kwōji ilo pein kōjparok, ak eo ej kwaļo̧k ejjeļo̧k tōmak n̄an ukeļo̧k ej jedmatmat n̄an aolepān kien eo ej akweļap ko an ekajet; kōn menin n̄an wōt eo ewōr an tōmak n̄an ukeļo̧k ekar itok karōk in lo̧mo̧o̧r in eļap im ejjeļo̧k jem̧ļo̧kin.",
                "17": "Kōn menin Anij en lewōj n̄an kom̧, ro jeiū im jatū, bwe kom̧in maron̄ jino kwaļo̧k ami tōmak n̄an ukeļo̧k, bwe kom̧in maron̄ jino kūr ioon Etan Ekwōjarjar, bwe E en maron̄ tūriam̧o kōn kom̧;",
                "18": "Aaet, kūr n̄an e kōn tūriam̧o; bwe E ekajoor n̄an lo̧mo̧o̧ren.",
                "19": "Aaet, kōttāik kom̧, im wōnm̧aanļo̧k ilo jar n̄an e.",
                "20": "Kūr n̄an e n̄e kom̧ij pād ilo meļaaj ko ami, aaet, ioon aolepān mennin mour ko ami.",
                "21": "Kūr n̄an e ilo m̧ōko im̧ōmi, aaet, ioon aolepān m̧ōko im̧ōmi, jim̧or jibbon̄, raelep, im jota.",
                "22": "Aaet, kūr n̄an e ņae kajoor an rikōjdat ro am̧.",
                "23": "Aaet, kūr n̄an e ņae devil, eo ej rikōjdat an jim̧we otemjeļo̧k.",
                "24": "Kūr n̄an e ioon mennin eddek ko ilo meļaaj ko am̧, bwe kwōn maron̄ jeraam̧m̧an ilo er.",
                "25": "Kūr ioon mennin mour ko ilo meļaaj ko am̧, bwe ren maron̄ ļapļo̧k.",
                "26": "A ej jab aolep in; kwōj aikuj lutōkleplepļo̧k am̧ ilo ijoko jikūm̧ rettino, im jikin ņojak ko am̧, im ilo am̧ āne jem̧aden.",
                "27": "Aaet, im n̄e kom̧ij jab kūr n̄an Irooj, būruōmi ren obrak, jab jokwōd jān jar n̄an E iien otemjeļo̧k n̄an oņaake eo ami, im barāinwōt n̄an oņaake an ro rej pād ipeļaakimi.",
                "28": "Im kiiō lo, ro jeiū im jatū rejitōnbōro, ij ba n̄an kom̧, kom̧in jab ļōmņak bwe en̄in ej aolep; bwe ālikin ami kar kōm̧m̧ani aolep men kein, eļan̄n̄e kom̧ij oktakļo̧k jān riaikuj, im jān eo ekeelwaan, im jab loļo̧k rinan̄inmej im rien̄taan, jab leļo̧k m̧weiuk ko ami, eļan̄n̄e ewōr ippemi, n̄an ro rej pād ilo aikuj—Ij ba n̄an kom̧, eļan̄n̄e kom̧ ar jab kōm̧m̧an jabdewōt men kein, lo, jar eo ami ewaan, im ejjeļo̧k tokjān n̄an kom̧, im kom̧ij āinwōt rietao ro rej kariab tōmak eo.",
                "29": "Kōn menin, eļan̄n̄e kom̧ij jab keememej n̄an iakwe-em̧ool, kom̧ij āinwōt meno̧kno̧k, eo rikōmtal ej joļo̧k, (e kōnke ejjeļo̧k an aorōk) im rej jujuri ium̧win neen armej.",
                "30": "Im kiiō, ro jeiū im jatū, ikōņaan bwe, ālikin ami kar bōk ekanooj lōn̄ rikam̧ool, im lo bwe jeje ko rekwōjarjar rej kam̧ool kōn men kein, kom̧ij wōnm̧aantak im bōktok leen n̄an ukeļo̧k.",
                "31": "Aaet, ikōņaan bwe kom̧in wōnm̧aantak im jab kapene būruōmi ļo̧k wōt; bwe lo, kiiō ej iien eo im raan in lo̧mo̧o̧r eo ami; im kōn menin, eļan̄n̄e kom̧ naaj ukeļo̧k im jab kapene būruōmi, ejidimkij an naaj karōk in lo̧mo̧o̧r eļap itok n̄an kom̧.",
                "32": "Bwe lo, mour in ej iien eo n̄an armej bwe ren m̧aanjāppopo n̄an iioon Anij; aaet, lo raan eo ilo mour in ej raan eo n̄an armej bwe ren kōm̧m̧an jerbal ko aer.",
                "33": "Im kiiō, āinwōt iaar ba n̄an kom̧ m̧okta, āinwōt ke ekanooj lōn̄ ami rikam̧ool, kōn menin, ij akweļap n̄an kom̧ bwe kom̧in jab aepedped kōn raan in ukeļo̧k eo ami m̧ae jem̧ļo̧kin; bwe ālikin raan in mour in, eo kar letok n̄an m̧aanjāppopo n̄an indeeo, lo, eļan̄n̄e jej jab kōkōm̧anm̧anļo̧k ad iien ke jej pād ilo mour in, innām ej itok bon̄ōn marok jilōn̄lōn̄ eo ejjeļo̧k jerbal maron̄ kōm̧m̧ane.",
                "34": "Kom̧ij jab maron̄ ba, n̄e naaj bōktok kom̧ n̄an jorrāān ļapļap in, bwe inaaj ukeļo̧k, bwe inaaj ro̧o̧l n̄an aō Anij. Jaab, kom̧ij jab maron̄ ba men in; bwe ejja jetōb in wōt ej an ānbwinnōmi ilo iien in kom̧ij ilo̧k jān mour in, ejja jetōb in wōt enaaj wōr an kajoor n̄an bōk ānbwinnōmi ilo laļ eo ejjeļo̧k jem̧ļo̧kin.",
                "35": "Bwe lo, eļan̄n̄e kom̧ ar aepedped kōn raan in ami ukeļo̧k em̧ool n̄an mej, lo, kom̧ ar erom rikōm̧akoko n̄an jitōbōn devil, im e ej sili kom̧ an; kōn menin, Jetōb eo an Irooj em̧ōj an ilo̧k jān kom̧, im e ejjeļo̧k jikin ilo kom̧, im devil ewōr an aolep kajoor ioomi; im en̄in ej ļamļam eo āliktata an rijero̧wiwi.",
                "36": "Im men in ijeļā, kōnke Irooj eaar ba E ejjab jokwe ilo tampeļ ko rejjab ekwōjarjar, ak ilo bōro ko rejim̧we Ej jokwe; aaet, im E ej barāinwōt ba bwe rejim̧we naaj jijet ilo Aelōn̄ eo An, n̄an jamin bar diwōjļo̧k, a ballier reaikuj mouj kōn bōtōktōkin Lamb eo.",
                "37": "Im kiiō, ro jeiū im jatū rejitōnbōro, ikōņaan bwe kom̧in keememej men kein, im bwe kom̧ naaj jerbale lo̧mo̧o̧r eo ami kōn mijak im̧aan Anij, im bwe kom̧ jamin kariab itok eo an Kraist.",
                "38": "Bwe kom̧ jamin bar jum̧ae Jetōb Kwōjarjar, a bwe kom̧ naaj bōk E, im bōk ioomi etan Kraist; bwe kom̧in kōttāik kom̧ em̧ool n̄an būn̄aln̄al, im kabun̄-jar n̄an Anij, ilo jabdewōt jikin kom̧ maron̄ pād ie, ilo jetōb im ilo m̧ool; im bwe kom̧in mour ilo kam̧m̧oolol raan otemjej, kōn elōn̄ tūriam̧o ko im jeraam̧m̧an ko E ej likūt ioomi.",
                "39": "Aaet, im ij barāinwōt kōketak kom̧, ro jeiū im jatū, bwe kom̧in ekkōl im jar iien otemjej, bwe kom̧in jamin etal ilo kapo ko an devil, bwe en jab anjo̧ ioomi, bwe kom̧in jamin an rikōm̧akoko ilo raan eo āliktata; bwe lo, e ejjab kajinōkjej kom̧ kōn jabdewōt em̧m̧an.",
                "40": "Im kiiō ro jeiū im jatū rejitōnbōro, ikōņaan kōketak kom̧ bwe en wōr ami kōmmaanwa, im bwe kom̧in kijenmej ilo en̄taan otemjeļo̧k, bwe kom̧in jab ba ņae ro raar kadiwōjļo̧k kom̧ kōnke ami jeram̧ōl otem jeram̧ōl, n̄e kom̧ ab erom ro rejero̧wiwi āinwōt er;",
                "41": "A bwe en wōr ami kōmmaanwa, im kijenmej kōn en̄taan kein, kōn juon kōjatdikdik epen bwe kom̧ naaj juon raan in kakkije jān aolep en̄taan ko ami."
            },
            "35": {
                "1": "Kiiō ālikin men kein ke Amulek eaar kōm̧m̧ane jem̧ļo̧k in naan kein an, raar kōjenolo̧k er jān jarlepju eo im itok n̄an āneen Jersōn.",
                "2": "Aaet, im aolepān m̧aan ro jein im jatin, ālikin raar kwaļo̧k naan eo n̄an riZoram ro, raar barāinwōt itok ilo āneen Jersōn.",
                "3": "Im ālikin men kein ke eaar ejem̧ļo̧k an ro rebun̄bun̄ļo̧k in riZoram ro kar kōnono ippān doon kōn naan eo kar kwaļo̧k naan n̄an er kaki, raar illu kōnke naan eo, bwe eaar ko̧kkure jerbal in m̧oņ eo aer, kōnke raar jamin kar eo̧ron̄ naan ko.",
                "4": "Im raar ijjilōkļo̧k im kuktok ippān doon ilo aolepān āneo aolep armej ro, im kōnono ippāer kōn naan ko kar kōnono.",
                "5": "Kiiō irooj ro aer im pris ro aer im rikaki ro aer raar jab kōtļo̧k armej to n̄an jeļā kōn kōņaan ko aer; kōn menin raar pukot ilo ittino ļōmņak ko an aolep armej ro.",
                "6": "Im ālikin men kein ke em̧ōj aer kar lo ļōmņak ko an aolep armej ro, ro raar errā ilo naan ko kar kōnono jān Alma im ļōm̧aro jein im jatin kar kadiwōjļo̧k er jān āneo; im raar kanooj lōn̄, im raar itok barāinwōt n̄an āneen Jersōn.",
                "7": "Im ālikin men kein Alma im ļōm̧aro jein im jatin raar jipan̄ er.",
                "8": "Kiiō armej in riZoram ro raar illu ippān armej in Ammōn ro raar pād ilo Jersōn, im irooj eo eutiejtata an riZoram ro, kōnke eaar juon armej ekanooj nana, eaar ijjilōkļo̧k n̄an armej in Ammōn im kar kōņaan bwe ren kadiwōjļo̧k jān āneo aer aolep ro raar itok jān er n̄an āneo āneer.",
                "9": "Im eaar kōnono elōn̄ kōlōļn̄o̧n̄ ko ņae er. Im kiiō armej in Ammōn raar jab mijak naan ko aer; kōn menin raar jab kadiwōjļo̧k er, a raar bōk aolep rijeram̧ōl ro an riZoram ro im raar itok n̄an ippāer; im raar naajdik er, im raar ņa ballier, im kar leļo̧k n̄an er bwidej ko aer n̄an aer ļām̧oran; im raar jipan̄ er ekkar n̄an kōņaan ko aer.",
                "10": "Kiiō men in eaar kapoktak riZoram ro n̄an illu ņae armej in Ammōn, im raar jino n̄an iiaio ippān riLeman ro n̄an pukwōj er barāinwōt n̄an illu ņae er.",
                "11": "Im āindein riZoram ro im riLeman ro raar jino kōm̧m̧an m̧aanjāppopo ko n̄an tariņae ņae armej in Ammōn, im barāinwōt ņae riNipai ro.",
                "12": "Im āindein eaar jem̧ļo̧k iiō eo kein kajon̄ouljiljilimjuon in iien tōl an riekajet ro ioon armej in Nipai.",
                "13": "Im armej in Ammōn raar ilo̧k jān āneen Jersōn, im ilo̧k ilo āneen Melek, im leļo̧k jikin iāneen Jersōn n̄an jarin tariņae ko an riNipai ro, bwe ren maron̄ pata ippān jarin tariņae ko an riLeman ro im jarin tariņae ko an riZoram ro; im āindein eaar ijjino juon tariņae ikōtaan riLeman ro im riNipai ro, ilo iiō eo kein kajon̄oulruwalitōk in iien tōl an riekajet ro; im juon bwebwenato naaj letok kōn tariņae ko aer tokālik.",
                "14": "Im Alma, im Ammōn, im ļōm̧aro jeir im jatier, im barāinwōt ļōm̧aro ruo nejin Alma raar ro̧o̧l n̄an āneen Zaraemla, ālikin aer kar jet kein jerbal ko ilo pein Anij ilo bōktok elōn̄ iaan riZoram ro n̄an ukeļo̧k; im jon̄an wōt eo kar bōktok n̄an ukeļo̧k kar lukwarkwar er jān āneer; a eaar wōr aer bwidej n̄an aer ļām̧oran iāneen Jersōn, im raar kotak kein tariņae ko n̄an jojomar n̄an er make, im kōrā ro pāleer, im ro nejier, im bwidej ko jikier.",
                "15": "Kiiō Alma kōnke eaar būrom̧ōj kōn nana eo an armej ro an, aaet kōn tariņae ko, im kōto̧o̧rļo̧k bōtōktōk ko, im akwāālel ko kar ilubwiljier; im kōnke eaar kwaļo̧k naan eo, ak kar jilkinļo̧k n̄an kajeeded naan eo, ilubwiljin aolep armej ilo jikin kwelo̧k otemjeļo̧k; im kōnke eaar lo bwe būruōn armej ro eaar jino kanooj pen, im bwe raar jino n̄an inepata kōnke jejjet eo an naan eo, būruōn eaar būrom̧ōj otem būrom̧ōj.",
                "16": "Kōn menin, eaar kōm̧m̧an bwe ļōm̧aro nejin ren kuktok ippān doon, bwe en maron̄ leļo̧k n̄an er aolep kajjojo an naan in rōjan̄, makeļo̧k iaan, kōn men ko rej an weeppān. Im ewōr ad bwebwenato in naan in jiron̄ ko an, ko eaar liļo̧k n̄an er ekkar n̄an ļo̧o̧k ko an make."
            },
            "36": {
                "intro": "Naan in jiron̄ ko an Alma n̄an ļeo nejin Hilamōn.",
                "1": "Nejū m̧aan, letok lo̧jiln̄ūm̧ n̄an naan ko aō; bwe ij kanejnej n̄an eok, bwe jon̄an wōt am̧ kōjparok kien ko an Anij kwōnaaj jeraam̧m̧an ilo āneo.",
                "2": "Ikōņaan bwe kwōn kōm̧m̧an āinwōt iaar kōm̧m̧an, ilo ememej jipo̧kwe eo an ro jemād; bwe raar pād ilo kōm̧akoko, im ejjeļo̧k juon eaar lo̧mo̧o̧ren er ijello̧kun wōt eo eaar Anij an Ebream, im Anij an Aisak, im Anij an Jekab; im em̧ool Eaar lo̧mo̧o̧ren er ilo en̄taan ko aer.",
                "3": "Im kiiō, O nejū m̧aan Hilamōn, lo, kwōj pād ilo an inono, im kōn menin, ij akweļap n̄an eok bwe kwōn eo̧ron̄ naan kein aō im katak jān eō; bwe ijeļā bwe jabdewōt eo enaaj likūt aer lōke ilo Anij naaj rejetake er ilo mālejjon̄ ko aer, im inepata ko aer, im en̄taan ko aer, im naaj kōjerkak er ilo raan eo āliktata.",
                "4": "Im ijjab kōņaan bwe kwōn ļōmņak bwe ijeļā jān n̄a make—jab jān kanniōk ak jān jetōb, jab jān ļoļātāt an kanniōk ak jān Anij.",
                "5": "Kiiō, lo, ij ba n̄an eok, eļan̄n̄e iaar jab bar ļotak jān Anij ijjamin naaj kar jeļā men kein; a Anij eaar, jān lo̧n̄iin An enjeļ ekwōjarjar, kōm̧m̧an men kein ren waļo̧k n̄an eō, jab jān jabdewōt aō tōllo̧ke make;",
                "6": "Bwe iaar ito-itak ippān ļōm̧aro nejin Mosaia, im pukot n̄an ko̧kkure kabun̄ eo an Anij; a lo, Anij eaar jilkintok An enjeļ ekwōjarjar n̄an kabbōjrak kōm ilo iaļ eo.",
                "7": "Im lo, eaar kōnono n̄an kōm, āinwōt n̄e eaar ainikien jourur, im aolepān laļ eaar m̧akūtkūt ium̧win neem; im kōm aolep eaar wōtlo̧k n̄an bwidej, bwe mijak an Irooj eaar itok ioom.",
                "8": "A lo, ainikien eo eaar ba n̄an eō: Kwōn jerkak. Im iaar jerkak im jutak, im lo enjeļ eo.",
                "9": "Im eaar ba n̄an eō: Eļan̄n̄e kwaar kōņaan ko̧kkure eok make, pukot jab n̄an ko̧kkure kabun̄ eo an Anij.",
                "10": "Im ālikin men kein iaar wōtlo̧k n̄an bwidej; im eaar ium̧win jilu raan im jilu bon̄ iaar jab maron̄ kōpeļļo̧k lo̧n̄iiū, im barāinwōt iaar jab maron̄ kōjerbal peiū im neō.",
                "11": "Im enjeļ eo eaar kōnono elōn̄ļo̧k men ko n̄an eō, ko ro jeiū im jatū raar ron̄, a iaar jab ron̄jaki; bwe ke iaar ron̄ naan kein—Eļan̄n̄e kwaar kōņaan ko̧kkure eok make, pukot jab n̄an ko̧kkure kabun̄ eo an Anij—iaar obrak kōn mijak im bwilōn̄ eļap n̄e iab bōlen aikuj jako, jon̄an iaar wōtlo̧k n̄an bwidej im iaar jab bar ron̄ļo̧kjeņ.",
                "12": "A iaar widbwebwe kōn en̄taan ejjeļo̧k jem̧ļo̧kin, bwe aō eaar ikimmaļ n̄an jon̄an eo eļaptata im widbwebwe kōn aolep jero̧wiwi ko aō.",
                "13": "Aaet, iaar keememej aolep jero̧wiwi im nana ko aō, ko kaki iaar en̄taan kōn metak ko an hell, aaet, iaar lo bwe iaar pata ņae aō Anij, im bwe iaar jab kōjparok kien ko rekwōjarjar An.",
                "14": "Aaet, im iaar uror elōn̄ iaan ro nejin, ak jān ba kar tōlļo̧k er n̄an ko̧kkure; aaet, im ilo tukaduin kar kanooj ļap nana ko aō, jon̄an ļōmņak in n̄an itok ilo im̧aan mejān aō Anij eaar kawidbwebweik aō kōn lōļn̄o̧n̄ epen kōmmeļeļeiki.",
                "15": "O, iaar ļōmņak, bwe in kar jako im ļot jim̧or ilo jetōb im kanniōk, bwe in maron̄ in naaj bōkļo̧k eō im̧aan mejān aō Anij, n̄an ekajet kōn jerbal ko aō.",
                "16": "Im kiiō, ium̧win jilu raan im ium̧win jilu bon̄ iaar widbwebwe, em̧ool kōn metak ko an juon jetōb eatajinemjen.",
                "17": "Im ālikin men kein ke iaar āindein widbwebwe kōn en̄taan, ke iaar ikimmaļ kōn ememļo̧kjeņ eo kōn jero̧wiwi ko aō rellōn̄, lo, iaar keememej barāinwōt n̄an ron̄ an jema kar kanaan n̄an armej ro kōn itok eo an juon Jisōs Kraist, juon Nejin Anij, n̄an pinmuur kōn jero̧wiwi ko an laļ.",
                "18": "Kiiō, ke koļmānļo̧kijeņ eo aō eaar pen ilo ļōmņak in, iaar kūr ilo buruō: O Jisōs, kwe Nejin Anij, kwōn tūriam̧o kake eō, eo ej pād ilo jekjek eo enana, im ej jepooļ kōn tomede in mej ejjeļo̧k jem̧ļo̧kier.",
                "19": "Im kiiō, lo, ke iaar ļōmņake men in, iaar jab bar keememejļo̧k metak ko aō; aaet, iaar jab bar ikimmaļ kōn ememļo̧kjeņ kōn jero̧wiwi ko aō.",
                "20": "Im o, ta m̧ōņōņō eo, im ta meram eo eaiboojoj iaar loe; aaet, aō eaar obrak kōn m̧ōņōņō eaar jon̄an wōt aō metak!",
                "21": "Aaet, ij ba n̄an eok, nejū m̧aan, ejjeļo̧k jabdewōt eaiboojojļo̧k im kanooj meo̧ļo̧k jān kar metak ko aō. Aaet, im ij bar ba n̄an eok, nejū m̧aan, bwe ilo juon wāween, ejjeļo̧k jabdewōt eaiboojojļo̧k im tōn̄al āinwōt kar m̧ōņōņō eo aō.",
                "22": "Aaet, iaar kile im lo, em̧ool āinwōt jemād Liai eaar lo, Anij ej jijet ioon An tūroon, eobrak peļaakin kōn kitōltōl in jarlepju in enjeļ ro ilo wāween ļo̧k wōt al im wūjtak aer Anij; aaet, im aō eaar jan̄nuwaad n̄an pād ijo.",
                "23": "A lo, peiū im neō raar bar bōk kajoor eo aer, im iaar jutak ioon neō, im iaar kwaļo̧k n̄an armej ro bwe iaar bar ļotak ilo Anij.",
                "24": "Aaet, im jān iien eo n̄an kiiō, iaar jerbal ilo ejjeļo̧k bōjrak, bwe in maron̄ bōktok armej ro n̄an ukeļo̧k; bwe in maron̄ bōktok er n̄an nemake m̧ōņōņō eo ekanooj ļap eo iaar nemake; bwe ren maron̄ barāinwōt ļotak ilo Anij, im obrak kōn Jetōb Kwōjarjar.",
                "25": "Aaet, im kiiō lo, O nejū m̧aan, Irooj ej letok n̄an eō m̧ōņōņō eļap otem ļap ilo leen jerbal ko aō;",
                "26": "Bwe kōnke naan eo Eaar jaketok n̄an eō, lo, elōn̄ rekar ļotak ilo Anij, im raar nemake āinwōt iaar nemake, im kar lo māj n̄an māj āinwōt iaar lo; kōn menin rejeļā kōn men kein ko iaar kōnono, āinwōt ijeļā; im jeļā eo ippa ej jān Anij.",
                "27": "Im kar rejetake eō ium̧win mālejjon̄ ko im inepata ko otemjeļo̧k, aaet, im ilo aolep en̄taan otemjeļo̧k; aaet, Anij Eaar kōtļo̧k eō jān kalbuuj, im jān to ko, im jān mej; aaet, ij likūt aō lōke ilo E, im Enaaj lo̧mo̧o̧ren eō.",
                "28": "Im ijeļā bwe Enaaj kōjerkak eō ilo raan eo āliktata, n̄an jokwe ippān ilo aiboojoj; aaet, im inaaj wūjtak E indeeo, bwe Eaar bōktok ro jemān jān Ijipt, im Eaar karum̧ļo̧k riIjipt ro ilo Lom̧aļo Ekilmir; im Eaar tōlļo̧k er kōn An kajoorļo̧k n̄an āneen kallim̧ur; aaet, im Eaar kōtļo̧k er jān kōm̧akoko im jipo̧kwe jān iien n̄an iien.",
                "29": "Aaet, eaar bar bōktok ro jemān jān āneen Jerusalem; im Eaar barāinwōt, kōn An kajoor ejjeļo̧k jem̧ļo̧kin, kōtļo̧k er jān kōm̧akoko im jipo̧kwe, jān iien n̄an iien em̧ool laļtak n̄an rainin; im iaar iien otemjej dāpij ilo ememej jipo̧kwe eo aer; aaet, im kwōj aikuj barāinwōt dāpij ilo ememej, āinwōt iaar kōm̧m̧an, jipo̧kwe eo aer.",
                "30": "A lo, nejū m̧aan, ejjab aolep in; bwe kwōj aikuj jeļā āinwōt ijeļā, bwe jon̄an wōt am̧ naaj kōjparok kien ko an Anij kwōnaaj jeraam̧m̧an ilo āneo; im kwōj aikuj in jeļā barāinwōt, bwe jon̄an wōt am̧ naaj jab kōjparok kien ko an Anij naaj bukweļo̧k eok jān im̧aan mejān. Kiiō men in ekkar n̄an An innaan."
            },
            "37": {
                "1": "Im kiiō, nejū m̧aan Hilamōn, ij jiron̄ eok bwe kwōn bōk ļo̧o̧k kein ko kar pād ilo kōjparok ippa;",
                "2": "Im ij barāinwōt jiron̄ eok bwe kwōn kōm̧m̧an juon ļo̧o̧k kōn armej rein, ekkar n̄an wāween eo iaar kōm̧m̧an, ioon pileij ko an Nipai, im kōjparok aolep men kein ilo kwōjarjar ko iaar kōjparoki, em̧ool āinwōt iaar kōjparoki; bwe in ej n̄an juon un emālōtlōt bwe ren pād ilo kōjparok.",
                "3": "Im pileij brass kein, ko ie ewōr m̧wijm̧wij kein, ko ewōr ļo̧o̧k ko kōn jeje ko rekwōjarjar ioer, ko ewōr menmenbwij eo an ro jim̧m̧aad, em̧ool jān jinoin—",
                "4": "Lo, eaar kanaan jān ro jemād, bwe ren aikuj kōjparoki im lilaļtak jān juon epepen n̄an bar juon, im naaj kar kōjparoki im oņaaki jān pein Irooj m̧ae aer naaj kar ilo̧k n̄an laļ otemjej, bwij, lo, im armej, bwe ren kab naaj jeļā kōn men ko rettino repād ioer.",
                "5": "Im kiiō lo, eļan̄n̄e naaj kōjparoki im aikuj dāpiji ilar eo aer; aaet, im renaaj dāpij ilar eo aer; aaet, im barāinwōt naaj aolep pileij ko ewōr ie ta eo ej jeje ekwōjarjar.",
                "6": "Kiiō kwo m̧aron̄ kōtmāne bwe men in ebwebwe ilo n̄a; a lo ij ba n̄an eok, bwe jān men ko reddik im reļam waan men ko reļļap rej kūrm̧ool; im wāween ko reddik ilo elōn̄ wāween ko rej kapok eo emālōtlōt.",
                "7": "Im Irooj Anij ej jerbal ilo wāween ko n̄an kwaļo̧k tok un ko An reļļap im rej n̄an indeeo; im jān lukkuun wāween kein reddik Irooj ej kapok eo emālōtlōt im bōktok lo̧mo̧o̧r an elōn̄ armej.",
                "8": "Im kiiō, eaar m̧okta jān iien in ļoļātāt an Anij bwe men kein ren kar koņ; bwe lo, raar kōļapļo̧k ememej eo an armej rein, aaet, im karreel būruōn elōn̄ kōn bōd in iaļ ko aer, im kar bōktok er n̄an jeļāļo̧kjeņ eo kōn aer Anij n̄an lo̧mo̧o̧r eo an elōn̄ jetōb.",
                "9": "Aaet, ij ba n̄an eok, eļan̄n̄e eaar jab men kein kobban ļo̧o̧k kein, ko rej pād ioon pileij kein, Ammōn im ļōm̧aro jein im jatin rej jamin maron̄ kar karreel būruōn elōn̄ to̧ujin ko in riLeman ro kōn m̧anit ko rebōd an ro jemāer; aaet, ļo̧o̧k kein im naan ko aer raar bōktok er n̄an ukeļo̧k; meļeļe in, rekar bōktok er n̄an jeļāļo̧kjeņ eo kōn Irooj aer Anij, im n̄an lan̄lōn̄ ilo Jisōs Kraist aer Ripinmuur.",
                "10": "Im wōn ejeļā eļan̄n̄e bōlen renaaj kōm̧m̧ane wāween n̄an bōktok elōn̄ to̧ujin ko iaer, aaet, im barāinwōt elōn̄ to̧ujin ko iaan kijn̄en̄e kōnwaer ro jeid im jatid, riNipai ro, ro rej kiiō kapenļo̧k burueer ilo jero̧wiwi im nana ko, n̄an jeļāļo̧kjeņ kōn aer Ripinmuur?",
                "11": "Kiiō men kein rettino rejjab aolep kar kwaļo̧k n̄an eō; kōn menin inaaj bōjrak.",
                "12": "Im emaron̄ bwe eļan̄n̄e ij ba wōt rej pād ilo kōjparok n̄an juon un emālōtlōt, un eo Anij wōt E jeļā; bwe E ej pepe ilo mālōtlōt ioon aolep jerbal ko An, im iaļ ko An rejim̧we, im iaļ eo An ej juon doulul ejjeļo̧k jem̧ļo̧kin.",
                "13": "O kwōn keememej, kwōn keememej, nejū m̧aan Hilamōn, ekōjkan an jejjet kien ko an Anij. Im Eba: Eļan̄n̄e kom̧ naaj kōjparok kien ko Aō kom̧ naaj jeraam̧m̧an ilo āneo—ak eļan̄n̄e kwōj jab kōjparok kien ko An naaj bukweļo̧k eok jān im̧aan mejān.",
                "14": "Im kiiō keememej, nejū m̧aan, bwe Anij eaar lōke eok kōn men kein, ko rekwōjarjar, ko Eaar dāpij aer kwōjarjar, im barāinwōt ko Enaaj kōjparok im oņaaki n̄an juon un emālōtlōt ilo E, bwe en maron̄ kwaļo̧k tok An kajoor n̄an epepen ko tokālik.",
                "15": "Im kiiō lo, ij ba n̄an eok jān jetōb in kanaan, bwe eļan̄n̄e kwōj rupe kien ko an Anij, lo, men kein ko rekwōjarjar naaj būki jān eok jān kajoor in Anij, im naaj ajeļo̧k eok n̄an Setan, bwe en maron̄ liklik eok āinwōt kilin wūt im̧aan kōto.",
                "16": "A eļan̄n̄e kwōj kōjparok kien ko an Anij, im kōm̧m̧an kōn men kein ko rekwōjarjar ekkar n̄an men eo Irooj ej jiron̄ eok, (bwe kwōj aikuj owar n̄an Irooj kōn aolep men ko otemjeļo̧k kwōj aikuj kōm̧m̧an n̄an e) lo, ejjeļo̧k kajoor in laļ ak hell naaj būki jān eok, bwe Anij ej kajoor n̄an kakūrm̧ool aolep naan ko An.",
                "17": "Bwe Enaaj kakūrm̧ool aolep kallim̧ur ko An ko Enaaj kōm̧m̧an n̄an eok, bwe Eaar kakūrm̧ool kallim̧ur ko An ko Eaar kōm̧m̧an n̄an ro jemād.",
                "18": "Bwe Eaar kallim̧ur n̄an er bwe Enaaj kar oņaake men kein n̄an juon un emālōtlōt ilo E, bwe E en maron̄ kwaļo̧k kajoor eo An n̄an epepen ko tokālik.",
                "19": "Im kiiō lo, juon un Eaar kakūrm̧ool e, em̧ool n̄an kōjepļaaktok elōn̄ to̧ujin in riLeman ro n̄an jeļā m̧ool eo; im Eaar kwaļo̧k kajoor eo An ilo er, im Enaaj barāinwōt kwaļo̧k wōt kajoor eo An ilo er n̄an epepen ko tokālik; kōn menin renaaj koņ.",
                "20": "Kōn menin, ij jiron̄ eok, nejū m̧aan Hilamōn, bwe kwōn niknik ilo kakūrm̧ool aolep naan ko aō, im bwe kwōn niknik ilo kōjparok kien ko an Anij āinwōt rekar jeje.",
                "21": "Im kiiō, inaaj kōnono n̄an eok kōn pileij ko ron̄oulemān, bwe kwōn kōjparoki, bwe ittino ko im jerbal ko an marok, im jerbal ko aer rettino, ak jerbal ko rettino an armej ro kar ko̧kkure er, ren maron̄ alikkar n̄an armej rein; aaet, aolep uror ko aer, im ko̧o̧t ko, im rakim ko aer, im aolep jero̧wiwi ko im kajjōjō ko aer, bwe ren maron̄ alikkar n̄an armej rein; aaet, im bwe kwōn kōjparok kein ukok kein.",
                "22": "Bwe lo, Irooj Eaar lo bwe armej rein raar jino jerbal ilo marok; aaet, jerbal uror ko rettino im kajjōjō ko; kōn menin Irooj Eaar ba, eļan̄n̄e rej jamin ukeļo̧k renaaj aikuj jako jān mejān laļ.",
                "23": "Im Irooj Eaar ba: Inaaj kōpooj n̄an karejera Gazelem, juon dekā, eo enaaj erromaakļo̧k ilo marok n̄an meram, bwe In maron̄ kwaļo̧k n̄an armej ro Aō wōn ej jerbal n̄an Eō, bwe in maron̄ kwaļo̧k n̄an er jerbal ko an ro jeir im jatier, aaet, jerbal ko aer rettino, jerbal ko aer ilo marok, im jero̧wiwi im kajjōjō ko aer.",
                "24": "Im kiiō, nejū m̧aan, kein ukok kein kar kōpooji bwe naan an Anij en maron̄ kūrm̧ool, eo Eaar kōnono, im ba:",
                "25": "Inaaj bōktok jān marok n̄an meram aolep jerbal ko aer rettino im kajjōjō ko aer; im ijello̧kun wōt n̄e rejjab ukeļo̧k Inaaj ko̧kkureļo̧k er jān mejān laļ; im Inaaj bōktok n̄an meram aolep mennin ņojak ko im kajjōjō ko aer, n̄an aolep laļ eo enaaj tokālik bōk āneo.",
                "26": "Im kiiō, nejū m̧aan, jej lo bwe raar jab ukeļo̧k; kōn menin kar ko̧kkure er, im āindein n̄an iien in naan an Anij eaar kūrm̧ool; aaet, kajjōjō ko aer rettino kar bōktok jān marok im kar kwaļo̧ki n̄an kōj.",
                "27": "Im kiiō, nejū m̧aan, ij jiron̄ eok bwe kwōn dāpij aolep kanejnej ko aer, im bujen ko aer, im koņ ko ilo kajjōjō ko rettino aer; aaet, im aolep kakōļļe ko aer im kabwilōn̄lōn̄ ko aer kwōnaaj dāpiji jān armej rein, bwe ren jab jeļā kaki, n̄e raab wōtlo̧k ilo marok barāinwōt im jako.",
                "28": "Bwe lo, ewōr juon lia ioon aolepān āniin, bwe ko̧kkure naaj itok ioon aolep ro rijerbal in marok, ekkar n̄an kajoor in Anij, n̄e rej kanooj kalo; kōn menin ikōņaan bwe armej rein ren maron̄ jab jako.",
                "29": "Kōn menin kwōnaaj dāpij karōk kein rettino in kanejnej ko aer im bujen ko aer jān armej rein, im aer wōt jero̧wiwi im uror ko aer im kajjōjō ko aer kwōnaaj kwaļo̧k n̄an er, im kwōnaaj katakin er n̄an matōrtōre jero̧wiwi im kajjōjō kein im uror kein; im kwōnaaj barāinwōt katakin er bwe armej rein kar ko̧kkure er jān wōt jero̧wiwi ko aer im kajjōjō ko aer im uror ko aer.",
                "30": "Bwe lo, raar m̧an aolep rikanaan ro an Irooj ro raar itok ilubwiljier n̄an kwaļo̧k n̄an er kōn nana ko aer; im bōtōktōkin ro raar m̧an er raar kūr n̄an Irooj aer Anij n̄an idenoņe ioon ro raar aer riuror; im āindein ekajet ko an Anij raar itok ioon rijerbal rein an marok im kanejnej ittino ko.",
                "31": "Aaet, im lia naaj āneo indeeo im indeeo n̄an ro rijerbal in marok im kanejnej ittino ko, em̧ool n̄an ko̧kkure, ijello̧kun wōt n̄e rej ukeļo̧k m̧okta jān aer kanooj kalo.",
                "32": "Im kiiō, nejū m̧aan, keememej naan kein iaar kōnono n̄an eok; jab lōke karōk ko rettino n̄an armej rein, a katakin er juon dike ejjeļo̧k jem̧ļo̧kin ņae jero̧wiwi im nana.",
                "33": "Kwaļo̧k naan n̄an er kōn ukeļo̧k, im tōmak ioon Irooj Jisōs Kraist; katakin er n̄an kōttāik er im ineem̧m̧an im ettā bōro; katakin er n̄an jutak ņae kapo otemjej an devil, kōn tōmak eo aer ilo Irooj Jisōs Kraist.",
                "34": "Katakin er n̄an jamin mōk kōn jerbal ko rem̧m̧an, ak n̄an ineem̧m̧an im ettā bōro; bwe rein renaaj lo aer kakkije.",
                "35": "O, kwōn keememej, nejū m̧aan, im katak mālōtlōt ilo am̧ em̧m̧an ded; aaet, ekkatak ilo am̧ em̧m̧an ded n̄an kōjparok kien ko an Anij.",
                "36": "Aaet, im kūr n̄an Anij kōn aolep am̧ jipan̄; aaet, kōtļo̧k bwe aolep kōm̧m̧an ko am̧ ren n̄an Irooj, im jabdewōt ijo kwōj etal ie en ilo Irooj; aaet, kōtļo̧k aolep am̧ ļōmņak bwe ren n̄an Irooj; aaet, kōtļo̧k bwe iakwe ko an buruōm̧ ren pād ioon Irooj indeeo.",
                "37": "Pepe ippān Irooj ilo aolep kōm̧m̧an ko am̧, im Enaaj tōl eok n̄an aenōm̧m̧an; aaet, n̄e kwōj babu ilo bon̄ kwōn babu n̄an Irooj, bwe En maron̄ oņaake eok ilo am̧ kiki; im n̄e kwōj jerkak ilo jibbon̄ buruōm̧ en obrak kōn kam̧m̧oolol ko n̄an Anij; im eļan̄n̄e kwōj kōm̧m̧an men kein, naaj kotak eok ilo raan eo āliktata.",
                "38": "Im kiiō, nejū m̧aan, ewōr jidik ikōņaan ba kōn men eo ro jemād raar ņa etan ball, ak kein ijjitōn̄—ak ro jemād raar ņa etan Liaona, eo ej, oktan, kam̧bōj; im Irooj Eaar kōpooje.",
                "39": "Im lo, ejamin wōr jabdewōt armej emaron̄ anōke wāween jerbal in eļtan pā ekapeel. Im lo, kar kōpooje n̄an kwaļo̧k n̄an ro jemād iaļ eo rej aikuj ilo̧k ie ilo āne jem̧aden.",
                "40": "Im eaar jerbal n̄an er ekkar n̄an aer tōmak ilo Anij; kōn menin, eļan̄n̄e raar tōmak n̄an lōke bwe Anij Emaron̄ kōm̧m̧an bwe pā ko ren jitōn̄ļo̧k iaar eo rej aikuj ilo̧k, lo, eaar kōm̧m̧an; kōn menin eaar wōr kabwilōn̄lōn̄ in ippāer, im barāinwōt bar kabwilōn̄lōn̄ ko kōm̧m̧an jān kajoor an Anij, raan n̄an raan.",
                "41": "Mekarta, kōnke mennin bwilōn̄ kein kar jerbali jān wāween ko reddik eaar kwaļo̧k n̄an er jerbal ko rekabwilōn̄lōn̄. Er raar jowan, im kar meļo̧kļo̧k n̄an kwaļo̧k aer tōmak im niknik innām jerbal ko rekabwilōn̄lōn̄ raar bōjrak, im raar jab wōnm̧aanļo̧k ilo ito-itak eo aer;",
                "42": "Kōn menin, raar pād wōt ilo āne jem̧aden, ak jab ito-itak ilo juon iaļ ejim̧we, im raar en̄taan kōn kwōle im maro, kōn nana ko aer.",
                "43": "Im kiiō, nejū m̧aan, ikōņaan bwe kwōn meļeļe bwe men kein rejjab ejjeļo̧k annan̄ier; bwe āinwōt ro jemād raar jowan n̄an eo̧ron̄ kam̧bōj in (kiiō men kein raar ilo kanniōk) raar jab jeraam̧m̧an; em̧ool āindein ilo men ko rej an jetōb.",
                "44": "Bwe lo, āindein an pidodo n̄an eo̧ron̄ naan eo an Kraist, eo enaaj jitōn̄ n̄an eok juon iaļ ejim̧we n̄an m̧ōņōņō indeeo, āinwōt eaar n̄an ro jemād n̄an eo̧ron̄ kam̧bōj in, eo eaar jitōn̄ļo̧k n̄an er juon iaļ ejim̧we n̄an āneen kallim̧ur.",
                "45": "Im kiiō ij ba, ewōr ke kakkōļļe ilo men in? Bwe em̧ool ejja āinwōt rijitōn̄ in eaar bōktok ro jemād, jen ļoor iaļ ko an, n̄an āneen kallim̧ur, naaj naan ko an Kraist, eļan̄n̄e jej ļoor iaļ eo aer, bōktok kōj n̄an kijoone kom̧laļ in būrom̧ōj n̄an juon āneen kallim̧ur eļapļo̧k an em̧m̧an.",
                "46": "O nejū m̧aan, jab kōtļo̧k bwe jān jowan kōn pidodo in iaļ eo; bwe āindein eaar ippān ro jemād; bwe āindein kar kōpooje n̄an er, bwe eļan̄n̄e ren kar reilo̧k renaaj kar mour; em̧ool āindein ej ipped. Iaļ eo epojak, im eļan̄n̄e jenaaj reilo̧k jemaron̄ mour indeeo.",
                "47": "Im kiiō, nejū m̧aan, lale bwe kwōn kōjparok men kein rekwōjarjar; aaet, lale bwe kwōn reilo̧k n̄an Anij im mour. Kwōn ilo̧k n̄an armej rein im kwaļo̧k naan eo, im kwōn m̧ool. Nejū m̧aan, bar iakwe."
            },
            "38": {
                "intro": "Naan in jiron̄ ko an Alma n̄an ļeo nejin Siblon.",
                "1": "Nejū m̧aan, letok Lo̧jiln̄ūm̧ n̄an naan ko aō, bwe ij ba n̄an eok, em̧ool āinwōt iaar ba n̄an Hilamōn, bwe jon̄an wōt am̧ naaj kōjparok kien ko an Anij kwōnaaj jeraam̧m̧an ilo āneo: im jon̄an wōt am̧ naaj jab kōjparok kien ko an Anij naaj bukweļo̧k eok jān im̧aan mejān.",
                "2": "Im kiiō, nejū m̧aan, ij kōjatdikdik bwe enaaj wōr aō m̧ōņōņō eļap ilo kwe, kōnke pen im lōke eo am̧ ilo Anij; bwe ke kwaar jino ilo am̧ em̧m̧an ded n̄an reilo̧k n̄an Irooj am̧ Anij, em̧ool āindein ij kōjatdikdik bwe kwōnaaj wōnm̧aanļo̧k wōt ilo kōjparok kien ko An; bwe em̧ōņōņō eo ej niknik n̄an jem̧ļo̧kin.",
                "3": "Ij ba n̄an eok, nejū m̧aan, bwe eaar wōr aō m̧ōņōņō eļap ilo kwe kadede, kōnke am̧ lōke im am̧ tiljek, im am̧ kōmmaanwa im am̧ lōjokmen ilubwiljin armej in riZoram.",
                "4": "Bwe ijeļā bwe kar pād ilo lokjak ko; aaet, im i barāinwōt jeļā bwe kar kade eok kōn naan eo; im kwaar ineek aolep men kien ilo kōmmaanwa kōnke Irooj eaar pād ippam̧; im kiiō kwo jeļā bwe Irooj eaar lo̧mo̧o̧ren eok.",
                "5": "Im kiiō nejū m̧aan, Siblon, ikōņaan bwe kwōn keememej, bwe jon̄an wōt am̧ naaj likūt am̧ lōke ilo Anij em̧ool ejja jon̄an eo wōt naaj kōtļo̧k eok jān mālejjon̄ ko am̧, im inepata ko am̧, im en̄taan ko am̧, im naaj kotak eok ilo raan eo āliktata.",
                "6": "Kiiō, nejū m̧aan, ikōņaan bwe kwōn ļōmņak bwe ijeļā men kein make, ak ej Jetōb an Anij eo ej ilo n̄a eaar kwaļo̧k men kein n̄an eō; bwe eļan̄n̄e in kar jab bar ļotak ilo Anij ijjamin kar jeļā men kein.",
                "7": "A lo, Irooj ilo an tūriam̧o eļap Eaar jilkintok An enjeļ n̄an kwaļo̧k n̄an eō bwe ij aikuj kabbōjrak jerbal in ko̧kkure ilubwiljin armej ro An; aaet, iaar lo juon enjeļ im jelm̧ae, im eaar kōnono ippa, im ainikien eaar āinwōt jourur, im eaar kōm̧akūtkūt aolepān laļ.",
                "8": "Im ālikin men kein iaar jilu raan im jilu bon̄ ilo metak eo ekanooj m̧eo im en̄taan in jetōb; im iaar jab, m̧ae iien iaar kūr n̄an Irooj Jisōs Kraist n̄an tūriam̧o, iaar bōk jeorļo̧k in jero̧wiwi ko aō. A lo, iaar kūr n̄an e im iaar lo aenōm̧m̧an n̄an Jetōb eo aō.",
                "9": "Im kiiō, nejū m̧aan, iaar ba n̄an eok men in bwe kwōn maron̄ jeļā mālōtlōt, bwe kwōn maron̄ jeļā jān eō bwe ejjeļo̧k bar juon iaļ ak wāween eo armej emaron̄ mour, ijello̧kun wōt ilo im kōn Kraist. Lo, E ej mour im meram an laļ. Lo, E ej naan in m̧ool eo im weeppān.",
                "10": "Im kiiō, āinwōt ke kwaar jino n̄an katakin naan eo em̧ool āindein ikōņaan bwe kwōn wōnm̧aanļo̧k n̄an katakin; im ikōņaan bwe kwōn tiljek im jatōr ilo men otemjej.",
                "11": "Kwōn lale bwe kwōn jab utiej ilo juwa; aaet, kwōn lale bwe kwōn jab kōmmejāje ilo mālōtlōt eo am̧ make, ak ilo am̧ kanooj kajoor.",
                "12": "Kwōn kōjerbal peran, ak jab kabwilōn̄lōn̄; im lale bwe kwōn kajeikiki aolep ikdeelel ko am̧, bwe kwōn maron̄ obrak kōn iakwe; kwōn lale bwe kwōn bōjrak jān pād waan.",
                "13": "Kwōn jab jar āinwōt riZoram raan rej jar, bwe kwaar lo bwe rej jar n̄an an armej ron̄, im n̄an bōk nebar kōn aer mālōtlōt.",
                "14": "Kwōn jab ba: O Anij, ij kam̧m̧oolol Eok bwe kōm em̧m̧anļo̧k jān ro jeiūm̧ im jatim; ak kwōn ba: O Irooj, jeorļo̧k aō ettoonon, im keememej ro jeiū im jatū ilo tūriam̧o—aaet, kwaļo̧k am̧ ettoonon im̧aan Anij ilo aolep iien.",
                "15": "Im Irooj en kōjeraam̧m̧an eok, im bōk eok ilo raan eo āliktata ilo An aelōn̄, n̄an jijet ilo aenōm̧m̧an. Kiiō kwōn ilo̧k, im katakin kōn naan eo n̄an armej rein. En em̧m̧an m̧wilūm̧. Nejū m̧aan, bar iakwe."
            },
            "39": {
                "intro": "Naan in jiron̄ ko an Alma n̄an ļeo nejin Koriantōn.",
                "1": "Im kiiō, nejū m̧aan, ippa eļapļo̧k n̄an aō ba n̄an kwe jān ta iaar ba n̄an m̧aan ro jeiūm̧; bwe lo, kwaar ke lo pen eo an ļeo jeiūm̧, an tiljek, im an niknik ilo kōjparok kien ko an Anij? Lo, eaar ke kwaļo̧k juon jon̄ok em̧m̧an n̄an eok?",
                "2": "Bwe kwaar jab kanooj eo̧ron̄ naan ko aō āinwōt ļeo jeiūm̧, ilubwiljin armej in riZoram raņ. Kiiō en̄in men eo ippa ņae eok; kwaar kōmmejāje ilo am̧ kanooj kajoor im ilo mālōtlōt.",
                "3": "Im ejjab aolepān in, nejū m̧aan. Kwaar kōm̧m̧an men eo ekanooj kabbūrom̧ōjm̧ōj n̄an eō; bwe kwaar kaarmejjete jerbal eo, im kar ilo̧k ilo āneen Sirōn ilubwiljin tōrerein ko an riLeman ro, ilo̧kanļo̧k kōrā kijon̄ eo Isabel.",
                "4": "Aaet, lio eaar ko̧o̧te bōro ko rellōn̄, a men in eaar jab jekpen eo n̄an eok, nejū m̧aan. Kwōn kar lale wōt jerbal eo kar kōjatdikdik kake ioom̧.",
                "5": "Kwōj jab jeļā ke, nejū m̧aan, bwe men kein rej kajjōjō imejān Irooj; aaet, kajjōjōtata ioon aolep jero̧wiwi otemjeļo̧k ijello̧kun wōt kōto̧o̧rļo̧k bōtōktōkin ro ejjeļo̧k ruweer ak kaarmejjete Jetōb Kwōjarjar?",
                "6": "Bwe lo, eļan̄n̄e kwōj kaarmejjete Jetōb Kwōjarjar n̄e E m̧okta eaar wōr jikin ilo kwe, im kwōj jeļā bwe kwōj kaarmejjete E, lo, men in ej jero̧wiwi eo jamin jeorļo̧k; aaet, im jabdewōt eo ej uror ņae meram eo im jeļāļo̧kjeņ jān Anij, ej jab pidodo n̄an e n̄an bōk jeorļo̧k bōd; aaet, ij ba n̄an eok, nejū m̧aan, bwe ejjab pidodo n̄an e n̄an bōk juon jeorļo̧k bōd.",
                "7": "Im kiiō, nejū m̧aan, inaaj kūr n̄an Anij bwe kwe en ejjeļo̧k ruōm̧ kōn juon nana eļap. Iban bōk iien kōn men kein ruōm̧ n̄an kainepataik buruōm̧, eļan̄n̄e eaar jab n̄an em̧m̧an eo am̧.",
                "8": "A lo, kwōj jab maron̄ ņooj men kein ruōm̧ jān Anij; im eļan̄n̄e kwōj jab ukeļo̧k renaaj jutak āinwōt juon kam̧ool ņae eok ilo raan eo āliktata.",
                "9": "Kiiō nejū m̧aan, ikōņaan bwe kwōn ukeļo̧k im eļļo̧k jān jero̧wiwi ko am̧, im jab bar ilo̧k ilo̧kan jurjurmelea ko an mejam̧, ak debwāāle eok make ilo aolep men kein; bwe ijello̧kun wōt n̄e kwōj kōm̧m̧ane men in kwōjjab maron̄ jolōte aelōn̄ eo an Anij. O, kwōn keememej, im bōk e ioom̧, im debwāāle eok make ilo men kein.",
                "10": "Im ij jiron̄ eok n̄an bōk e ioom̧ n̄an kōnono ippān ļōm̧aro jeiūm̧ rerūtto ilo aolep jibadbad ko am̧; bwe lo kwōj pād wōt ilo am̧ inono, im kwōj pād ilo aikuj katakin jān ļōm̧aro jeiūm̧. Im leļo̧k eo̧ron̄ n̄an aer kapilōk.",
                "11": "Kwōj jab kōtļo̧k kwe make bwe jabdewōt men e waan im bwebwe in tōl eok; kwōn jab kōtļo̧k devil bwe en bar tōlļo̧k buruōm̧ ilo̧kan kōrā kijon̄ raņ. Lo, O nejū m̧aan, ekōjkan ļap in nana eo kwaar bōktok ioon riZoram raņ; bwe ke raar lo am̧ m̧akūtkūt raar jab tōmak ilo naan ko aō.",
                "12": "Im kiiō Jetōb in Irooj ej ba n̄an eō: Kwōn jiron̄ ro nejūm̧ n̄an kōm̧m̧an em̧m̧an, n̄e raab tōl būruōn elōn̄ armej n̄an ko̧kkure; kōn menin ij jiron̄ eok, nejū m̧aan, ilo mijak e Anij, bwe kwōn bōjrak jān nana kein am̧;",
                "13": "Bwe kwōn oktakļo̧k n̄an Irooj kōn aolepān am̧ ļōmņak, kajoor, im maron̄; bwe kwōn jab bar tōlļo̧k būruōn kōrā kijon̄ raņ n̄an kōm̧m̧an nana; ak kwōn ro̧o̧lļo̧k n̄an er, im kwaļo̧k jirilo̧k ko am̧ im bōd eo kwaar kōm̧m̧ane.",
                "14": "Kwōn jab kappukot m̧weie ko ak men ko rewaan an laļ in; bwe lo, kwōj jab maron̄ ineekiļo̧k ippam̧.",
                "15": "Im kiiō, nejū m̧aan, ikōņaan ba jidik n̄an eok kōn itok eo an Kraist. Lo, ij ba n̄an eok, bwe E in eo em̧ool Enaaj itok n̄an bōkļo̧k jero̧wiwi ko an laļ; aaet, E ej itok n̄an kajeeded naan ko rem̧m̧an kōn lo̧mo̧o̧r n̄an armej ro An.",
                "16": "Im kiiō, nejū m̧aan, en̄in eaar jerbal eo kar kūr eok n̄an e; n̄an kajeeded naan ko rem̧m̧an n̄an armej rein, n̄an kōpooj ļōmņak ko aer; ak ilo bar juon wāween bwe lo̧mo̧o̧r en maron̄ itok n̄an er, bwe ren maron̄ kōpooj ļōmņak ko an ro nejier n̄an ron̄jake naan eo ilo iien An itok.",
                "17": "Im kiiō inaaj kaenōm̧m̧an am̧ ļōmņak jidik kōn ennaan in. Lo, kwōj bwilōn̄ etke men kein aikuj jeļā kaki juon iien im̧aanļo̧k. Lo, ij ba n̄an eok, ej jab ke jetōb eo ilo iien in aorōk n̄an Anij āinwōt Jetōb eo naaj ilo iien An itok?",
                "18": "Ej jab ke emennin aikuj bwe karōk in lo̧mo̧o̧r en kwaļo̧k n̄an armej rein ejja āinwōt n̄an ro nejier?",
                "19": "Ej jab ke ejja pidodo in wōt ilo iien in n̄an Irooj n̄an jilkintok An enjeļ n̄an kajeeded naan kein rem̧m̧an n̄an kōj āinwōt n̄an ro nejid, ak āinwōt ālikin iien An itok?"
            },
            "40": {
                "1": "Kiiō nejū m̧aan, en̄in ej ļapļo̧k in ijo Ikōņaan ba n̄an eok; bwe ij kile bwe ļōmņak eo am̧ ej inepata kōn jerkakpeje an ro remej.",
                "2": "Lo, ij ba n̄an eok, bwe ejjeļo̧k jerkakpeje—ak, in ba, ilo juon wāween ba, bwe ānbwinnin kanniōk in ej jab kōņak mour indeeo, ijurwewe in ej jab kōņak jab ijurwewe—m̧ae ālikin itok eo an Kraist.",
                "3": "Lo, E ej kōm̧m̧an bwe en itok jerkakpeje an ro remej. A lo, nejū m̧aan, jerkakpeje eo ej jan̄in ilo iien in. Kiiō, ij erļo̧ke n̄an eok juon mennin ittino; mekarta, elōn̄ļo̧k mennin ittino ko rekoņ, bwe ejjeļo̧k en jeļā kake er ijello̧kun wōt Anij make. A ij kwaļo̧k n̄an eok juon men eo iaar niknik akweļap kake n̄a Anij bwe in maron̄ jeļā—men in ej kōn jerkakpeje.",
                "4": "Lo, ewōr juon iien karōke n̄e aolep naaj itok jān mej. Kiiō n̄āāt iien in ej itok ejjeļo̧k juon ejeļā; a Anij ejeļā iien eo karōke.",
                "5": "Lo, eļan̄n̄e enaaj wōr juon iien, ak bar juon iien kein karuo, a iien kein kajilu, bwe armej naaj itok jān mej, ejjab aorōk; bwe Anij E jeļā aolep men kein; im ebwe wōt n̄an aō jeļā bwe en̄in ej wāween eo—bwe ewōr juon iien karōke bwe aolep naaj jerkak jān ro remej.",
                "6": "Kiiō eaikuj bwe en kar wōr jidik iien ikōtaan iien mej im iien an jerkakpeje.",
                "7": "Im kiiō ij kōņaan kajjitōk ta jekjekin jetōb ko an armej jān iien mej in n̄an iien eo karōke n̄an jerkakpeje eo?",
                "8": "Kiiō eļan̄n̄e ak jab elōn̄ļo̧k jān juon iien karōke n̄an armej n̄an jerkak ej jab aorōk; bwe aolep rejjab mej ilo juon wōt iien, im men in ejjab aorōk; aolep ej āinwōt juon raan ippān Anij, im iien wōt jon̄e n̄an armej.",
                "9": "Kōn menin, ewōr juon iien karōke n̄an armej bwe renaaj jerkak jān ro remej; im ewōr juon iien ikōtaan iien mej im jerkakpeje eo. Im kiiō, kōn iien jidik in, ta jekjekin jetōb ko an armej ej men eo iaar niknik akweļap kake jān Irooj n̄an jeļā; im en̄in ej men eo ijeļā.",
                "10": "Im n̄e iien eo ej itok n̄e aolep naaj jerkak, innām renaaj jeļā bwe Anij E jeļā aolep iien ko karōki n̄an armej.",
                "11": "Kiiō, kōn ļamļam in jetōb eo ikōtaan mej im jerkakpeje eo—Lo, kar kwaļo̧k n̄an eō jān juon enjeļ, bwe jetōb ko an aolep armej, ilo wōt iien eo rej ilo̧k jān ānbwinnin kanniōk in, aaet, jetōb ko an aolep armej, mekarta n̄e rem̧m̧an ak nana, rej ilo̧k n̄an jikier n̄an Anij eo eaar leļo̧k n̄an er mour.",
                "12": "Innām ālikin men kein, jetōb ko an ro raar jim̧we naaj bōk er ilo juon mejatoto in m̧ōņōņō, eo ņa etan paredais, juon mejatoto in kakkije, juon mejatoto in aenōm̧m̧an, ijo renaaj kakkije jān aolep inepata ko aer im jān aolep ailparo, im būrom̧ōj.",
                "13": "Innām ālikin men kein, jetōb ko an ro renana, aaet, ro rejero̧wiwi—bwe lo, ejjeļo̧k aer m̧ōttan im jidikin Jetōb eo an Irooj; bwe lo, raar kāālet jerbal ko renana im jab ko rem̧m̧an; kōn menin jetōb eo an devil eaar deļo̧n̄ ilo er, im bōk bwe an m̧weo im̧weer—im rein naaj joļo̧k er ilo kapin marok; ijo naaj jan̄, im lim̧ō, im n̄i ļaļļaļ, im men in kōnke nana eo aer make, kōnke rej jipo̧kwe kōn ankilaan devil.",
                "14": "Kiiō en̄in jekjek in jetōb ko an ro renana, aaet, ilo marok, im juon jekjek enana, rōkaammijak kōn kwi ekakijeekek in libabne an Anij ioer; āindein rej pād wōt ilo jekjek in, ejja āinwōt ro rejim̧we ilo paredais, m̧ae iien aer jerkakpeje.",
                "15": "Kiiō, ewōr jet ro raar meļeļe bwe mejatoto in m̧ōņōņō in im mejatoto in būrom̧ōj in an jetōb, m̧okta jān jerkakpeje, eaar jerkakpeje eo m̧oktata. Aaet, ij kwaļo̧k bwe emaron̄ etan jerkakpeje, jerkak in jetōb ak an im bakajjeer n̄an m̧ōņōņō ak būrom̧ōj, ekkar n̄an naan ko kar kōnono.",
                "16": "Im lo, bar juon alen ekar bar kōnono, bwe ewōr juon jerkakpeje m̧oktata, jerkakpeje eo an aolep ro raar, ak ro rej, ak ro renaaj, laļļo̧k n̄an jerkakpeje eo an Kraist jān ro remej.",
                "17": "Kiiō, jen jab ļōmņak bwe jerkakpeje in m̧oktata, eo kōnono kake ilo wāween in, jerkakpeje eo an jetōb ko im aer bakajjeer n̄an m̧ōņōņō ak būrom̧ōj. Kwōn jab ļōmņak bwe en̄in meļeļein.",
                "18": "Lo, ij ba n̄an eok, Jaab; a meļeļein ej bar koba in jetōb eo ippān ānbwin eo, an ro jān raan ko an Adam laļtak n̄an jerkakpeje eo an Kraist.",
                "19": "Kiiō, eļan̄n̄e ak jab jetōb ko an ānbwinnin ro kar kōnono kake naaj aolep bar koba ilo juon wōt alen, ro renana ejja āinwōt ro rejim̧we, ijjab ba; ebwe in, bwe ij ba bwe rej aolep jerkak; ak ilo bar juon wāween ba, jerkakpeje eo aer ej kūrm̧ool m̧okta jān jerkakpeje an ro raar mej ālikin jerkakpeje eo an Kraist.",
                "20": "Kiiō, nejū m̧aan, ijjab ba bwe jerkakpeje eo aer ej itok ilo jerkakpeje eo an Kraist; a lo, ij lewōj āinwōt juon aō ļōmņak, bwe jetōb ko im ānbwin ko rej bar koba, an ro rem̧m̧an, ilo jerkakpeje an Kraist, im weaakļo̧k eo An n̄an lan̄.",
                "21": "A eļan̄n̄e ak jab enaaj ilo jerkakpeje eo An ak ālikin, ijjab ba; a jon̄an in ij ba, bwe ewōr jidik iien ikōtaan mej im jerkakpeje an ānbwin, im jekjek eo an jetōb ilo m̧ōņōņō ak būrom̧ōj m̧ae iien eo jitōn̄ jān Anij bwe ro remej ren jerkak, im bar koba, jim̧or jetōb im ānbwin, am̧ bōktok n̄an jutak im̧aan Anij, im ekajet ekkar n̄an jerbal ko aer.",
                "22": "Aaet, men in ej bōktok jepļaaktok in men ko kar kōnono jān lo̧n̄iin rikanaan ro.",
                "23": "Im jetōb naaj bar jepļaakļo̧k n̄an ānbwin eo, im ānbwin eo n̄an jetōb eo; aaet im aolep ra im mo̧kwōj naaj bar jepļaak n̄an ānbwin eo an; aaet, em̧ool juon kooļ in bar naaj jamin jako; a aolep men kein naaj bar jepļaak n̄an jekjek im ļamļam eo eweeppān aer.",
                "24": "Im kiiō, nejū m̧aan, en̄in ej jepļaaktok eo kar kōnono kake jān lo̧n̄iin rikanaan ro—",
                "25": "Innām ro rem̧m̧an naaj romaakļo̧k ilo aelōn̄ in Anij.",
                "26": "A lo, mej eo enana ej itok ioon ro renana; bwe rej mej āinwōt n̄an men ko rej uwaanļo̧k wōt weeppān; bwe rej ettoon, im ejjeļo̧k men ettoon emaron̄ jolōte aelōn̄ in Anij; a rej juļo̧k er, im ba kajjier n̄an bōk leen jerbal ko aer ak kōm̧m̧an ko aer, ko raar nana; im rej idaak lūm ko an kap emeo̧."
            },
            "41": {
                "1": "Im kiiō, nejū m̧aan, ippa eļapļo̧k ikōņaan ba kōn jepļaaktok eo kar kōnono kake; bwe lo, jet raar kaankekeik jeje ko rekwōjarjar, im kar jebwābwe kōnke men in. Im ij kile bwe am̧ ļōmņak eaar bar inepata barāinwōt kōn men in. A lo, inaaj kōmmeļeļeiki n̄an eok.",
                "2": "Ij ba n̄an eok, nejū m̧aan, bwe karōk in jepļaaktok emennin aikuj n̄an jim̧we an Anij; bwe emennin aikuj bwe aolep men kein ren bar jepļaak n̄an jekjek ko aer reweeppān. Lo, emennin aikuj im jejjet, ekkar n̄an kajoor in im jerkakpeje an Kraist, bwe jetōb an armej en bar jepļaak n̄an ānbwin eo, im bwe m̧ōttan otemjej an ānbwin eo ren bar jepļaak n̄an e make.",
                "3": "Im emennin aikuj kōn jim̧we an Anij bwe armej ren ekajet ekkar n̄an jerbal ko aer; im eļan̄n̄e jerbal ko aer raar em̧m̧an ilo mour in, im ikdeelel ko an burueer raar em̧m̧an, bwe ren aikuj barāinwōt, ilo raan eo āliktata, bar jepļaak n̄an men eo em̧m̧an.",
                "4": "Im eļan̄n̄e jerbal ko aer rej nana naaj bar jepļaakļo̧k n̄an er kōn nana. Kōn menin, aolep men kein renaaj bar jepļaak n̄an jekjek ko aer reweeppān, kajjojo men otemjeļo̧k n̄an jekjek eo an makmake—mour ilaļ ej jerkak n̄an mour eo ilan̄, wabanban n̄an jab wabanban—jerkak n̄an m̧ōņōņō indeeo n̄an jolōt aelōn̄ in Anij, ak n̄an būrom̧ōj indeeo n̄an jolōt aelōn̄ eo an devil, ilo juon wāween ej juon, im bar juon ilo wāween eo juon—",
                "5": "Eo ej jerkak n̄an m̧ōņōņō ekkar n̄an ikdeelel ko an kōn m̧ōņōņō, ak em̧m̧an ekkar n̄an ikdeelel ko an kōn em̧m̧an; im eo bar juon n̄an nana ekkar n̄an ikdeelel ko an kōn nana; bwe āinwōt an kar kōņaan kōm̧m̧an nana aolepān raan eo em̧ool āindein enaaj bōk an jinōkjej in nana n̄e bon̄ ej itok.",
                "6": "Im āindein ej ilo wāween eo bar juon. Eļan̄n̄e eaar ukeļo̧k jān jero̧wiwi ko an, im kar kōņaan em̧m̧an m̧ae jem̧ļo̧kin raan ko an, em̧ool āindein naaj leļo̧k n̄an e jinōkjej n̄an weeppān.",
                "7": "Er rein ro rej bōk lo̧mo̧o̧ren jān Irooj; aaet, er rein ro rej bōk er, bwe ren lo̧mo̧o̧ren er jān bon̄ōn marok indeeo, im āindein rej jutak ak bun̄; bwe lo, rej ro aer riekajet make, men̄e n̄an kōm̧m̧an em̧m̧an ak kōm̧m̧an nana.",
                "8": "Kiiō, kean̄ ko an Anij rejjab ukoktak, kōn menin, iaļ eo kōpooje bwe jabdewōt ekōņaan en maron̄ etetal ie im mour.",
                "9": "Im kiiō lo, nejū m̧aan, jab kōjelbabō kōn bar juon bōd ņae am̧ Anij kōn pedped in katak kein, ko kwaar m̧ad ilo iien am kōjelbabō n̄an kōm̧m̧an jero̧wiwi.",
                "10": "Kwōn jab ļōmņak, kōnke eaar kōnono kōn jepļaak, bwe kwōnaaj bar kōjepļaak eok jān jero̧wiwi n̄an m̧ōņōņō. Ij ba n̄an eok jero̧wiwi ejjan̄in kar m̧ōņōņō.",
                "11": "Im kiiō, nejū m̧aan, armej otemjej ro rej pād ilo mejatoto in wāween armej, ak in ba, ilo mejatoto in kanniōk, rej pād ilo jekjek eo enana im ilo lokjak ko an nana; ejjeļo̧k Anij ilo er ilo laļ in, im raar ilo̧k āinjuon jān nemāmeen Anij; kōn menin, rej pād ilo mejatoto eo eoktak n̄an nemāmeen m̧ōņōņō.",
                "12": "Im kiiō lo, ej ke meļeļe in naan in kōjepļaak n̄an bōk juon men eo lukkuun jekjek eo an im likūt e ilo jekjek eo ejjab an, ak n̄an likūt e ilo juon ļamļam eo eoktak n̄an lukkuun jekjek eo an?",
                "13": "O, nejū m̧aan, ej jab wāween eo in; a meļeļe eo an naan in kōjepļaak ej n̄an bar bōktok nana n̄an nana, ak men ko an kanniōk n̄an men ko an kanniōk, ak men ko an devil n̄an men ko an devil—em̧m̧an n̄an men eo em̧m̧an; wānōk n̄an men eo ewānōk; jim̧we n̄an men eo ejim̧we; tūriam̧o n̄an men eo ej tūriam̧o.",
                "14": "Kōn menin, nejū m̧aan, lale bwe kwōn tūriam̧o n̄an ro jeiūm̧ im jatūm̧; en jab kalijekļo̧k am̧ jerbal, ekajet ilo jim̧we, im jab bōjrak jān kōm̧m̧an em̧m̧an; im eļan̄n̄e kwōj kōm̧m̧an aolep men kein innām kwōnaaj bōk jinōkjej eo am̧; aaet, naaj bar kōjepļaakwaj tūriam̧o n̄an eok; im naaj bar kōjepļaakwaj n̄an eok jab kalijekļo̧k; im naaj bar kōjepļaakwaj n̄an eok ekajet ejim̧we; im naaj bar kōjepļaakwaj n̄an eok jinōkjej em̧m̧an.",
                "15": "Bwe men eo kwōj jilkinļo̧k naaj bar ro̧o̧l n̄an eok, im naaj jepļaak; kōn menin, naan in jepļaak eļapļo̧k an liaakeļo̧k rijero̧wiwi eo, im jab rejetake n̄an jidik."
            },
            "42": {
                "1": "Im kiiō, nejū m̧aan, ij kile ke ej ļap wōt ijo kwōj inepata kake ilo koļmānļo̧kijeņ eo am̧, eo kwōj jab maron̄ meļeļe—eo ej kōn jim̧we an Anij ilo kaje ro rej rijero̧wiwi, bwe kwōj kajjion̄ ļōmņak bwe ebōd bwe rijero̧wiwi en aikuj ba kajjien n̄an juon mejatoto in būrom̧ōj.",
                "2": "Kiiō lo, em̧m̧aan ro nejū, inaaj kōmmeļeļeik men in n̄an eok. Bwe lo, ālikin Irooj Anij eaar jilkinļo̧k ro jemād im jined m̧okta jān jikin kallib Iden, n̄an kalbwin laļ, jān ijo kar bōk er jāne—aaet, Eaar kōm̧akūt armej eo, im E eaar likūt ņa iturear in jikin kallib Iden, kerub ko, im jāje eo eurur eo eaar ukoktak ijo, n̄an baare wōjke in mour—",
                "3": "Kiiō, jej lo bwe armej eo eaar erom āinwōt Anij, jeļā em̧m̧an im nana; im n̄e eab erļo̧ke pein, im bōk barāinwōt leen wōjke in mour, im m̧ōn̄ā im mour n̄an indeeo, Irooj Anij eaar likūt kerub ko im jāje eo eurur, bwe e en maron̄ jab bōk leen—",
                "4": "Im āindein jej lo, bwe eaar wōr juon iien kar leļo̧k n̄an armej n̄an ukeļo̧k, aaet, juon iien mālejjon̄, juon iien n̄an ukeļo̧k im jerbal n̄an Anij.",
                "5": "Bwe lo, eļan̄n̄e Adam eaar erļo̧ke pein iien eo wōt, im kar bōk leen wōjke in mour, enaaj kar mour indeeo, ekkar n̄an naan eo an Anij, im enaaj kar ejjeļo̧k eaar iien n̄an ukeļo̧k; aaet, im barāinwōt naan an Anij enaaj kar waan, im karōk in lo̧mo̧o̧r eļap en kar jej tokjān.",
                "6": "A lo, eaar karōke n̄an armej n̄an mej—kōn menin, āinwōt ke raar jepelļo̧k jān wōjke in mour rej aikuj jepelļo̧k jān mejān laļ—im armej ej jebwābwe indeeo, aaet, rej erom armej ro rebun̄.",
                "7": "Im kiiō, kwōj lo jān men in bwe ro jemād im jined raar jepelļo̧k jim̧or ilo kanniōk im ilo jetōb jān im̧aan mejān Irooj; im āindein jej lo bwe raar erom ro rej ļoorļo̧k ankilaer make.",
                "8": "Kiiō lo, eaar jab mennin aikuj bwe en bar wiaiki armej jān mej in ilo kanniōk, bwe men in enaaj kar ko̧kkure karōk in m̧ōņōņō eļap.",
                "9": "Kōn menin, āinwōt jetōb ejjāmin mej, im bun̄ eo eaar bōktok ioon armej otemjeļo̧k juon mej ilo jetōb āinwōt bar juon mej ilo kanniōk, en̄in bwe, raar jepelļo̧k jān im̧aan mejān Irooj, eaar mennin aikuj bwe armej ren bar wiaiki er jān mej in ilo jetōb.",
                "10": "Kōn menin, āinwōt raar erom mennin kanniōk, m̧ōm̧ ko, im ridevil, jān biktokier, iien mālejjon̄ in eaar erom iien eo n̄an er n̄an m̧aanjāppopo; eaar erom iien mālejjon̄.",
                "11": "Im kiiō kwōn keememej, nejū m̧aan, eļan̄n̄e en kar jab karōk in lo̧mo̧o̧r, (ijello̧kun wōt e) ilo iien eo wōt rej mej jetōb ko aer renaaj kar kabbūrom̧ōjm̧ōj, kōnke renaaj kar jepelļo̧k jān im̧aan mejān Irooj.",
                "12": "Im kiiō, eaar ejjeļo̧k wāween ko n̄an bar wiaiki armej jān mejatoto in bun̄ļo̧k in, eo armej eaar bōktok ioon make kōn an jab pokake.",
                "13": "Kōn menin, ekkar n̄an jim̧we, karōk in lo̧mo̧o̧r maron̄ kar jab kūrm̧ool, ak ioon wōt men ko an ukeļo̧k in armej ilo iien mālejjon̄ in, aaet, iien mālejjon̄ in; bwe eļan̄n̄e eaar jab men kein, tūriam̧o ejjāmin kar jejjet kūtien n̄e jab naaj ruprupe jerbal an jim̧we. Kiiō jerbal in jim̧we ejjāmin rup; eļan̄n̄e āindein, Anij en kar jab Anij.",
                "14": "Im āindein jej lo bwe armej otemjeļo̧k raar wōtlo̧k, im raar pād ilo lokjak an kien; aaet, kien an Anij, eo ej ba kajjier indeeo n̄an jepelļo̧k jān im̧aan mejān.",
                "15": "Im kiiō, karōk in tūriam̧okake ejjāmin kar kūrm̧ool ijello̧kun n̄e pinmuur eo en kar jab kōm̧m̧an; kōn menin, Anij make Eaar pinmuur kōn jero̧wiwi ko an laļ, n̄an kakūrm̧ool karōk in tūriam̧o kake, n̄an medek akweļap ko an kien, bwe Anij en maron̄ wānōk, Anij in jim̧we, im Anij in tūriam̧o kake barāinwōt.",
                "16": "Kiiō, ukeļo̧k ejjāmin kar itok n̄an armej ijello̧kun n̄e eaar wōr juon kaje, eo eaar barāinwōt ejjeļo̧k jem̧ļo̧kin āinwōt mour eo an jetōb ej, ekkejelļo̧k n̄an karōk in m̧ōņōņō, eo eaar barāinwōt ejjeļo̧k jem̧ļo̧kin āinwōt mour eo an jetōb.",
                "17": "Kiiō, ekōjkan an juon armej ukeļo̧k eļan̄n̄e ej jab jero̧wiwi? Ekōjkan an jero̧wiwi eļan̄n̄e eaar ejjeļo̧k kien? Ekōjkan eaar wōr juon kien eļan̄n̄e ejjeļo̧k juon kaje?",
                "18": "Kiiō, eaar wōr juon kaje ej ekkejel, im juon kien ejim̧we letok, eo eaar bōktok būrom̧ōj in bōklōkōt n̄an armej.",
                "19": "Kiiō, eļan̄n̄e ejjeļo̧k kien kar letok—eļan̄n̄e juon armej ej uror ej aikuj mej—en kar mijak ke bwe enaaj kar mej eļan̄n̄e ej uror?",
                "20": "Im barāinwōt, eļan̄n̄e eaar ejjeļo̧k kien letok ņae jero̧wiwi armej ren kar jab mijak n̄an jero̧wiwi.",
                "21": "A eļan̄n̄e eaar ejjeļo̧k kien letok, eļan̄n̄e armej raar jero̧wiwi ta kien emaron̄ kar kōm̧m̧an, ak tūriam̧o kake barāinwōt, bwe enaaj kar ejjeļo̧k aer ioon armej eo?",
                "22": "A ewōr juon kien kar letok, im juon kaje ej ekkejel, im ukeļo̧k eo letoke; ukeļo̧k eo tūriam̧o kake ewōr an ie, n̄e jaab, kien ej an armej eo im kakūrm̧ool kakien eo, im kakien eo ej kajejjet kūtien kaje eo; eļan̄n̄e jab āindein, jerbal ko an kien ren kar rup, im Anij en kar jab Anij.",
                "23": "A Anij ej jab bōjrak an Anij, im tūriam̧okake ej an riukeļo̧k, im tūriam̧o kake ej itok kōn pinmuur eo; im pinmuur eo ej kakūrm̧ool jerkakpeje eo an ro remej; im jerkakpeje eo an ro remej ej kōro̧o̧lļo̧k armej n̄an im̧aan mejān Anij; im āindein rej jepļaakļo̧k ilo im̧aan mejān, n̄an ekajet ekkar n̄an jerbal ko aer, ekkar n̄an kien im jim̧we.",
                "24": "Bwe lo, jim̧we ej kōjerbal aolep akweļap ko an, im barāinwōt tūriam̧o kake ej pukot aolep men ko an; im āindein, ejjeļo̧k ak ro wōt em̧ool aer ukeļo̧k rej mour.",
                "25": "Ta, kwōj ļōmņak bwe tūriam̧o kake emaron̄ ko̧o̧te kien ke? Ij ba n̄an eok, Jaab; jaab n̄an jidik. Eļan̄n̄e āindein, Anij en kar jab Anij.",
                "26": "Im āindein Anij ej kakūrm̧ool un ko reļļap im ejjeļo̧k jem̧ļo̧kier, ko kar kōpooji jān lōn̄tak ko an laļ. Im āindein ej kūrm̧ool mour im lo̧mo̧o̧ren eo an armej, im barāinwōt ko̧kkure im būrom̧ōj.",
                "27": "Kōn menin, O nejū m̧aan, jabdewōt eo ekōņaan emaron̄ itok im bōk dān in mour ilo ejjeļo̧k wōņāān; im jabdewōt ekōņaan ejja in wōt jab kipel e n̄an itok; a ilo raan eo āliktata enaaj jepļaakļo̧k n̄an e ekkar n̄an kōm̧m̧an ko an.",
                "28": "Eļan̄n̄e e wōr an kōņaan n̄an kōm̧m̧an nana, im eaar jab ukeļo̧k ilo raan ko an, lo, nana naaj kōm̧m̧an n̄an e, ekkar n̄an kōjepļaak an Anij.",
                "29": "Im kiiō, nejū m̧aan, ikōņaan bwe kwōn kōtļo̧k bwe men kein rejjab bar kainepataik eok, im kōtļo̧k wōt bwe jero̧wiwi ko am̧ ren kainepataik eok, kōn inepata eo enaaj bōk laļļo̧k eok n̄an ukeļo̧k.",
                "30": "O nejū em̧m̧aan, ikōņaan bwe kwōn jab bar kaarmejjete jim̧we an Anij ļo̧k wōt. Jab jibadek n̄an jekpen ilo men eo ediktata kōnke jero̧wiwi ko am̧, jān kaarmejjete jim̧we an Anij; a kwōn kōtļo̧k bwe jim̧we an Anij, im An tūriam̧o kake, im An ineem̧m̧an ren kanooj kōm̧m̧an oktak ilo buruōm̧; im en bōk laļļo̧k eok n̄an būn̄al ilo ettā bōro.",
                "31": "Im kiiō, O nejū m̧aan, kar kūr eok jān Anij bwe kwōn kwaļo̧k naan eo n̄an armej rein. Im kiiō, nejū m̧aan, kwōn etal ilo iaļ eo am̧, kabun̄bun̄ļo̧k naan eo kōn m̧ool im jatōr, bwe kwōn maron̄ bōktok armej n̄an ukeļo̧k, bwe karōk eļap an tūriam̧o kake en maron̄ wōr an ioer. Im Anij en lewōj n̄an eok em̧ool ekkar n̄an naan ko aō. Amen."
            },
            "43": {
                "1": "Im kiiō ālikin men kein ļōm̧aro nejin Alma raar ilo̧k ilubwiljin armej ro, n̄an kwaļo̧k naan eo n̄an er. Im Alma, barāinwōt, e make, eaar jab maron̄ kakkije, im e barāinwōt eaar ilo̧k.",
                "2": "Kiiō jenaaj jab ba eļapļo̧k kōn aer kwaļo̧k naan, ijello̧kun ke raar kwaļo̧k naan eo, im m̧ool eo, ekkar n̄an jitōbōn kanaan im revelesōn; im raar kwaļo̧k ekkar n̄an karōk ekwōjarjar an Anij eo kōn ekar kūr er.",
                "3": "Im kiiō ij ro̧o̧l n̄an bwebwenato eo kōn tariņae ko ikōtaan riNipai ro im riLeman ro, ilo iiō eo kein kajon̄oulruwalitōk in iien tōl an riekajet ro.",
                "4": "Bwe lo, ālikin men kein riZoram ro raar erom riLeman; kōn menin, ilo jinoin iiō eo kein kajon̄oulruwalitōk armej in riNipai ro raar lo bwe riLeman ro raar itok ioer; kōn menin raar kōm̧m̧ani m̧aanjāppopo ko n̄an tariņae; aaet, raar kakuktok jarin tariņae ko aer ilo āneen Jersōn.",
                "5": "Im ālikin men kein, riLeman ro raar itok kōn to̧ujin ko aer; im raar itok ilo āneen Antionum, eo ej āneen riZoram ro; im juon em̧m̧aan etan Zeraemna eaar aer ritōl.",
                "6": "Im kiiō, kōnke riAmalekai raar jān juon m̧ūtō eo ejero̧wiwi im urorļo̧k jān kar riLeman ro, ilo im jān er make; kōn menin, Zeraemna eaar jitōn̄ kapen utiej ro ioon riLeman ro, im raar aolep riAmalekai im riZoram.",
                "7": "Kiiō men in eaar kōm̧m̧an bwe en maron̄ dāpij aer dike ņae riNipai ro, bwe en maron̄ bōktok er ilo kōm̧akoko eo an n̄an kōtōprak jibadek ko an.",
                "8": "Bwe lo, jibadbad ko an raar n̄an pukwōj riLeman ro n̄an illu ņae riNipai ro; men in eaar kōm̧m̧ane bwe en maron̄ kajeikik eļap kajoor ioer, im barāinwōt bwe en maron̄ bōk kajoor ioon riNipai ro jān bōktok er ilo kōm̧akoko.",
                "9": "Im kiiō jibadek ko an riNipai ro eaar n̄an oņaake bwidej ko aer, im m̧ōko im̧weer, im kōrā ro pāleer, im ajri ro nejier, bwe ren maron̄ kōjparok er jān pein rikōjdat ro aer; im barāinwōt bwe ren maron̄ kōjparok jim̧we ko im jeraam̧m̧an ko aer, aaet, im barāinwōt aer anemkwōj, bwe ren maron̄ kabun̄-jar n̄an Anij ekkar n̄an kōņaan ko aer.",
                "10": "Bwe raar jeļā bwe eļan̄n̄e renaaj wōtlo̧k ilo pein riLeman ro, bwe jabdewōt eo ej kabun̄-jar n̄an Anij ilo jetōb im ilo m̧ool, Anij em̧ool im emour, riLeman ro ren kar ko̧kkure.",
                "11": "Aaet, im raar barāinwōt jeļā ļap in kūtōtō an riLeman ro ņae ro jeir im jatier, ro raar armej in Antai-Nipai-Liai, ro kar etaer armej in Ammōn—im raar jab kōņaan kotak kein tariņae ko, aaet, raar deļo̧n̄e juon bujen im raar jab kōņaan rupe—kōn menin, eļan̄n̄e ren kar wōtlo̧k ilo pein riLeman ro ren kar mej.",
                "12": "Im riNipai ro raar jab kōtļo̧k bwe ren kar mej; kōn menin raar leļo̧k bwidej n̄an aer jolōt.",
                "13": "Im armej in Ammōn raar leļo̧k n̄an riNipai eo eļap m̧ōttan m̧weiuk ko aer n̄an rejetake jarin tariņae ko aer; im āindein riNipai ro kar kipel er, make, n̄an jutak ņae riLeman ro, ro raar bwijjin Leman im Lemuel, im ļōm̧aro nejin Ishmael, im aolep ro raar jepelļo̧k jān riNipai ro, ro raar riAmalekai im riZoram, im ro bwijjin pris ro an Noa.",
                "14": "Kiiō ro bwijjier raar kanooj lōn̄ uwaer, enan̄in, āinwōt riNipai ro; im āindein riNipai ro kar iuuni er n̄an aitwerōk ippān ro jeir im jatier, em̧ool n̄an kōto̧o̧rļo̧k bōtōktōk.",
                "15": "Im ālikin men kein kōnke jarin tariņae ko an riLeman ro raar kuktok ippān doon ilo āneen Antionum, lo, jarin tariņae ko an riNipai ro raar pojak n̄an iioon er ilo āneen Jersōn.",
                "16": "Kiiō, ritōl eo an riNipai ro, ak ļeo kar jitōn̄ e bwe en kapen ioon riNipai ro—kiiō kapen eo eutiejtata eaar bōk eddo in aolep jarin tariņae ko an riNipai ro—im etan eaar Moronai;",
                "17": "Im Moronai eaar bōk eddo in aolep, im kōttōbalbal n̄an aolep tariņae ko aer. Im eaar ron̄oul im ļalem wōt iiō dettan ke kar jitōn̄e bwe en kapen eo eutiejtata ioon jarin tariņae ko an riNipai ro.",
                "18": "Im ālikin men kein ke eaar iioon riLeman ro ilo tōrerein ko an Jersōn, im armej to an raar ņa m̧aan peier kōn jāje ko, im kōn jāje ko reddik, im kōn aolep kein tariņae otemjeļo̧k.",
                "19": "Im ke jarin tariņae ko an riLeman ro raar lo bwe armej in Nipai, ak bwe Moronai, eaar ņa m̧aan pein armej ro an kōn dipil ko im kōn kein tariņae ko an pā, aaet, im barāinwōt kōn penjān bōraer, im barāinwōt raar kōņak nuknuk ko remijel—",
                "20": "Kiiō jarin tariņae ko an Zeraemna eaar jab pojak kōn men kein; kar ippāer wōt jāje ko im jāje ko reddik aer, lippo̧ņ ko aer im m̧ade ko aer, dekā ko aer im buwat ko aer; im raar keelwaan, ijello̧kun wōt kilin kidu eo eaar lokjak ilukweer; aaet, aolep raar keelwaan, ijello̧kun wōt riZoram im riAmalekai ro;",
                "21": "Ak raar jab kōņak dipil ko, ak kein tōrak ko—kin men in, raar mijak otem mijak jarin tariņae ko an riNipai ro kōnke kein tariņae ko aer, mekarta n̄e oraer eaar kanooj ļapļo̧k jān riNipai ro.",
                "22": "Lo, kiiō ālikin men kein raar mijak n̄an kōm̧m̧alijar ņae riNipai ro ilo tōrerein ko an Jersōn; kōn menin raar ilo̧k jān āneen Antionum ļo̧k ilo āne jem̧aden, im raar ilo̧k erro̧o̧lo̧l ilo āne jem̧aden, ļo̧k jān jeban reba Sidon, bwe ren maron̄ itok ilo āneen Mantai im bōk āneo aer; bwe raar jab ļōmņak bwe jarin tariņae ko an Moronai rej jamin kar jeļā ia raar ilo̧k ie.",
                "23": "A ālikin men kein, ilo wōt iien eo ke raar ilo̧k ilo āne jem̧aden Moronai eaar jilkinļo̧k riiaron̄ron̄ ro ilo āne jem̧aden n̄an waate kāām eo aer; im Moronai, barāinwōt, kōnke eaar jeļā kōn kanaan ko an Alma, eaar jilkinļo̧k jet em̧m̧aan n̄an e, im kōņaan bwe en kajjitōk jān Irooj ia eo jarin tariņae ko an riNipai ro ren aikuj ilo̧k n̄an jojomar e er make ņae riLeman ro.",
                "24": "Im ālikin men kein, naan an Irooj eaar itok n̄an Alma, im Alma eaar karon̄ eo karejeran Moronai, bwe jarin tariņae ko an riLeman ro raar etetal ilo erro̧o̧lo̧l ilo āne jem̧aden, bwe ren maron̄ itok ilo āneen Mantai, bwe ren maron̄ jino juon jodik ioon m̧ōttan eo em̧ōjņo̧ in armej ro. Im ribōk naan ro raar bōkļo̧k ennaan eo n̄an Moronai.",
                "25": "Kiiō Moronai, ālikin an kar likūt juon m̧ōttan jarin tariņae eo an ilo āneen Jersōn, n̄e ab itok juon m̧ōttan riLeman eo ilo āneo im bōk aer jikin kwelo̧k eo, eaar bōk bwe in m̧ōttan jarin tariņae eo an im ilo̧k ilo āneen Mantai.",
                "26": "Im eaar kōm̧m̧an bwe aolep armej ilo m̧ōttan eo ilo āneen ren aikuj kuktok ippān doon n̄an pata ņae riLeman ro, n̄an jojomare bwidej ko aer im laļ eo aer, jim̧we ko aer im anemkwōj ko aer; kōn menin raar pojak ņae iien itok eo an riLeman ro.",
                "27": "Im ālikin men kein Moronai eaar kōm̧m̧an bwe jarin tariņae eo an en tilekek ilo kom̧laļ eo eaar pād iturin kappe in reba Sidon, eo eaar pād iturilik in reba Sidon ilo āne jem̧aden eo.",
                "28": "Im Moronai eaar likūt riiaron̄ron̄ ro ipeļaakin ijo, bwe en maron̄ jeļā n̄āāt kāām eo an riLeman ro enaaj itok.",
                "29": "Im kiiō, kōnke Moronai eaar jeļā kōttōpar ko an riLeman ro, bwe eaar aer kōttōpar n̄an ko̧kkure ro jeir im jatier, ak n̄an kuli kake er im bōk tok er ilo kōm̧akoko bwe ren maron̄ kajutak juon aelōn̄ in kiin̄ n̄an er make ioon aolepān āneo;",
                "30": "Im e kōnke eaar barāinwōt jeļā bwe eaar kōņaan wōt eo an riNipai ro n̄an dāpij bwidej ko aer, im aer anemkwōj, im kabun̄ eo aer, kōn menin eaar ļōmņak ej jab jero̧wiwi bwe en aikuj jojomar n̄an er jān kōttōbalbal; kōn menin eaar lo jān riiaron̄ron̄ ro an iaļ eo riLeman ro raar bōke.",
                "31": "Kōn menin, eaar ajeje jarin tariņae eo an im bōktok juon m̧ōttan tok ilo kom̧laļ eo, im ņooj er iturear, im ilo turōk in toļ Ripla;",
                "32": "Im aolepān jar eo eaar ņooj ilo turilikin kom̧laļ eo, ilo turilikin reba Sidon, im āindein laļļo̧k ilo tōrerein ko an āneen Mantai.",
                "33": "Im āindein ālikin kar likūt jarin tariņae eo an ekkar n̄an an kōņaan, eaar pojak in iioon er.",
                "34": "Im ālikin men kein riLeman ro raar wanlōn̄ļo̧k ituiōn̄ in toļ eo, ijo juon m̧ōttan jarin tariņae eo an Moronai eaar ņojak ie.",
                "35": "Im ke riLeman ro raar eļļā jān toļ Ripla, im itok ilo kom̧laļ eo, im kar jino kijoone reba Sidon, jarin tariņae eo eaar ņojak iturōkin toļ eo, eo kar bōk tōl jān juon em̧m̧aan eo etan eaar Liai, im eaar tōl jarin tariņae eo an m̧aanļo̧k im jepooļe riLeman ro iturear ilo tulikier.",
                "36": "Im ālikin men kein riLeman ro, ke raar lo bwe riNipai ro raar itok ioer jān tu ļo̧kaer, raar oktaklik im kar jino pata ippān jarin tariņae eo an Liai.",
                "37": "Im jerbal an mej eaar jino ippān jar ko jim̧or, a eaar ļapļo̧k an kaammijak n̄an riLeman ro, bwe keelwaan eo aer eaar jedmatmat n̄an den̄den̄ eddo ko an riNipai ro kōn jāje ko aer im jāje jidik ko aer, eo eaar bōktok mej enan̄in ilo aolep jekjek.",
                "38": "A ilo ijo tu rājet, eaar wōr juon kiiō im tok ālik juon em̧m̧aan eaar bun̄ ilubwiljin riNipai ro, jān jāje ko aer im to̧o̧rļo̧k in bōtōktōk, kōnke raar penjak jān m̧ōttan ko reaorōk ilo ānbwin, ak m̧ōttan ko reaorōk ilo ānbwinnier raar penjak jān jekjek ko an riLeman ro, jān dipil ko aer, im penjān pā ko aer, im penjān bar ko aer; im āindein riNipai ro raar wōnm̧aanļo̧k ilo jerbal in mej ilubwiljin riLeman ro.",
                "39": "Im ālikin men kein riLeman ro raar mijak, kōnke ko̧kkure eo eļap ilubwiljier, em̧ool m̧ae ke raar koļo̧k n̄an reba Sidon.",
                "40": "Im Liai im em̧m̧aan ro an raar lukwarkware er; im Liai eaar kokakļo̧k er ilo dān ko in Sidon, im raar kijoone dān ko in Sidon. Im Liai eaar dāpij jarin tariņae ko an ioon kappe in reba Sidon bwe ren jab kijoone.",
                "41": "Im ālikin men kein Moronai im jarin tariņae eo an raar iioon riLeman ro ilo kom̧laļ eo, ijo iturājet in reba Sidon, im raar jino wōtlo̧k ioer im m̧an er.",
                "42": "Im riLeman ro raar bar ko im̧aer, ļo̧k n̄an āneen Mantai; im jarin tariņae ko an Moronai kar bar iioon er.",
                "43": "Kiiō ilo wāween in riLeman ro raar ire otem ire; aaet, jan̄in kar jeļā ke riLeman ro raar ire otem ire kōn kajoor im peran eļap, jaab, em̧ool jab jān jinoin.",
                "44": "Im raar ketak jān riZoram ro im riAmalekai ro, ro raar aer kapen reutiej im ritōl, im jān Zeraemna, eo eaar aer kapen eutiejtata, ak aer ritōl im ritōl jarin tariņae ko aer; aaet, raar ire āinwōt tūraikōn ko, im elōn̄ iaan riNipai ro raar mej jān peier, aaet, bwe raar kōjepelļo̧k ilo ruo elōn̄ iaan penjān ko an bōraer, im raar deili elōn̄ dipil ko aer, im raar m̧wijitļo̧k elōn̄ iaan peier; im āindein riLeman ro raar jekjek ilo aer illu ekūtōtō.",
                "45": "Mekarta, riNipai ro raar ketak kōn juon jibadbad eo em̧m̧anļo̧k, bwe raar jab ire n̄an juon aelōn̄ in kiin̄ ak kajoor a raar ire n̄an m̧ōko im̧weer im anemkwōj ko aer, kōrā ro pāleer im ro nejier, im aolepān aer, aaet n̄an rāpeļtan kabun̄-jar ko aer im kabun̄ eo aer.",
                "46": "Im raar kōm̧m̧an men eo raar en̄jake eaar kuņaer im raar m̧uri n̄an aer Anij; bwe Irooj Eaar ba n̄an er, im barāinwōt n̄an ro jemāer, bwe: Toun wōt an jab wōr ruōmi kōn ļatipn̄ōl eo m̧oktata, im barāinwōt jaab kōn eo kein karuo, kom̧ jamin naaj kōtļo̧k kom̧ make n̄an mej jān pā ko pein ami rikōjdat.",
                "47": "Im barāinwōt, Irooj Eaar ba bwe: Kom̧ naaj jojomare baam̧le ko ami em̧ool n̄an to̧o̧rļo̧k in bōtōktōk. Kōn menin kōn jibadbad in riNipai ro raar aitwerōk ippān riLeman ro, n̄an jojomar n̄an er make, im baam̧le ko aer, im bwidej ko aer, im jim̧we ko aer, im tōmak eo aer.",
                "48": "Im ālikin men kein ke em̧m̧aan ro an Moronai raar lo rōkaammijak im illu in riLeman ro, raar nan̄in itōn jenlik im ko jān er. Im Moronai, kōnke eaar kile ļōmņak eo aer, eaar jilkinļo̧k an ennaan im kōketak burueer kōn ļōmņak kein—aaet, ļōmņak ko kōn bwidej ko aer, aer anemkwōj, aaet, anemkwōj jān kōm̧akoko.",
                "49": "Im ālikin men kein raar oktaklik ņae riLeman ro, im raar kūr kōn juon ainikien n̄an Irooj aer Anij, kōn aer anemkwōj im aer rōļo̧k jān kōm̧akoko.",
                "50": "Im raar jino n̄an jutak ņae riLeman ro kōn kajoor; im ilo ejja awa eo wōt raar kūr n̄an Irooj kōn aer rōļo̧k, riLeman ro raar jino ko im̧aer; im raar ko em̧ool n̄an dān ko in Sidon.",
                "51": "Kiiō, riLeman ro raar lōn̄ļo̧k oraer, aaet, kōn ļapļo̧k jān ruo alen oran eo an riNipai ro; mekarta, kar ubaak er jon̄an raar kuk ippān doon ilo juon ānbwin ilo kom̧laļ eo, iioon kappe in reba Sidon.",
                "52": "Kōn menin jarin tariņae ko an Moronai raar jepooļe peļaakier, aaet, em̧ool ioon tōrerein ko in reba eo ijeņ im ijeņ, bwe lo, iturear eaar em̧m̧aan ro an Liai.",
                "53": "Kōn menin ke Zeraemna eaar lo em̧m̧aan ro an Liai iturear in reba Sidon, im jarin tariņae ko an Moronai iturilik in reba Sidon, bwe raar pooļ peļaakier jān riNipai ro, kar kam̧weiur er kōn lōļn̄o̧n̄.",
                "54": "Kiiō Moronai, ke eaar lo aer lōļn̄o̧n̄, eaar jiron̄ em̧m̧aan ro an bwe ren bōjrak kōto̧o̧rļo̧k bōtōktōkier."
            },
            "44": {
                "1": "Im ālikin men kein raar jab bōjrak im kālik n̄an jidik jān er. Im Moronai eba n̄an Zeraemna: Lo, Zeraemna, bwe kōmij jab kōņaan bwe kōmin armej in bōtōktōk. Kwojeļā bwe kom̧ij pād ilo peim, mekarta kōmij jab kōņaan m̧an kom̧.",
                "2": "Lo, kōm ar jab itok n̄an tariņae ņae kom̧ bwe kōmin maron̄ kōto̧o̧rļo̧k bōtōktōkimi kōn kajoor; im jab barāinwōt kōņaan n̄an bōktok jabdewōt n̄an ineen kōm̧akoko. Ak en̄in ej unleplep eo kom̧ eaar itok ņae kōm; aaet, im kom̧ij illu ippām kōnke kabun̄ eo am.",
                "3": "A kiiō, kom̧ij lo bwe Irooj ej pād ippām; im kom̧ij lo bwe Eaar letok kom̧ ilo peim. Im kiiō ikōņaan bwe kom̧in meļeļe bwe men in eaar kōm̧m̧an n̄an kōm kōnke kabun̄ eo am im am tōmak ilo Kraist. Im kiiō kom̧ij lo bwe kom̧ jamin ko̧kkure tōmak in am.",
                "4": "Kiiō kom̧ij lo bwe en̄in ej tōmak eo em̧ool jān Anij; aaet, kom̧ij lo bwe Anij Enaaj rejetake, im oņaake, im kōjparok kōm, toun wōt am m̧ool n̄an e, im n̄an tōmak eo am, im n̄an tōmak eo am; im Irooj ejjāmin naaj kōtļo̧k bwe kōmin jako jako ijello̧kun wōt n̄e kōmij wōtlo̧k ilo bōd im kaarmejjete tōmak eo am.",
                "5": "Im kiiō, Zeraemna, ij jiron̄ eok ilo etan Anij Ekajoor Bōtata, Eo eaar kōkajoor kein tariņae ko am bwe en wōr am kajoor ioomi, kōn tōmak eo am, im kōn rāpeļtan ko in am kabun̄-jar, im kōn im̧ōn jar eo am, im kōn rejetak ekwōjarjar eo kōm m̧uri kaki n̄an kōrā ro pāleem̧ im ajri ro nejim, kōn anemkwōj eo ej lukwōj kōm n̄an bwidej ko im laļ eo am, aaet, im barāinwōt kōn dāpij an naan an Anij ekwōjarjar, eo im n̄an e kōm ar bōk m̧ōņōņō eo am, im kōn aolep men ko ekanooj jitōnbōro n̄an kōm—",
                "6": "Aaet, im en̄in ejjab aolepān; ij jiron̄ eok kōn aolep ikdeelel ko ewōr ippām n̄an mour, bwe kom̧in litok kein tariņae ko ami n̄an kōm, im kōm naaj jab kappukot bōtōktōkimi, a kōm naaj dāpij mour ko ami, eļan̄n̄e kom̧ naaj ilo̧k ilo iaļ eo ami im jab bar itok n̄an tariņae ņae kōm.",
                "7": "Im kiiō, eļan̄n̄e kom̧ij jab kōm̧m̧an men in, lo, kom̧ij pād ilo peim, im inaaj jiron̄ em̧m̧aan rein aō bwe ren naaj wōtlo̧k ioomi, im kakinejnej kom̧ kōn kinej ko in mej iānbwinnōmi, bwe kom̧in ļot; innām jenaaj lo wōn enaaj wōr an kajoor ioon armej rein; aaet, jenaaj lo wōn naaj bōktok ilo ineen kōm̧akoko.",
                "8": "Im kiiō ālikin men kein ke Zeraemna eaar ron̄ ennaan kein eaar wōnm̧aanļo̧k im leļo̧k jāje eo an im jāje eo edik an, im lippo̧ņ eo an ilo pein Moronai, im ba n̄an e: Lo, erkein rej kein tariņae ko am; kōm naaj liwōji n̄an eok, a kōm jamin naaj kōtļo̧k kōm make n̄an bōk juon kanejnej n̄an eok, eo kōm jeļā bwe kōm naaj rupe, im barāinwōt ro nejim; ak bōk kein tariņae kein am, im kōtļo̧k bwe kōmin ilo̧k ilo āne jem̧aden; eļan̄n̄e jaab kōm naaj dāpij wōt jāje kein am, im kōm naaj mej ak jodik.",
                "9": "Lo, kōmij jab jān tōmak eo am̧; kōmij jab tōmak bwe Anij eaar lewōj kōm ilo peium̧; ak kōmij tōmak bwe ejeļā eo am eaar kōjo̧o̧r eok jān jāje ko am. Lo, ej dipil ko ami im kōttōrak ko ami en̄in bwe kom̧in kar jo̧o̧r.",
                "10": "Im kiiō ke Zeraemna eaar kōm̧m̧an jem̧ļo̧kin ekkōnono naan kein, Moronai eaar kōro̧o̧l jāje eo im kein tariņae ko, ko eaar būki, n̄an Zeraemna, im ba: Lo, jenaaj kōjjem̧ļo̧k pata in.",
                "11": "Kiiō ijjab maron̄ kakememej naan ko iaar kōnono, kōn menin āinwōt Irooj emour, kom̧ naaj jamin ilo̧k ijello̧kun wōt n̄e kom̧ij ilo̧k kōn juon kanejnej bwe kom̧ naaj jamin bar ro̧o̧l tok ņae kōm n̄an tariņae. Kiiō ke kom̧ij pād ilo peim kōm naaj kōto̧o̧rļo̧k bōtōktōkimi ioon bwidej, ak kom̧ naaj errā n̄an ekkar ko iaar jakim̧aantak.",
                "12": "Im kiiō ke Moronai eaar ba naan kein, Zeraemna eaar bar bōk jāje eo an, im eaar illu ippān Moronai, im eaar jarōb m̧aanļo̧k bwe en maron̄ m̧an Moronai; a ke eaar kotak jāje eo an, lo, juon iaan ritariņae ro an Moronai eaar jekļo̧k n̄an laļ, im eaar bwilo̧k ilo jurōn; im eaar barāinwōt jek Zeraemna, im eaar jekļo̧k kooļan im kilin bōran im eaar wōtlo̧k n̄an laļ. Im Zeraemna eaar jenlikļo̧k jān im̧aer n̄an ilubwiljin ritariņae ro an.",
                "13": "Im ālikin men kein ritariņae eo eaar jutak epaak, eo eaar jekļo̧k kooļan im kilin bōran Zeraemna, eaar kotak kooļ im kilin bōran eo jān ioon bwidej kōn kooļ ko, im eaar likūt e ioon m̧aan jāje eo an, im erļo̧keļo̧k n̄an er, im ba n̄an er kōn juon ainikien eļļaaj:",
                "14": "Em̧ool āinwōt kooļ im kilin bar eaar wōtlo̧k n̄an laļ, eo ej kooļ im kilin bōran ritōl eo eutiejtata ami, āindein kom̧ naaj wōtlo̧k n̄an laļ ijello̧kun wōt n̄e kom̧ij jab kōtļo̧ki kein tariņae ko ami im ilo̧k kōn juon bujen aenōm̧m̧an.",
                "15": "Kiiō raar kanooj lōn̄, ke raar ron̄ naan kein im lo kooļ im kilin bar eo eaar pād im̧aan jāje eo, ro raar obrak kōn mijak; im elōn̄ raar wōnm̧aanļo̧k im juļo̧k kein tariņae ko aer ineen Moronai, im deļo̧n̄ļo̧k ilo bujen aenōm̧m̧an eo. Im jon̄an wōt eo eaar deļo̧n̄ļo̧k ilo bujen eo raar kōtļo̧k n̄an ilo̧k ilo āne jem̧aden.",
                "16": "Kiiō ālikin men kein, Zeraemna eaar illu otem illu, im eaar pukwōj bwe in jar eo n̄an ļatipn̄ōl, n̄an aitwerōk ilo eļapļo̧k kajoor ņae riNipai ro.",
                "17": "Im kiiō Moronai eaar illu, kōnke bōt eo an riLeman ro; kōn menin eaar jiron̄ armej ro an bwe ren wōtlo̧k ioer im m̧an er. Im ālikin men kein raar jino m̧an er; aaet, im riLeman ro raar jum̧ae kōn jāje ko aer im aer kajoor.",
                "18": "A lo, keelwaan an kilier im jab kalibobo in bōraer raar jedmatmat n̄an jāje ko rekkan̄ an riNipai ro; aaet, lo kar wākar er im jek er, aaet, im raar wōtlo̧k otem wōtlo̧k im̧aan jāje ko an riNipai ro; im raar jino in pookļo̧k er, em̧ool āinwōt ritariņae an Moronai eaar kanaan.",
                "19": "Kiiō Zeraemna, ke eaar lo bwe raar aolep nan̄in jako, eaar kūr eļļaaj n̄an Moronai, im kallim̧ur bwe enaaj kōm̧m̧an bujen im barāinwōt armej ro an deļo̧n̄, eļan̄n̄e renaaj oņaake wōt mour ko an bwein jar eo, bwe rej jamin naaj bar itok n̄an tariņae ņae er.",
                "20": "Im ālikin men kein Moronai eaar kōm̧m̧an bwe jerbal in mej en bar bōjrak ilubwiljin armej ro. Im eaar bōk kein tariņae ko jān riLeman ro; im ālikin aer kar deļo̧n̄e juon bujen in aenōm̧m̧an ippān kar kōtļo̧k er n̄an ilo̧k ilo āne jem̧aden eo.",
                "21": "Kiiō oran aer rimej kar jab bwine kōnke eaar ļap oran eo; aaet, oran rimej eo aer eaar ļap otem ļap, jim̧or ilubwiljin riNipai ro im ilubwiljin riLeman ro.",
                "22": "Im ālikin men kein raar joļo̧k rimej ro aer ilo dān ko in Sidon, im raar mootļo̧k im kar kinōōrļo̧k er im raar kallib ilo m̧wilaļ ko in lo̧meto.",
                "23": "Im jarin tariņae ko an riNipai ro, ak ro an Moronai, raar ro̧o̧l im ilo̧k n̄an im̧ōko im̧weer im bwidej ko aer.",
                "24": "Im āindein eaar jem̧ļo̧k iiō eo kein kajon̄oulruwalitōk in iien tōl ko an riekajet ro ioon armej in Nipai. Im āindein eaar jem̧ļo̧kļo̧k eo an Alma, eo eaar jeje ioon pileij ko an Nipai."
            },
            "45": {
                "intro": "Bwebwenato in armej in Nipai, im tariņae ko im bōrojepel ko aer, ilo raan ko an Hilamōn, ekkar n̄an ļo̧o̧k eo an Hilamōn, eo eaar kōm̧m̧ane ilo raan ko an.",
                "1": "Lo, kiiō ālikin men kein armej in Nipai raar m̧ōņōņō otem m̧ōņōņō, kōnke Irooj Eaar bar kōjo̧o̧r er jān pein rikōjdat ro aer; kōn menin raar leļo̧k kam̧m̧oolol n̄an Irooj aer Anij; aaet, im raar jitlo̧k eļap im jar eļap, im raar kabun̄-jar n̄an Anij kōn eļap otem ļap lan̄lōn̄.",
                "2": "Im ālikin men kein ilo iiō kein kajon̄oulruwatimjuon in iien tōl an riekajet ro ioon armej in Nipai, Alma eaar itok n̄an ļeo nejin Hilamōn im ba n̄an e: Kwōj tōmak ke naan ko iaar kōnono n̄an eok kōn ļo̧o̧k ko kar kōm̧m̧ani?",
                "3": "Im Hilamōn eba n̄a e: Aaet, ij tōmak.",
                "4": "Im Alma ebar ba: Kwōj tōmak ke ilo Jisōs Kraist, eo Enaaj itok?",
                "5": "Im eba: Aaet, ij tōmak aolep naan ko kwaar kōnono.",
                "6": "Im Alma ebar ba n̄a e: Kwōnaaj ke kōjparok kien ko aō?",
                "7": "Im eba: Aaet, inaaj kōjparok kien ko am̧ kōn aolepān buruō.",
                "8": "Im Alma eba n̄an e: Jeraam̧m̧an n̄an kwe; im Irooj Enaaj kōjeraam̧m̧an eok ilo āniin.",
                "9": "A lo, ewōr ippa jidik ennaan n̄an kanaan n̄an eok; a ta ij kanaan n̄an eok kwōnaaj jamin kwaļo̧ke; aaet, ta ij kanaan n̄an eok jamin naaj kwaļo̧ke, em̧ool m̧ae kanaan eo ej kūrm̧ool; kōn menin jeje naan ko inaaj ba.",
                "10": "Im erkein naan ko: Lo, ij en̄jake bwe ejja armej rein wōt, riNipai, ekkar n̄an Jitōbōn revelesōn eo ej ilo n̄a, ilo ābukwi iiō ko jān iien in Jisōs Kraist Enaaj kwaļo̧ke n̄an er, renaaj idakunkunļo̧k ilo jab tōmak.",
                "11": "Aaet, innām renaaj lo tariņae ko im nan̄inmej ko, aaet, n̄ūta ko im kōto̧o̧rļo̧k bōtōktōk, em̧ool m̧ae iien armej in Nipai renaaj ļot—",
                "12": "Aaet, im men in kōnke renaaj idakunkunļo̧k ilo jab tōmak im wōtlo̧kļo̧k ilo jerbal ko an marok, im lōn̄, im aolep nana otemjeļo̧k; aaet, ij ba n̄an eok, bwe kōnke renaaj jero̧wiwi ņae ekanooj ļap meram im jeļāļo̧kjeņ, aaet, ij ba n̄an eok, bwe jān raan en, em̧ool epepen kein kāāmen ejjāmin naaj aolep jako m̧okta jān nana in enaaj itok.",
                "13": "Im n̄e raan eo eļap ej itok, lo, iien eo em̧ōkaj ej itok bwe ro rej kiiō, ak ineen ro rej bōnbōn kiiō ilubwiljin armej in Nipai, naaj jamin bar bōnbōn wōt ilubwiljin armej in Nipai.",
                "14": "A jabdewōt bweier, im jab kar ko̧kkure e ilo raan eo eļap im rōkaammijak, naaj bōnbōn ilubwiljin riLeman raņ, im naaj erom āinwōt er, aolep, ijello̧kun wōt jet ro naaj kūr er ro rikaļooran Irooj; im er riLeman renaaj lukwarkware er m̧ae iien rej ļot. Im kiiō, kōn jero̧wiwi, kanaan in enaaj kūrm̧ool.",
                "15": "Im kiiō ālikin men kein ke Alma eaar ba men kein n̄an Hilamōn, eaar kōjeraam̧m̧an e, im barāinwōt ļōm̧aro nejin jet; im eaar barāinwōt kōjeraam̧m̧an laļ kōn kilaan ro rejim̧we.",
                "16": "Im eba: Āindein Irooj Anij ej ba—Lia enaaj āneo, en̄in, n̄an aolep laļ, nokwe, lo, im armej, n̄an ko̧kkure, ro rej eļap nana, n̄e rej kanooj kalo; im āinwōt iaar ba enaaj āindein; bwe en̄in ej lia eo im kōjeraam̧m̧an an Anij ioon āneo, bwe Irooj E jamin kalimjek jero̧wiwi n̄an jidik.",
                "17": "Im kiiō, ke Alma eaar dedeļo̧k an ba naan kein eaar kōjeraam̧m̧an kabun̄ eo, aaet, aolep ro renaaj jutak pen ilo tōmak eo jān iien eo m̧aanļo̧k.",
                "18": "Im ke Alma eaar dedeļo̧k an kōm̧m̧ane men in eaar ilo̧k jān āneen Zaraemla, āinwōt n̄e ej ilo̧k ilo āneen Melek. Im ālikin men kein kar jab bar ron̄ kake e; āinwōt kōn mej eo an ak kallib eo an jejeļā jaab kake.",
                "19": "Lo, men in jejeļā, bwe eaar armej ewānōk; im ennaan eo eaar ajeededļo̧k ilo kabun̄ eo bwe jetōb eaar bōk lōn̄ļo̧k e, ak kar kalbwin e jān pein Irooj, em̧ool āinwōt Moses. A lo, jeje ko rekwōjarjar rej ba bwe Irooj Eaar bōk Moses n̄an E make; im jej ļōmņak bwe Eaar barāinwōt bōk Alma ilo jetōb, n̄an E make; kōn menin, kōn wāween in jejeļā ejjeļo̧k kōn mej eo an im an kallib.",
                "20": "Im kiiō ālikin men kein ilo jinoin iiō eo kein kajon̄oulruwatimjuon in iien tōl an riekajet ro ioon armej in Nipai, Hilamōn eaar ilo̧k ilubwiljin armej ro n̄an kajeeded naan eo n̄an er.",
                "21": "Bwe lo, kōnke tariņae ko aer ippān riLeman ro im elōn̄ iakwāālel ko reddik im lim̧aajņoņo ko raar waļo̧k ilubwiljin armej ro, eaar erom mennin aorōk bwe naan in Anij en ajeeded ilubwiljier, aaet, im bwe juon unin tōl en kōm̧m̧an iaolepān kabun̄ eo.",
                "22": "Kōn menin, Hilamōn im ļōm̧aro jatin raar ilo̧k n̄an bar kajutak kabun̄ eo iaolepān āneo, aaet, ilo jikin kwelo̧k otemjej ilo aolepān āneo kar an armej in Nipai. Im ālikin men kein raar kūr pris ro im rikaki ro iaolepān āneo, ioon aolepān im̧ōn jar ko.",
                "23": "Im kiiō ālikin men kein ke em̧ōj an Hilamōn im ļōm̧aro jatin kar kūr pris ro im rikaki ro ioon im̧ōn jar ko bwe eaar jutak juon akwāālel ilubwiljier, im raar jab eo̧ron̄ naan ko an Hilamōn im ļōm̧aro jatin.",
                "24": "A raar juwa ļo̧k, kōnke raar utiej ilo burueer, kōnke aer kar m̧weie otem m̧weie; kōn menin raar jebanļo̧k ilo mejaer make, im jab kōņaan eo̧ron̄ naan ko aer, n̄an etetal jim̧we im̧aan Anij."
            },
            "46": {
                "1": "Im ālikin men kein jon̄an wōt ro raar jab kōņaan eo̧ron̄ naan ko an Hilamōn im ro jein im jatin raar koba ippān doon ņae ro jeir im jatier.",
                "2": "Im kiiō lo, raar illu otem illu, jon̄an raar kōttōpar n̄an m̧ane er.",
                "3": "Kiiō ritōl eo an ro raar illu ņae ro jeir im jatier eaar juon em̧m̧aan eineea im lāj; im ļein etan eaar Amalikaia.",
                "4": "Im Amalikaia eaar kōņaan bwe en kiin̄; im armej ro raar illu raar barāinwōt kōņaan bwe en aer kiin̄; im er eļapļo̧k m̧ōttaer raar riekajet ro rettāļo̧k an āneo, im raar kappukot maron̄.",
                "5": "Im raar em̧m̧akūt kōn naan in m̧oņ ko an Amalikaia, bwe eļan̄n̄e renaaj kar rejetake e im doore n̄an aer kiin̄ bwe enaaj kōm̧m̧an bwe ren irooj ro ioon armej ro.",
                "6": "Āindein kar tōlļo̧k er jān Amalikaia n̄an akwāālel, mekarta kwaļo̧k naan an Hilamōn im ro jein im jatin, aaet, mekarta jon̄an aer oņaake eļap ioon kabun̄ eo, bwe raar pris utiej ro ioon kabun̄ eo.",
                "7": "Im eaar lōn̄ ro ilo kabun̄ eo raar tōmak ilo naan in m̧oņ ko an Amalikaia, kōn menin raar eļļo̧k em̧ool jān kabun̄ eo; im āindein jerbal ko an armej in Nipai raar kanooj nana im kauwōtata, mekarta anjo̧ eo eļap eo raar bōke ioon riLeman ro, im lan̄lōn̄ ko aer reļļap ko raar loi kōnke lo̧mo̧o̧ren eo aer jān pein Irooj.",
                "8": "Āindein jej lo ekōjkan m̧ōkaj in ro nejin armej rej meļo̧kļo̧k Irooj aer Anij, aaet, ekōjkan m̧ōkaj in n̄an kōm̧m̧an nana, im n̄an tōlļo̧k er jān eo enana.",
                "9": "Aaet, im jej barāinwōt lo jero̧wiwi eļap juon em̧m̧aan ekanooj jero̧wiwi emaron̄ kōm̧m̧an n̄an bōk jikin ilubwiljin ro nejin armej.",
                "10": "Aaet, je lo bwe Amalikaia, kōnke eaar juon em̧m̧aan in kōttōbalbal ko rettino im juon em̧m̧aan in naan in m̧oņ ko, eaar tōlļo̧k būruōn elōn̄ armej n̄an kōm̧m̧an eļap nana; aaet, im n̄an pukot n̄an ko̧kkure kabun̄ eo an Anij, im n̄an ko̧kkure pedped in anemkwōj eo Anij Eaar leļo̧k n̄an er, ak jeraam̧m̧an eo Anij eaar jilkinļo̧k ioon mejān āneo kōn kilaan ro rewānōk.",
                "11": "Im kiiō ālikin men kein ke Moronai, eo eaar ritōl eļap an jarin tariņae ko an riNipai ro, eaar ron̄ kōn akwāālel kein, eaar illu ippān Amalikaia.",
                "12": "Im ālikin men kein eaar kekōl kopā eo an; im eaar bōk m̧ōttan eo jān e, im kar jeje ioon—Ilo ememej ad Anij, ad kabun̄, im anemkwōj, im ad aenōm̧m̧an, kōrā ro pāleed, im ro nejid—im eaar kapene im̧aanin juon aļaļ.",
                "13": "Im eaar kapen kattōrak in bōran, im dipil eo an, im nuknuk in ire ko an, im kōņak nuknuk in tariņae ko an ipeļaakin ipin, im eaar bōk aļaļ eo, eo eaar pād ijeban kopā epotak an, (im eaar likūt etan unin tōl in anemkwōj) im eaar bun̄badik e n̄an ioon bwidej, im eaar jar ekajoor n̄an an Anij kōn kōjeraam̧m̧an ko in anemkwōj n̄an pād ioon ro jein im jatin, toun wōt an naaj wōr kumi in riKristian ro n̄an pād wōt n̄an bōk āneo—",
                "14": "Bwe rein kar aolep ritōmak ro rem̧ool an Kraist, ro raar an kabun̄ eo an Anij, kar kūr er jān ro raar jab an kabun̄ eo.",
                "15": "Im ro raar an kabun̄ eo raar niknik; aaet, aolep ro raar ritōmak ro rem̧ool ilo Kraist raar bōk ioer, ilo m̧ōņōņō, āt eo etan Kraist, ak riKristian kar kūr er, kōnke tōmak eo aer ilo Kraist eo Enaaj kar itok.",
                "16": "Im kōn men in, ilo iien in, Moronai eaar jar bwe jibadbad eo an riKristian ro, im anemkwōj eo an āneo en maron̄ jeraam̧m̧an.",
                "17": "Im ālikin men kein ke em̧ōj an kar lutōkļo̧k būruōn n̄an Anij, eaar ņa etan aolep bwidej eo iturōk in Āneen Mej, aaet, ilo tukaduin, aolep āneo, jim̧or ituiōn̄ im iturōk—Juon āneen kāālet, im āneen anemkwōj.",
                "18": "Im eba: Em̧ool Anij Ejjāmin kōtļo̧k bwe kōj, ro rej dike er kōnke jej bōk iood etan Kraist, naaj jujur ilaļ im ko̧kkure kōj, m̧ae iien jej bōktok iood make jān bōd ko ad.",
                "19": "Im ke Moronai eaar ba naan kein, eaar wōnm̧aanļo̧k ilubwiljin armej ro, im kōjopālpāle m̧ōttan nuknuk eo epotak ilo mejatoto, bwe aolep ren maron̄ lo jeje ko eaar jeje ioon m̧ōttan eo epotak, im kūr kōn juon ainikien eļļaaj, im ba:",
                "20": "Lo, jabdewōt eo enaaj dāpij unin tōl in ioon āniin, kōtļo̧k bwe en wōnm̧aantak ilo kajoor eo an Irooj, im deļo̧n̄ ilo juon bujen bwe renaaj dāpij jim̧we ko aer, im tōmak eo aer, bwe Irooj Anij en maron̄ kōjeraam̧m̧an er.",
                "21": "Im ālikin men kein ke Moronai eaar kwaļo̧k naan kein, lo, armej ro raar ettōrtok ippān doon kōn kein tariņae ko aer ipeļaakin ānbwinnier, im kekōlļo̧k nuknuk ko aer ilo kakōļļe, ak āinwōt juon bujen, bwe rej jamin eļļo̧k jān Irooj aer Anij; ak, ilo bar jet naan, eļan̄n̄e renaaj rupi kien ko an Anij, ak wōtlo̧k ilo jero̧wiwi, im jook n̄an bōk ioer etan Kraist, Irooj Enaaj kekōlļo̧k er em̧ool āinwōt raar kekōl nuknuk ko aer.",
                "22": "Kiiō bujen in eo raar kōm̧m̧ane, im raar juļo̧k nuknuk ko aer ineen Moronai, im ba: Kōmij kōm̧m̧an bujen ippān am Anij, bwe naaj ko̧kkure kōm, em̧ool āinwōt ro jeiūm̧ im jatūm̧ ilo āneo ituiōn̄, eļan̄n̄e kōm naaj wōtlo̧k ilo bōd; aaet, emaron̄ joļo̧k kōm ineen rikōjdat ro am, em̧ool āinwōt kōm ar juļo̧k nuknuk ko am ineem bwe ren jujuri ium̧win ne, eļan̄n̄e kōm naaj wōtlo̧k ilo bōd.",
                "23": "Moronai eba n̄an er: Lo, kōj jān juon m̧ōttan ineen Jekab; aaet, kōj jej juon m̧ōttan ineen Josep, eo kopā eo an kar potak jān ļōm̧aro jein ilo elōn̄ m̧ōttan ko; aaet, im kiiō lo, jen keememej n̄an kōjparok kien ko an Anij, ak nuknuk ko ad naaj kekōl in jān ro jeid im jatid, im naaj joļo̧k kōj ilo kalbuuj, ak wiakake, ak m̧an kōj.",
                "24": "Aaet, jen oņaake anemkwōj eo ad āinwōt juon m̧ōttan Josep; aaet, jen keememej naan ko an Jekab, m̧okta jān an mej, bwe lo, eaar lo bwe jidik in m̧ōttan kopā eo an Josep kar kōjparok im eaar jab m̧adeon̄eon̄. Im eba—Em̧ool āinwōt m̧ōttan in nuknuk eo an ļeo nejū kar kōjparoke, āindein m̧ōttan eo in ineen ļeo nejū naaj kōjparoke jān pein Anij, im bōk n̄an e make, ijoke bwein ineen Josep enaaj jako, em̧ool āinwōt m̧ōttan nuknuk eo an.",
                "25": "Kiiō lo, men in ej letok n̄an aō jetōb būrom̧ōj; mekarta, aō ej lan̄lōn̄ ilo ļeo nejū, kōnke kōn m̧ōttan eo an ineen eo naaj bōke n̄an Anij.",
                "26": "Kiiō lo, en̄in eaar kajin eo an Jekab.",
                "27": "Im kiiō wōn ejeļā ak ta eo m̧ōttan eo an ineen Josep, eo enaaj jako āinwōt nuknuk eo an, bwe rej ro raar jepelļo̧k jān kōj? Aaet, im em̧ool en āinwōt kōj eļan̄n̄e jej jab jutak pen ilo tōmak eo ilo Kraist.",
                "28": "Im kiiō ālikin men kein ke Moronai eaar ba naan kein eaar ilo̧k, im eaar barāinwōt jilkinļo̧k ilo aolep m̧ōttan ko ilo āneo ijo eaar wōr akwāālel ko, im kar kobaik ippān doon aolep armej ro raar kōņaan n̄an dāpij anemkwōj eo aer, n̄an jutak ņae Amalikaia im ro raar jepelļo̧k, ro kar kūr er riAmalikaia.",
                "29": "Im ālikin men kein ke Amalikaia eaar lo bwe armej ro an Moronai raar kanooj lōn̄ jān riAmalikaia ro—im eaar barāinwōt lo bwe armej ro an raar ebbeer kōn jim̧we in jibadbad eo raar jerbale—kōn menin, kōnke eaar mijak bwe ej jamin kar tōpar kōttōpar eo, eaar bōk ro iaan armej ro an im rem̧ōņōņō im ilo̧k ilo āneen Nipai.",
                "30": "Kiiō Moronai eaar ļōmņake jab mennin aorōk bwe riLeman ro en bar wōr wōt aer kajoor; kōn menin eaar ļōmņak n̄an kabbōjrak armej in Amalikaia, ak n̄an bōk er im kōro̧o̧l tok er, im leļo̧k Amalikaia n̄an mej; aaet, bwe eaar jeļā bwe enaaj kar kalim̧otak riLeman ro n̄an illu ņae er, im kōm̧m̧an bwe ren itok n̄an pata ņae er; im men in eaar jeļā ke Amalikaia enaaj kar kōm̧m̧ane bwe en maron̄ bōk kōttōpar ko an.",
                "31": "Kōn menin, Moronai eaar ļōmņak eaar mennin aorōk bwe en bōk jarin tariņae ko an, ro raar kuktok ippān doon, im kōpooj er, im deļo̧n̄e juon bujen n̄an dāpij aenōm̧m̧an eo—im ālikin men kein eaar bōk jarin tariņae eo an im ilo̧k ilo̧kan doon kōn im̧ōn kōppād ko an ļo̧k n̄an āne jem̧aden, n̄an kabbōjrak iaļ eo an Amalikaia ilo āne jem̧aden eo.",
                "32": "Im ālikin men kein eaar kōm̧m̧an ekkar n̄an kōņaan ko an, im ilo̧k ilo āne jem̧aden eo, im leļo̧k im̧aan jarin tariņae ko an Amalikaia.",
                "33": "Im ālikin men kein Amalikaia eaar ko ippān juon oran edik in em̧m̧aan ro an, im bwe eo kar bōkļo̧k ilo pein Moronai im kar bar bōkļo̧k er ilo āneen Zaraemla.",
                "34": "Kiiō, Moronai, kōnke eaar juon armej eo kar ijjitōn̄ in riekajet utiej ro im eo ainikien armej ro, kōn menin eaar wōr an kajoor ekkar n̄an ankilaan ippān jarin tariņae ko an riNipai ro, n̄an kajutak im n̄an kōjerbal maron̄ ioer.",
                "35": "Im ālikin men kein jabdewōt eo iaan riAmalikaia ro eaar jab deļo̧n̄ ilo juon bujen n̄an rejetake jibadbad in anemkwōj eo, bwe ren maron̄ dāpij juon kien e anemkwōj, eaar kōm̧m̧an bwe ren leļo̧k er n̄an mej; im eaar wōr jet wōt kar leļo̧k n̄an mej ro raar kaarmejjete bujen in anemkwōj.",
                "36": "Im ālikin men kein barāinwōt, eaar kōm̧m̧an bwe unin tōl in anemkwōj bwe en jopālpāl ioon im̧ōn bar otemjej ko raar pād ilo aolepān āneo, eo riNipai ro raar bōke; im āindein Moronai eaar kalbwin flag in anemkwōj ilubwiljin riNipai ro.",
                "37": "Im raar jino n̄an bar lo aenōm̧m̧an ilo āneo; im āindein raar dāpij aenōm̧m̧an ilo āneo m̧ae enan̄in jem̧ļo̧k in iiō eo kein karuwatimjuonn̄oul in iiō in tōl an riekajet ro.",
                "38": "Im Hilamōn im pris utiej ro raar barāinwōt dāpij laajrak eo ilo kabun̄ eo; aaet, em̧ool n̄an iien eo emān iiō eaar wōr aer aenōm̧m̧an im m̧ōņōņō ilo kabun̄ eo.",
                "39": "Im ālikin men kein eaar lōn̄ ro raar mej, pen ilo lōke bwe jetōb ko aer kar lo̧mo̧o̧ren er jān Irooj Jisōs Kraist; āindein raar ilo̧k jān laļ in ilo m̧ōņōņō.",
                "40": "Im eaar wōr jet ro raar mej kōn nan̄inmej in bwil ko, ko ilo jet tōre ko ilo iiō eo raar kanooj ekkutkut ilo āneo—ak ejjab kanooj lōn̄ kōn nan̄inmej in bwil ko, kōnke jon̄an em̧m̧an eo an mennin eddek ko rellōn̄ ko Anij eaar kōpooj n̄an kōm̧akūt unin nan̄inmej ko, ko n̄an e armej kar pād ilo kilaer jān wōt mejatoto eo—-",
                "41": "Ak eaar lōn̄ ro raar mej kōn bwijwoļā; im ro raar mej ilo tōmak ilo Kraist rej m̧ōņōņō ilo E, āinwōt ad aikuj in kōtmāne."
            },
            "47": {
                "1": "Kiiō jenaaj ro̧o̧l ilo ļo̧o̧k in ad n̄an Amalikaia im ro raar ko ippānļo̧k ilo āne jem̧aden eo; bwe, lo, eaar bōk ro raar etal ippān, im eaar wanlōn̄ļo̧k ilo āneo āneen Nipai ilubwiljin riLeman ro, im eaar kalim̧otak riLeman ro n̄an illu ņae armej in Nipai, jon̄an kiin̄ eo an riLeman ro eaar jilkinļo̧k juon kean̄ ilo aolepān āneo, ilubwiljin aolep armej ro an, bwe rej aikuj bar kuk tok ippān doon n̄an ilo̧k in kōpata ņae riNipai ro.",
                "2": "Im ālikin men kein ke kean̄ eo eaar ilo̧k ilubwiljier raar mijak otem mijak; aaet, raar mijak n̄an kainepataik kiin̄ eo, im raar barāinwōt mijak n̄an ilo̧k n̄an kōpata ņae riNipai ro n̄e raab kōtļo̧ki mour ko aer. Im ālikin men kein raar jab kōņaan, ak eļapļo̧k m̧ōttan eo ilo er eaar jab kōņaan, pokake kien ko an kiin̄ eo.",
                "3": "Im kiiō ālikin men kein kiin̄ eo eaar illu kōnke jab pokake eo aer; kōn menin eaar leļo̧k n̄an Amalikaia maron̄ ioon m̧ōttan eo in jarin tariņae eo an eo eaar pokake naan in jiron̄ ko an, im jiron̄ e bwe en ilo̧k im kipel er n̄an bōk kein tariņae.",
                "4": "Kiiō lo, en̄in eaar kōņaan eo an Amalikaia; bwe e kōnke eaar kanooj juon em̧m̧aan ittino n̄an kōm̧m̧an nana kōn menin eaar kōllaajrak karōk eo ilo būruōn n̄an joļo̧k jān tūroon eo kiin̄ eo an riLeman ro.",
                "5": "Im kiiō eaar bōk maron̄ eo n̄an m̧ōttan ko an riLeman ro raar rejetake ro raar jab pokake; kōn menin eaar ilo̧k n̄an jikin eo kar ņa etan Onida, bwe n̄an ijo aolep riLeman ro raar ko; bwe raar lo jarin tariņae eo ej itok, im, kōnke raar ļōmņak bwe raar itok n̄an ko̧kkure er, kōn menin raar ko n̄an Onida, n̄an jikin kein tariņae ko.",
                "6": "Im raar jitōn̄ juon em̧m̧aan bwe en kiin̄ im ritōl eo ioer, kōnke raar pen ilo ļōmņak ko aer kōn juon ļōmņak edim bwe ren jab kipel n̄an jum̧ae riNipai ro.",
                "7": "Im ālikin men kein, ke raar kuktok ippān doon ioon jeban toļ eo kar etan Antipōs, ilo m̧aanjāppopo n̄an kōpata.",
                "8": "Kiiō eaar jab kōttōpar an Amalikaia n̄an kōpata ekkar n̄an kien ko an kiin̄ eo; a lo, eaar an kōttōpar n̄an bōk jouj jān jarin tariņae ko an riLeman ro, bwe en maron̄ likūt e make ilo ioer im joļo̧k jān tūroon eo kiin̄ eo im bōk aelōn̄ in kiin̄ eo.",
                "9": "Im lo, ālikin men kein eaar kōm̧m̧an bwe jarin tariņae eo an en kajutak im̧ōn kōppād ko aer ilo kom̧laļ eo kar iturin toļ Antipōs.",
                "10": "Im ālikin men kein, ke eaar bon̄ eaar jilkinļo̧k juon riiaron̄ron̄ ittinoļo̧k ilo toļ Antipōs, im kar kōņaan bwe ritōl an ro raar pād ioon toļ eo, eo etan eaar Leionti, bwe en aikuj wanlaļļo̧k n̄an dipin toļ eo, bwe eaar kōņaan kōnono ippān.",
                "11": "Im ālikin men kein ke Leionti eaar bōk ennaan eo eaar mijak im abin wanlaļļo̧k n̄an dipin toļ eo. Im ālikin men kein Amalikaia eaar bar jilkinļo̧k alen ruo, im kōņaan bwe en wanlaļļo̧k. Im ālikin men kein Leionti eaar jab kōņaan; im eaar bar jilkinļo̧k alen jilu.",
                "12": "Im ālikin men kein ke Amalikaia eaar lo bwe eaar jab maron̄ kōm̧m̧an bwe Leionti en wanlaļļo̧k jān ioon toļ eo, eaar wanlōn̄ļo̧k ilo toļ eo, epaakeļo̧k kāām eo an Leionti; im eaar bar jilkinļo̧k alen emān ennaan eo an n̄an Leionti, im kōņaan bwe en kar wanlaļļo̧k, im bwe en bōkļo̧k ribaar ro an ippān.",
                "13": "Im ālikin men kein ke Leionti eaar wanlaļļo̧k ippān ribaar ro an n̄an Amalikaia, Amalikaia eaar kōņaan bwe en en wanlaļļo̧k ippān jarin tariņae eo an ilo bon̄, im jepooļe ļōm̧aro ilo kāām ko aer ro kiin̄ eo eaar leļo̧k n̄an e maron̄, im bwe en leļo̧k er ilo pein Leionti, eļan̄n̄e enaaj kar kōm̧m̧an bwe e (Amalikaia) en ritōl kein karuo ioon aolepān jarin tariņae eo.",
                "14": "Im ālikin men kein Leionti eaar wanlaļļo̧k ippān em̧m̧aan ro an im kar jepooļe em̧m̧aan ro an Amalikaia, āindein bwe m̧okta jān aer ruj ilo jimmarok in raan eo raar pooļ jān jarin tariņae ko an Leionti.",
                "15": "Im ālikin men kein ke raar lo bwe rekar pooļ, raar owar ippān Amalikaia bwe en kōtļo̧k er n̄an kobaikļo̧k er ippān ro jeir im jatier, bwe ren maron̄ kar jab ko̧kkure er. Kiiō en̄in kar lukkuun men eo Amalikaia eaar kōņaan.",
                "16": "Im ālikin men kein eaar leļo̧k em̧m̧aan ro an, oktakļo̧k jān naan in jiron̄ ko an kiin̄ eo. Kiiō en̄in kar men eo Amalikaia eaar kōņaan, bwe en maron̄ kōttōpraki kōttōbalbal ko an ilo joļo̧k jān tūroon kiin̄ eo.",
                "17": "Kiiō eaar m̧anit ilubwiljin riLeman ro, eļan̄n̄e ritōl eutiejtata aer eaar mej, n̄an jitōn̄ ritōl eo kein karuo bwe en aer ritōl eutiejtata.",
                "18": "Im ālikin men kein Amalikaia eaar kōm̧m̧an bwe juon iaan ro rikarejeran ren leļo̧k unokan mej ilo jidik jidik n̄an Leionti, im eaar mej.",
                "19": "Kiiō, ke Leionti eaar mej, riLeman ro raar jitōn̄ Amalikaia bwe en aer ritōl im aer kapen eutiejtata.",
                "20": "Im ālikin men kein Amalikaia eaar m̧aaj ippān jarin tariņae ko an (bwe eaar bōk kōttōpar ko an) n̄an āneen Nipai, n̄an jikin kwelo̧k Nipai, eo eaar jikin eļap.",
                "21": "Im kiin̄ eo eaar diwōjļo̧k n̄an iioone ribaar ro an, bwe eaar ļōmņak bwe Amalikaia eaar kajejjet naan in jiron̄ ko an, im bwe Amalikaia eaar kobaik tok juon jarin tariņae ekanooj ļap n̄an ilo̧k ņae riNipai ro n̄an pata.",
                "22": "A lo, ke kiin̄ eo eaar diwōjļo̧k n̄an iioone Amalikaia eaar kōm̧m̧an bwe ro rikarejeran ren wōnm̧aanļo̧k in iioon kiin̄ eo. Im raar ilo̧k im bun̄badik er im̧aan kiin̄ eo, āinwōt n̄e n̄an kautieje kōnke jon̄an ļap eo an.",
                "23": "Im ālikin men kein kiin̄ eo eaar erļo̧ke m̧aanļo̧k pein n̄an kajutak er, āinwōt eaar m̧anit eo ippān riLeman ro, āinwōt juon kakōļļeen aenōm̧m̧an, m̧anit eo raar bōk jān riNipai ro.",
                "24": "Im ālikin men kein ke eaar kajutak eo m̧oktata jān laļ, lo eaar ņate kiin̄ eo n̄an menono eo an; im eaar wōtlo̧k n̄an laļ.",
                "25": "Kiiō ro karejeran kiin̄ eo raar ko; im ro rikarejeran Amalikaia raar lam̧ōj juon lam̧ōj eļļaaj, im ba:",
                "26": "Lo, ro karejeran kiin̄ eo raar ņate kiin̄ eo n̄an menono eo an, im eaar wōtlo̧k im raar ko; lo, itok im lale.",
                "27": "Im ālikin men kein Amalikaia eaar jiron̄ bwe jarin tariņae ko an ren wōnm̧aanļo̧k im lale ta eaar waļo̧k n̄an kiin̄ eo; im ke raar itok n̄an ijo, im lo kiin̄ eo ej babu ilo dān, Amalikaia eaar riab in illu, im ba: Jabdewōt eo eaar iakwe kiin̄ eo, kōtļo̧ke bwe en ilo̧k, im lukwarkware ro rikarejeran bwe ren maron̄ mej.",
                "28": "Im ālikin men kein aolep ro raar iakwe kiin̄ eo, ke raar ron̄ naan kein, raar wōnm̧aanļo̧k im ettōr ilo̧kan ro rikarejeran kiin̄ eo.",
                "29": "Kiiō ke ro rikarejeran kiin̄ eo raar lo jarin in tariņae eo ej ettōr ilo̧kaer, raar bar lōļn̄o̧n̄, im koļo̧k ilo āne jem̧aden eo, im itok n̄an āneen Zaraemla im kobaļo̧k ippān armej in Ammōn.",
                "30": "Im jarin tariņae eo eaar ettōr ilo̧kaer raar ro̧o̧l, ālikin aer kar ettōr ilo̧kaer waan; im āindein Amalikaia, jān an m̧o̧ņ, eaar bōk būruōn armej ro.",
                "31": "Im ālikin men kein ke ej raan eo ilju eaar deļo̧n̄e jikin kwelo̧k Nipai ippān jarin tariņae ko an, im bōk jikin kwelo̧k eo.",
                "32": "Im kiiō ālikin men kein ke lerooj eo, ke eaar ron̄ bwe kiin̄ eo eaar mej—bwe Amalikaia eaar jilkinļo̧k juon rikōnono n̄an lerooj eo im kōnnaanōk e bwe kiin̄ eo ro rikarejeran raar m̧ane, bwe eaar lukwarkware er kōn jarin tariņae ko an, ak eaar ilo waan, im raar kōm̧m̧ane tilekek eo aer—",
                "33": "Kōn menin, ke lerooj eo eaar bōk ennaan in eaar ijilōkļo̧k n̄an Amalikaia, im kōņaan bwe e en kōtļo̧k armej ro ilo jikin kwelo̧k eo; im lio eaar barāinwōt kōņaan bwe en itok n̄an e; im lio eaar barāinwōt kōņaan bwe en bōkļo̧k rikam̧ool ro ippān n̄an kam̧ool kōn mej eo an kiin̄ eo.",
                "34": "Im ālikin men kein Amalikaia eaar bōk ejja eo rikarejeran im eaar m̧an kiin̄ eo, im aolep er ro raar pād ippān, im deļo̧n̄ļo̧k ippān lerooj eo, n̄an jikin eo eaar jijet ie; im raar aolep kam̧ool n̄an lio bwe kiin̄ eo eaar mej jān pein ro rikarejeran make; im raar ba barāinwōt: Raar ko; men in ejjab kam̧ool ņae er ke? Im āindein raar kabun̄ būruōn lerooj eo kōn mej eo an kiin̄ eo.",
                "35": "Im ālikin men kein Amalikaia eaar lo mejān jouj ippān lerooj eo, im kar bōk lio bwe en pāleen; im āindein jān an m̧oņ, im jān jipan̄ an ro rikarejeran retao, eaar bōk aelōn̄ in kiin̄ eo; aaet, eaar bun̄bun̄ļo̧k bwe ej kiin̄ ilo aolepān āneo, ilubwiljin aolep armej in riLeman ro, ro raar koba in riLeman im riLemuel im riIshmael, jān iien tōl an Nipai laļtak n̄an iien in.",
                "36": "Kiiō riakwāālel rein, kar bōk ejja naan in tōl im ejja meļeļe ko jān riNipai ro, aaet, ālikin kar katakin er ilo ejja jeļā eo kōn Irooj, mekarta, e kabwilōn̄lōn̄ n̄an kwaļo̧k, ejjab to ālikin akwāālel ko aer raar penļo̧k im jab ukeļo̧k, im ļapļo̧k aer awiia, nana im lāj jān riLeman ro—idaak ilo m̧anit ko an riLeman ro; leļo̧k iaļ n̄an jowan, im aolep wāween m̧ōm̧ an kanniōk otemjeļo̧k; aaet, ilo dipiio meļo̧kļo̧k Irooj aer Anij."
            },
            "48": {
                "1": "Im kiiō, ālikin men kein ilo wōt iien eo Amalikaia eaar bōk aelōn̄ in kiin̄ eo eaar jino kōketak būruōn riLeman ro ņae armej in Nipai; aaet, eaar jitōn̄ em̧m̧aan ro n̄an kōnono n̄an riLeman ro jān im̧ōn bar ko aer, ņae riNipai ro.",
                "2": "Im āindein eaar kōketak burueer ņae riNipai ro, jon̄an ilo jem̧ļo̧kinļo̧k iiō eo kein kajon̄oulruwatimjuon in iien tōl an riekajet ro, e kōnke eaar tōpar kōttōbalbal ko an n̄an iien eo, aaet, kōnke eaar kiin̄ ioon riLeman ro, eaar kappukot barāinwōt n̄an irooj ioon aolepān āneo, aaet, im aolep armej ro raar pād ilo āneo, riNipai im barāinwōt riLeman.",
                "3": "Kōn menin eaar tōpar kōttōbalbal ko an, bwe eaar kapenļo̧k būruōn riLeman ro im kapilōk koļmānļo̧kijeņ ko aer, im kalim̧otak er n̄an illu, jon̄an eaar kobaikļo̧k ippān doon juon jarin pata n̄an ilo̧k n̄an kōpata ņae riNipai ro.",
                "4": "Bwe eaar pen būruōn, kōnke an kanooj ļap oran armej ro an, n̄an anjo̧ ioon riNipai ro im bōkļo̧k er n̄an ineen kōm̧akoko.",
                "5": "Im āindein eaar jitōn̄ kapen utiej ro jān riZoram ro, kōnke raar ļaptata aer meļeļe kōn kajoor eo an riNipai ro, im jikin ko aer reppen, im m̧ōttan ko rem̧ōjņo̧tata ilo jikin kwelo̧k ko aer; kōn menin eaar jitōn̄ er n̄an kapen utiej ro ioon jarin tariņae ko an.",
                "6": "Im ālikin men kein raar bōk kāām eo aer, im em̧m̧akūt m̧aanļo̧k n̄an āneen Zaraemla ilo āne jem̧aden eo.",
                "7": "Kiiō ālikin men kein ilo iien eo ke Amalikaia eaar āindein bōk kajoor jān m̧oņ im riab, Moronai, ilo wāween eo juon, eaar kōpooj koļmānļo̧kijeņ ko an armej ro n̄an m̧ool n̄an Irooj aer Anij.",
                "8": "Aaet, eaar kōkajoorļo̧k jarin tariņae ko an riNipai ro, im kajutak me ko reddik, ak jikin likōpejn̄ak ko; jolōn̄ļo̧k kappe in bwidej ko ipeļaakin ijo n̄an jepooļe jarin tariņae ko an, im barāinwōt kalōki wōrwōr ko in dekā n̄an kapooļe peļaakier, ipeļaakin jikin kwelo̧k ko aer, im tōrerein ko an āneo āneer; aaet, jepooļe aolep peļaakin āneo.",
                "9": "Im ilo me in tariņae ko rem̧ōjņo̧tata aer eaar likūt elōn̄ļo̧k oran em̧m̧aan; im āindein eaar kapene im kōkajoorļo̧k āneo riNipai ro raar bōke.",
                "10": "Im āindein eaar kōppojak n̄an rejetake anemkwōj eo aer, bwidej ko aer, kōrā ro pāleer, im ro nejier, im aer aenōm̧m̧an, im bwe ren maron̄ mour n̄an irooj aer Anij, im bwe ren maron̄ dāpij ta eo kar ņa etan jān rikōjdat ro aer em̧m̧akūt an riKristian.",
                "11": "Im Moronai eaar juon em̧m̧aan ekajoor im pen; eaar juon armej in meļeļe eweeppān; aaet, juon em̧m̧aan eo eaar jab itok-limo ilo kōto̧o̧rļo̧k bōtōktōk; juon armej eo jetōb eo an eaar m̧ōņōņō ilo anemkwōj im kōtļo̧k in laļ eo an, im ro jein im jatin jān lokjak im kōm̧akoko.",
                "12": "Aaet, juon em̧m̧aan eo būruōn eaar jiōbļo̧k kōn kam̧m̧oolol n̄an an Anij, kōn elōn̄ jim̧we ko im jeraam̧m̧an ko Eaar likūt ioon armej ro An; juon em̧m̧aan eo eaar jerbal otem jerbal n̄an em̧m̧anļo̧k im jokane an armej ro an.",
                "13": "Aaet, im eaar juon em̧m̧aan eo eaar pen ilo tōmak ilo Kraist, im eaar kallim̧ur kōn juon kanejnej n̄an jojomar kōn armej ro an, jim̧we ko an, im laļ eo an, im tōmak eo an, em̧ool n̄an jako in bōtōktōkin.",
                "14": "Kiiō riNipai ro kar katakin er n̄an jojomar kōn er make ņae rikōjdat ro aer, em̧ool n̄an kōto̧o̧rļo̧k in bōtōktōk eļan̄n̄e eaar mennin aikuj; aaet, im kar barāinwōt katakin er n̄an jamin kar leļo̧k juon ļōkatip, aaet, ren jamin kotak jāje eo ijello̧kun wōt n̄e ej ņae juon rikōjdat, ijello̧kun wōt n̄e eaar n̄an oņaake mour ko aer.",
                "15": "Im en̄in eaar aer tōmak, bwe jen kōm̧m̧an āinwōt Anij Enaaj kōjeraam̧m̧an er ilo āneo, ak ilo bar jet naan, eļan̄n̄e renaaj kar tiljek ilo kōjparok kien ko an Anij bwe Enaaj kar kōjeraam̧m̧an er ilo āneo; aaet, kakkōl er n̄an ko, ak n̄an pojak n̄an tariņae, ekkar n̄an kauwōtata eo aer.",
                "16": "Im barāinwōt, bwe Anij en kar kwaļo̧kļo̧k n̄an er ia rej aikuj ilo̧k ie n̄an jojomar kōn er make ņae rikōjdat ro aer, im jen kōm̧m̧an āinwōt, Irooj Enaaj lo̧mo̧o̧ren er; im en̄in eaar tōmak eo an Moronai, im būruōn eaar m̧ōņōņō ilo e; jaab ilo kōto̧o̧rļo̧k bōtōktōk ak ilo kōm̧m̧an em̧m̧an, ilo oņaake armej ro an, aaet, ilo kōjparok kien ko an Anij, aaet, im jum̧ae nana.",
                "17": "Aaet, em̧ool, em̧ool ij ba n̄an kom̧, eļan̄n̄e aolep armej rekar, im raar, im renaaj kar, āinwōt Moronai, lo, lukkuun kajoor ko an hell renaaj kar idikdik indeeo; aaet, devil enaaj kar ejjeļo̧k an kajoor ioon būruōn ro nejin armej.",
                "18": "Lo, eaar juon em̧m̧aan āinwōt Ammōn, ļeo nejin Mosaia, aaet, im em̧ool ļōm̧aro jet nejin Mosaia, aaet, im barāinwōt Alma im ļōm̧aro nejin, bwe rekar aolep armej in Anij.",
                "19": "Kiiō lo, Hilamōn im ļōm̧aro jein im jatin rekar jab dikļo̧k ijo kuņaer n̄an armej ro jān Moronai; bwe rekar kwaļo̧k naan eo an Anij, im rekar peptaij n̄an ukeļo̧k aolep armej ro rekar eo̧ron̄ naan ko aer.",
                "20": "Im āindein raar wōnm̧aanļo̧k, im armej ro raar kōttāik er kōnke naan ko aer, jon̄an raar kanooj lo jouj an Irooj, im āindein raar rōļo̧k jān tariņae ko im aitwerōk ko ilubwiljier, aaet, em̧ool ium̧win tōrean eo emān iiō aetokan.",
                "21": "A, āinwōt iaar ba, ilo jem̧ļo̧kinļo̧k iiō eo kein kajon̄oulruwatimjuon, aaet, mekarta aenōm̧m̧an eo aer ilubwiljier make, raar m̧akoko in kar kipel er n̄an jum̧ae ro jeir im jatier, riLeman ro.",
                "22": "Aaet, im ilo tukaduin, tariņae ko aer rekar jab jem̧ļo̧k ium̧win elōn̄ iiō ko ippān riLeman ro, mekarta jon̄an m̧akoko eo aer eļap.",
                "23": "Kiiō, raar būrom̧ōj n̄an kotak kein tariņae ņae riLeman ro, kōnke raar jab m̧ōņōņō ilo kōto̧o̧rļo̧k bōtōktōk; aaet, im ejjab aolepān in—raar būrom̧ōj bwe ren wāween eo n̄an jilkinļo̧k elōn̄ ro jeir im jatier jān laļ in n̄an laļ eo ejjeļo̧k jem̧ļo̧kin, jab pojak n̄an iioon aer Anij.",
                "24": "Mekarta, rej jamin kar kōtļo̧k n̄an likūt mour ko aer, bwe kōrā ro pāleer im ro nejier ren kar to̧o̧re er jān lāj eawiia an ro rekar juon iien jeir im jatier, aaet, im kar jepelļo̧k jān kabun̄ eo aer, im kar likūt er im kar ilo̧k n̄an ko̧kkure er jān kobaļo̧k ippān riLeman ro.",
                "25": "Aaet, raar jab maron̄ ineek bwe ro jeir im jatier ren m̧ōņōņō ioon bōtōktōkin riNipai ro, toun wōt an wōr jet ro rej aikuj kōjparok kien ko an Anij, bwe kallim̧ur eo an Irooj eaar, eļan̄n̄e renaaj kōjparok kien ko renaaj jeraam̧m̧an ilo āneo."
            },
            "49": {
                "1": "Im kiiō ālikin men kein ilo allōn̄ eo kein kajon̄ouljuon in iiō kajon̄oulruwatimjuon, ilo raan eo kein kajon̄oul in allōn̄ eo, jarin tariņae ko an riLeman ro kar lo er rej jibadekļo̧k āneen Ammōnaia.",
                "2": "Im lo, jikin kwelo̧k eo kar bar kalōke, im Moronai eaar door juon jarin tariņae iturin tōrerein ko an jikin kwelo̧k eo, im raar jolōn̄ļo̧k bwidej eo ipeļaakin n̄an jālitake er jān m̧ade ko im dekā ko an riLeman ro; bwe lo, raar ire kōn dekā ko im m̧ade ko.",
                "3": "Lo, ij ba bwe jikin kwelo̧k in Ammōnaia kar bar kalōke. Ij ba n̄an kom̧, aaet, bwe kar bar kalōke m̧ōttan; im kōnke riLeman ro raar ko̧kkure e juon iien m̧okta kōnke jero̧wiwi an armej ro, raar kōtmāne bwe en naaj kar bar mennin rakim pidodo n̄an er.",
                "4": "A lo, ekōjkan an ļap kar kōrraat eo aer; bwe lo, riNipai ro raar kūbwij lōn̄tak ejoujik in bwidej ipeļaakier, eo eaar kanooj utiej bwe riLeman ro raar jamin juļo̧k dekā ko buier im m̧ade ko aer ņae er bwe en maron̄ wōr an̄ier, im rej jamin kar itok ioer ijello̧kun wōt n̄e eaar ilo ijo jikin aer deļo̧n̄.",
                "5": "Kiiō ilo iien in kapen utiej ro an riLeman ro raar bwilōn̄ otem bwilōn̄, kōnke mālōtlōt eo an riNipai ro ilo kōpooj jikin koņe ko aer.",
                "6": "Kiiō ritōl ro an riLeman ro raar ļōmņak, kōnke jon̄an ļap eo in oraer, aaet, raar ļōmņak bwe renaaj pidodo n̄an aer itok ioer āinwōt raar kōm̧m̧an m̧okta; aaet, im raar barāinwōt kōpooj er kōn kein tōrak ko, im kōn dipil ko, im raar barāinwōt kōpooj er kōn balle in kil ko, aaet, balle ko rekanooj mijel n̄an kalbubuuk aer keelwaan.",
                "7": "Im kōnke āindein aer kar pojak raar ļōmņak bwe renaaj aikuj kar pidodo aer anjo̧ ioon im likūt ro jeir im jatier n̄an ine eddo in kōm̧akoko, ak m̧ane im to̧o̧reļo̧k er ekkar n̄an aer kōņaan.",
                "8": "A lo, n̄an aer bwilōn̄ eļap, raar pojak n̄an er, ilo juon wāween jan̄in kar jeļā kake ilubwiljin ro nejin Liai. Kiiō raar pojak n̄an riLeman ro, n̄an pata ilo̧kan wāween katakin ko an Moronai.",
                "9": "Im ālikin men kein, riLeman ro, ak riAmalikaia ro, raar bwilōn̄ otem bwilōn̄ ilo wāween aer m̧aanjāppopo n̄an tariņae.",
                "10": "Kiiō, eļan̄n̄e kiin̄ Amalikaia eaar wanlaļļo̧k jān āneen Nipai, im jeban jarin tariņae eo an, bōlen emaron̄ kar kōm̧m̧an bwe riLeman ro ren jodiki riNipai ro ilo jikin kwelo̧k Ammōnaia; bwe lo, eaar jab kaorōk bōtōktōkin armej ro an.",
                "11": "A lo, Amalikaia eaar jab wanlaļļo̧k n̄an kōpata. Im lo, kapen utiej ro an raar ekkōl im jab tariņaeik riNipai ro ilo jikin kwelo̧k Ammōnaia, bwe Moronai eaar ukōt wāween kajeikiki jerbal ko ilubwiljin riNipai ro, jon̄an raar kōrraat kōnke jikin koņe ko aer im raar jab maron̄ itok ioer.",
                "12": "Kōn menin raar jenlikļo̧k ilo āne jem̧aden eo, im kar bōk kāām eo aer im ilo̧k n̄an āneen Noa, kōnke raar ļōmņak bwe eaar ijo tokālik em̧m̧antata remaron̄ kar itok ņae riNipai ro.",
                "13": "Bwe raar jab jeļā ke Moronai eaar kapenļo̧k, ak kar bar ekkal me in ko, bwe aolep jikin kwelo̧k ilo aolepān āneo ipeļaakin ijo; kōn menin, raar etal n̄an āneen Noa kōn juon jibadbad epen; aaet, kapen utiej ro aer raar wōnm̧aantak im bōk juon kanejnej bwe renaaj ko̧kkure armej in jikin kwelo̧k en.",
                "14": "A lo, n̄an aer bwilōn̄ eļap, jikin kwelo̧k Noa, eo eaar m̧okta juon jikin em̧ōjņo̧, kiiō eaar, jān wāween ko an Moronai, erom epen, aaet, em̧ool n̄an eļļā jān kajoor an jikin kwelo̧k Ammōnaia.",
                "15": "Im kiiō, lo, en̄in eaar mālōtlōt ilo Moronai; bwe eaar ļōmņak bwe renaaj mijake jikin kwelo̧k Ammōnaia; im āinwōt jikin kwelo̧k Noa eaar m̧okta kar m̧ōttan eo em̧ōjņo̧tata ilo āneo, kōn menin rekar etal n̄an jikin eo n̄an pata; im āindein eaar ekkar n̄an kōņaan ko an.",
                "16": "Im lo, Moronai eaar jitōn̄ Liai n̄an kapen eutiej ioon em̧m̧aan ro ilo jikin kwelo̧k eo; im eaar ejja Liai eo wōt eo eaar tariņae ippān riLeman ro ilo kom̧laļ eo iturear in reba Sidon.",
                "17": "Im kiiō lo ālikin men kein, bwe ke riLeman ro raar lo bwe Liai eaar tōl jikin kwelo̧k eo raar bar kōrraat, bwe raar mijak otem mijak Liai; mekarta kapen utiej ro aer raar kallim̧ur n̄an juon kanejnej n̄an kōm̧m̧alijar ņae jikin kwelo̧k eo; kōn menin, raar bōklōn̄tak jarin tariņae ko aer.",
                "18": "Kiiō lo, riLeman ro raar jab maron̄ deļo̧n̄eļo̧k me in ko ko aer jān jabdewōt bar iaļ ijello̧kun wōt deļo̧n̄ļo̧k eo, kōnke utiejen kappe eo kar julōn̄ļo̧k, im m̧wilaļ in ro̧n̄ ko kar kūbwiji ipeļaakin ijo, ijello̧kun wōt iturin deļo̧n̄ļo̧k eo.",
                "19": "Im āindein riNipai ro raar pojak n̄an ko̧kkure aolep ro renaaj kajjion̄ in tallōn̄ n̄an deļo̧n̄e me eo jān jabdewōt bar iaļ, jān kadkad kōn dekā im wākar er kōn m̧ade.",
                "20": "Āindein raar pojak, aaet, juon ānbwinnin em̧m̧aan ro aer rekajoortata, kōn jāje ko aer im buwat ko aer, n̄an jolaļļo̧k jabdewōt eo enaaj kajjion̄ in wanlōn̄ļo̧k ilo jikin koņe eo aer iturin jikin deļo̧n̄ļo̧k eo; im āindein raar pojak n̄an jojomare er make ņae riLeman ro.",
                "21": "Im ālikin men kein kapen ro an riLeman ro raar bōk lōn̄tak jarin tariņae ko aer im̧aan jikin deļo̧n̄ eo, im kar jino aitwerōk ippān riNipai ro, n̄an tōparļo̧k jikin koņe eo aer; a lo, kar iuunlikļo̧k er jān iien n̄an iien, jon̄an rekar m̧an er kōn ko̧kkure eļap.",
                "22": "Kiiō ke raar lo bwe raar jab maron̄ bōk kajoor ioon riNipai ro jān to eo, raar jino kūbwij laļļo̧k kappe in bwidej ko aer bwe ren maron̄ bōk to eo n̄an jarin tariņae ko aer, bwe ren maron̄ āinwōt juon ilo ire eo; a lo, ilo kajjion̄ kein kar bōkļo̧k er jān dekā ko im m̧ade ko kar juļo̧k n̄an er; im ijello̧kun kanni ro̧n̄ ko jān jolaļļo̧k kappe in bwidej ko, rekar obrak ilo ebwe jon̄an kōn rimej ro aer im ānbwin ko rekinejnej.",
                "23": "Āindein riNipai ro aer aolep kajoor ioon rikōjdat ro aer; im āindein riLeman ro raar kajjion̄ n̄an ko̧kkure riNipai ro m̧ae iien kapen utiej ro aer raar aolep mej; aaet, im eļapļo̧k jān juon to̧ujin in riLeman ro kar m̧ane er; ak, ilo ijo rājet, eaar ejjeļo̧k juon armej in riNipai ro kar m̧ane.",
                "24": "Eaar wōr enan̄in lemn̄oul ro raar ikkinejnej, ro raar jedmatmat n̄an m̧ade ko an riLeman ro kōn jikin ļe eo, ak rekar libobo kōn kein kōttōrak ko aer, im dipil ko aer, im penjān bar ko aer, jon̄an kinej ko aer raar pād ioon neer, ko elōn̄ iaer raar kanooj eļap.",
                "25": "Im ālikin men kein, ke riLeman ro raar lo bwe kapen utiej ro aer kar m̧an er aolep raar koļo̧k ilo āne jem̧aden eo. Im ālikin men kein raar ro̧o̧l n̄an āneen Nipai, n̄an kōjjeļāik kiin̄ eo aer, Amalikaia, eo eaar riNipai jān ļotak, kōn jorrāān eo eļap aer.",
                "26": "Im ālikin men kein eaar illu otem illu ippān armej ro an, kōnke eaar jab bōk kōņaan ko an ioon riNipai ro; eaar jab likūt er ilo ine eddo in kōm̧akoko.",
                "27": "Aaet, eaar kanooj illu otem illu, im eaar kanejneje Anij, im barāinwōt Moronai, im kallim̧ur kōn juon kanejnej bwe enaaj ilim bōtōktōkin; im men in kōnke Moronai eaar kōjparok kien ko an Anij ilo kōpooj jokane eo an armej ro an.",
                "28": "Im ālikin men kein, bwe ilo ijo turājet, armej in Nipai raar kam̧m̧oolol Irooj aer Anij, kōnke An kajoor emake wōt ilo lo̧mo̧o̧ren er jān pein rikōjdat ro aer.",
                "29": "Im āindein eaar jem̧ļo̧k iiō kajon̄oulruwatimjuon in iien tōl an riekajet ro ioon armej in Nipai.",
                "30": "Aaet, im eaar wōr wōt aenōm̧m̧an ilubwiljier, im kanooj jeraam̧m̧an otem jeraam̧m̧an ilo kabun̄ eo kōn aer pokake im tiljek ko rekar liļo̧k n̄an naan eo an Anij, eo kar kabun̄bun̄ļo̧k n̄an er jān Hilamōn, im Siblon, im Koriantōn, im Ammōn im ļōm̧aro jein im jatin, aaet, im jān aolep ro raar ekkapit ilo laajrak ekwōjarjar an Anij, im kar peptaij n̄an ukeļo̧k, im jilkinļo̧k er n̄an kwaļo̧k naan ilubwiljin armej ro."
            },
            "50": {
                "1": "Im kiiō ālikin men kein Moronai eaar jab bōjrak jān kōm̧m̧ani m̧aanjāppopo ko n̄an tariņae, ak n̄an jojomar kōn armej ro an ņae riLeman ro; bwe eaar kōm̧m̧an bwe jarin tariņae ko an rej jino ilo ijjino in iiō eo kein karon̄oul in iien tōl an riekajet ro, bwe ren jino kūbwij ejoujik in bwidej ko ipeļaakin aolep jikin kwelo̧k ko, ilujeen aolepān āneo kar an riNipai ro.",
                "2": "Im ioon bat in bwidej kein eaar kōm̧m̧an bwe en wōr aļaļ ko, aaet, jerbal in aļaļ ko kalōki n̄an utiej in armej, ipeļaakin jikin kwelo̧k ko.",
                "3": "Im eaar kōm̧m̧an bwe ioon jerbal in aļaļ ko en wōr juon wōrwōr in dumej kalōki ioon aļaļ ko ipeļaakin ijo; im raar kajoor im utiej.",
                "4": "Im eaar kōm̧m̧an bwe im̧ōn pād ko bwe ren jutak reilaļļo̧k n̄an jerbal in dumej ko, im eaar kōm̧m̧an jikin koņe ko n̄an ekkal ioon im̧ōn pād ko, bwe dekā ko im m̧ade ko an riLeman ro ren jab kōmetak er.",
                "5": "Im raar pojak bwe ren maron̄ juļo̧k dekā ko jān ijo ilōn̄, ekkar n̄an aer kōņaan im aer kajoor, im m̧an eo enaaj kajjion̄ in jibadektok turin wōrwōr ko an jikin kwelo̧k eo.",
                "6": "Āindein Moronai eaar kōpooj jikin tariņae reppen ņae itok an ro aer rikōjdat, itōrerein peļaakin aolep jikin kwelo̧k ilo aolepān āneo.",
                "7": "Im ālikin men kein Moronai eaar kōm̧m̧an bwe jarin tariņae ko an ren ilo̧k ilo āne jem̧aden eo irear; aaet, im raar ilo̧k im lukwarkwareļo̧k aolep riLeman ro raar pād ilo āne jem̧aden eo irear ilo ijoko jikier make, ko raar pād irōk in āneen Zaraemla.",
                "8": "Im āneen Nipai eaar ettōrļo̧k kajjuļo̧k wōt jān lo̧jet eo irear n̄an eo irilik.",
                "9": "Im ālikin men kein ke Moronai eaar lukwarkwareļo̧k aolep riLeman ro jān āne jem̧aden eo irear, eo eaar ituiōn̄ in bwidej ko kar aer, eaar kōm̧m̧an bwe rijukjuk ro ilo āneen Zaraemla im ilo āneo ipeļaakin ijo ren ilo̧k ilo āne jem̧aden eo irear, em̧ool n̄an tōrerein ko iturin parijet, im bōk āneo.",
                "10": "Im eaar barāinwōt likūt jarin tariņae ko irōk, ilo tōrerein ko in jikin ko aer, im kōm̧m̧an bwe ren kajutak kein kapenļo̧k ko bwe ren maron̄ kōpooj jarin tariņae ko aer im armej ro aer jān pein rikōjdat ro aer.",
                "11": "Im āindein eaar kabbōjrak aolep jikin tariņae ko reppen an riLeman ro ilo āne jem̧aden eo irear, aaet, im barāinwōt ijo irilik, kapenļo̧k lain eo ikōtaan riNipai ro im riLeman ro, ikōtaan āneen Zaraemla im āneen Nipai, jān lo̧jet irilik, tōbtōbļo̧k iturin jeban reba Sidon, riNipai ro aer aolep āneo ituiōn̄, aaet, em̧ool aolepān āneo eaar pād ituiōn̄ in āneen Bun̄-pāļo̧k, ekkar n̄an aer kōņaan.",
                "12": "Āindein Moronai, kōn jarin tariņae ko an, ko raar lōn̄ļo̧k raan n̄an raan kōnke bab-laļ in oņaake eo jerbal ko an raar kwaļo̧ki tok n̄an er, kar kappukot n̄an bōk kajoor im maron̄ an riLeman ro jān āne ko rej aer, bwe en jab wōr aer kajoor ioon āne ko rej aer.",
                "13": "Im ālikin men kein riNipai ro raar jino pedped eo an juon jikin kwelo̧k, im raar ņa etan jikin kwelo̧k eo Moronai; im eaar pād iturin lo̧jet eo irear; im eaar pād irōkin iturin lain in ijoko an riLeman ro.",
                "14": "Im raar barāinwōt jino pedped eo n̄an juon jikin kwelo̧k ikōtaan jikin kwelo̧k in Moronai im jikin kwelo̧k in Aron, kobaiktok tōrerein ko an Aron im Moronai; im raar ņa etan jikin kwelo̧k eo, ak bwidej eo, Nipaia.",
                "15": "Im raar barāinwōt jino ilo ejja iiō eo wōt n̄an ekkal elōn̄ jikin kwelo̧k ko ituiōn̄, juon ilo juon wāween āinjuon eo kar ņa etan Liai, eo eaar pād iōn̄ iturin tōrerein ko an parijet.",
                "16": "Im āindein eaar jem̧ļo̧k iiō eo kein karon̄oul.",
                "17": "Im ilo wāween jeban kein kar armej in Nipai ilo jinoin karon̄oul im juon iiō in iien tōl an riekajet ro ioon armej in Nipai.",
                "18": "Im raar jeban otem jeban, im raar erom m̧weie otem m̧weie; aaet, im raar wōrļo̧k im kanooj kajoor ilo āneo.",
                "19": "Im āindein jej lo ekōjkan tūriam̧okake im jim̧we rej aolep pepe ko an Irooj, n̄an kakūrm̧ool aolep naan ko an n̄an ro nejin armej; aaet, je maron̄ lo bwe naan ko An kar kajejjeti, em̧ool ilo kar iien in, ko Eaar kōnono n̄an Liai, im ba:",
                "20": "Jeraam̧m̧an n̄an kom̧ im ro nejimi; im renaaj jeraam̧m̧an, jon̄an āinwōt renaaj kōjparok kien ko Aō renaaj jeban ilo āneo. A keememej, jon̄an wōt aer naaj jab kōjparok kien ko Aō renaaj jako jān im̧aan mejān Irooj.",
                "21": "Im jej lo bwe kallim̧ur kein kar kajejjeti n̄an armej in Nipai; bwe eaar aer inepata ko im aer aitwerōk ko, aaet, uror ko aer, im rakim ko aer, kabun̄-jar n̄an ekjab ko aer, ļōn̄ ko aer, im mennin jōjō ko aer, ko raar pād ilubwiljier, ko raar bōktok ioer tariņae ko im ko̧kkure ko aer.",
                "22": "Im ro raar tiljek ilo kōjparok kien ko an Irooj kar lo̧mo̧o̧ren er aolep iien, ijoke to̧ujin ko in rijero̧wiwi ro jeir im jatier kar kilaakļo̧k er n̄an kōm̧akoko, ak n̄an jako jān jāje eo, ak n̄an idakunkunļo̧k ilo jab tōmak, im iiaio ippān riLeman ro.",
                "23": "A lo eaar ejjeļo̧k juon iien ekōm̧ōņōņōļo̧k ilubwiljin armej in Nipai, jān raan ko an Nipai, jān ilo raan ko an Moronai, aaet, em̧ool ilo iien in, ilo ron̄oul im juon iiō in iien tōl an riekajet ro.",
                "24": "Im ālikin men kein karon̄oul im ruo iiō in iien tōl an riekajet ro eaar barāinwōt jem̧ļo̧k ilo aenōm̧m̧an; aaet, im barāinwōt ron̄oul im jilu iiō.",
                "25": "Im ālikin men kein ilo jino in ron̄oul im emān iiō in iien tōl an riekajet ro, ekar barāinwōt wōr aenōm̧m̧an ilubwiljin armej in Nipai eļan̄n̄e eaar jab kōn aitwerōk eo eaar bōk jikin ilubwiljier kōn āneen Liai, im āneen Moriantōn, ko raar ekkejel ilo tōrerein ko an Liai; jim̧or raar pād tōrereir iturin lo̧jet.",
                "26": "Bwe lo, armej ro eaar aer āneen Moriantōn raar kwaļo̧k aer maron̄ n̄an juon m̧ōttan āneen Liai; kōn menin eaar jino māāņāņ juon aitwerōk ikōtaaer, jon̄an armej in Moriantōn raar kotak kein tariņae ko aer ņae ro jeir im jatier, im raar jek burueer kōn jāje eo n̄an m̧an er.",
                "27": "Im lo, armej ro kar iaar āneen Liai raar ko n̄an kāām eo an Moronai, im owar n̄an e kōn jipan̄; bwe lo raar jab pād ilo bōd.",
                "28": "Im ālikin men kein ke armej in Moriantōn, ro kar tōl er jān juon em̧m̧aan kar etan Moriantōn, raar lo bwe armej in Liai raar ko n̄an kāām eo an Moronai, raar mijak otem mijak n̄e ab itok jarin tariņae eo an Moronai ioer im ko̧kkure er.",
                "29": "Kōn menin, Moriantōn eaar likūt i ilo burueer bwe ren ko n̄an āneo ituiōn̄, eo eaar obrak kōn ānbwinnin dān ko reļļap, im kar bōk aer āneo ituiōn̄.",
                "30": "Im lo, ren kar kōtōprak karōk in ilo m̧ool, (eo en kar un eo n̄an būrom̧ōj) a lo, Moriantōn kōnke eaar juon armej in eļap en̄jake, kōn menin eaar illu ippān juon iaan kōrā ro karejeran, im eaar wōtlo̧k ioon lio im den̄ļo̧k e eļap.",
                "31": "Im ālikin men kein lio eaar ko, im eaar itok n̄an kāām eo an Moronai, im eaar jiron̄ Moronai aolep men ko kōn menin, im barāinwōt kōn kōttōpar ko aer n̄an koļo̧k ilo āneo ituiōn̄.",
                "32": "Kiiō lo, armej ro raar pād ilo āneen Bun̄-pāļo̧k, ak ro ilo Moronai, raar mijak bwe renaaj kar eo̧ron̄ naan ko an Moriantōn im kobaik er ippān armej ro an, im āindein enaaj kar bōk an m̧ōttan ko an āneo, eo enaaj kar likūt juon pedped n̄an waļo̧k ko rem̧wilaļ ilubwiljin armej in Nipai, aaet, waļo̧k ko renaaj kar tōl n̄an joļo̧k anemkwōj eo aer.",
                "33": "Kōn menin Moronai eaar jilkinļo̧k juon jarin tariņae, ippān kāām eo aer, n̄an pād im̧aan armej in Moriantōn, n̄an kabbōjrak ilo̧k eo aer ilo āneo ituiōn̄.",
                "34": "Im ālikin men kein raar jab pād im̧aer m̧ae aer kar itok n̄an tōrerein ko an Āneen Mej; im ijo raar pād im̧aer, im ijo raar pād im̧aer, jān to aidik ro eaar etal iturin lo̧jet ļo̧k ilo āneo ituiōn̄, aaet, iturin lo̧jet, ijo irilik in im ijo irear.",
                "35": "Im ālikin men kein jarin tariņae eo kar jilkinļo̧k in Moronai, eo kar tōl jān juon em̧m̧aan kar etan Tiankōm, raar iioon armej in Moriantōn; im kar kanooj bōt armej in Moriantōn, (kōnke raar ketak jān nana ko an im naan in m̧oņ ko an) bwe juon pata eaar ijjino ikōtaaer, ilo eo Tiankōm eaar jek Moriantōn im anjo̧ ioon jarin tariņae eo an, im bōk er rikalbuuj, im kar ro̧o̧l n̄an kāām eo an Moronai. Im āindein eaar jem̧ļo̧k ron̄oul im emān iiō in tōl an riekajet ro ioon armej in Nipai.",
                "36": "Im āindein armej in Moriantōn kar kōro̧o̧ltok er. Im ke em̧ōj aer kōm̧m̧an bujen n̄an kōjparok aenōm̧m̧an eo kar kōjepļaaktok er n̄an āneen Moriantōn, im koba eo in armej ro eaar bōk jikin ikōtaaer im ikōtaan armej in Liai; im kar kōjepļaakļo̧k er n̄an bwidej ko aer.",
                "37": "Im ālikin men kein ilo ejja kar iiō eo wōt armej in Nipai kar kōjepļaak aenōm̧m̧an n̄an er, bwe Nipaia, kein karuo riekajet eutiej, eaar mej, im eaar pād ijo jikin riekajet kōn jim̧we eweeppān im̧aan Anij.",
                "38": "Mekarta, eaar abin bwe Alma en bōkļo̧k ko im men ko raar aorōk ippān Alma im ro jemān im n̄an er rekwōjarjar; kōn menin Alma eaar likūt ioer ioon ļeo nejin, Hilamōn.",
                "39": "Lo, ālikin men kein ļeo nejin Nipaia kar jitōn̄ e n̄an bōk jikin ekajet eo, ilo jikin ļeo jemān; aaet, kar jitōn̄ e riekajet eutiej im prokonsōl ioon armej ro, kōn juon kanejnej im kain̄i ekwōjarjar n̄an ekajet ilo jim̧we, im n̄an kōjparok aenōm̧m̧an im anemkwōj eo an armej ro, im n̄an leļo̧k n̄an er jeraam̧m̧an ko rekwōjarjar n̄an kabun̄-jar n̄an Irooj aer Anij, aaet, n̄an rejetake im dāpij jibadbad an Anij aolep raan ko an, im n̄an bōktok rijero̧wiwi n̄an ekajet ekkar n̄an ruweer.",
                "40": "Kiiō lo, etan eaar Peoran. Im Peoran eaar bōk ijo jikin jemān, im kar jino tōl eo an ilo jem̧ļo̧kin ron̄oul im emān iiō eo, ioon armej in Nipai."
            },
            "51": {
                "1": "Im kiiō ālikin men kein ilo jinoin ron̄oul im ļalem iiō in iien tōl an riekajet ro ioon armej in Nipai, ālikin aer kar kajutak aenōm̧m̧an ikōtaan armej in Liai im armej in Moriantōn kōn bwidej ko aer, im ālikin aer kar ijjino ron̄oul im ļalem iiō ilo aenōm̧m̧an.",
                "2": "Mekarta, raar jab maron̄ dāpij aenōm̧m̧an in ilo aolepān āneo, bwe eaar jinoin juon aitwerōk ilubwiljin armej ro kōn riekajet utiej eo Peoran; bwe lo, eaar wōr juon m̧ōttan armej ro raar kōņaan bwe jet eoon ilo kien eo ren oktak.",
                "3": "A lo, Peoran eaar jab ukōti ak kōtļo̧k bwe kien en oktak; kōn menin, eaar jab eo̧ron̄ ro raar jilkinļo̧k ainikier ippān kajjitōk ko aer kōn ukōte kien eo.",
                "4": "Kōn menin, ro raar kōņaan bwe kien eo en oktak raar ļōkatip ippān, im kar kōņaan bwe en jab riekajet eutiejļo̧k wōt ioon āneo; kōn menin eaar jutak juon inepata emāāņāņ kōn men in, a jab n̄an kōto̧o̧rļo̧k bōtōktōk.",
                "5": "Im ālikin men kein ro raar kōņaan bwe Peoran en jako jān jikin ekajet eo kar etaer rijepiaan kiin̄, bwe raar kōņaan bwe kien eo en oktak ilo juon wāween n̄an joļo̧k kien anemkwōj eo n̄an kajerkak juon kiin̄ ioon āneo.",
                "6": "Im ro raar kōņaan bwe Peoran en riekajet eutiej ioon āneo raar bōk ioer āt eo rianemkwōj; im āindein kar jepel eo ilubwiljier, bwe rianemkwōj raar kanejnej ak kōm̧m̧an bujen n̄an dāpij jim̧we ko aer im anemkwōj ko an kabun̄ eo aer jān juon kien e anemkwōj.",
                "7": "Im ālikin men kein bwe mennin aitwerōk in aer eaar jem̧ļo̧k jān ainikien armej ro. Im ālikin men kein ainikien armej ro eaar itok ilo rejetak e rianemkwōj ro, im Peoran eaar pād wōt ilo jikin ekajet eo, eo eaar kōm̧m̧an eļap m̧ōņōņō ilubwiljin ro jein im jatin Peoran im elōn̄ iaan armej ro an anemkwōj, ro raar barāinwōt kaikōn̄ rijepiaan kiin̄ ro n̄an jab kōnono, bwe ren ekkōl n̄an jab jum̧ae ak ren dāpij jibadbad eo n̄an anemkwōj.",
                "8": "Kiiō ro raar jepiaan kiin̄ ro raar ro raar ļotak n̄an utiej, im raar kappukot bwe ren kiin̄ ro; im kar rejetake er jān ro raar kappukot kajoor im maron̄ ioon armej ro.",
                "9": "A lo, in eaar iien eo ekauwōtata n̄an aitwerōk ro kein n̄an pād ilubwiljin armej in Nipai; bwe lo, Amalikaia eaar bar kalim̧otak būruōn armej in riLeman ro ņae armej in riNipai ro, im eaar aintok ippān doon ritariņae ro jān aolep m̧ōttan ko ilo āneo āneen, im kōpooj er n̄an tariņae, im m̧aanjāppopo n̄an tariņae kōn aolep kijejeto; bwe eaar kanejnej n̄an ilim bōtōktōkin Moronai.",
                "10": "A lo, jenaaj lo bwe kallim̧ur eo an eo eaar kōm̧m̧ane eaar waan; mekarta, eaar kōpooje im jarin tariņae ko an n̄an itok n̄an pata ņae riNipai ro.",
                "11": "Kiiō jarin tariņae ko an raar jab ļap āinwōt raar ļap m̧okta, kōnke elōn̄ to̧ujin ko raar mej jān pein riNipai ro; a mekarta m̧ōjņo̧ in aer eļap, Amalikaia eaar aintok ippān doon juon jarin tariņae eļap, jon̄an eaar jab mijak in wanlaļļo̧k n̄an āneen Zaraemla.",
                "12": "Aaet, em̧ool Amalikaia e make eaar wanlaļļo̧k, im̧aantata riLeman ro. Im eaar ilo ron̄oul im ļalem iiō in iien tōl an riekajet ro; im eaar ilo ejja iien eo wōt raar jino pukot mejļan aitwerōk ko aer kōn riekajet utiej eo, Peoran.",
                "13": "Im ālikin men kein ke ļōm̧aro kar ņa etaer rijepiaan kiin̄ raar ro̧n̄ bwe riLeman ro raar wanlaļļo̧k n̄an tariņae ņae er, raar m̧ōņōņō ilo burueer; im raar abin kotak kein tariņae, bwe raar kanooj illu ippān riekajet utiej eo, im barāinwōt ippān armej in anemkwōj ro, bwe ren kar jab kotak kein tariņae ko n̄an jojomar kōn laļ eo aer.",
                "14": "Im ālikin men kein ke Moronai eaar lo men in, im barāinwōt lo bwe riLeman ro raar itok ilo tōrerein ko an āneo, eaar illu otem illu kōnke penawiia eo an armej ro eaar jerbal deļo̧n̄ kōn eļap niknik n̄an oņaake er; aaet, eaar illu otem illu; būruōn eaar obrak kōn laitpn̄ōl ņae er.",
                "15": "Im ālikin men kein eaar jilkinļo̧k juon kajjitōk, kōn ainikien armej ro, n̄an prokonsōl eo an āneo, im kōņaan bwe en kōnono jān e, im leļo̧k n̄an e (Moronai) maron̄ n̄an kipel ribōrojepel ro n̄an jojomar e laļ eo aer ak n̄an leļo̧k er n̄an mej.",
                "16": "Bwe eaar inepata eo an m̧okta in n̄an kōm̧m̧an jem̧ļo̧kin aitwerōk ko im bōrojepel ko ilubwiljin armej ro; bwe lo, men in eaar unjān aolep aer jorrāān tok n̄an tōre in. Im ālikin men kein e ekar mālim ekkar n̄an ainikien armej ro.",
                "17": "Im ālikin men kein Moronai eaar jiron̄ jarin tariņae eo an bwe ren ilo̧k ņae rijepiaan kiin̄ ro, n̄an nōōr laļļo̧k aer juwa im aer rajimjim im kōm̧m̧an bwe en eo̧o̧n wōt juon er ippān bwidej, n̄e rej ab kotak kien tariņae ko im rejetake jibadbad in anemkwōj eo.",
                "18": "Im ālikin men kein jarin tariņae ko raar etal m̧aanļo̧k ņae er; im raar nōōr laļļo̧k aer juwa im aer rajimjim, jon̄an ke raar kotak kein tariņae ko aer n̄an kōm̧m̧alijar ņae em̧m̧aan ro an Moronai raar juok er im kōm̧m̧an bwe en eo̧o̧n wōt juon er ippān bwidej.",
                "19": "Im ālikin men kein, eaar wōr emān to̧ujin in ribōrojepel ro kar juok er kōn jāje eo; im ritōl ro aer ro raar jekjek ilo pata kar bōk er im joļo̧k er ilo kalbuuj, bwe eaar ejjeļo̧k iien n̄an ekajet ko aer ilo iien in.",
                "20": "Im ro bwe in ribōrojepel ro, ijello̧kun jek er n̄an bwidej kōn jāje eo, raar wūjlepļo̧k er n̄an jibadbad in anemkwōj eo, im kar kipel er n̄an jerake taitōl im anemkwōj eo ioon im̧ōn bar ko aer, im ilo jikin kwelo̧k ko aer, im n̄an kotak kein tariņae ko ilo jojomar n̄an laļ eo aer.",
                "21": "Im āindein Moronai eaar likūt jem̧ļo̧k eo n̄an rijepiaan kiin̄ ro, jon̄an eaar ejjeļo̧k jabdewōt kar jeļā jān etan rijepiaan kiin̄ ro; im āindein eaar kōm̧m̧an jem̧ļo̧k eo n̄an bōt im juwa eo an armej ro raar make kwaļo̧k bōtōktōkin rajimjim; ak kar bōk laļ ro er n̄an kōttāik er āinwōt ro jeir im jatier, im n̄an tariņae ilo kajoor kōn anemkwōj eo aer jān ineen kōm̧akoko.",
                "22": "Lo, ālikin men kein ke Moronai eaar āindein an ruprupi tariņae ko im aitwerōk ko ilubwiljin armej ro an make, im karreel er n̄an aenōm̧m̧an im jokane, im kōm̧m̧ani kakien ko n̄an pojak n̄an tariņae ņae riLeman ro, lo, riLeman ro raar itok ilo āneen Moronai, eo eaar pād ilo tōrerein ko iturin parijet in lo̧jet.",
                "23": "Im ālikin men kein riNipai ro raar jab kanooj kajoor ilo jikin kwelo̧k in Moronai; kōn menin Amalikaia eaar kokakļo̧k er, im m̧an elōn̄. Im ālikin men kein Amalikaia eaar bōk jikin kwelo̧k eo, aaet, bōk aolep kein kapenļo̧k ko aer.",
                "24": "Im ro raar koļo̧k jān jikin kwelo̧k in Moronai raar itok n̄an jikin kwelo̧k in Nipaia; im barāinwōt armej in jikin kwelo̧k in Liai raar kuktok ippān doon, im kōm̧m̧an m̧aanjāppopo ko im kar pojak n̄an iioon riLeman ro ilo pata.",
                "25": "A ālikin men kein Amalikaia eaar jab kōtļo̧k riLeman ro bwe ren ilo̧k ņae jikin kwelo̧k in Nipaia n̄an pata, a eaar dāpij er ilaļ iturin parijet in lo̧jet, im likūt em̧m̧aan ro ilo aolep jikin kwelo̧k n̄an kōjparok im jojomar kōn e.",
                "26": "Im āindein eaar wōnm̧aanļo̧k, im bōk elōn̄ jikin kwelo̧k ko, jikin kwelo̧k in Nipaia, im jikin kwelo̧k in Liai, im jikin kwelo̧k in Moriantōn, im jikin kwelo̧k in Omner, im jikin kwelo̧k in Gid, im jikin kwelo̧k in Mulek, aolep ko raar pād itōrerein ko iturear iturin parijet in lo̧jet.",
                "27": "Im āindein riLeman ro raar bōk, jān jeļā ko an Amalikaia, elōn̄ jikin kwelo̧k ko, jān bwijlep ko aer reļļap, aolep ko raar kajoor kapenļo̧k ko aer ālikin wāween kapenļo̧k ko an Moronai; aolep ko raar leļo̧k jikin tariņae ko reppen n̄an riLeman ro.",
                "28": "Im ālikin men kein raar etetalļo̧k n̄an tōrerein ko an āneen Bun̄-pāļo̧k, im lukwarkwareļo̧k riNipai ro im̧aer im m̧an elōn̄.",
                "29": "A ālikin men kein, raar iioon Tiankōm, eo eaar m̧an Moriantōn im eaar leļo̧k im̧aan armej ro an ilo an ko.",
                "30": "Im ālikin men kein eaar leļo̧k im̧aan Amalikaia barāinwōt, ke eaar ilo̧k ippān jarin tariņae eo eļap an bwe en maron̄ bōk āneen Bun̄-pāļo̧k, im barāinwōt āneo ituiōn̄.",
                "31": "A lo eaar iioon kōn juon wāween enana jān kar jum̧ae ko an Tiankōm im em̧m̧aan ro an, bwe raar ritariņae ro rekajoor; bwe kajjojo em̧m̧aan ro an Tiankōm eaar ļapļo̧k jān riLeman ro ilo aer kajoor im ilo aer kapeel in tariņae, jon̄an raar bōk em̧m̧anļo̧k tam̧m̧weer jān riLeman ro.",
                "32": "Im ālikin men kein raar kapan̄ er, jon̄an raar m̧an er em̧ool m̧ae iien eaar marok. Im ālikin men kein Tiankōm im em̧m̧aan ro an raar kajutak im̧ōn kōppād ko aer ilo tōrerein ko an āneen Bun̄-pāļo̧k im Amalikaia eaar kajutak im̧ōn kōppād ko an ilo tōrerein ko ioon bok iturin parijet in lo̧jet, im ālikin wāween in kar lukwarkware er.",
                "33": "Im ālikin men kein ke bon̄ eaar itok, Tiankōm im ļeo karejeran raar ne meraļo̧k im ilo̧k ilo bon̄, im ilo kāām ko an Amalikaia; im lo, kiki eaar kajoor ioer kōnke aer mōk eļap, eo eaar waļo̧k jān jerbal ko reļļap ilo det in raan.",
                "34": "Im ālikin men kein Tiankōm eaar ne meraļo̧k ilo ittinoļo̧k ilo im̧ōn kōppād eo an kiin̄ eo, im likūt juon jāje edik ilo menono eo an; im eaar kōm̧m̧an bwe kiin̄ eo en mej m̧ōkaj bwe en jab karuj m̧an ro karejeran.",
                "35": "Im eaar ne meraļo̧k n̄an kāām eo an make, im lo, em̧m̧aan ro an raar kiki, im eaar karuj er im jiron̄ er aolep men ko eaar kōm̧m̧ani.",
                "36": "Im eaar kōm̧m̧an bwe jarin tariņae ko an ren pād ilo pojak wōt, n̄e riLeman ro raab kar ruj im kar itok ioer.",
                "37": "Im āindein eaar jem̧ļo̧k ron̄oul im ļalem iiō in tōl an riekajet ro ioon armej in Nipai; im āindein ejem̧ļo̧k raan ko an Amalikaia."
            },
            "52": {
                "1": "Im kiiō, ālikin men kein ilo ron̄oul im jiljino iiō in iien tōl an riekajet ro ioon armej in Nipai, lo, ke riLeman ro raar ruj ilo jibbon̄ eo m̧oktata in allōn̄ eo m̧oktata, lo, raar lo Amalikaia eaar mej ilo im̧ōn kōppād eo an make; im raar barāinwōt lo bwe Tiankōm eaar pojak n̄an leļo̧k n̄an er pata ilo raan eo.",
                "2": "Im kiiō, ke riLeman ro raar lo men in raar mijak; im raar kabbōjrak karōk eo aer n̄an etetalļo̧k n̄an āneo ituiōn̄, im raar jenlikļo̧k kōn aolep jarin tariņae ko aer n̄an jikin kwelo̧k in Mulek, im pukot likōpejn̄ak ilo kapenļo̧k ko aer.",
                "3": "Im ālikin men kein ļeo jatin Amalikaia kar jitōn̄ e kiin̄ ioon armej ro; im etan eaar Ammoron; āindein kiin̄ Ammoron, ļeo jatin kiin̄ Amalikaia, kar jitōn̄ e n̄an irooj ilo ijo jikin.",
                "4": "Im ālikin men kein eaar jiron̄ bwe armej ro ren dāpij jikin kwelo̧k ko, ko raar būki jān kōto̧o̧rļo̧k bōtōktōk; bwe raar jab bōk jabdewōt jikin kwelo̧k ijello̧kun wōt n̄e raar jab joļo̧k eļap bōtōktōk.",
                "5": "Im kiiō, Tiankōm eaar lo bwe riLeman ro raar pen burueer n̄an dāpij jikin kwelo̧k ko raar būki, im m̧ōttan ko an āneo raar būki bwe ren aer; im barāinwōt ke eaar lo bwijlep in oraer, Tiankōm eaar ļōmņak eaar jab mennin aorōk bwe en aikuj kajjion̄ in kōm̧m̧alijar ņae er ilo jikin tariņae ko reppen aer.",
                "6": "Ak eaar dāpij em̧m̧aan ro an ipeļaakin ijoko, āinwōt n̄e kōm̧m̧an m̧aanjāppopo ko n̄an tariņae; aaet, im em̧ool eaar kōppojak n̄an jojomar kōn e make ņae er, jān kalōklōn̄ļo̧k wōrwōr ko ipeļaakin ijoko im kōpooji jikin ko n̄an koņe.",
                "7": "Im ālikin men kein eaar dāpij āindein kōppojak n̄an tariņae m̧ae iien Moronai eaar jilkinļo̧k juon oran em̧m̧aan eļap n̄an kōkajoorļo̧k jarin tariņae eo an.",
                "8": "Im Moronai barāinwōt eaar jilkinļo̧k naan in kipel ko n̄an e bwe en dāpij aolep rikalbuuj ro raar wōtlo̧k ilo pein; bwe āinwōt ke riLeman ro raar bōk elōn̄ rikalbuuj, bwe en aikuj dāpij aolep rikalbuuj ro an riLeman ro āinwōt wōņāān pinmuur kōn ro riLeman ro raar bōk er.",
                "9": "Im eaar barāinwōt jilkinļo̧k naan in kipel ko n̄an e bwe en kapenļo̧k āneen Bun̄-pāļo̧k, im ko̧koņ iaļ eo edik eo eaar jikin leļo̧k ilo āneo ituiōn̄, n̄e riLeman ro raab bōk ijo im wōr aer kajoor n̄an m̧an er jān jabdewōt ijeņ im ijeņ.",
                "10": "Im Moronai eaar barāinwōt jilkinļo̧k n̄an e, im kar kōņaan bwe e en niknik ilo dāpij wōt m̧ōttan eo ilo āneo ej pād ie, im bwe en kappukot jabdewōt iaļ n̄an kaje riLeman ro ijo, jon̄an wōt kar an maron̄, bwe en maron̄ bar bōk jān kōttōbalbal ak jān bar jet wāween jikin kwelo̧k ko kar būki jān peier; im bwe en barāinwōt kapenļo̧k im kōkajoorļo̧k jikin kwelo̧k ko ipeļaakin ijo, ko raar jan̄in wōtlo̧k ilo pein riLeman ro.",
                "11": "Im eaar barāinwōt ba n̄an e, inaaj iwōj n̄an ippām, a lo, riLeman rej kiiō pād ioom̧ ilo tōrerein ko an āneo iturin lo̧jet eo irilik; im lo, ij kōm̧m̧alijar ņae er, kōn menin ij jab maron̄ iwōj n̄an ippām.",
                "12": "Kiiō, kiin̄ eo (Ammoron) eaar ilo̧k jān āneen Zaraemla, im eaar kōjjeļāik lerooj eo kōn mej eo an ļeo jein, im eaar aintok ippān doon juon oran em̧m̧aan ro eļap, im eaar ilo̧k ņae riNipai ro ilo tōrerein ko iturin lo̧jet irilik.",
                "13": "Im āindein eaar kōttōpar n̄an m̧an riNipai ro, im n̄an kaalļo̧k m̧ōttan in jarin tariņae ko aer n̄an m̧ōttan eo ijo iāneo, ijoke eaar jiron̄ ro eaar likūt wōt er n̄an bōk jikin kwelo̧k ko eaar būki, bwe ren barāinwōt m̧an riNipai ro itōrerein ko iturin lo̧jet eo irear, im bōk āne ko aer jon̄an wōt kar aer kajoor, ekkar n̄an kajoor in jarin tariņae ko aer.",
                "14": "Im āindein kar riNipai ro ilo jekjek ko rekauwōtata ilo jem̧ļo̧k in ron̄oul im jiljino iiō in tōl an riekajet ro ioon armej in Nipai.",
                "15": "A lo, ālikin men kein ilo ron̄oul im jiljilimjuon iiō in iien tōl an riekajet ro, bwe Tiankōm, jān naan in jiron̄ an Moronai—eo eaar kajutak jarin tariņae ko n̄an oņaake rak im rilik in tōrerein ko an āneo, im kar jino m̧urm̧ur eo an ļo̧k n̄an Bun̄-pāļo̧k, bwe en maron̄ jipan̄ Tiankōm kōn em̧m̧aan ro an ilo bar bōk jikin kwelo̧k ko raar kōtļo̧ki—",
                "16": "Im ālikin men kein Tiankōm eaar bōk naan in kipel ko n̄an kōm̧m̧an m̧urm̧ur ko ioon jikin kwelo̧k in Mulek, im bar bōke eļan̄n̄e eaar maron̄.",
                "17": "Im ālikin men kein Tiankōm eaar kōm̧m̧ani m̧aanjāppopo ko n̄an kōm̧m̧ane m̧urm̧ur eo ioon jikin kwelo̧k Mulek, im ilo̧k ippān jarin tariņae eo an ņae riLeman ro; a eaar lo bwe eaar jab maron̄ anjo̧ ioer ke raar pād ilo jikin tariņae ko aer; kōn menin eaar kabbōjrak karōk ko an im bar ro̧o̧l n̄an jikin kwelo̧k Bun̄-pāļo̧k, n̄an kōttar itok eo an Moronai, bwe en maron̄ bōk kajoor n̄an jarin tariņae eo an.",
                "18": "Im ālikin men kein Moronai eaar tōprakļo̧k ippān jarin tariņae eo ilo āneen Bun̄-pāļo̧k, ilo jem̧ļo̧kļo̧k in ron̄oul im jiljilimjuon iiō eo in iien tōl an riekajet ro ioon armej in Nipai.",
                "19": "Im ilo jinoin ron̄oul im ruwalitōk iiō eo, Moronai im Tiankōm im elōn̄ iaan kapen ro reutiej raar kōm̧m̧ane juon kwelo̧k kōn tariņae—ta rej aikuj kōm̧m̧ane n̄an kōm̧m̧an bwe riLeman ro ren diwōjļo̧k ņae er n̄an pata; ak bwe ren maron̄ ilo jet wāween kaal er ļo̧k jān jikin tariņae ko reppen, bwe ren maron̄ bōk em̧m̧anļo̧k tam̧m̧weer ioer im bar bōk jikin kwelo̧k in Mulek.",
                "20": "Im ālikin men kein raar jilkinļo̧k rikōnono ro n̄an jarin tariņae ko an riLeman ro, ro raar oņaake jikin kwelo̧k in Mulek, n̄an ritōl eo aer, eo etan eaar Jekab, im kōņaan bwe en diwōjļo̧k kōn jarin tariņae ko an n̄an iioon er ioon meļaaj ko ikōtaan ruo jikin kwelo̧k. A lo, Jekab, eo eaar juon riZoram, eaar abin diwōjļo̧k kōn jarin tariņae eo an n̄an iioon er ioon meļaaj ko.",
                "21": "Im ālikin men kein Moronai, kōnke eaar ejjeļo̧k an kōjatdikdik in iioon ro ioon jikin ko rejjab jep, kōn menin, eaar pen būruōn kōn juon karōk bwe en maron̄ aneļo̧k riLeman ro nabōjļo̧k jān jikin tariņae ko reppen aer.",
                "22": "Kōn menin eaar kōm̧m̧an bwe Tiankōm en bōk jet wōt iaan em̧m̧aan ro im etetalļo̧k iturin parijet in lo̧jet; im Moronai im jarin tariņae eo an, ilo bon̄, raar ilo̧k ilo āne jem̧aden, eo irilik in jikin kwelo̧k Mulek; im āindein, ilo raan eo ilju, ke ribaar ro an riLeman ro raar lo Tiankōm, raar ettōr im kōjjeļāike n̄an Jekab, aer ritōl.",
                "23": "Im ālikin men kein jarin tariņae ko an riLeman ro raar kōm̧m̧alijar ņae Tiankōm, im raar kōtmāne kōn oran ko aer n̄an anjo̧ ioon Tiankōm kōnke dik in oran ko an. Im ke Tiankōm eaar lo jarin tariņae ko an riLeman ro rej itok ņae e eaar jino ko laļļo̧k iturin parijet in lo̧jet, ituiōn̄.",
                "24": "Im ālikin men kein ke riLeman ro raar lo bwe eaar jino an ko, raar peranļo̧k im lukwarkware er kōn kijejeto. Im ke Tiankōm eaar āindein eaar tōlļo̧k riLeman ro raar lukwarkware er ilo waan, lo, Moronai eaar jiron̄ m̧ōttan jarin tariņae eo aer ro raar pād ippān bwe ren ilo̧k n̄an jikin kwelo̧k eo, im bōke.",
                "25": "Im āindein raar kōm̧m̧an, im m̧an aolep ro raar pād wōt ijo n̄an oņaake jikin kwelo̧k eo, aaet, aolep ro raar jab kōtļo̧k kein tariņae ko aer.",
                "26": "Im āindein Moronai eaar bōke jikin kwelo̧k Mulek kōn m̧ōttan in jarin tariņae eo an, ke eaar ilo̧k kōn bwe eo n̄an iioon riLeman ro ke raar ro̧o̧lļo̧k jān aer lukwarkware Tiankōm.",
                "27": "Im ālikin men kein riLeman ro raar lukwarkware Tiankōm m̧ae aer kar epaakeļo̧k jikin kwelo̧k Bun̄-pāļo̧k, innām raar iioon Liai im jarin tariņae eo edik, eo kar likūt wōt n̄an oņaake jikin kwelo̧k Bun̄-pāļo̧k.",
                "28": "Im kiiō lo, ke kapen ro reutiej an riLeman ro raar lo Liai im jarin tariņae eo an rej itok ņae er, raar ko ilo eļap pok, n̄e raab bōlen jab bōk jikin kwelo̧k Mulek m̧okta jān an Liai kar anjo̧ ioer; bwe raar kanooj kijeļo̧k kōnke etetal eo aer, im em̧m̧aan ro an Liai raar jab kijeļo̧k.",
                "29": "Kiiō riLeman ro raar jab jeļā bwe Moronai eaar pād itulikier ippān jarin tariņae eo an; im aolep raar mijak eaar Liai im em̧m̧aan ro an.",
                "30": "Kiiō Liai eaar jab kōņaan an anjo̧ ioer m̧ae aer kar iioon Moronai im jarin tariņae eo an.",
                "31": "Im ālikin men kein m̧okta jān ke riLeman ro raar ko ettoļo̧k raar pooļ jān riNipai ro, jān em̧m̧aan ro an Moronai ilo rājet, im em̧m̧aan ro an Liai ijo rājet, aolep ro raar jab kijeļo̧k im obrak kōn kajoor; a riLeman ro raar kijeļo̧k kōnke etetal eo aer eaetok.",
                "32": "Im Moronai eaar jiron̄ em̧m̧aan ro an bwe ren wōtlo̧k ioer m̧ae aer kōtļo̧k aer kein tariņae.",
                "33": "Im ālikin men kein Jekab, kōnke eaar aer ritōl, kōnke eaar barāinwōt riZoram, im kōnke eaar wōr ippān jetōb eperan, eaar tōlļo̧k riLeman ro n̄an pata kōn kōļo eļap ņae Moronai.",
                "34": "Kōnke Moronai eaar pād im̧aan aer iaļ, kōn menin Jekab eaar kate n̄an m̧an er im rakij iaļ eo an n̄an jikin kwelo̧k in Mulek. A lo, Moronai im em̧m̧aan ro an raar kajoorļo̧k; kōn menin raar jab jenliklik jān im̧aan riLeman ro.",
                "35": "Im ālikin men kein jar ko jim̧or rekar ire kōn eļap kōļo; im eaar wōr elōn̄ raar mej ilo jar ko jim̧or; aaet, im Moronai eaar kinejnej im Jekab eaar mej.",
                "36": "Im Liai eaar iuunļo̧k jān tulikier kōn kōļo eļap ippān em̧m̧aan ro rekajoor an, bwe riLeman ro itulik ren kōtļo̧k kein tariņae ko aer; im bwein riLeman ro aer, kōnke raar kanooj pok, raar jab jeļā n̄an ia ren etal in jekjek.",
                "37": "Kiiō Moronai ke eaar lo aer pok, eaar ba n̄an er: Eļan̄n̄e kom̧ naaj bōkm̧aantak kein tariņae ko ami im kōtļo̧ki, lo kōm naaj kabbōjrak kōto̧o̧rļo̧k bōtōktōkimi.",
                "38": "Im ālikin men kein ke riLeman ro raar ron̄ naan kein, kapen ro aer reutiej, aolep ro raar jab mej, raar wōnm̧aanļo̧k im juļo̧k kein tariņae ko aer ineen Moronai, im barāinwōt jiron̄ em̧m̧aan ro aer bwe ren kōm̧m̧an āinwōt.",
                "39": "A lo, eaar wōr elōn̄ ro raar jab kōm̧m̧ane; im ro raar jab kōtļo̧k jāje ko aer kar bōk er im lukwōj er, im kein tariņae ko aer kar būki jān er, im kar kipel er n̄an etetal ippān ro jeir im jatier ļo̧k ilo āneen Bun̄-pāļo̧k.",
                "40": "Im kiiō oran rikalbuuj ro kar bōk er eaar ļapļo̧k jān oran ro kar m̧an er, aaet, ļapļo̧k jān ro raar m̧an er ilo jar ko jim̧or."
            },
            "53": {
                "1": "Im ālikin men kein raar likūt ribaar ro ioon rikalbuuj in riLeman ro, im kar kipel er bwe ren ilo̧k im kalbwin ro aer rimej, aaet, im barāinwōt ro an riNipai rimej ro kar m̧an er; im Moronai eaar likūt em̧m̧aan ioer n̄an baare er ke rej kōm̧m̧ani jerbal kein aer.",
                "2": "Im Moronai eaar ilo̧k n̄an jikin kwelo̧k in Mulek ippān Liai, im bōk tōl otemjeļo̧k an jikin kwelo̧k eo im eaar leļo̧k n̄an Liai. Kiiō lo, Liai in eaar ļeo eaar pād ippān Moronai ilo enan̄in aolep pata ko an; im eaar juon em̧m̧aan āinwōt Moronai, im raar m̧ōņōņō ilo an doon oņaake; aaet, raar iakwe doon, im barāinwōt kar iakwe er jān aolep armej in Nipai.",
                "3": "Im ālikin men kein ke riLeman ro raar kadedeļo̧k kalbwin ro aer rimej im barāinwōt rimej an riNipai ro, kar bar ketetal er ļo̧k ilo āneen Bun̄-pāļo̧k; im Tiankōm, jān naan in jiron̄ ko an Moronai, eaar kōm̧m̧an bwe ren jino jerbal ilo kūbwij juon ro̧n̄ ipeļaakin āneo, ak jikin kwelo̧k eo, Bun̄-pāļo̧k.",
                "4": "Im eaar kōm̧m̧an bwe ren kalōk juon wōrwōr in wōjke ko ioon ippe eo itulowa in ro̧n̄ eo; im raar jolōn̄ļo̧k bwidej jān ro̧n̄ eo itōrerein wōrwōr in wōjke ko; im āindein raar kōm̧m̧an bwe riLeman ro ren jerbal m̧ae aer kar jepooļe jikin kwelo̧k in Bun̄-pāļo̧k ijeņ im ijeņ kōn juon wōrwōr ekajoor jān wōjke ko im bwidej, n̄an juon utiej eļap.",
                "5": "Im jikin kwelo̧k in eaar erom likōpejn̄ak ekanooj pen tok ālikin; im ilo jikin kwelo̧k in raar baare rikalbuuj in riLeman ro; aaet, em̧ool ilowaan wōrwōr eo raar kōm̧m̧an bwe ren kalōke kōn peier make. Kiiō Moronai kar kipele bwe en kōm̧m̧an bwe riLeman ro ren jerbal, kōnke eaar pidodo baare er ilo aer jerbal; im eaar kōņaan aolep jarin tariņae ko an n̄āāt enaaj kōm̧m̧alijar ņae riLeman ro.",
                "6": "Im ālikin men kein Moronai eaar āindein anjo̧ ioon juon iaan jarin tariņae ko rekajoor an riLeman ro, im eaar bōk jikin kwelo̧k in Mulek, eo eaar juon iaan jikin tariņae ko reppen an riLeman ro ilo āneen Nipai; im āindein eaar barāinwōt kalōk juon jikin epen n̄an likūt rikalbuuj ro an.",
                "7": "Im ālikin men kein eaar jab bar kajjion̄ kōpata ippān riLeman ro ilo iiō eo, a eaar kōjerbal em̧m̧aan ro an n̄an kōppojak n̄an tariņae, aaet, im ilo kōm̧m̧an kein kapenļo̧k ko n̄an e bar ņae riLeman ro, aaet, im barāinwōt kōtļo̧k kōrā ro aer im ro nejier jān n̄ūta im nan̄inmej, im ņa kijen jarin tariņae ko aer.",
                "8": "Im kiiō ālikin men kein jarin tariņae ko an riLeman ro, ilo lo̧jet eo irilik, irōk, ke ilo jako an Moronai kōn bwebwenato in jet iruj ilubwiljin riNipai ro, ko raar kōm̧m̧an bōrojepel ilubwiljier, eaar ļapļo̧k an kajoor ioon riNipai ro, aaet, jon̄an raar bōk jet iaan jikin kwelo̧k ko aer ilo tuijo in āneo.",
                "9": "Im āindein kōnke nana eo ilubwiljier, aaet, kōnke bōrojepel ko im iruj ko ilubwiljier kar likūt er ilo wāween ko rekauwōtata tata.",
                "10": "Im kiiō lo, ikōņaan kōnono jidik kōn armej in Ammōn, ro, ilo jinoin, kar riLeman; ak jān Ammōn im ļōm̧aro jein im jatin, ak jim̧we in jān kajoor im naan an Anij, raar oktak n̄an Irooj; im kar bōklaļļo̧k er n̄an āneen Zaraemla, im kar jān iien eo pād ium̧win oņaake an riNipai.",
                "11": "Im kōnke kanejnej eo aer eo raar kōjparoke jān kotak kein tariņae ņae ro jeir im jatier; bwe raar bōk juon kanejnej bwe rejamin naaj kōto̧o̧rļo̧k bōtōktōk wōt im ekkar n̄an kanejnej eo aer renaaj kar jako; aaet, renaaj kar kōtļo̧k er make n̄an kar wōtlo̧k ilo pein ro jeir im jatier, n̄e eaar jab kōn tūriam̧o im iakwe eo eļap eo an Ammōn im ļōm̧aro jein im jatin n̄an er.",
                "12": "Im kōn un in kar bōklaļļo̧k er ilo āneen Zaraemla; im raar iien otemjej kar bōk oņaake jān riNipai ro.",
                "13": "A ālikin men kein ke raar lo kauwōtata eo, im lōn̄in en̄taan ko im mālejjon̄ ko riNipai ro raar ineeki n̄an er, kar kōm̧akūt er kōn tūriam̧okake im raar kōņaan kotak kein tariņae ko ilo jojomar kōn laļ eo aer.",
                "14": "A lo, ke raar itōn kotak kein tariņae ko aer, raar reel burueer kōn karreel ko an Hilamōn im ļōm̧aro jein im jatin, bwe raar nan̄in rupe kanejnej eo raar kōm̧m̧ane.",
                "15": "Im Hilamōn eaar ekkōl n̄e raab kōm̧m̧an āindein ren kar renaaj jako jetōb ko aer; kōn menin aolep ro raar deļo̧n̄ ilo bujen in kar kipel er n̄an lo ro jeir im jatier aikjet kōn elōn̄ kaen̄tanaan ko aer, im jekjek ko rekauwōtata aer ilo iien in.",
                "16": "A lo, ālikin men kein er ar lōn̄ nejier ļaddik, ro raar jab deļo̧n̄ ilo bujen eo ke renaaj jab kotak kein tariņae ko aer n̄an jojomar kōn er make ņae ro aer rikōjdat; kōn menin raar aintok doon ilo iien in, jon̄an wōt eo raar maron̄ n̄an kotak kein tariņae, im raar kūr etaer riNipai.",
                "17": "Im raar deļo̧n̄ ilo bujen eo n̄an ire kōn anemkwōj an riNipai ro, aaet, n̄an oņaake āneo n̄an n̄e an jako mour ko aer; aaet, em̧ool raar kōm̧m̧an bujen bwe rej jamin naaj kar kōtļo̧k anemkwōj eo aer, ak renaaj kar ire ilo aolep wāween ko n̄an oņaake riNipai ro im er make jān ineen kōm̧akoko.",
                "18": "Kiiō lo, kar wōr ruo to̧ujin in likao em̧m̧an ded, ro raar deļo̧n̄ ilo bujen in im kar bōk kein tariņae ko aer n̄an jojomar kōn laļ eo aer.",
                "19": "Im kiiō lo, āinwōt ke rej jan̄in kar nana tam̧m̧weer n̄an riNipai ro, raar erom kiiō ilo tōre in iien in barāinwōt juon rejetak eļap; bwe raar bōk kein tariņae ko aer, im raar kōņaan bwe Hilamōn en aer ritōl.",
                "20": "Im er aolep kar likao em̧m̧an ded, im raar pen otem pen kōn peran, im barāinwōt kōn kajoor im wāmourur; a lo, en̄in eaar jab aolep—raar armej ro raar m̧ool iien otemjej ilo jabdewōt men kar door ilo aer kōjparok.",
                "21": "Aaet, raar armej in m̧ool im jatōr, bwe kar katakin er n̄an kōjparok kien ko an Anij im etetal jim̧we im̧aan Mejān.",
                "22": "Im kiiō ālikin men kein Hilamōn eaar etal im̧aan ruo to̧ujin likao em̧m̧an ded rein an ritariņae, n̄an rejetake armej ro ilo tōrerein ko an āneo iturōk iturin lo̧jet irilik.",
                "23": "Im āindein eaar jem̧ļo̧k ron̄oul im ruwalitōk iiō in tōl an riekajet ro ioon armej in Nipai."
            },
            "54": {
                "1": "Im kiiō ālikin men kein ilo jinoin iiō eo kein karon̄oul im ruwatimjuon in riekajet ro, Ammoron eaar jilkinļo̧k n̄an Moronai im kōņaan bwe en kōro̧o̧l rikalbuuj.",
                "2": "Im ālikin men kein Moronai eaar en̄jake n̄an m̧ōņōņō otem m̧ōņōņō kōn kajjitōk in, bwe eaar kōņaan bwe m̧weiuk ko kar liļo̧k n̄an rejetake eo an rikalbuuj in riLeman ro ren n̄an rejetake eo an armej ro an make; im eaar barāinwōt kōņaan armej ro an make n̄an kōkajoorļo̧k jarin tariņae eo an.",
                "3": "Kiiō riLeman ro raar bōk elōn̄ kōrā im ajri, im eaar jab wōr juon kōrā ak ajri ilubwiljin aolep rikalbuuj ro an Moronai, ak rikalbuuj ro Moronai eaar bōk er; kōn menin Moronai eaar kapene būruōn kōn juon kōttōbalbal n̄an bōk jon̄an wōt lōn̄ in rikalbuuj in riNipai ro jān riLeman ro eaar maron̄.",
                "4": "Kōn menin eaar je juon lōta, im jilkinļo̧ke kōn eo karejeran Ammoron, ejja eo wōt eaar bōkļo̧k lōta eo an Moronai. Kiiō erkein rej naan ko eaar jeje n̄an Ammoron, im ba:",
                "5": "Lo, Ammoron, iaar jeje n̄an eok jidik kōn pata in eo kwaar kōm̧m̧ane ņae armej ro aō, ak ilo jim̧we in eo ļeo jeiūm̧ eaar kōm̧m̧ane ņae er, im eo kwōj kijejeto in wōnm̧aanļo̧k kake ālikin mej eo an.",
                "6": "Lo, ikōņaan ba jidik n̄an eok kōn jim̧we an Anij, im jāje in an illu ekajoor, eo ej toto ioom̧ ijello̧kun wōt n̄e kom̧ij ukeļo̧k im bōk jarin tariņae ko am̧ n̄an āne ko āneemi makmake, ak āne ko rej am̧, eo ej āneen Nipai.",
                "7": "Aaet, ikōņaan ba n̄an eok men kein eļan̄n̄e kwaar maron̄ eo̧ron̄i; aaet, ikōņaan ba n̄an eok kōn hell eo ekanooj nana bwe en kōttar n̄an bōk riuror ro āinwōt kwe im ļeo jeiūm̧ eaar, ijello̧kun wōt n̄e kwōj ukeļo̧k im kōjepļaak jibadbad ko am̧ reuror, im ro̧o̧l ippān jarin tariņae ko am̧ n̄an āne ko āneemi.",
                "8": "Ak āinwōt kwaar m̧oktaļo̧k jab bōk men kein, im kar kōm̧m̧alijar ņae armej an Irooj, em̧ool āindein imaron̄ kōtmāne kwōnaaj kōm̧m̧ane bar juon alen.",
                "9": "Im kiiō lo, kōm pojak n̄an karuwaineneik eok; aaet, im ijello̧kun wōt n̄e kwōj kōjepļaak jibadbad ko am̧, lo, kwōnaaj nōōr laļtak illu an Anij eo kwaar jab bōk E ioomi, em̧ool n̄an ami tōn̄tōn̄ in jako.",
                "10": "A, āinwōt Irooj ej mour, jarin tariņae ko am renaaj iwōj ioomi ijello̧kun wōt n̄e kom̧ij jepļaak, im kōm kiiō wōt naaj lowaj kom̧ kōn mej, bwe kōm naaj dāpij jikin kwelo̧k ko am im āneo āneem; aaet, im kōm naaj bōk wōt tōmak eo am im kōttōpar eo an am Anij.",
                "11": "A lo, ij kōtmāne bwe in kōnono n̄an eok kōn men kein ilo waan; ak ij kōtmāne bwe kwōj juon ajri in hell; kōn menin inaaj kili lōta in aō ilo jiron̄ eok bwe ijjamin kōro̧o̧l rikalbuuj, eļan̄n̄e ejjab ekkar n̄an kōllaajrak ko kwōnaaj kōtļo̧k juon em̧m̧aan im kōrā eo pāleen im ro nejin, n̄an juon rikalbuuj; eļan̄n̄e wāween eo in kwōnaaj kōm̧m̧ane, inaaj kōro̧o̧l rikalbuuj.",
                "12": "Im lo, eļan̄n̄e kwōj jab kōm̧m̧an men in, inaaj iwōj ņae eok kōn jarin tariņae ko aō; aaet, em̧ool inaaj kōpālpel kōrā ro aō im ro nejū, im inaaj iwōj ņae eok, im inaaj ļoor eok em̧ool n̄an āneo āneem̧ makmake, eo ej āneo āneen ad jolōt m̧oktata; aaet, im enaaj bōtōktōk n̄an bōtōktōk, aaet, mour n̄an mour; im inaaj lewōj n̄an eok pata em̧ool m̧ae am naaj jakoļo̧k jān mejān laļ.",
                "13": "Lo, ij pād ilo aō illu, im barāinwōt armej ro aō; kwaar kappukot n̄an bōk mour ko am, im kōm ar kappukot wōt n̄an jojomar kōn kōm make. A lo, eļan̄n̄e kwōj kappukot n̄an ko̧kkure kōm ļo̧k wōt kōm naaj kappukot n̄an ko̧kkure eok, aaet, im kōm naaj kappukot āne ko āneem, āneo ej āneen am jolōt m̧oktata.",
                "14": "Kiiō ij kili lōta in aō. N̄a Moronai; n̄aij ritōl eo an armej in riNipai.",
                "15": "Kiiō ālikin men kein Ammoron, ke eaar bōk lōta in, eaar illu; im eaar je bar juon lōta n̄an Moronai, im erkein rej naan ko eaar jeje, im ba:",
                "16": "N̄a Ammoron, kiin̄ eo an riLeman; N̄aij ļeo jatin Amalikaia eo kom̧ eaar m̧ane. Lo, inaaj idenoņeik bōtōktōkin ioomi, aaet, im inaaj itok ioomi kōn jarin tariņae ko aō ij mijak jab kōlōļn̄o̧n̄ ko am̧.",
                "17": "Bwe lo, ro jemāmi raar kōm̧m̧an bōd ņae ro jeir im jatier, jon̄an raar kowadon̄e er kōn jim̧we ko aer n̄an kien eo ke jim̧we eo eaar aer.",
                "18": "Im kiiō lo, eļan̄n̄e kom̧ naaj door kein tariņae ko ami, im likūt kom̧ n̄an pād ium̧win tōl an ro kien eo ej aer, innām inaaj kōm̧m̧an bwe armej ro aō ren door kein tariņae ko aer im naaj jab pād ilo tariņae in ļo̧k wōt.",
                "19": "Lo, kom̧ ar kōnono elōn̄ kōlōļn̄o̧n̄ ko ņae eō im armej ro aō; ak lo, kōmij jab mijak kōlōļn̄o̧n̄ ko ami.",
                "20": "Mekarta, inaaj kōtļo̧k n̄an kōro̧o̧l rikalbuuj ekkar n̄an am̧ kajjitōk, ilo m̧ōņōņō, bwe in maron̄ kōjparok kanooj ko aō n̄an em̧m̧aan in tariņae ro aō; im inaaj kōm̧m̧ane tariņae eo enaaj ejjeļo̧k jem̧ļo̧kin, n̄e jaab n̄an likūt riNipai ro ium̧win maron̄ eo am ak n̄an aer ļot indeeo.",
                "21": "Im n̄e kōn Anij eo kwōj ba kōm ar jab bōke, lo, kōmij jeļā jab armej in; ak barāinwōt kom̧; ak eļan̄n̄e āindein bwe ewōr armej in, kōmij jab jeļā ak bwe Eaar kōm̧anm̧an kōm im āinwōt kom̧.",
                "22": "Im eļan̄n̄e āindein bwe en wōr devil im hell, lo en jilkinļo̧k eok ke ijo n̄an jokwe ippān ļeo jeiū eo kom̧ eaar m̧ane, eo kwaar ba bwe eaar ilo̧k n̄an jikin in? A lo men kein ejjeļo̧k tokjāer.",
                "23": "N̄aij Ammoron, im juon bwijjin Zoram, eo ro jemāmi raar kipel e im bōktoke jān Jerusalem.",
                "24": "Im lo kiiō, N̄aij riLeman eo ekajoor; lo, tariņae in eaar kōm̧m̧an n̄an idenoņeik bōd ko aer, im n̄an dāpij im n̄an bōk jim̧we ko aer n̄an kien eo; im ij kili lōta in aō n̄an Moronai."
            },
            "55": {
                "1": "Kiiō ālikin men kein ke Moronai eaar bōk lōta in eaar ļapļo̧k an illu, kōnke eaar jeļā bwe Ammoron eaar wōr jeļā ewānōk ippān kōn an ko̧o̧t; aaet, eaar jeļā bwe Ammoron eaar jeļā bwe eaar jab juon jibadbad ejim̧we bwe en kar kōm̧m̧ane juon tariņae ņae armej in Nipai.",
                "2": "Im eaar ba: Lo, ijjamin naaj kōro̧o̧l rikalbuuj ro ippān Ammoron m̧ae iien ej kabbōjrak kōttōpar eo an, āinwōt iaar ba ilo lōta eo aō; bwe ijjamin naaj kōtļo̧k n̄an e bwe en wōr an kajoorļo̧k wōt jān jon̄an eo ewōr ippān.",
                "3": "Lo, ijeļā jikin eo ijo riLeman ro rej baare armej ro aō ro raar bōk er rikalbuuj; im āinwōt Ammoron ejjāmin kōtļo̧k n̄an eō āinwōt lōta eo aō, lo, inaaj leļo̧k n̄an e ekkar n̄an naan ko aō; aaet, inaaj kappukot mej ilubwiljier m̧ae aer naaj owar kōn aenōm̧m̧an.",
                "4": "Im kiiō ālikin men kein ke Moronai eaar ba naan kein, eaar kōm̧m̧an bwe juon etale en kōm̧m̧an ilubwiljin em̧m̧aan ro an, bwe bōlen en maron̄ lo juon em̧m̧aan eo eaar bwijjin Leman ilubwiljier.",
                "5": "Im ālikin men kein raar lo juon, eo etan eaar Leman; im eaar juon iaan ro rikarejeran kiin̄ eo kar m̧ane jān pein Amalikaia.",
                "6": "Kiiō Moronai eaar kōm̧m̧an bwe Leman in juon oran eiiet in em̧m̧aan ro an ren ilo̧k n̄an ribaar ro kar ioon riNipai ro.",
                "7": "Kiiō riNipai ro kar baare er ilo jikin kwelo̧k in Gid; kōn menin Moronai eaar jitōn̄ Leman im kōm̧m̧an bwe oran eo eiiet in em̧m̧aan ro ren ilo̧k ippān.",
                "8": "Im ke eaar jota Leman eaar ilo̧k n̄an ribaar ro raar ioon riNipai ro, im lo, raar lo ej itok im raar lam̧ōje; a eba n̄an er: Kom̧in jab mijak; lo, n̄aij juon riLeman. Lo, kōm ar ko jān riNipai raņ, im rej kiki; im kōm ar bōk m̧ōttan wain eo aer im kar bōktok ippām.",
                "9": "Kiiō ke riLeman ro raar ron̄ naan kein raar karuwaineneik e kōn m̧ōņōņō; im rej ba n̄an e: Letok n̄an kōm m̧ōttan wain in am̧, bwe kōmin maron̄ idaak; kōmij m̧ōņōņō bwe kwaar āindein bōktok wain ippām bwe kōmij m̧ōk.",
                "10": "A Leman eba n̄an er: Jen kōjparok m̧ōttan wain in ad m̧ae ad ilo̧k ņae riNipai raņ n̄an pata. A ennaan in eaar kōm̧m̧an wōt an ļapļo̧k aer kōņaan idaak m̧ōttan wain eo;",
                "11": "Bwe rej ba: Kōm m̧ōk, kōn menin jen bōk m̧ōttan wain in, im ālikin jidik iien jenaaj bōk wain n̄an kōj ko ad, ko renaaj kōkajoorļo̧k kōj n̄an ilo̧k ņae riNipai raņ.",
                "12": "Im Leman eba n̄an er: Kom̧ maron̄ kōm̧m̧an ekkar n̄an kōņaan ko ami.",
                "13": "Im ālikin men kein raar bōk m̧ōttan wain eo ilo anemkwōj; im eaar enno̧ n̄an aer nemake, kōn menin raar bōk m̧ōttan eļapļo̧k ilo anemkwōj; im eaar kajoor, kōnke kar kōpooje n̄an kajoor eo an.",
                "14": "Im ālikin men kein raar idaak im kar lem̧ōņōņō, im ālikin jidik iien raar aolep kadek.",
                "15": "Im ke Leman im em̧m̧aan ro an raar lo bwe raar aolep kadek, im kar pād ilo kiki em̧wilaļ, raar ro̧o̧l n̄an Moronai im ba n̄an e aolep men ko raar waļo̧k.",
                "16": "Im kiiō men in eaar ekkar n̄an karōk an Moronai. Im Moronai eaar kōpooj em̧m̧aan ro an kōn kein tariņae ko n̄an pata; im eaar ilo̧k n̄an jikin kwelo̧k in Gid, ke riLeman ro raar pād ilo kiki em̧wilaļ im kadek, im juļo̧k kein tariņae ko n̄an rikalbuuj ro, jon̄an raar aolep pojak;",
                "17": "Aaet, em̧ool n̄an kōrā ro aer, im aolep ro kar nejier, jon̄an wōt lōn̄in ro raar maron̄ in kōjerbal juon kein tariņae, ke Moronai eaar kōpooj aolep rikalbuuj ro; im aolep men kein kar kōm̧m̧an ilo juon tōn̄tōn̄ in ikōn̄.",
                "18": "A eļan̄n̄e raar karuj riLeman ro, lo raar kadek im riNipai ro remaron̄ kar m̧an er.",
                "19": "A lo, men in eaar jab kōņaan eo an Moronai; im eaar jab itok-limo ilo uror ak kōto̧o̧rļo̧k bōtōktōk, a eaar itok-limo ilo lo̧mo̧o̧ren armej ro an jān ko̧kkure; im kōn un in eaar maron̄ jab bōktok ioon e jab wānōk, eaar jab wōtlo̧k ioon riLeman ro im ko̧kkure er ilo aer kadek.",
                "20": "A eaar tōprak kōņaan ko an; bwe eaar kōpooj rikalbuuj in riNipai ro raar pād ilowaan wōrwōr in jikin kwelo̧k eo, im kar leļo̧k n̄an er kajoor n̄an bōk aer m̧ōttan ko ilowaan wōrwōr ko.",
                "21": "Innām eaar kōm̧m̧an bwe em̧m̧aan ro ippān ren ruwaakļo̧k jidik jān er, im jepooļe jarin tariņae ko an riLeman ro.",
                "22": "Kiiō lo men in eaar kōm̧m̧an ke ej bon̄, bwe kōnke n̄e riLeman ro reruj ilo jibbon̄ rej lo bwe raar pooļ jān riNipai ro itulik im bwe rikalbuuj ro aer raar pojak itulowa.",
                "23": "Im āindein raar lo bwe riNipai ro eaar wōr aer kajoor ioer; im ilo jekjek kein raar lo bwe eaar jab juon mennin kōkajooror bwe ren kōpata ippān riNipai ro; kōn menin kapen ro reutiej aer raar kajjitōk kein tariņae ko aer, im raar būki m̧aanļo̧k im juļo̧k ineen riNipai ro, im owar kōn tūriam̧o.",
                "24": "Kiiō lo, en̄in eaar kōņaan eo an Moronai. Eaar bōk er rikalbuuj in tariņae, im bōk jikin kwelo̧k eo, im kōm̧m̧an bwe aolep rikalbuuj ro ren rōļo̧k, ro raar riNipai; im raar koba ippān jarin tariņae eo an Moronai, im kar kajoor eļap n̄an jarin tariņae eo an.",
                "25": "Im ālikin men kein eaar kōm̧m̧an bwe riLeman ro, ro eaar bōk er rikalbuuj, ren aikuj jino jerbal in kōkajoorļo̧k kapenļo̧k ko ipeļaakin jikin kwelo̧k Gid.",
                "26": "Im ālikin men kein ke eaar dedeļo̧k an kapenļo̧k jikin kwelo̧k Gid, ekkar n̄an kōņaan ko an, eaar kōm̧m̧an bwe ro an rikalbuuj kar bōkļo̧k er n̄an jikin kwelo̧k Bun̄-pāļo̧k; im eaar barāinwōt baare jikin kwelo̧k eo kōn jar eo ekajoor otem kajoor.",
                "27": "Im ālikin men kein raar kōm̧m̧an, mekarta aolep kōttōbalbal ko an riLeman ro, im kōjparok aolep rikalbuuj ro raar bōk er, im barāinwōt dāpij aolep tōprak im em̧m̧an tam̧m̧we eo raar bar bōke.",
                "28": "Im ālikin men kein riNipai ro raar jino bar anjo̧ ilo pata, im n̄an bar bōk jim̧we ko aer im jeraam̧m̧an ko aer.",
                "29": "Elōn̄ iien riLeman ro raar kajjion̄ in jepooļe er ilo bon̄, a ilo kajjion̄ kein eaar mej elōn̄ aer rikalbuuj.",
                "30": "Im elōn̄ iien raar kajjion̄ in leļo̧k m̧ōttan wain eo aer n̄an riNipai ro, bwe ren maron̄ ko̧kkure er kōn unokan mej ak kōn kadek.",
                "31": "A lo, riNipai ro raar jab rum̧wij n̄an ememej Irooj aer Anij ilo tōre in ej iien aer en̄taan. Raar jab po ilo aujiid ko aer; raar jab bōk m̧ōttan wain eo aer, m̧ae aer kar m̧okta leļo̧k jet iaan riLeman ro rikalbuuj.",
                "32": "Im raar āindein uwōta bwe en ejjeļo̧k unokan mej kōjjeplōklōk ilubwiljier; bwe eļan̄n̄e wain eo aer en kar ko̧kkure juon riLeman enaaj kar ko̧kkure juon riNipai; im āindein raar mālejjon̄e aolep dān in grep ko aer.",
                "33": "Im kiiō ālikin men kein eaar mennin kōkajooror n̄an Moronai n̄an kōm̧m̧an m̧aanjāppopo ko n̄an kōm̧m̧alijar ņae jikin kwelo̧k Moriantōn; bwe lo, riLeman ro raar, jān jerbal ko aer, kapenļo̧k jikin kwelo̧k Moriantōn m̧ae an kar erom juon jikin tariņae epen otem pen.",
                "34": "Im raar bōktok jarin tariņae ko rekāāl n̄an jikin kwelo̧k eo, im barāinwōt mennin aikuj ko im m̧weiuk ko.",
                "35": "Im āindein eaar jem̧ļo̧k ron̄oul im ruwatimjuon iiō in iien tōl an riekajet ro ioon armej in Nipai."
            },
            "56": {
                "1": "Im kiiō ālikin men kein ilo jino in iiō eo kein kajiln̄uul in iien tōl an riekajet ro, ilo raan eo kein karuo in allōn̄ eo m̧oktata, Moronai eaar bōk juon lōta jān Hilamōn, eo eaar kōllaajraki m̧akūtkūt ko an armej ro ilo m̧ōttan jab je eo in āneo.",
                "2": "Im er kein naan ko eaar jeje, im ba: Jeiū im jatū jitōnbōro, Moronai, ejja āinwōt ilo Irooj ej āinwōt ilo pata; lo, jeiū im jatū, jitōnbōro, ewōr ippa jidik n̄an ba kōn pata e am ilo m̧ōttan jab e ilo āne in.",
                "3": "Lo, ruo to̧ujin in ļaddik ro nejin em̧m̧aan ro Ammōn eaar bōk laļtak er jān āneen Nipai—kiiō kwo jeļā bwe rein kar bwijjin Leman, eo eaar ļeo nejin eo jemād Liai.",
                "4": "Kiiō ijjab aikuj kōmmeļeļeik n̄an eok kōn imminene ko aer ak aer jab tōmak, bwe kwo jeļā kōn aolep men kein—",
                "5": "Kōn menin, ebwe n̄an eō bwe in ba n̄an eok bwe ruo to̧ujin in likao em̧m̧an ded rein em̧ōj aer bōk ioer kein tariņae ko, im kōņaan bwe in aer ritōl; im em̧ōj am wōnm̧aanļo̧k n̄an jojomar e āneo āneem.",
                "6": "Im kiiō kwōj barāinwōt bar jeļā kōn bujen eo ro jemāer raar kōm̧m̧ane, bwe rej jamin kar kotak kein tariņae ko aer ņae ro jeir im jatier n̄an kōto̧o̧rļo̧k bōtōktōk.",
                "7": "A ilo ron̄oul im jiljino iiō eo, ke raar lo en̄taan ko am im jorrāān ko am kōn er, raar nan̄in itōn rupe bujen eo raar kōm̧m̧ane im kotak kein tariņae ko aer ilo jojomar kōn kōm.",
                "8": "A iaar jab kōtļo̧k bwe ren rupe bujen eo raar kōm̧m̧ane, kōnke iaar kōtmāne bwe Anij e kōkajoor kōm, jon̄an kōm ban kar en̄taanļo̧k kōnke kūrm̧ool in kanejnej eo raar bōke.",
                "9": "A lo, en̄in ej juon men eo je maron̄ ļap ad m̧ōņōņō kake. Bwe lo, ilo ron̄oul im jiljino iiō eo, n̄a, Hilamōn, iaar etal im̧aan in ruo to̧ujin likao em̧m̧an ded rein n̄an jikin kwelo̧k in Judia, n̄an jipan̄ Antipōs, eo kwaar jitōn̄e bwe en ritōl eo ioon armej ro ilo m̧ōttan je en ilo āniin.",
                "10": "Im iaar kobaik ro ruo to̧ujin nejū m̧aan, (bwe rej tōllo̧ke n̄an er er nejū m̧aan) n̄an jarin tariņae eo an Antipōs, ilo kajoor eo Antipōs eaar m̧ōņōņō otem m̧ōņōņō; bwe lo, jarin tariņae eo an kar kāietļo̧k jān riLeman ro kōnke jarin tariņae ko aer raar m̧an elōn̄ oran em̧m̧aan ro am, eo ej unin am kar būrom̧ōj.",
                "11": "Mekarta, kōm maron̄ kaineem̧m̧an kōm ilo m̧ool in, bwe raar mej ilo jibadbad eo an laļ eo aer im an aer Anij, aaet, im rej m̧ōņōņō.",
                "12": "Im riLeman ro raar barāinwōt bōk elōn̄ rikalbuuj, aolep ro raar kapen utiej ro, bwe ejjeļo̧k raar dāpij mour eo an. Im kōmij kōtmāne bwe rej pād kiiō ilo iien in ilo āneen Nipai; ej āindein eļan̄n̄e rej jan̄in mej.",
                "13": "Im kiiō erkein rej jikin kwelo̧k ko riLeman ro raar būki aer jān kōto̧o̧rļo̧k bōtōktōkin elōn̄ iaan em̧m̧aan ro reperan ad:",
                "14": "Āneen Mantai, ak jikin kwelo̧k in Mantai, im jikin kwelo̧k in Ziezrom, im jikin kwelo̧k in Kumenai, im jikin kwelo̧k in Antipara.",
                "15": "Im erkein rej jikin kwelo̧k ko rej pād ie ke iaar tōprakļo̧k ilo jikin kwelo̧k in Judia; im iaar lo Antipōs im em̧m̧aan ro an rej en̄taan kōn aer kajoor n̄an kapenļo̧k jikin kwelo̧k eo.",
                "16": "Aaet, im raar mōk ilo ānbwin im barāinwōt ilo jetōb, bwe raar kōpata ilo peran ilo raan im jerbal ilo bon̄ n̄an kōjparok jikin kwelo̧k ko aer; im āindein raar iioon eļap en̄taan ko kajjojo otemjeļo̧k.",
                "17": "Im kiiō raar jek ilo burueer n̄an anjo̧ ioon ilo jikin in ak mej; kōn menin kwo maron̄ kōn un in kōtmāne bwe jān jarin tariņae jidikdik in iaar bōktok ippa, aaet, ro nejier m̧aan im rej aō, raar leļo̧k n̄an er eļap kōjatdikdik im eļap m̧ōņōņō.",
                "18": "Im kiiō ālikin men kein ke riLeman ro raar lo bwe Antipōs eaar bōk eļapļo̧k kajoor n̄an jarin tariņae eo an, kar karreel burueer jān jiron̄ ko an Ammoron n̄an jab itok ņae jikin kwelo̧k in Judia, ak ņae kōm, n̄an pata.",
                "19": "Im āindein kar jouj n̄an kōm jān Irooj; bwe eļan̄n̄e raar itok ioom̧ ilo am m̧ōjņo̧ remaron̄ kar bōlen ko̧kkure jarin tariņae jidikdik eo am; ak āindein kar kōjparok kōm.",
                "20": "Kar jiron̄ er jān Ammoron n̄an dāpij jikin kwelo̧k ko rekar būki. Im āindein eaar jem̧ļo̧k iiō kein karon̄oul im jiljino. Im ilo jino in iiō karon̄oul im jiljilimjuon kōm ar kōpooj jikin kwelo̧k eo am im kōm make n̄an jojomar.",
                "21": "Kiiō kōm ar kōņaan bwe riLeman ro ren itok ioom̧; bwe kōm ar jab kōņaan kōm̧m̧alijar ņae er ilo jikin tariņae ko reppen aer.",
                "22": "Im ālikin men kein kōm ar likūt wōt riiaron̄ron̄ ro ipeļaakin ijo, n̄an lali m̧akūtkūt ko an riLeman ro, bwe ren jab maron̄ itok ioom̧ ilo bon̄ ak ilo raan n̄an kōm̧m̧alijar ņae jikin kwelo̧k ko am jet ko raar pād ituiōn̄.",
                "23": "Bwe kōm ar jeļā bwe ilo jikin kwelo̧k kaņ raar jab bwe aer kajoor n̄an iioon er; kōn menin kōm ar kōņaan, eļan̄n̄e ren kar eļļā jān kōm, n̄an wōtlo̧k ioer ilo tulikier, im āindein jum̧ae er ituļo̧kaer ilo ejja iien eo wōt kar iioon er itum̧aan. Kōm ar ļōmņak bwe kōm maron̄ kar kajoorļo̧k jān er; a lo, kōm ar ellotaan ilo kōņaan in am.",
                "24": "Raar ekkōl in eļļā jān kōm kōn aolepān jarin tariņae eo aer, im barāinwōt ekkōl kōn m̧ōttan jar eo, n̄e raab jab bwe aer kajoor im renaaj kar wōtlo̧k.",
                "25": "Barāinwōt raar ekkōl n̄an kōm̧m̧alijar ņae jikin kwelo̧k in Zaraemla; barāinwōt raar ekkōl n̄an kijoone jeban reba Sidon, ļo̧k n̄an jikin kwelo̧k in Nipaia.",
                "26": "Im āindein, ippān jarin tariņae ko aer, raar jek ilo burueer n̄an dāpij jikin kwelo̧k ko raar būki.",
                "27": "Im kiiō ālikin men kein ilo allōn̄ eo kein karuo ilo iiō in, kar wōr bōktok n̄an kōm elōn̄ aikuj ko jān ro jemān ro aō ruo to̧ujin nejid em̧m̧aan.",
                "28": "Im barāinwōt eaar wōr jilkintok ruo to̧ujin em̧m̧aan n̄an kōm jān āneen Zaraemla. Im āindein kōm ar pojak kōn jon̄oul to̧ujin em̧m̧aan, im mennin aikuj ko n̄an er, im barāinwōt n̄an lim̧aro pāleer im ro nejier.",
                "29": "Im riLeman ro, āindein kōnke raar ko jarin tariņae ko am rej eddekļo̧k raan otemjej, im mennin aikuj ko n̄an rejetake kōm, raar jino in mijak, im kar jino m̧ōkaj in kōm̧m̧alijar, eļan̄n̄e eaar maron̄ tōprak n̄an kōjjem̧ļo̧ke an am bōk mennin aikuj ko im kajoor.",
                "30": "Kiiō ke kōm ar lo bwe riLeman ro raar jino nanaļo̧k aer ļōmņak ilo wāween in, kōm ar kōņaan bōktok juon kōttōbalbal eo enaaj jelōt er; kōn menin Antipōs eaar jiron̄ bwe in itok ippān likao em̧m̧an ded ro nejū n̄an jikin kwelo̧k eo iturim, āinwōt n̄e kōm ar bōkļo̧k mennin aikuj ko n̄an jikin kwelo̧k eo iturim.",
                "31": "Im kōm naaj kar etal epaakeļo̧k jikin kwelo̧k in Antipara, āinwōt n̄e kōm ar ilo̧k n̄an jikin kwelo̧k eo ļo̧k im̧aan, ilo tōrerein ko iparijet.",
                "32": "Im ālikin men kein kōm ar ilo̧k, āinwōt n̄e ippān mennin aikuj ko, n̄an jikin kwelo̧k en.",
                "33": "Im ālikin men kein Antipōs eaar ilo̧k ippān m̧ōttan in jarin tariņae eo an, likūt wōt bwe eo n̄an kōjparok jikin kwelo̧k eo. A eaar jab ilo̧k m̧ae aō kar jako im̧aan ippān jarin tariņae eo aō edik, im kar itok epaakeļo̧k jikin kwelo̧k Antipara.",
                "34": "Im kiiō, ilo jikin kwelo̧k Antipara kar pād jarin tariņae eo ekajoortata an riLeman; aaet, eo elōn̄tata.",
                "35": "Im ālikin men kein ke kar kōjjeļāik er jān riiaron̄ron̄ ro aer, raar itok kōn jarin tariņae eo aer im kōm̧m̧alijar ņae kōm.",
                "36": "Im ālikin men kein kōm ar ko im̧aer, n̄an tuiōn̄. Im āindein kōm ar tōlļo̧k jarin tariņae eo ekajoortata an riLeman ro;",
                "37": "Aaet, em̧ool n̄an juon kōtaan ebwe an ettoļo̧k, jon̄an ke raar lo jarin tariņae eo an Antipōs rej lukwarkware er, kōn kajoor eo aer, raar jab oktak n̄an anbwijmaron̄ ak jab n̄an anmiin̄, a raar ilo̧k wōt ilo iaļ eo aer ejim̧we ilikim; im, āinwōt kōm ar kōtmāne, eaar ilo aer kōttōpar n̄an m̧an kōm m̧okta jān an Antipōs en kar jibwe er, im men in bwe ren maron̄ jab pooļ jān armej ro am.",
                "38": "Im kiiō Antipōs, ke eaar lo kauwōtata eo am, eaar kōm̧ōkajļo̧k jarin tariņae eo an. A lo, eaar bon̄; kōn menin raar jab jibwe kōm, barāinwōt Antipōs eaar jab jibwe er; kōn menin kōm ar pād n̄an bon̄ōn eo.",
                "39": "Im ālikin men kein m̧okta jān majaunene in jibbon̄ōn eo, lo, riLeman ro raar lukwarkware kōm. Kiiō kōm ar jab kanooj kajoor n̄an kōpata deļo̧n̄; aaet, iaar jab kōņaan kōtļo̧k bwe likao ro reddik nejū ren wōtlo̧k ilo peier; kōn menin kōm ar wōnm̧aanļo̧k wōt, im kōm ar bōk etal eo am ilo āne jem̧aden.",
                "40": "Kiiō raar ekkōl in jab oktak n̄an anbwijmaron̄ ak n̄an anmiin̄ n̄e raab kar pooļ; barāinwōt iaar jab oktak n̄an anbwijmaron̄ ak n̄an anmiin̄ n̄e raab jibwe eō, im kōm ar jab maron̄ jutak ņae er, ak mej, im renaaj kōm̧m̧ane ko eo aer; im āindein kōm ar ko aolepān raan eo ļo̧k n̄an āne jem̧aden eo, em̧ool m̧ae ke eaar marok.",
                "41": "Im ālikin men kein bar juon alen, bwe ke meram in jibbon̄ eaar itok kōm ar lo riLeman ro raar epaake kōm, im kōm ar ko im̧aer.",
                "42": "Ak ālikin men kein raar jab lukwarkware kōm ettoļo̧k m̧okta jān aer kar bōjrak; im eaar ilo jibbon̄ōn raan eo kein kajilu in allōn̄ eo kein kajiljilimjuon.",
                "43": "Im kiiō, n̄e raar ak jab jibwe er jān Antipōs kōmij jab jeļā; a iaar ba n̄an em̧m̧aan ro aō: Lo, jej jeļā jab eļan̄n̄e raar bōjrak kōn un in bwe jen ilo̧k ņae er, bwe ren maron̄ jibwe kōj ilo aer aujiid;",
                "44": "Kōn menin ta kom̧ij ba, ro nejū m̧aan, kom̧in ke kōm̧m̧alijar ņae er ilo tariņae?",
                "45": "Im kiiō ij ba n̄an eok, jeiū im jatū jitōnbōro Moronai, bwe ij jan̄in kar lo jon̄an peran eļap, jaab, jaab ilubwiljin aolep riNipai.",
                "46": "Bwe āinwōt iaar ān̄inn̄in er ro nejū m̧aan (bwe kar aolepāer raar kanooj inono) āindein raar ba n̄an eō: Jemām, lo ad Anij ej pād ipped, im E jamin kōtļo̧k bwe jen wōtlo̧k; innām jān wōnm̧aanļo̧k; kōmij jamin m̧an ro jeiūm̧ im jatūm̧ eļan̄n̄e renaaj eļļo̧k jān kōm; kōn menin jen ilo̧k, n̄e raab bōk jarin tariņae eo an Antipōs.",
                "47": "Kiiō rejjan̄in kar tariņae, mekarta raar jab mijak mej; im raar ļōmņak eļapļo̧k kōn anemkwōj eo an ro jemāer jān aer kar ļōmņak kōn mour ko aer; aaet, raar ekkatak jān ro jineer, bwe eļan̄n̄e reban pere, Anij enaaj lo̧mo̧o̧ren er.",
                "48": "Im raar kōmmeļeļeik n̄an eō naan ko an ro jineer, im ba: Kōmij jab pere ke ro jinem raar jeļā.",
                "49": "Im ālikin men kein iaar ro̧o̧l kōn ruo to̧ujin in aō ņae riLeman rein ro raar lukwarkware kōm. Im kiiō lo, jarin tariņae ko an Antipōs raar jibwe er, im juon pata enana eaar ijjino.",
                "50": "Jarin tariņae eo an Antipōs kōnke raar kijeļo̧k, kōn etetal eo aer eaetok ilo juon iien eo ekadu, raar nan̄in wōtlo̧k ilo pein riLeman ro; im n̄e iaar jab ro̧o̧l kōn ruo to̧ujin eo aō renaaj kar bōk kōttōpar eo aer.",
                "51": "Bwe Antipōs eaar wōtlo̧k jān jāje eo, im elōn̄ iaan ritōl ro an, kōnke aer m̧ōk, eo eaar waļo̧k jān etetal eo aer eaetok–kōn menin em̧m̧aan ro an Antipōs kōnke raar pok kōnke wōtlo̧k eo an ritōl ro aer, raar jino jenlikļo̧k im̧aan riLeman ro.",
                "52": "Im ālikin men kein riLeman ro raar peranļo̧k, im kar jino lukwarkware er kōn eļap kōļo ke Hilamōn eaar itok ioer itulik kōn ruo to̧ujin eo an, im kar jino kanooj nitbwilier, jon̄an aolepān jarin tariņae eo an riLeman ro eaar bōjrak im oktakļo̧k ņae Hilamōn.",
                "53": "Kiiō ke armej ro an Antipōs raar lo bwe riLeman ro raar oktaklikļo̧k, raar aintok ippān doon em̧m̧aan ro aer im bar ilo̧k itulikin riLeman ro.",
                "54": "Im kiiō ālikin men kein kōm, armej in Nipai, kar jepooļe riAntipōs ro, im kar m̧an er; aaet, m̧an er; aaet, jon̄an kar kipel er n̄an juļo̧k kein tariņae ko aer im barāinwōt er make āinwōt rikalbuuj ro in tariņae.",
                "55": "Im kiiō ālikin men kein ke raar kōtļo̧k er make n̄an kōm, lo, iaar bwine likao em̧m̧an ded ro raar kōpata ippa, kōnke iaar mijak n̄e ab kar lōn̄ iaer raar mej.",
                "56": "A lo, n̄an lan̄lōn̄ eo aō eļap, eaar ejjeļo̧k juon iaer eaar wōtlo̧k n̄an laļ; aaet, im raar tariņae āinwōt kōn kajoor an Anij; aaet, jan̄in kar wōr armej jeļā kake an kar tariņae kōn kajoor ekabwilōn̄lōn̄; im kōn maron̄ eļap raar wōtlo̧k ioon riLeman ro, bwe ren kar kōlōļn̄o̧n̄ er; im kōn jibadbad in riLeman ro raar ajeļo̧k er make āinwōt rikalbuuj ro in tariņae.",
                "57": "Im kōnke ippām eaar ejjeļo̧k jikin rikalbuuj rein am, bwe kōmin maron̄ baare er n̄an dāpij er jān jarin tariņae ko an riLeman, kōn menin kōm ar jilkinļo̧k er n̄an āneen Zaraemla, im juon m̧ōttan em̧m̧aan ro raar jab mej jān Antipōs, deļo̧n̄ļo̧k; im bweier iaar bōk er im kobaik er n̄an likao em̧m̧an ded in riAmmōn ro aō, im kōm ar ilo̧k im ro̧o̧l n̄an jikin kwelo̧k in Judia."
            },
            "57": {
                "1": "Im kiiō ālikin men kein iaar bōk juon lōta jān Ammoron, kiin̄ eo, ej ba bwe eļan̄n̄e inaaj kar kōtļo̧k rikalbuuj ro in tariņae ro kōm ar bōk er enaaj kar kōtļo̧k jikin kwelo̧k in Antipara n̄an kōm.",
                "2": "A iaar jilkinļo̧k juon lōta n̄an kiin̄ eo, bwe kōm ar jeļā ke ritariņae ro am raar bwe n̄an bōk jikin kwelo̧k in Antipara jān am kajoor; im jān kōtļo̧k rikalbuuj ro n̄an bōk jikin kwelo̧k eo kōmin kōtmāne bwe kōmij jajeļo̧kijeņ, im bwe kōm naaj kar kōtļo̧k wōt rikalbuuj ro n̄e ewōr oktaer.",
                "3": "Im Ammoron eaar dike lōta eo aō, bwe en kar jab kōtļo̧k rikalbuuj ro; kōn menin kōm ar jino kōm̧m̧ani m̧aanjāppopo ko n̄an kōm̧m̧alijar ņae jikin kwelo̧k in Antipara.",
                "4": "A armej in Antipara raar ilo̧k jān jikin kwelo̧k eo, im ko n̄an jikin kwelo̧k ko aer jet, ko raar aer, n̄an kapeniļo̧k; im āindein jikin kwelo̧k in Antipara eaar wōtlo̧k ilo peim.",
                "5": "Im āindein eaar jem̧ļo̧k ron̄oul im ruwalitōk iiō in tōl an riekajet ro.",
                "6": "Im ālikin men kein, ilo jino in iiō eo kein karon̄oul im ruwatimjuon, kōm ar bōk kakke in mennin aikuj ko, im barāinwōt ļapļo̧k eo n̄an jarin tariņae eo am, jān āneen Zaraemla, im jān jikin ko ipeļaakin ijo, n̄an oran eo jiljino to̧ujin em̧m̧aan, ijello̧kun jiljinon̄oul in ļōm̧aro nejin riAmmōn ro raar itok im kobatok ippān ro jeir im jatier, kumi jidikdik eo aō ruo to̧ujin. Im kiiō lo, kōm ar kajoor, aaet, im eaar wōr ippān barāinwōt eļap mennin aikuj ko kar būkitok n̄an kōm.",
                "7": "Im ālikin men kein eaar am kōņaan n̄an kōm̧m̧ane juon tariņae ippān jarin tariņae eo kar likūti n̄an oņaake jikin kwelo̧k Kumenai.",
                "8": "Im kiiō lo, inaaj kwaļo̧k n̄an eok bwe kōm ar m̧ōkaj im kōtōprak kōņaan in am; aaet, kōn jarin tariņae eo ekajoor am, ak kōn juon m̧ōttan jarin tariņae eo ekajoor am, kōm ar jepooļe, ilo bon̄, jikin kwelo̧k Kumenai, jidik iien m̧okta jān aer kar itōn bōk kakke in mennin aikuj ko.",
                "9": "Im ālikin men kein kōm ar kāām ipeļaakin jikin kwelo̧k eo ium̧win elōn̄ bon̄; a kōm ar kiki ioon jāje ko am, im likūt wōt ribaar ro, bwe riLeman ro ren jab maron̄ itok ioom̧ ilo bon̄ im m̧an kōm, eo raar kajjion̄ elōn̄ iien; a jon̄an wōt an lōn̄ iien raar kajjion̄ men in bōtōktōkier eaar to̧o̧rļo̧k.",
                "10": "Ālikin jidik iien mennin aikuj ko aer raar tōprakļo̧k, im rekar nan̄in deļo̧n̄ļo̧k ilo jikin kwelo̧k eo ilo bon̄. Im kōm, ijello̧kun riLeman ro, kar riNipai; kōn menin kōm ar bōk er im mennin aikuj ko.",
                "11": "Im mekarta n̄e riLeman ro kar m̧wijkōk jān jipan̄ ko aer ālikin wāween in, raar pen burueer wōt n̄an dāpij jikin kwelo̧k eo; kōn menin eaar erom mennin aikuj bwe kōmin bōk mennin aikuj kein im jilkinļo̧k n̄an Judia, im rikalbuuj ro am n̄an āneen Zaraemla.",
                "12": "Im ālikin men kein ejjab lōn̄ raan ko raar eļļā m̧okta jān an riLeman ro kar jino jako aolep kōjatdikdik n̄an jipan̄; kōn menin raar kōtļo̧k jikin kwelo̧k eo tok ilo peim; im āindein kōm ar kōtōpraki kōttōbalbal ko am ilo bōke jikin kwelo̧k Kumenai.",
                "13": "Ak ālikin men kein rikalbuuj ro am raar kanooj lōn̄ bwe, mekarta lōn̄ in kar oram, kōm ar aikuj in kōjerbal aolep jarin tariņae eo am n̄an lale er, ak n̄an leļo̧k er n̄an mej.",
                "14": "Bwe lo, ren kar rupe im ko ilo oran ko reļļap, im naaj kar ire kōn dekā ko, im kōn aļaļ in den̄den̄ ko, a jabdewōt men eo remaron̄ bōk ilo peier, jon̄an kōm an m̧an elōn̄ļo̧k jān ruo to̧ujin iaer ālikin aer kar ajetok er rikalbuuj in tariņae.",
                "15": "Kōn menin eaar erom mennin aikuj n̄an kōm, bwe kōmin kōjjem̧ļo̧k mour ko aer, ak baare er, jāje ilo pā, laļļo̧k n̄an āneen Zaraemla; im barāinwōt mennin aikuj ko am raar jab bwe wōt n̄an armej ro am make, mekarta eo kōm ar bōke jān riLeman ro.",
                "16": "Im kiiō, ilo wāween kein rekauwōtata, eaar erom juon wāween epen n̄an ļōmņak kōn rikalbuuj in tariņae rein; mekarta, kōm ar jek n̄an jilkinlaļļo̧k er n̄an āneen Zaraemla; kōn menin kōm ar kāālet juon m̧ōttan em̧m̧aan ro am, im leļo̧k n̄an er eddo ioon rikalbuuj ro am n̄an wanlaļļo̧k n̄an āneen Zaraemla.",
                "17": "Ak ālikin men kein ilo raan eo ilju raar ro̧o̧ltok. Im kiiō lo, kōm ar jab kajitūkin er kōn rikalbuuj ro; bwe ro, riLeman ro raar itok ioom̧, im raar ro̧o̧ltok ilo iien n̄an lo̧mo̧o̧ren kōm jān wōtlo̧k ilo peier. Bwe lo, Ammoron eaar jilkinļo̧k n̄an aer jipan̄ juon kakke in mennin aikuj ko rekāāl im barāinwōt jarin tariņae ko rellōn̄ in em̧m̧aan ro.",
                "18": "Im ālikin men kein em̧m̧aan ro kōm ar jilkinļo̧k ippān rikalbuuj ro raar tōpraktok ilo iien n̄an iuunļo̧k er, āinwōt ke raar nan̄in anjo̧ ioom̧.",
                "19": "A lo, kumi jidikdik in ruo to̧ujin im jiljinon̄oul eo aō raar tariņae ilo kate eļap; aaet, raar dim im̧aan riLeman ro, im raar m̧anļo̧k aolep ro raar jum̧ae er.",
                "20": "Im ke bwe in jarin tariņae eo eaar nan̄in kōtļo̧k iaļ im̧aan riLeman ro, lo, ro ruo to̧ujin im jiljinon̄oul raar pen im dim.",
                "21": "Aaet, im raar pokake im kōjparok n̄an kōm̧m̧an naan in jiron̄ otemjeļo̧k ilo jejjet; aaet, im em̧ool ekkar n̄an tōmak eo aer eaar waļo̧k n̄an er; im iaar keememej naan ko raar ba n̄an eō bwe ro jineer raar katakin er.",
                "22": "Im kiiō lo, eaar rein nejū m̧aan, im em̧m̧aan ro kar kāālet er n̄an bōkļo̧k rikalbuuj ro, n̄an er jej m̧uri kōn anjo̧ in eļap; bwe eaar er ro raar m̧an riLeman ro; kōn menin kar lukwarkware er likļo̧k n̄an jikin kwelo̧k in Mantai.",
                "23": "Im kōm ar bar bōk jikin kwelo̧k eo am Kumenai, im kar jab aolep mej jān jāje eo; mekarta, kōm ar en̄taan kōn eļap jorrāān.",
                "24": "Im ālikin men kein ke riLeman ro raar ko, iaar m̧ōkaj im leļo̧k naan in jiron̄ ko bwe em̧m̧aan ro aō raar kinejnej ren em̧m̧akūt jān ilubwiljin ro rimej, im kōm̧m̧an bwe kinej ko aer ren korak.",
                "25": "Im ālikin men kein eaar wōr rūbukwi, jān ro aō ruo to̧ujin im jiljinon̄oul, ro raar ļotļo̧k kōnke jako im bōtōktōk; mekarta, ekkar n̄an em̧m̧an an Anij, im n̄an am bwilōn̄ eļap, im barāinwōt m̧ōņōņō eo an aolepān jarin tariņae eo am, eaar ejjeļo̧k juon iaer eaar jako; aaet, im barāinwōt ejjeļo̧k juon iaer eaar jab bōk elōn̄ kinej ko.",
                "26": "Im kiiō, aer kijenmej eaar kōļo̧kjānan aolepān jarin tariņae eo am, aaet, bwe ren kar rōļo̧k ak eaar wōr juon to̧ujin in ro jeiūm̧ im jatūm̧ raar mej. Im kōmij leļo̧k nebar in n̄an kajoor in Anij ekabwilōn̄lōn̄, kōnke aer tōmak otem tōmak ilo men ko kar katakin er n̄an tōmaki—bwe eaar wōr juon Anij ejim̧we, im jabdewōt eo ej jab pere, bwe renaaj rōļo̧k kōn kajoor eo eaiboojoj An.",
                "27": "Kiiō en̄in ej tōmak eo an rein ro iaar kōnono kake er; rej inono, im ļōmņak ko aer reppen, im rej likūt aer lōke ilo Anij iien otemjej.",
                "28": "Im kiiō ālikin men kein ke em̧ōj am kar āindein lale em̧m̧aan ro am raar kinejnej, im kar kalbwin rimej ro am im barāinwōt rimej ro an riLeman ro, ro raar lōn̄, lo, kōm ar kajitūkin Gid kōn rikalbuuj ro rekar jino n̄an wanlaļļo̧k n̄an āneen Zaraemla deļo̧n̄.",
                "29": "Kiiō Gid eaar kapen utiej eo ioon jar eo kar jitōn̄ n̄an baare er laļļo̧k n̄an āneo.",
                "30": "Im kiiō ālikin men kein, erkein naan ko Gid eaar ba n̄an eō: Lo, kōm ar jino wanlaļļo̧k n̄an āneen Zaraemla ippān rikalbuuj ro am. Im ālikin men kein kōm ar iioon riiaron̄ron̄ ro jān jarin tariņae ko ad ro kar jilkinļo̧k er n̄an waate kāām eo an riLeman ro.",
                "31": "Im raar kūr n̄an kōm, im ba—Lo, jarin tariņae ko an riLeman rej m̧aajļo̧k n̄an jikin kwelo̧k in Kumenai; im lo, renaaj wōtlo̧k ioer, aaet, im naaj ko̧kkure armej ro ad.",
                "32": "Im ālikin men kein rikalbuuj ro ad raar ron̄ kūr ko aer, ko raar kōperan er; im raar jutak lōn̄tak ilo jum̧ae kōm.",
                "33": "Im ālikin men kein kōnke jum̧ae eo aer, kōm ar kōm̧m̧an bwe jāje ko am ren itok ioer. Im ālikin men kein raar ilo juon wōt ānbwin ettōrtok ioon jāje ko am, im ilo iien eo, eļapļo̧k oran eo aer eaar mej; im bweier raar ļe im ko jān kōm.",
                "34": "Im lo, ke raar ko im kōm ar jab maron̄ jibwe er, kōm aer jarōbļo̧k n̄an jikin kwelo̧k Kumenai; im lo, kōm ar tōpraktok ilo iien bwe kōmin maron̄ jipan̄ ro jeiūm̧ im jatūm̧ ilo kōjparok jikin kwelo̧k eo.",
                "35": "Im lo, kōmij bar jo̧o̧r jān pein ro am rikōjdat. Im ejeraam̧m̧an etan ad Anij; bwe lo, ej E eo eaar kōjo̧o̧r kōm; aaet, eo Eaar kōm̧m̧ane men in eļap n̄an kōj.",
                "36": "Kiiō ālikin men kein ke n̄a, Hilamōn, iaar ron̄ naan kein an Gid, iaar obrak kōn m̧ōņōņō otem m̧ōņōņō kōnke em̧m̧an an Anij ilo kōjparok kōm, bwe kōmin maron̄ jab aolep jako; aaet, ij lōke bwe jetōb ko an ro raar jako raar deļo̧n̄ļo̧k ilo kakkije an aer Anij."
            },
            "58": {
                "1": "Im lo, kiiō ālikin men kein kōttōpar eo an tokālik eaar n̄an bōk jikin kwelo̧k in Mantai; bwe lo, ejjeļo̧k iaļ kōm ar maron̄ kaalļo̧k er jān jikin kwelo̧k eo kōn kumi ko reddik am. Bwe lo, raar keememej men ko kōm kar m̧oktaļo̧k kōm̧m̧ani; kōn menin kōm ar jab maron̄ aneļo̧k er jān jikin tariņae ko reppen aer.",
                "2": "Im raar kanooj lōn̄ļo̧k jān kar jarin tariņae eo am bwe kōmin kar ekkōl in jab wōnm̧aanļo̧k im m̧urm̧uriļo̧k er ilo jikin tariņae ko reppen aer.",
                "3": "Aaet, eaar erom mennin aikuj bwe kōmin kōjerbal em̧m̧aan ro am n̄an dāpij m̧ōttan ko in āneo kōm kar bar būki im rej jikūm̧, kōn menin eaar erom mennin aikuj bwe kōmin kōttar, bwe kōmin maron̄ bōk eļapļo̧k kajoor jān āneen Zaraemla im barāinwōt juon kakke in mennin aikuj ko.",
                "4": "Im ālikin men kein eaar āindein iaar jilkinļo̧k juon rikōnono n̄an prokonsōl eo an āneo āneem, n̄an kōjjeļāik e kōn jekjek ko an armej ro am. Im ālikin men kein, kōm ar kōttar n̄an bōk mennin aikuj ko im kajoor jān āneen Zaraemla.",
                "5": "Ak lo, men in eaar jipan̄ kōm jidik wōt; bwe riLeman ro raar barāinwōt bōk eļap kajoor jān raan n̄an raan, im barāinwōt elōn̄ mennin aikuj ko; im āindein raar wāween ko am ilo tōre in.",
                "6": "Im riLeman ro raar kōm̧m̧alijar ņae kōm jān iien n̄an iien, im kāālet jān kōttōbalbal n̄an ko̧kkure kōm; mekarta kōm ar jab maron̄ itok n̄an kōpata deļo̧n̄, kōnke likōpejn̄ak ko aer im jikin tariņae ko aer reppen.",
                "7": "Im ālikin men kein kōm ar kōttar ilo jekjek kein reppen ium̧win elōn̄ allōn̄ ko, em̧ool m̧ae ke kōm ar nan̄in itōn jako kōn ikdeelel kōn kanooj.",
                "8": "Ak ālikin men kein kōm ar bōk kijōm m̧ōn̄ā, ko kar baare tok n̄an kōm jān jarin tariņae eo an ruo to̧ujin em̧m̧aan n̄an jipan̄ eo am; im en̄in ej aolep jipan̄ eo kōm ar bōke, n̄an jojomar kōn kōm make im laļ eo am jān wōtlo̧k ilo pein rikōjdat ro am, aaet, n̄an pata ippān rikōjdat eo eaar kanooj bwijlep.",
                "9": "Im kiiō unjān kajjookok kein am, ak un eo etke raar jab jilkintok eļapļo̧k kajoor n̄an kōm, kōmij jab jeļā; kōn menin kōm ar būrom̧ōj im barāinwōt obrak kōn lōļn̄o̧n̄, n̄e ab jān jabdewōt wāween ekajet ko an Anij enaaj kar itok ioon āneo āneem, n̄an joļo̧k kōm im tōn̄tōn̄ in ko̧kkure eo am.",
                "10": "Kōn menin kōm ar lutōkleplepļo̧k būruōm̧ ilo jar n̄an Anij, bwe E en kar kōkajoor kōm im lo̧mo̧o̧ren kōm jān pein ro am rikōjdat, aaet, im barāinwōt letok n̄an kōm kajoor bwe kōmin maron̄ dāpij wōt jikin kwelo̧k ko am, im bwidej ko am, im men ko m̧weiōm̧, n̄an rejetake eo an armej ro am.",
                "11": "Aaet, im ālikin men kein Irooj am Anij eaar lotok kōm kōn kabab-laļ ko bwe Enaaj lo̧mo̧o̧ren kōm; aaet, jon̄an bwe Eaar kōnono aenōm̧m̧an n̄an jetōb ko am, im kar letok n̄an kōm eļap tōmak, im kar kōm̧m̧an bwe kōmin kōjatdikdik kōn lo̧mo̧o̧ren eo am ilo E.",
                "12": "Im kōm ar bōk peran kōn jarin tariņae eo edik am eo kōm ar bōk e, im kar jek kōn juon kōttōpar n̄an anjo̧ ioon rikōjdat ro am, im n̄an dāpij wōt bwidej ko am, im men ko m̧weiōm̧, im kōrā ro pāleem̧, im ro nejim, im jibadbad eo n̄an am anemkwōj.",
                "13": "Im āindein kōm ar wōnm̧aanļo̧k kōn aolep am maron̄ ņae riLeman ro, ro raar pād ilo jikin kwelo̧k in Mantai; im kōm ar kajutak im̧ōn kōppād ko am iturin tōrerein āne jem̧aden eo, eo eaar epaakeļo̧k jikin kwelo̧k eo.",
                "14": "Im ālikin men kein ilo raan eo ilju, ke riLeman ro raar lo bwe kōm ar pād iturin tōrerein ko an āne jem̧aden eo eo eaar epaakeļo̧k jikin kwelo̧k eo, bwe raar jilkinļo̧k riiaron̄ron̄ ro aer ipeļaakin ijo kōmij pād ie bwe ren maron̄ etale oran im kajoor in jarin tariņae eo am.",
                "15": "Im ālikin men kein ke raar lo bwe kōm ar jab kajoor, ekkar n̄an oran eo am, im kōnke raar mijak n̄e kōmin kar m̧wijitļo̧k er jān rejetake eo aer ijello̧kun n̄e rej itok im pata ņae kōm im m̧an kōm, im barāinwōt kōnke raar ļōmņak bwe ren kar pidodo aer ko̧kkure kōm kōn inelep ko aer rellōn̄, kōn menin raar jino kōm̧m̧ani m̧aanjāppopo ko n̄an itok ņae kōm n̄an pata.",
                "16": "Im ke kōm ar lo bwe raar kōm̧m̧ani m̧aanjāppopo ko n̄an itok ņae kōm, lo, iaar kōm̧m̧an bwe Gid, ippān juon oran edik in em̧m̧aan ro, en tilekek e ilo āne jem̧aden, im barāinwōt bwe Teomner im juon oran edik in em̧m̧aan ro ren tilekekļo̧k barāinwōt ilo āne jem̧aden eo.",
                "17": "Kiiō Gid im em̧m̧aan ro an raar pād ianbwijmaron̄ im ro jet ianmiin̄; im ke raar tilekekļo̧k, lo, iaar pād wōt, ippān bwe eo an jarin tariņae eo aō, ilo ejja ijo wōt jaar kalōk im̧ōn kōppād ko ad im pojak ņae iien eo riLeman ro ren kar itok im kōpata.",
                "18": "Im ālikin men kein riLeman ro raar diwōjtok kōn jarin tariņae eo aer ebwijlep ņae kōm. Im ke raar itok im kar nan̄in itōn wōtlo̧k ioom̧ kōn jāje eo, iaar kōm̧m̧an bwe em̧m̧aan aō, ro raar pād ippa, ren jenlikļo̧k ilo āne jem̧aden eo.",
                "19": "Im ālikin men kein riLeman ro raar ļoorļo̧k kōm kōn m̧ōkaj eļap, bwe raar kōņaan otem kōņaan bwe ren jibwe kōm bwe ren maron̄ m̧an kōm; kōn menin raar ļoor kōm ļo̧k ilo āne jem̧aden; im kōm ar eļļāļo̧k ioļapļap in Gid im Teomner, jon̄an riLeman ro raar jab lo er.",
                "20": "Im ālikin men kein ke riLeman ro raar eļļāļo̧k, ak ke jarin tariņae eo eaar eļļāļo̧k, Gid im Teomner raar jutakļo̧k jān jikin tilekek ko aer, im kar bukweļo̧k riiaron̄ron̄ ro an riLeman ro bwe ren jab ro̧o̧lļo̧k n̄an jikin kwelo̧k eo.",
                "21": "Im ālikin men kein ke eaar m̧ōj aer bukweļo̧k er, raar ettōrļo̧k n̄an jikin kwelo̧k eo im wōtlo̧k ioon ribaar ro kar likūt er n̄an baare jikin kwelo̧k eo, jon̄an raar ko̧kkure er im bōk aer jikin kwelo̧k eo.",
                "22": "Kiiō men in eaar waļo̧k kōnke riLeman ro raar kōtļo̧k aolepān jarin tariņae eo aer, ijello̧kun wōt jet ribaar wōt, n̄an tōlļo̧k er ilo āne jem̧aden eo.",
                "23": "Im ālikin men kein Gid im Teomner jān wāween in raar bōk jikin tariņae ko reppen aer. Im ālikin men kein kōm ar etal ilo iaļ eo am, ālikin kar ito-itak eļap ilo āne jem̧aden eo ļo̧k n̄an āneen Zaraemla.",
                "24": "Im ke riLeman ro raar lo bwe rej ilo̧k n̄an āneen Zaraemla, raar mijak otem mijak, n̄e ab wōr juon karōk kōpooje n̄an tōlļo̧k er n̄an ko̧kkure; kōn menin raar jino bar koļo̧k ilo āne jem̧aden eo, aaet, em̧oolļo̧k ilo ejja iaļ eo wōt raar itok ie.",
                "25": "Im lo, eaar bon̄ im raar kajutak im̧ōn kōppād ko aer, bwe kapen utiej ro an riLeman ro raar ļōmņak bwe riNipai ro raar mōk kōnke etetal eo aer; im kar ļōmņak bwe raar lukwarkwareļo̧k aolepān jarin tariņae eo aer kōn menin eaar ejjeļo̧k aer ļōmņak kōn jikin kwelo̧k in Mantai.",
                "26": "Kiiō ālikin men kein ke eaar bon̄, iaar kōm̧m̧an bwe em̧m̧aan ro aō ren jab kiki, a bwe ren etetalļo̧k ilo bar juon iaļ n̄an āneen Mantai.",
                "27": "Im kōnke etetal in am ilo iien bon̄, lo, ilo raan eo ilju kōm ar ellāļo̧k jān riLeman ro, jon̄an kōm ar tōprakļo̧k im̧aer ilo jikin kwelo̧k in Mantai.",
                "28": "Im āindein, ālikin men kein, bwe jān kōttōbalbal in kōm ar bōk jikin kwelo̧k in Mantai ilo ejjeļo̧k kōto̧o̧rļo̧k bōtōktōk.",
                "29": "Im ālikin men kein ke jarin tariņae ko an riLeman ro raar tōprak tok iturin jikin kwelo̧k eo, im lo bwe kōm ar pojak n̄an iioon er, raar bwilōn̄ otem bwilōn̄ im kar im̧ōk er kōn eļap mijak, jon̄an raar koļo̧k ilo āne jem̧aden.",
                "30": "Aaet, im ālikin men kein riLeman ro raar koļo̧k jān aolepān m̧ōttan in ilo āneo. A lo, raar bōkļo̧k elōn̄ kōrā im ajri ro jān āneo.",
                "31": "Im jikin kwelo̧k ko riLeman ro rekar būki, aolepāer rej ilo iien in am; im ro jemām im kōrā ro am im ro nejim rej ro̧o̧l n̄an m̧ōko im̧weer, aolepāer ijello̧kun wōt ro kar bōk er rikalbuuj im riLeman ro raar bōk er.",
                "32": "A lo, jarin tariņae ko am reddik n̄an dāpij elōn̄ oran jikin kwelo̧k ko im ijoko jikim̧ reļļap.",
                "33": "A lo, kōmij kōjatdikdik ilo am Anij eo eaar letok am anjo̧ ioon bukwōn kein, jon̄an kōm ar bōk jikin kwelo̧k kein im bukwōn kein, ko raar jikūm̧ make.",
                "34": "Kiiō kōmij jab jeļā un eo bwe kien eo en jab letok n̄an kōm eļapļo̧k kajoor; im barāinwōt jaab ļōm̧aro raar wanlōn̄tak n̄an ippām jeļā etke kōm ar jab bōk eļapļo̧k kajoor.",
                "35": "Lo, kōmij jab jeļā ak ta kwōj jab tōprak, im kwaar kaalļo̧k jarin tariņae ko n̄an m̧ōttan eo in āneo; eļan̄n̄e āindein, kōmij jab kōņaan aln̄ūrn̄ūr.",
                "36": "Im eļan̄n̄e ejjab āindein, lo, kōmij mijak bwe ewōr jum̧ae ilo kien eo, bwe rejjab jilkintok elōn̄ļo̧k em̧m̧aan n̄an ad rejetak; bwe jejeļā bwe rej lōn̄ļo̧k jān ro raar jilkintok.",
                "37": "A, lo, ej jab aorōk—kōmij lōke Anij enaaj lo̧mo̧o̧ren kōm, mekarta m̧ōjņo̧ an jarin tariņae ko am, aaet, im lo̧mo̧o̧ren kōm jān pein rikōjdat ro am.",
                "38": "Lo, en̄in ej ron̄oul im ruwatimjuon iiō, ilo jem̧ļo̧kļo̧k in, im kōmij bōk āne ko āneem; im riLeman ro raar ko n̄an āneen Nipai.",
                "39": "Im ļōm̧aro nejin armej in Ammōn, ro iaar kōnono kake er ilo utiej, rej pād ippa ilo jikin kwelo̧k in Mantai; im Irooj Eaar rejetake er, aaet, im kar kōjparok er jān wōtlo̧k jān jāje eo, jon̄an bwe em̧ool ejjeļo̧k juon kar m̧ane.",
                "40": "A lo, raar bōk elōn̄ kinej ko; mekarta rej jutak pen ilo anemkwōj eo Anij eaar kaanemkwōj er kake; im rej niknik ilo keememej Irooj aer Anij jān raan n̄an raan; aaet, rej lale n̄an kōjparok naan in kain̄i ko An, im ekajet ko An, im kien ko An iien otemjej; im aer tōmak epen ilo kanaan ko kōn men eo ej itok.",
                "41": "Im kiiō, eo jeiū im jatū jitōnbōro, Moronai, Irooj ad Anij en, Eo eaar lo̧mo̧o̧ren kōj im kaanemkwōj kōj, kōjparok eok iien otemjej ilo im̧aan mejān; aaet, E en jouj n̄an armej ro An, em̧ool bwe kom̧in maron̄ lo jeraam̧m̧an ilo bōk aolepān ijoko ami im riLeman ro raar būki jān kōj, ko eaar n̄an ad rejetak. Im kiiō, lo, ij kiili lōta in aō. N̄aij Hilamōn, ļeo nejin Alma."
            },
            "59": {
                "1": "Im kiiō ālikin men kein ilo kajiln̄uul iiō in tōl an riekajet ro ioon armej in Nipai, ālikin Moronai eaar bōk im kōnono jān lōta eo an Hilamōn, eaar m̧ōņōņō otem m̧ōņōņō kōnke tam̧m̧win, aaet, tōprak eo eļap Hilamōn eaar tōpare, ilo bōk bwidej ko raar jako.",
                "2": "Aaet, im eaar kabun̄bun̄ļo̧ke n̄an aolep armej ro an, ilo aolepān peļaakin āneo ilo m̧ōttan eo eaar pād, bwe ren maron̄ m̧ōņōņō barāinwōt.",
                "3": "Im ālikin men kein eaar m̧ōkaj im jilkinļo̧k juon lōta n̄an Peoran, im kōņaan bwe en kōm̧m̧an bwe em̧m̧aan ro ren koba ippān doon n̄an kōkajoorļo̧k Hilamōn, ak jarin tariņae ko an Hilamōn, jon̄an eo bwe en maron̄ kōn ejjeļo̧k en̄taan dāpij m̧ōttan eo ilo āneo eo eaar kar kabwilōn̄lōn̄ an kōm̧m̧an tōprak ilo bar bōke.",
                "4": "Im ālikin men kein ke em̧ōj an Moronai kar jilkinļo̧k lōta in n̄an āneen Zaraemla, eaar bar jino n̄an kōpooj juon karōk bwe en maron̄ bōk bwe in aolep bwidej ko im jikin kwelo̧k ko riLeman ro raar būki jān er.",
                "5": "Im ālikin men kein ke Moronai eaar āindein kōm̧m̧ani m̧aanjāppopo ko n̄an kōm̧m̧alijar ņae riLeman ro n̄an pata, lo, armej in Nipaia, ro raar koba tok ippān doon jān jikin kwelo̧k in Moronai im jikin kwelo̧k in Liai im jikin kwelo̧k in Moriantōn, kar nitbwili er jān riLeman ro.",
                "6": "Aaet, barāinwōt ro raar kipel er n̄an ko jān āneen Mantai, im jān jikin ko ipeļaakin ijo, raar itok im kobaļo̧k ippān riLeman ro ilo m̧ōttan jab in ilo āneo.",
                "7": "Im āindein kōnke raar lōn̄ otem lōn̄, aaet, im bōk kajoor jān raan n̄an raan, jān naan in jiron̄ ko an Ammoron raar wōnm̧aanļo̧k ņae armej in Nipaia, im raar jino in m̧an er ilo juon im eo eļap otem ļap.",
                "8": "Im jarin tariņae ko aer raar kanooj ļap bwe bwe in armej ro ilo Nipaia rekar aikuj ko im̧aer; im raar itok em̧ool im koba ippān jarin tariņae eo an Moronai.",
                "9": "Im kiiō āinwōt Moronai eaar ļōmņak bwe enaaj wōr em̧m̧aan kar jilkinļo̧k n̄an jikin kwelo̧k in Nipaia, n̄an jipan̄ eo an armej ro n̄an dāpij jikin kwelo̧k eo, im kōnke eaar jeļā bwe eaar pidodoļo̧k n̄an dāpij jikin kwelo̧k eo jān wōtlo̧k ilo pein riLeman ro jen bar bōke jān er, eaar ļōmņak bwe renaaj kar pidodo aer dāpij jikin kwelo̧k eo.",
                "10": "Kōn menin eaar dāpij aolep jarin tariņae eo an n̄an dāpiji jikin kein ko eaar bar būki.",
                "11": "Im kiiō, ke Moronai eaar lo bwe jikin kwelo̧k in Nipaia eaar jako eaar būrom̧ōj otem būrom̧ōj, im kar jino in pere, kōnke jero̧wiwi eo an armej ro, eļan̄n̄e renaaj kar jab wōtlo̧k ilo pein ro jeir im jatier.",
                "12": "Kiiō en̄in kar wāween eo ippān aolep kapen utiej ro an. Raar pere im barāinwōt ļo̧kjānaer kōnke jero̧wiwi eo an armej ro, im men in kōnke tōprak ko an riLeman ro ioer.",
                "13": "Im ālikin men kein Moronai eaar illu ippān kien eo, kōnke jaitok-limo eo kōn anemkwōj eo an laļ eo aer."
            },
            "60": {
                "1": "Im ālikin men kein, eaar bar jeje n̄an prokonsōl eo an āneo, eo eaar Peoran, im erkein naan ko eaar jeje, im ba: Lo, ij kajejjetļo̧k lōta in aō n̄an Peoran, ilo jikin kwelo̧k in Zaraemla, eo ej riekajet eutiej im prokonsōl eo ioon āniin, im barāinwōt n̄an aolep ro kar kāālet er jān armej rein n̄an tōl im kōtōbali wāween ko an pata in.",
                "2": "Bwe lo, ippa ewōr jidik n̄an ba n̄an er āinwōt jān iaļ in liaakeļo̧k; bwe lo, kom̧ make jeļā bwe kom̧ kar jitōn̄ kom̧ n̄an aintok ippān doon em̧m̧aan ro, im kōkōņak er kōn jāje ko, im kōn jāje ko reddik, im jabdewōt kein tariņae ko otemjeļo̧k, im jilkinļo̧k er ņae riLeman ro, ilo jabdewōt m̧ōttan ko renaaj itok ilo āniin āneed.",
                "3": "Im kiiō lo, ij ba n̄an kom̧ bwe n̄a make, im barāinwōt em̧m̧aan ro aō, im barāinwōt Hilamōn im em̧m̧aan ro an, raar en̄taan otem en̄taan kōn en̄taan ko reļļap; aaet, em̧ool kwōle, maro, im m̧ōk, im aolep jabdewōt nan̄inmej ko otemjeļo̧k.",
                "4": "A lo, n̄e eaar aolepān in ad kar en̄taan jenaaj kar jab aln̄ūrn̄ūr ak jab ellotaan.",
                "5": "A lo, eļap kar im eo ilubwiljin armej ro ad; aaet, to̧ujin ko raar wōtlo̧k jān jāje, im enaaj kar jab āindein eļan̄n̄e kom̧ eaar ajeļo̧k n̄an jarin tariņae ko ad ebwe kajoor im jipan̄ n̄an er. Aaet, eļap kar jerwaan eo ami n̄an kōm.",
                "6": "Im kiiō lo, kōm kōņaan jeļā ta unjān jerwaan in eļap otem ļap; aaet, kōm kōņaan jeļā unjān jekjek in ami jab koļmānļo̧kijeņ.",
                "7": "Kom̧ maron̄ ke ļōmņak n̄an jijet ioon tūroon ko ami ilo juon jekjek in addimejmej in jab koļmānļo̧kijeņ, ak rikōjdat ro ami rej kajeeded jerbal im mej ipeļaakimi? Aaet, ke rej urore to̧ujin ko in ro jeiūm̧i im jātimi—",
                "8": "Aaet, em̧ool er ro rekar reilōn̄ļo̧k n̄an kom̧ kōn likōpejn̄ak, aaet, kar likūt kom̧ ilo juon wāween eo kom̧ maron̄ kar jipan̄ er, aaet, kom̧ maron̄ kar jilkinļo̧k jarin tariņae ko n̄an er, n̄an kar kōkajoorļo̧k er, im kar lo̧mo̧o̧ren to̧ujin ko iaer jān bun̄ jān jāje.",
                "9": "A lo, ejjab aolepān in—kom̧ eaar dāpij m̧weiuk ko ami jān er, jon̄an elōn̄ eaar tariņae im to̧o̧rļo̧k mour ko aer kōnke ikdeelel ko aer reļļap ko kar ilo er kōn jeraam̧m̧an eo an armej rein; aaet, im men in raar kōm̧m̧ane ke raar itōn jako kōn kwōle, kōnke ami jerwaan otem jerwaan eļap n̄an er.",
                "10": "Im kiiō, ro jeiū im jatū jitōnbōro—bwe kom̧ij aikuj in jitōnbōro; aaet, im kom̧ij aikuj kar kōm̧akūt kom̧ ļo̧k ilo niknik kōn jeraam̧m̧an eo im anemkwōj ko an armej rein; a lo, kom̧ ar jerwaane er jon̄an bōtōktōkin to̧ujin ko renaaj itok ioon bōrami kōn idenoņe; aaet, bwe Anij eaar jeļā kōn aolep aer kūr, im aolep aer en̄taan—",
                "11": "Lo, kom̧ maron̄ ke ļōmņak bwe kom̧ maron̄ jijet ioon tūroon ko ami, im kōnke em̧m̧an otem em̧m̧an an Anij kom̧ maron̄ kōm̧m̧an ejjeļo̧k im Enaaj lo̧mo̧o̧ren kom̧? Lo, eļan̄n̄e kom̧ eaar ļōmņak men in kom̧ eaar ļōmņak ilo waan.",
                "12": "Kom̧ij ļōmņak ke bwe, kōnke elōn̄ iaan ro jeiūm̧i im jātimi raar mej e ej kōn aer nana? Ij ba n̄an kom̧, eļan̄n̄e kom̧ eaar ļōmņak men in kom̧ eaar ļōmņak ilo waan; bwe ij ba n̄an kom̧, elōn̄ ro raar bun̄ jān jāje eo; im lo in ej n̄an liaakeļo̧k eo ami;",
                "13": "Bwe Irooj ej kōtļo̧k ro rewānōk bwe ren m̧an er bwe an jim̧we im ekajet ren maron̄ itok ioon rijero̧wiwi; kōn menin kom̧ij jab aikuj ļōmņak bwe ro rewānōk rej jako kōnke kar m̧an er; a lo, rej deļo̧n̄ļo̧k ilo kakkije an Irooj aer Anij.",
                "14": "Im kiiō lo, ij ba n̄an kom̧, ij mijak otem mijak bwe ekajet an Anij enaaj itok ioon armej rein, kōnke aer kanooj jowan, aaet, em̧ool jowan eo an kien eo ad, im aer jerwaan otem jerwaan n̄an ro jeir im jatier, aaet, n̄an ro rekar mej.",
                "15": "Bwe eļan̄n̄e eaar jab kōn jero̧wiwi eo eaar m̧okta ijjino ilo jeban eo ad, je maron̄ kar jutak ņae rikōjdat ro ad bwe ren jab maron̄ kar bōk kajoor iood.",
                "16": "Aaet, eļan̄n̄e eaar jab kōn tariņae eo eaar dedeļo̧k ilubwiljid; aaet, eļan̄n̄e eaar jab kōn rijepiaan kiin̄ rein, ro raar kōm̧m̧an eļap kōto̧o̧rļo̧k bōtōktōk ilubwiljid; aaet, ilo iien eo jaar aitwerōk ilubwiljid make, eļan̄n̄e jaar bōrokuki ad kajoor āinwōt jaar m̧oktaļo̧k kōm̧m̧ane; aaet, eļan̄n̄e eaar jab kōn ikdeelel n̄an kajoor im maron̄ eo rijepiaan kiin̄ ro raar kōņaan iood; eļan̄n̄e raar m̧ool n̄an jibadbad eo an ad anemkwōj, im kobaik kōj, im kōm̧m̧alijar ņae ro ad rikōjdat, ijello̧kun kotak jāje ko aer ņae kōj, ko eaar un in kanooj ļap kōto̧o̧rļo̧k bōtōktōk ilubwiljid; aaet, eļan̄n̄e jaar kōm̧m̧alijar ņae er ilo kajoor in Irooj, jenaaj kar kōjjeplōklōk ro ad rikōjdat, bwe enaaj kar waļo̧k, ekkar n̄an kūrm̧ool in An innaan.",
                "17": "A lo, kiiō riLeman ro rej itok iood, im bōk aer bwidej ko ad, im rej nitbwili armej ro ad kōn jāje eo, aaet, kōrā ro ad im ro nejid, im barāinwōt bōkļo̧k er rikalbuuj, im kōm̧m̧an bwe ren en̄taan kōn aolep nan̄inmej ko otemjeļo̧k, im men in kōnke jero̧wiwi eļap an ro rej kappukot kajoor im maron̄, aaet, em̧ool rijepiaan kiin̄ ro.",
                "18": "Ak etke ij aikuj ba eļap kōn menin? Bwe kōmij jab jeļā ak ta kom̧ make kom̧ij kappukot maron̄. Kōmij jab jeļā ak ta kom̧ij barāinwōt ro riketak n̄an laļ eo ami.",
                "19": "Ak ej kōn ami kar meļo̧kļo̧k e kōm kōnke kom̧ij pād ilujeen aelōn̄ in ad im kom̧ij pooļ kōn koņ, bwe kom̧in jab kōm̧m̧an bwe m̧ōn̄ā en itok n̄an kōm, im barāinwōt em̧m̧aan ro n̄an kōkajoorļo̧k jarin tariņae ko am?",
                "20": "Kom̧ ar meļo̧kļo̧k kien ko an Irooj ami Anij ke? Aaet, kom̧ ar meļo̧kļo̧k ke ineen kōm̧akoko an ro jemād? Kom̧ ar meļo̧kļo̧k iien ko rellōn̄ jaar rōļo̧k jān pein ro ad rikōjdat ke?",
                "21": "Ak kom̧ij ke ļōmņak bwe Irooj enaaj lo̧mo̧o̧ren wōt kōj, ilo ad jijet ioon tūroon ko ad im jab kōjerbali wāween ko Irooj eaar kōpooji n̄an kōj?",
                "22": "Aaet, kom̧ naaj ke jijet bajjek ak kom̧ij pooļ kōn to̧ujin ko in ro, aaet, im jon̄oul in to̧ujin ko, ro rej barāinwōt jijet bajjek, ak ewōr to̧ujin ko ipeļaakin ijekein ilo tōrerein ko an āniin ro rej bun̄ jān jāje eo, aaet, kinejnej im bōtōktōkļo̧k?",
                "23": "Kom̧ij ļōmņak ke bwe Anij enaaj kalimjek kom̧ ro ejjeļo̧k ruweer ilo ami jijet wōt im lali men kein? Lo ij ba n̄an kom̧, Jaab. Kiiō ikōņaan bwe kom̧in keememej bwe Anij eaar ba bwe tulowa naaj aikuj karreo m̧okta, innām tulik naaj karreo barāinwōt.",
                "24": "Im kiiō, ijello̧kun n̄e kom̧ij ukeļo̧k jān men in kom̧ eaar kōm̧m̧ane, im jino n̄an lōn̄jak im m̧akūtkūt, im jilkintok kanooj im em̧m̧aan n̄an kōm, im barāinwōt n̄an Hilamōn, bwe en maron̄ rejetake m̧ōttan ko rej ad ilo laļ in ko eaar bar būki, im bwe jen maron̄ bar bōk bwein ijoko jikid ilo m̧ōttan kein, lo enaaj mennin kōkajooror bwe kōmin jab aitwerōkļo̧k wōt ippān riLeman ro m̧ae ad m̧okta karreoik tulowa, aaet, em̧ool eo eļap jeban kien in ad.",
                "25": "Im ijello̧kun wōt n̄e kwōj ļoor lōta in aō, im kaalikkar im kwaļo̧k n̄an eō juon jetōb in anemkwōj em̧ool, im kijejeto n̄an kōkajoorļo̧k im kapenļo̧k jarin tariņae ko ad, im kōtļo̧k n̄an er kanooj n̄an rejetake eo aer, lo inaaj likūt juon m̧ōttan rianemkwōj aō n̄an lale m̧ōttan in āniin āneed, im inaaj likūt kajoor im kōjeraam̧m̧an ko an Anij ioer, bwe ejjeļo̧k bar kajoor emaron̄ jerbal ņae ir—",
                "26": "Im men in kōnke aer kanooj tōmak, im aer kijenmej ilo en̄taan ko aer—",
                "27": "Im inaaj iwōj n̄an kom̧, im eļan̄n̄e ewōr jabdewōt ilubwiljimi ewōr an kōņaan n̄an anemkwōj, aaet, eļan̄n̄e ewōr jidik urur in anemkwōj ej pād wōt, lo inaaj kalim̧otak kōpata ko ilubwiljimi, em̧ool m̧ae an ro ewōr deļo̧n̄ kōņaan ko n̄an ankoņake kajoor im maron̄ naaj ļot.",
                "28": "Aaet, lo ijjab mijak kajoor eo ami ak maron̄ eo ami, bwe ej E aō Anij eo ij mijak E; im in ej ekkar n̄an kein ko An bwe in kotak jāje eo aō n̄an jojomare jibadbad eo an laļ eo aō, im e ej kōnke ami nana bwe jān en̄taan eļap jorrāān.",
                "29": "Lo e iien, aaet, iien ej epaaktok, bwe eļan̄n̄e kom̧ij jab kōketak kom̧ ilo jojomar in laļ eo ami im ro ami reddik, jāje in ekajet ej toto ioomi; aaet, im enaaj wōtlo̧k ioomi im lowaj kom̧ em̧ool n̄an tōn̄tōn̄ in ko̧kkure eo ami.",
                "30": "Lo, ij kōttar kōn jipan̄ jān kom̧; im, eļan̄n̄e kom̧ij jab jerbal n̄an jipan̄ kōm, lo, ij iwōj n̄an ippemi, em̧ool ilo āneen Zaraemla, im m̧an kom̧ kōn jāje eo, jon̄an bwe kom̧in jab maron̄ wōr ļo̧k ami kajoor n̄an kapan̄ eddekļo̧k eo an armej rein ilo jibadbad in am anemkwōj.",
                "31": "Bwe lo, Irooj ej jamin naaj kōtļo̧k bwe kom̧in mour im kajoorļo̧k ilo nana ko ami n̄an ko̧kkure armej ro An rewānōk.",
                "32": "Lo, kom̧ maron̄ ke kōtmāne bwe Irooj Enaaj kōtļo̧k kom̧ im itok ilo ekajet ņae riLeman raņ, n̄e ej imminene an ro jemāer eaar kōm̧m̧an aer kōjdate, aaet, im eaar karuo alen jān ro raar jepelļo̧k jān kōj, ak ami nana ej kōn jibadbad eo kōn ami iakwe aiboojoj im men ko rewaan an laļ?",
                "33": "Kom̧ jeļā bwe kom̧ij rupe kien ko an Anij, im kom̧ jeļā bwe kom̧ij jujuri ium̧win neemi. Lo, Irooj ej ba n̄an eō: Eļan̄n̄e ro kom̧ ar jitōn̄ er ren ro ami prokonsōl rejjab ukeļo̧k jān jero̧wiwi ko im nana ko aer, kom̧ naaj wanlōn̄ļo̧k n̄an kōpata ņae er.",
                "34": "Im kiiō lo, n̄a, Moronai, kar jabwiki, ekkar n̄an bujen eo iaar kōm̧m̧ane n̄an kōjparok kien ko an Anij; kōn menin ikōņaan bwe kom̧in eo̧ron̄ naan eo an Anij, im jilkintok m̧ōkaj n̄an eō jet iaan m̧weiuk ko im em̧m̧aan ro ami, im barāinwōt n̄an Hilamōn.",
                "35": "Im lo, eļan̄n̄e kom̧ jamin naaj kōm̧m̧ane men in inaaj iwōj n̄an kom̧ m̧ōkaj; bwe lo, Anij ej jamin naaj kōtļo̧k bwe kōmin jako kōn kwōle; kōn menin Enaaj letok n̄an kōm m̧ōttan kanooj ko kijimi, em̧ool eļan̄n̄e eaikuj jān jāje eo. Kiiō lale bwe kom̧in kakūrm̧ool naan eo an Anij.",
                "36": "Lo, n̄a Moronai, kapen eutiejtata ami. Ij jab kappukot kajoor, ak n̄an nōōre laļtak. Ij jab kappukot utiej an laļ, ak kōn aiboojoj eo an aō Anij, im anemkwōj eo im jeraam̧m̧an eo an laļ eo aō. Im āindein ij kili lōta in aō."
            },
            "61": {
                "1": "Lo, kiiō ālikin men kein ejjab to ālikin Moronai eaar jilkinļo̧k lōta eo an n̄an prokonsōl eo eutiejtata, eaar bōk juon lōta jān Peoran, prokonsōl eo eutiejtata. Im erkein naan ko eaar būki:",
                "2": "N̄a, Peoran, eo ej prokonsōl eutiejtata an āniin, ij jilkinwaj naan kein n̄an Moronai, kapen eutiejtata ioon jarin tariņae eo. Lo, ij ba n̄an eok, Moronai, bwe ijjab m̧ōņōņō ilo en̄taan ko reļļap am, aaet, ekabūrom̧ōj buruō.",
                "3": "A lo, ewōr ro rejjab m̧ōņōņō ilo en̄taan ko am, aaet, jon̄an raar jutak lōn̄tak ilo jum̧ae eō, im barāinwōt ro iaam armej ro aō ro rej rianemkwōj, aaet, im ro raar jutak lōn̄tak rebwijlep otem bwijlep.",
                "4": "Im ej ro raar kappukot n̄an bōk jea in ekajet eo jān eō bwe men in eaar unjān nana in eļap; bwe raar kōjerbal eļap m̧oņ, im raar tōlļo̧k būruōn elōn̄ armej, eo enaaj unjān eļap en̄taan ilubwiljid; raar dāpij men ko m̧weiōm̧, im kar kōlōļn̄o̧n̄ rianemkwōj ro am bwe ren jab kar iwōj n̄an eok.",
                "5": "Im lo, raar kar lukwarkware eō im̧aer, im iaar koļo̧k n̄an āneen Gideon, ippān jon̄an em̧m̧aan eo imaron̄ kar bōke.",
                "6": "Im lo, iaar jilkinļo̧k juon kean̄ ilujeen m̧ōttan āniin ije; im lo, rej iialale tok kōm raan otemjej, n̄an aer kein tariņae, ilo jojomar kōn laļ eo aer im aer anemkwōj, im n̄an idenoņeik bōd kein ņae kōm.",
                "7": "Im raar itok n̄an ippām, jon̄an ro raar jutak lōn̄tak ņae kōm kar kajekdo̧o̧n er, aaet, jon̄an rej mijak kōm im lōļn̄o̧n̄ n̄an jab kōm̧m̧alijar ņae kōm n̄an pata.",
                "8": "Em̧ōj aer bōk aer āneo, ak jikin kwelo̧k eo, in Zaraemla; em̧ōj aer jitōn̄ juon kiin̄ ioer, im eaar jeje n̄an kien eo an riLeman, eo ilo eaar kobaļo̧k ilo bōrokuk ippān; im eo ilo bōrokuk eo eaar errā n̄an dāpij wōt jikin kwelo̧k in Zaraemla, dāpij wōt eo e ej kōtmāne enaaj kōmaron̄ riLeman ro n̄an bōk aolep bwe ko an āniin, im e enaaj likūt e kiin̄ ioon armej rein n̄e renaaj anjo̧ ium̧win riLeman ro.",
                "9": "Im kiiō, ilo lōta eo am̧ kwaar kōnanaik eō, a ejjeļo̧k tokjān; ijjab illu, a ij m̧ōņōņō ilo ļap in kilaam̧. N̄a, Peoran, ijjab kappukot kajoor, ijello̧kun wōt n̄an pād wōt ilo jea in ekajet eo aō bwe in maron̄ kōjparok jim̧we ko im anemkwōj eo an armej ro aō. Buruō ej jutak pen ilo anemkwōj eo Anij eaar kaanemkwōj kōj kake.",
                "10": "Im kiiō, lo, jenaaj jum̧ae nana em̧ool n̄an to̧o̧rļo̧k in bōtōktōk. Je jamin kōto̧o̧rļo̧k bōtōktōkin riLeman raņ eļan̄n̄e renaaj pād ilo āne ko āneer make.",
                "11": "Je jamin kōto̧o̧rļo̧k bōtōktōkin ro jeid im jatid eļan̄n̄e rej jamin jutak lōn̄tak ilo jum̧ae im bōk jāje ņae kōj.",
                "12": "Jenaaj kar ajeļo̧k kōj make n̄an ine in kōm̧akoko eļan̄n̄e eaar ekkar n̄an ekajet an Anij, ak eļan̄n̄e E en kar jiron̄ kōj āindein n̄an kōm̧m̧an.",
                "13": "A lo E ejjab jiron̄ kōj bwe jen ajeļo̧k kōj n̄an ro ad rikōjdat, a bwe jān likūt ad lōke ilo E im Enaaj kōtļo̧k kōj.",
                "14": "Kōn menin, jeiū im jatū em̧m̧aan jitōnbōro, Moronai, jen jum̧ae nana, im jabdewōt nana ko jejjab maron̄ jum̧ae kōn naan ko ad, aaet, ko āinwōt kōpata ko im bōrokōrkōr ko, jen jum̧ae kōn jāje ko ad, bwe jen dāpij wōt anemkwōj eo ad, bwe jen maron̄ m̧ōņōņō ilo jeraam̧m̧an eo eļap an kabun̄ eo ad, im ilo jibadbad eo an ad Ripinmuur im ad Anij.",
                "15": "Kōn menin, itok n̄an eō m̧ōkaj kōn jet iaan em̧m̧aan ro am̧, im likūt bweier ilo bōk eddo an Liai im Tiankōm; leļo̧k n̄an erro kajoor n̄an kōtōbal tariņae ilo m̧ōttan ņe ilo āniin, ekkar n̄an Jetōb an Anij, eo ej barāinwōt Jetōb in anemkwōj eo ej ilo er.",
                "16": "Lo iaar jilkinļo̧k jet m̧weiuk n̄an erro, bwe erro in maron̄ jab jako m̧ae iien kom̧ maron̄ itok n̄an eō.",
                "17": "Kwōn ain ippān doon jabdewōt jarin tariņae eo kwo maron̄ n̄an itok eo am̧ n̄an ije, im jenaaj ilo̧k m̧ōkaj ņae ro ribōrojepel raņ, ilo kajoor an ad Anij ekkar n̄an lōke eo ej ilo kōj.",
                "18": "Im jenaaj bōke jikin kwelo̧k in Zaraemla, bwe jān maron̄ bōk eļapļo̧k kabijje n̄an jilkinļo̧k n̄an Liai im Tiankōm; aaet, jenaaj wōnm̧aanļo̧k ņae er ilo kajoor eo an Irooj, im jenaaj kōjjem̧ļo̧ke nana in eļap.",
                "19": "Im kiiō, Moronai, ij m̧ōņōņō ilo bōke lōta eo am̧, bwe iaar inepata jidik kōn ta jen kōm̧m̧ane, n̄e ej jim̧we ilo kōj n̄an kōm̧m̧alijar ņae ro jeid im jatid.",
                "20": "A kwaar ba, ijello̧kun n̄e rej ukeļo̧k Irooj Eaar jiron̄ eok bwe kwōn kōm̧m̧alijar ņae er.",
                "21": "Lale bwe kwōn kōkajoorļo̧k Liai im Tiankōm ilo Irooj; kwōn jiron̄ er n̄an jab mijak, bwe Anij Enaaj kōtļo̧k er, aaet, im barāinwōt aolep ro rej jutak pen ilo anemkwōj eo Anij Eaar kaanemkwōj kōj kake. Im kiiō ij kili lōta in aō n̄an ļeo jeiū im jatū jitōnbōro, Moronai."
            },
            "62": {
                "1": "Im kiiō ālikin men kein ke Moronai eaar bōk lōta in būruōn eaar peranļo̧k, im eaar obrak kōn m̧ōņōņō otem m̧ōņōņō kōnke niknik eo an Peoran, bwe eaar jab barāinwōt juon riketake n̄an anemkwōj im jibadbad eo an laļ eo an.",
                "2": "A eaar barāinwōt būrom̧ōj otem būrom̧ōj kōnke nana eo an ro raar lukwarkwareļo̧k Peoran jān jea in ekajet eo, aaet, ilo tukaduin kōnke ro raar kōpata ņae laļ eo aer im barāinwōt aer Anij.",
                "3": "Im ālikin men kein Moronai eaar bōk juon oran edik in em̧m̧aan ro an, ekkar n̄an kōņaan eo an Peoran im leļo̧k Liai im Tiankōm eddo ioon bwe in jarin tariņae eo an, im kar etetalļo̧k n̄an āneen Gideon.",
                "4": "Im eaar kotak lōn̄ļo̧k flag in anemkwōj eo ilo jabdewōt jikin eaar deļo̧n̄ ie, im kar bōk jabdewōt kajoor ekar maron̄ ilo aolep an m̧aajļo̧k n̄an āneen Gideon.",
                "5": "Im ālikin men kein to̧ujin ko raar iialaleļo̧k flag eo an, im kar kotak jāje ko aer ilo jojomar kōn aer anemkwōj, bwe ren maron̄ jab itok ilo kōm̧akoko.",
                "6": "Im āindein, ke Moronai eaar aintok ippān doon jabdewōt em̧m̧aan ekar maron̄ ilo aolepān etetal eo an, eaar itok n̄an āneen Gideon; im kobaik jarin tariņae ko an ippān ko an Peoran raar kanooj kajoor otem kajoor, em̧ool kajoorļo̧k jān em̧m̧aan ro an Pakōs, eo eaar kiin̄ an ribōrojepel ro raar lukwarkware rianemkwōj ro jān āneen Zaraemla im kar bōk aer āneo.",
                "7": "Im ālikin men kein Moronai im Peoran raar wanlaļļo̧k ippān jarin tariņae ko aer ilo āneen Zaraemla, im kar kōm̧m̧alijar ņae jikin kwelo̧k eo, im kar iioon em̧m̧aan ro an Pakōs, jon̄an raar itok n̄an pata.",
                "8": "Im lo, Pakōs kar m̧ane im em̧m̧aan ro an kar bōk er rikalbuuj, im Peoran kar bar kōjepļaake n̄an jea in ekajet eo an.",
                "9": "Im em̧m̧aan ro an Pakōs raar bōk iien ekajet eo aer, ekkar n̄an kien eo, im barāinwōt rijepiaan kiin̄ ro kar bōkļo̧k er ilo kalbuuj; im kar m̧an er ekkar n̄an kien eo; aaet, em̧m̧aan ro an Pakōs im rijepiaan kiin̄ ro, jabdewōt eo eaar jab kōņaan kotak kein tariņae ko an ilo jojomar kōn laļ eo aer, ak en kar jum̧ae e, kar leļo̧k n̄an mej.",
                "10": "Im āindein eaar mennin aikuj bwe kien in en kanooj jejjet ļoore kōn oņaake eo an laļ eo; aaet, im jabdewōt kar loe ej kaarmejjete aer anemkwōj kar jidimkij m̧ane ekkar n̄an kien eo.",
                "11": "Im āindein eaar jem̧ļo̧k kajiln̄uul iiō in iien tōl an riekajet ro ioon armej in Nipai; Moronai im Peoran rekar kōjepļaak aenōm̧m̧an n̄an āneen Zaraemla, ilubwiljin armej ro aer, im kar kipel mej ioon aolep ro raar jab m̧ool n̄an jibadbad eo kōn anemkwōj.",
                "12": "Im ālikin men kein ilo jino in jiln̄uul im juon iiō iien tōl an riekajet ro ioon armej in Nipai, Moronai em̧ōkaj an kar kōm̧m̧an bwe m̧weiuk ko ren jilkinļo̧k, im barāinwōt juon jarin tariņae in jiljino to̧ujin em̧m̧aan ro ren jilkinļo̧k n̄an Hilamōn, n̄an jipan̄ e ilo oņaake m̧ōttan jab eo in āneo.",
                "13": "Im eaar barāinwōt kōm̧m̧an bwe juon jarin tariņae in jiljino to̧ujin em̧m̧aan ro, ippān ebwe dettan kabijje, kar jilkinļo̧k n̄an jarin tariņae ko an Liai im Tiankōm. Im ālikin men kein, men in kar kōm̧m̧an n̄an kapenļo̧k āneo ņae riLeman ro.",
                "14": "Im ālikin men kein Moronai im Peoran, raar likūt ānbwinnin em̧m̧aan ro ilo āneen Zaraemla, im etetalļo̧k ippān ānbwinnin em̧m̧aan ro n̄an āneen Nipaia, kōnke eaar pen burueer n̄an kajipo̧kweik riLeman ro ilo jikin kwelo̧k jab eo.",
                "15": "Im ālikin men kein ke raar etetalļo̧k n̄an āneo, raar jibwe juon ānbwin in em̧m̧aan eļap in riLeman ro, im kar m̧an elōn̄ iaer, im bōk m̧weiuk ko aer im kein tariņae ko aer.",
                "16": "Im ālikin men kein ke em̧ōj aer kar bōk er, raar kōm̧m̧an bwe ren deļo̧n̄e juon bujen bwe ren jab bar kotak kein tariņae ko aer ņae riNipai.",
                "17": "Im ke raar deļo̧n̄e bujen in raar jilkinļo̧k er n̄an jokwe ippān armej in Ammōn, im kar oraer eaar nan̄in emān to̧ujin in ro kar jab m̧an er.",
                "18": "Im ālikin men kein ke raar jilkinļo̧k er, raar etal wōt ilo iaļ eo aer n̄an āneen Nipaia. Im ālikin men kein ke raar itok n̄an jikin kwelo̧k in Nipaia, raar kajutak im̧ōn kōppād ko aer ilo meļaaj ko in Nipaia, eo ej epaake jikin kwelo̧k in Nipaia.",
                "19": "Kiiō Moronai eaar kōņaan bwe riLeman ro ren diwōjļo̧k n̄an kōpata ņae er, ioon meļaaj ko, a riLeman ro kōnke raar jeļā kōn aer peran otem peran eļap, im kōnke raar ro lain in oraer, kōn menin raar lōļn̄o̧n̄ in jab diwōjļo̧k ņae er; kōn menin raar jab ilo̧k n̄an pata ilo raan eo.",
                "20": "Im ke bon̄ eaar itok, Moronai eaar ilo̧k ilo marok in bon̄ōn eo, im itok ioon wōrwōr eo n̄an iaron̄ron̄e ilo m̧ōttan ōt in jikin kwelo̧k eo riLeman ro raar kāām ippān jarin tariņae eo aer.",
                "21": "Im ālikin men kein raar pād iturear, iturin jikin deļo̧n̄ eo; im raar aolep kiki. Im kiiō Moronai eaar ro̧o̧lļo̧k n̄an jarin tariņae eo an, im kōm̧m̧an bwe ren kōpooj ilo kaiur to ko rekajoor im kein uwe ko, n̄an ākūtwe laļļo̧k er jān ioon wōrwōr eo ilo tulowa in wōrwōr eo.",
                "22": "Im ālikin men kein Moronai eaar kōm̧m̧an bwe em̧m̧aan ro an ren ilo̧k im itok ioon wōrwōr eo, im door laļļo̧k er ilo m̧ōttan eo in jikin kwelo̧k eo, aaet, em̧ool iturilik, ijo riLeman ro raar jab kāām ippān jarin tariņae ko aer.",
                "23": "Im ālikin men kein kar door laļļo̧k er aolep ilo jikin kwelo̧k eo ilo bon̄, jān wōt to ko rekajoor im kein uwe ko aer; āindein ke jibbon̄ eaar itok raar aolep pād ilowaan wōrwōr ko an jikin kwelo̧k eo.",
                "24": "Im kiiō, ke riLeman ro raar ruj im lo bwe jarin tariņae ko an Moronai raar pād itulowa in wōrwōr ko, raar lōļn̄o̧n̄ otem lōļn̄o̧n̄, jon̄an raar ko nabōjļo̧k ilo kōjām eo.",
                "25": "Im kiiō ke Moronai eaar lo bwe raar ko im̧aan e, eaar kōm̧m̧an bwe em̧m̧aan ro an ren kōm̧m̧alijar ņae er, im m̧an elōn̄, im jepooļe ro jet, im bōk er rikalbuuj; im bwe eo bweier raar koļo̧k ilo āneen Moronai, eo eaar ilo tōrerein ko iturin lo̧jet.",
                "26": "Āindein Moronai im Peoran raar bōke jikin kwelo̧k in Nipaia ilo ejjeļo̧k jako in juon armej; im eaar lōn̄ iaan riLeman ro kar m̧an er.",
                "27": "Kiiō ālikin men kein elōn̄ iaan riLeman ro raar kōņaan koba ippān armej in Ammōn im erom armej ro reanemkwōj.",
                "28": "Im ālikin men kein bwe jon̄an wōt eo eaar kōņaan, n̄an er kar leļo̧k ekkar n̄an kōņaan ko aer.",
                "29": "Kōn menin, aolep rikalbuuj in riLeman ro raar kobaļo̧k ippān armej in Ammōn, im kar jino n̄an jerbal otem jerbal, kōpooje bwidej eo, kalbwin jabdewōt grain otemjeļo̧k, im bwijin in sip ko, im bwijin mennin mour ko otemjeļo̧k; im āindein riNipai ro kar rōļo̧k jān eddo eļap; aaet, jon̄an raar rōļo̧k jān aolep rikalbuuj in riLeman ro.",
                "30": "Kiiō ālikin men kein Moronai, ke eaar bōke jikin kwelo̧k in Nipaia, kōnke eaar bōk elōn̄ rikalbuuj, eo eaar kāietļo̧k otem kāietļo̧k jarin tariņae ko an riLeman ro, im kōnke eaar bar bōk elōn̄ iaan riNipai ro kar bōk er rikalbuuj, eo eaar kōkajoorļo̧k otem kōkajoorļo̧k jarin tariņae eo an Moronai; kōn menin Moronai eaar ilo̧k jān āneen Nipaia n̄an āneen Liai.",
                "31": "Im ālikin men kein ke riLeman ro raar lo bwe Moronai eaar itok ņae er, raar bar lōļn̄o̧n̄ im ko im̧aan jarin tariņae eo an Moronai.",
                "32": "Im ālikin men kein Moronai im jarin tariņae eo an raar lukwarkware er jān jikin kwelo̧k n̄an jikin kwelo̧k, m̧ae an kar Liai im Tiankōm iioon er; im riLeman ro raar ko jān Liai im Tiankōm, em̧ool laļļo̧k ioon tōrerein ko iturin lo̧jet, m̧ae aer kar itok n̄an āneen Moronai.",
                "33": "Im jarin tariņae ko an riLeman ro raar aolep koba ippān doon, jon̄an raar pād ilo juon wōt ānbwin ilo āneen Moronai. Kiiō Ammoron, kiin̄ eo an riLeman ro, eaar barāinwōt pād deļo̧n̄.",
                "34": "Im ālikin men kein Moronai im Liai im Tiankōm raar kāām ippān jarin tariņae ko aer ipeļaakin tōrerein ko an āneen Moronai, jon̄an riLeman ro raar pooļ ijeņ im ijeņ ilo tōrerein ko iturin āne jem̧aden eo iturōk, im ilo tōrerein ko iturin āne jem̧aden eo iturear.",
                "35": "Im āindein raar kāām n̄an bon̄ōn eo. Bwe lo, riNipai ro im riLeman ro barāinwōt raar kijeļo̧k kōnke ļap in etetal eo; kōn menin raar jab kapene burueer kōn jabdewōt kōttōbalbal ilo bon̄ōn eo, ijello̧kun wōt Tiankōm; bwe eaar illu otem illu ippān Ammoron, jon̄an eaar watōk bwe Ammoron, im Amalikaia ļeo jatin, raar unjān tariņae in eļap im to ikōtaan er im riLeman ro, eo eaar unin eļap tariņae im kōto̧o̧rļo̧k bōtōktōk, aaet, im eļap n̄ūta.",
                "36": "Im ālikin men kein Tiankōm ilo illu eo an eaar ilo̧k ilo kāām eo an riLeman ro, im eaar door laļļo̧k e make ioon wōrwōr ko an jikin kwelo̧k eo. Im eaar wōnm̧aanļo̧k kōn juon to, jān jikin n̄an jikin, jon̄an eaar lo kiin̄ eo; im eaar joļo̧k m̧ade eo n̄an e, eo eaar wākare iturin menono. A lo, kiin̄ eo eaar karuj ro rikarejeran m̧okta jān an kar mej, jon̄an raar lukwarkware Tiankōm, im m̧ane.",
                "37": "Im ālikin men kein ke Liai im Moronai raar jeļā bwe Tiankōm eaar mej raar būrom̧ōj otem būrom̧ōj; bwe lo, eaar em̧m̧aan eo eaar tariņae ilo peran n̄an laļ eo an, aaet, jeran em̧ool n̄an anemkwōj; im eaar en̄taan ekanooj lōn̄ mennin kaen̄tanaan ko. A lo, eaar mej, im eaar jako ilo iaļ an aolepān laļ.",
                "38": "Kiiō ālikin men kein Moronai eaar wōnm̧aanļo̧k ilo raan eo ilju, im itok ioon riLeman ro, jon̄an raar m̧an er kōn juon im eļap; im raar lukwarkwareļo̧k er jān āneo; im raar ko, em̧ool bwe raar jab ro̧o̧l ilo iien eo ņae riNipai ro.",
                "39": "Im āindein eaar jem̧ļo̧k jiln̄uul im juon iiō iien tōl an riekajet ro ioon armej in Nipai; im āindein er eaar wōr aer tariņae ko, im kōto̧o̧rļo̧k bōtōktōk ko, im n̄ūta, im nan̄inmej, ium̧win elōn̄ iiō ko.",
                "40": "Im eaar wōr uror ko, im akwāālel ko, im bōrojepel ko, im jabdewōt nana otemjeļo̧k ilubwiljin armej in Nipai; mekarta jān wōt kilaan ro rewānōk, aaet, kōnke jar ko an ro rewānōk, kar likūt wōt er.",
                "41": "A lo, kōnke an kar aetok otem aetok tariņae eo ikōtaan riNipai ro im riLeman ro elōn̄ raar erom kijn̄en̄e, kōnke aetok otem aetok in tariņae eo; im elōn̄ raar meoeo kōnke en̄taan ko aer, jon̄an raar kōttāik er make im̧aan Anij, em̧ool ilo m̧wilaļ in ettā.",
                "42": "Im ālikin men kein ke em̧ōj an Moronai kar kapenļo̧k m̧ōttan ko in āneo raar jedmatmat tata n̄an riLeman ro, m̧ae aer kar bwe aer kajoor, eaar ro̧o̧l n̄an jikin kwelo̧k in Zaraemla; im barāinwōt Hilamōn eaar ro̧o̧l n̄an jikin jolōt eo an; im eaar wōr bar aenōm̧m̧an kajutake ilubwiljin armej in Nipai.",
                "43": "Im Moronai eaar kōtļo̧k tōl in jarin tariņae ko ilo pein ļeo nejin, eo etan eaar Moronaia; im eaar ilo̧k n̄an m̧weo im̧ōn bwe en maron̄ joļo̧k bwe in raan ko an ilo aenōm̧m̧an.",
                "44": "Im Peoran eaar ro̧o̧l n̄an jea in ekajet eo an; im Hilamōn eaar bōk ioon bar juon alen n̄an kwaļo̧k naan n̄an armej ro naan an Anij; bwe kōnke ar kanooj lōn̄ tariņae ko im akwāālel ko eaar mennin aikuj bwe en wōr juon unin tōl bar kōm̧m̧ane ilo kabun̄ eo.",
                "45": "Kōn menin, Hilamōn im ļōm̧aro jein im jatin raar ilo̧k, im kajeeded naan in Anij kōn eļap kajoor n̄an karreel elōn̄ armej jān nana ko aer, ko raar kōm̧m̧an bwe ren ukeļo̧k jān jero̧wiwi ko aer im peptaij n̄an Irooj aer Anij.",
                "46": "Im ālikin men kein raar bar kajutak kabun̄ eo an Anij, ilujeen aolepān āneo.",
                "47": "Aaet, im unin tōl ko raar kōm̧m̧an kōn kien eo. Im riekajet ro aer, im riekajet utiejtata ro aer kar kāālet er.",
                "48": "Im armej in Nipai raar jino jeraam̧m̧an bar juon alen ilo āneo, im kar jino in wōrļo̧k im kajoorļo̧k otem kajoor bar juon alen ilo āneo. Im raar jino eddek ilo m̧weie otem m̧weie.",
                "49": "A mekarta m̧weie ko aer, ak aer kajoor, ak aer jeraam̧m̧an, raar jab utiejļo̧k ilo juwa in mejaer; ak jab barāinwōt rum̧wij n̄an keememej Irooj aer Anij; a raar kōttāik er eļap otem ļap im̧aan E.",
                "50": "Aaet, raar keememej ekōjkan men ko reļļap Irooj eaar kōm̧m̧an n̄an er, bwe Eaar oņaake er jān mej, im jān lokjak ko, im jān kalbuuj ko, im jān jabdewōt nan̄inmej otemjeļo̧k, im eaar kōtļo̧k er jān pein ro aer rikōjdat.",
                "51": "Im raar jar n̄an Irooj aer Anij iien otemjej, jon̄an Irooj Eaar kōjeraam̧m̧an er, ekkar n̄an An innaan, bwe ren kar kajoorļo̧k im jeraam̧m̧an ilo āneo.",
                "52": "Im ālikin men kein aolep men kein raar kōm̧m̧an. Im Hilamōn eaar mej, ilo jiln̄uul im ļalem iiō in tōl an riekajet ro ioon armej in Nipai."
            },
            "63": {
                "1": "Im ālikin men kein ilo jinoin jiln̄uul im jiljino iiō in iien tōl an riekajet ro ioon armej in Nipai, ke Siblon eaar bōk ippān men ko rekwōjarjar ko kar liļo̧k n̄an Hilamōn jān Alma.",
                "2": "Im eaar juon armej ejim̧we, im eaar etetal jim̧we im̧aan Anij; im eaar kijejeto n̄an kōm̧m̧an em̧m̧an iien otemjej, n̄an kōjparok kien ko an Irooj an Anij; im kar ļeo jatin barāinwōt.",
                "3": "Im ālikin men kein Moronai eaar mej barāinwōt. Im āindein eaar jem̧ļo̧k jiln̄uul im jiljino iiō in tōl an riekajet ro.",
                "4": "Im ālikin men kein ilo jiln̄uul im jiljilimjuon iiō in iien tōl an riekajet ro, eaar wōr juon kumi in em̧m̧aan ro, em̧ool n̄an oran eo ļalem to̧ujin im ābukwi emān, ippān kōrā ro pāleer im ro nejier, raar ilo̧k jān āneen Zaraemla n̄an āneo eaar pād ituiōn̄.",
                "5": "Im ālikin men kein Hagoth, kōnke eaar juon em̧m̧aan edoebeb otem doebeb, kōn menin eaar ilo̧k im jek n̄an e juon wa eļap otem ļap, ioon tōrerein ko an āneo Bun̄-pāļo̧k, iturin āneo Āneen Mej, im bwillo̧keļo̧k ilo lo̧jet eo irilik, iturin kōnwa aidikdik eo ļo̧k ilo āneo ituiōn̄.",
                "6": "Im lo, eaar wōr elōn̄ riNipai ro raar deļo̧n̄eļo̧k ijo im kar jerakļo̧k kōn eļap mennin aikuj ko, im barāinwōt elōn̄ kōrā ro im ajri ro; im raar bōk kooj eo aer n̄an tuiōn̄. Im āindein eaar jem̧ļo̧k jiln̄uul im jiljilimjuon iiō.",
                "7": "Im ilo jiln̄uul im ruwalitōk iiō eo, ļein eaar jek wa ko jet. Im wa eo m̧oktata eaar bar ro̧o̧l tok, im elōn̄ļo̧k armej raar deļo̧n̄ļo̧k ie, im raar barāinwōt bōk eļap mennin aikuj ko, im bar jibadekļo̧k āneo ituiōn̄.",
                "8": "Im ālikin men kein kar jab bar ron̄ kake er. Im kōmij ļōmņak bwe raar maļon̄ ilo m̧wilaļ ko in lo̧meto. Im ālikin men kein bar juon wa eaar jerakļo̧k; im ia eaar ilo̧k ie kōmij jab jeļā.",
                "9": "Im ālikin men kein ilo iiō in eaar wōr elōn̄ armej ro raar ilo̧k ilo āneo ituiōn̄. Im āindein eaar jem̧ļo̧k jiln̄uul im ruwalitōk iiō eo.",
                "10": "Im ālikin men kein ilo jiln̄uul im ruwatimjuon iiō in iien tōl an riekajet ro, Siblon eaar mej barāinwōt, im Koriantōn eaar ilo̧k n̄an āneo ituiōn̄ ilo juon wa, n̄an bōkļo̧k mennin aikuj ko n̄an armej ro raar ilo̧k ilo āne jab eo.",
                "11": "Kōn menin eaar erom mennin aikuj n̄an Siblon n̄an jakiļo̧k men ko rekwōjarjar, m̧okta jān an mej, ioon ļeo nejin Hilamōn, eo kar kūr e Hilamōn, eo kar etņake etan jemān.",
                "12": "Kiiō lo, aolep m̧wijm̧wij kein ko raar pād ilo oņaake an Hilamōn kar jeje im jilkinļo̧k ilubwiljin ro nejin armej ilujeen aolepān āneo, ijello̧kun wōt m̧ōttan ko kar jiron̄ jān Alma ren jab ilo̧k n̄ani.",
                "13": "Mekarta, men kein kar kōjparoki ilo kwōjarjar, im lilaļļo̧k jān juon epepen n̄an eo juon, kōn menin, ilo iiō in, kar jakiļo̧k ioon Hilamōn, m̧okta jān mej an Siblon.",
                "14": "Im ālikin men kein ilo kar iiō in ewōr jet ribōrojepel ro raar ilo̧k ippān riLeman ro; im rekar bar kalim̧otak er n̄an illu ņae riNipai ro.",
                "15": "Im barāinwōt ilo ejja iiō in wōt raar wanlaļļo̧k kōn juon jarin tariņae ebwijlep n̄an tariņae ņae armej in Moronaia, ak ņae jarin tariņae eo an Moronaia, ilo eo kar m̧an er im ubaaklikļo̧k er bar juon alen n̄an āneo ko aer, im raar en̄taan kōn eļap jako.",
                "16": "Im āindein eaar jem̧ļo̧k jiln̄uul im ruwatimjuon iiō in iien tōl an riekajet ro ioon armej in Nipai.",
                "17": "Im āindein eaar jem̧ļo̧k bwebwenato eo an Alma, im Hilamōn ļeo nejin, im barāinwōt Siblon, eo eaar nejin em̧m̧aan."
            }
        }
    },
    "hel": {
        "meta": {
            "slug": "hel",
            "name": "Bok in Hilamōn",
            "chapterWord": "Jebta"
        },
        "chapters": {
            "1": {
                "intro": "Juon bwebwenato in riNipai ro. Tariņae ko im aitwerōk ko aer, im kiojaļjaļ ko aer. Im barāinwōt kanaan ko an elōn̄ rikanaan ro rekwōjarjar, m̧okta jān itok eo an Kraist, ekkar n̄an ļo̧o̧k ko an Hilamōn, ļeo kar nejin Hilamōn, im barāinwōt ekkar n̄an ļo̧o̧k ko an ļōm̧aro nejin, em̧ool laļļo̧k n̄an itok eo an Kraist. Im barāinwōt elōn̄ riLeman ro raar oktak. Juon bwebwenato in oktak eo aer. Juon bwebwenato in jim̧we eo an riLeman ro, im nana im kajjōjō ko an riNipai ro, ekkar n̄an ļo̧o̧k eo an Hilamōn im ļōm̧aro nejin, em̧ool laļļo̧k n̄an itok eo an Kraist, eo ņa etan bok in Hilamōn, im men ko jet.",
                "1": "Im kiiō lo, ālikin men kein ilo jinoin iiō eo kein kaen̄oul in iien tōl an riekajet ro ioon armej in Nipai, eaar jino wōr juon apan̄ eļap ilubwiljin armej in riNipai ro.",
                "2": "Bwe lo, Peoran eaar mej, im eaar ilo̧k ilo iaļ an aolepān laļ; kōn menin eaar jino wōr kanooj aitwerōk kōn wōn eaikuj bōk jea in ekajet eo ilubwiljin ļōm̧aro jein im jatin, ļōm̧aro kar nejin Peoran.",
                "3": "Kiiō erkein rej etan ro raar akwāāl kōn jea in ekajet eo, ro raar barāinwōt kōm̧m̧an bwe armej ro ren jum̧ae doon: Peoran, Paan̄kai, im Pākumenai.",
                "4": "Kiiō rein raar jab aolep m̧aan ro nejin Peoran (bwe nejin eaar lōn̄), a rein rej ro raar jum̧ae doon jea in ekajet eo; kōn menin, raar kōm̧m̧ane jilu ajej ilubwiljin armej ro.",
                "5": "Mekarta, ālikin men kein Peoran kar jitōn̄ e jān ainikien armej ro bwe en riekajet eutiejtata im juon kabna ioon armej in Nipai.",
                "6": "Im ālikin men kein Pākumenai, ke eaar lo bwe eaar jab maron̄ bōk jea in ekajet eo, eaar kobaļo̧k ippān ainikien armej ro.",
                "7": "A lo, Paan̄kai, im m̧ōttan jab eo in armej ro raar kōņaan bwe en aer kabna, eaar kanooj ļōkatip; kōn menin, eaar itōn m̧oņe armej ro n̄an jutak lōn̄ļo̧k ilo kōpata ņae ro jeir im jatier.",
                "8": "Im ālikin men kein ke eaar itōn kōm̧m̧ane men in, lo, kar bōk e, im kar ekajet e ekar n̄an ainikien armej ro, im liaakeļo̧k n̄an mej; bwe eaar jutak lōn̄ļo̧k ilo kōpata im kappukot n̄an ko̧kkure anemkwōj eo an armej ro.",
                "9": "Kiiō ke armej ro raar kōņaan bwe e en aer kabna raar lo bwe ekar liaakeļo̧k n̄an mej; kōn menin raar illu, im lo, raar jilkinļo̧k juon etan Kiskumen, em̧ool n̄an jea in ekajet eo an Peoran, im eaar uror e Peoran ke eaar jijet ioon jea in ekajet eo.",
                "10": "Im kar lukwarkwar e jān ro karejeran Peoran; a lo, kanooj kar m̧ōkaj ko eo an Kiskumen bwe ejjeļo̧k juon em̧m̧an eaar maron̄ jibwe e.",
                "11": "Im eaar ilo̧k n̄an ro raar jilkinļo̧k e, im raar aolep deļo̧n̄ ilo juon bujen, aaet, im kanejnej kōn aer Rikōm̧anm̧an indeeo, bwe rej jamin naaj ba n̄an jabdewōt armej bwe Kiskumen eaar uror e Peoran.",
                "12": "Kōn menin, Kiskumen kar jab jeļā kake e ilubwiljin armej in Nipai, bwe eaar kōjakkōlkōl e ilo iien eo eaar uror e Peoran. Im Kiskumen im kumi eo an, ro raar kōm̧m̧an bujen ippān, raar kapok er ilubwiljin armej ro, ilo wāween eo rej jamin kar lo er; a jon̄an wōt eo ekar lo er kar liaakeļo̧k er n̄an mej.",
                "13": "Im kiiō lo, Pākumenai kar jitōn̄ e, ekkar n̄an ainikien armej ro, bwe en riekajet eutiejtata im kabna ioon armej ro, n̄an tōl ilo ijo jikin ļeo jein Peoran; im eaar ekkar n̄an jim̧we eo an. Im aolep men in eaar kōm̧m̧an ilo iiō eo kein kaen̄oul in iiō in tōl an riekajet ro; im eaar wōr jem̧ļo̧kin.",
                "14": "Im ālikin men kein ilo iiō eo kein kaen̄oul im juon iiō in iien tōl an riekajet ro, bwe riLeman ro raar aintok ippān doon juon jarin tariņae in em̧m̧aan ro, im kōpooj er kōn jāje ko, im kōn jāje ko reddik im kōn lippo̧ņ ko, im kōn m̧ade ko, im kōn libobo in bar ko, im kōn dipil ko, im kōn aolep mennin tōrak ko otemjeļo̧k.",
                "15": "Im raar bar wanlaļļo̧k bwe ren maron̄ jino pata ņae riNipai ro. Im kar tōl er jān juon em̧m̧aan etan eaar Koriantumur; im eaar bwijjin Zaraemla; im eaar juon rijepelļo̧k jān ilubwiljin riNipai ro; im eaar juon em̧m̧aan eļap im kajoor.",
                "16": "Kōn menin, kiin̄ eo an riLeman ro, eo etan eaar Tubaloth, eo eaar nejin Ammoron, eaar ļōmņak bwe Koriantumur, kōnke eaar juon em̧m̧aan ekajoor, eaar maron̄ jutak ņae riNipai ro, kōn kajoor eo an im barāinwōt kōn an mālōtlōt eļap, jon̄an jān kar jilkinļo̧k e en kar kajoor jān riNipai ro—",
                "17": "Kōn menin eaar kalim̧otak er n̄an illu, im eaar aintok ippān doon jarin tariņae ko an, im eaar jitōn̄ Koriantumur bwe en aer ritōl, im eaar kōm̧m̧an bwe ren wanlaļļo̧k n̄an āneen Zaraemla n̄an kōpata ņae riNipai ro.",
                "18": "Im ālikin men kein kōnke eaar ļap aitwerōk im eļap pen ilo kien eo, raar jab likūt e bwe ribaar ro ilo āneen Zaraemla; bwe raar ļōmņak bwe riLeman ro raar ekkōl in itok ilo ilujeen āneo ko aer n̄an tariņaeik jikin kwelo̧k eļap Zaraemla.",
                "19": "A ālikin men kein Koriantumur eaar ilo̧k ijo im̧aan jarin tariņae ko eaar rellōn̄, im ilo̧k ioon ro ilo jikin kwelo̧k eo, im ilo̧k eo aer eaar kanooj m̧ōkaj otem m̧ōkaj bwe eaar ejjeļo̧k iien n̄an riNipai ro n̄an aintok ippān doon jarin tariņae ko aer.",
                "20": "Kōn menin Koriantumur eaar jekļo̧k rilale eo iturin deļo̧n̄ļo̧k eo an jikin kwelo̧k eo, im eaar ilo̧k ippān aolepān jarin tariņae eo an ilo jikin kwelo̧k eo, im raar m̧an jabdewōt eo eaar jum̧ae er, jon̄an raar bōk aer aolepān jikin kwelo̧k eo.",
                "21": "Im ālikin men kein Pākumenai, eo eaar riekajet eutiejtata, eaar ko im̧aan Koriantumur, em̧ool n̄an wōrwōr ko an jikin kwelo̧k eo. Im ālikin men kein Koriantumur eaar den̄ļo̧ke ņa idipen wōrwōr eo, jon̄an eaar mej. Im āindein eaar jem̧ļo̧k raan ko an Pākumenai.",
                "22": "Im kiiō ke Koriantumur eaar lo bwe eaar bōk jikin kwelo̧k in Zaraemla, im kar lo bwe riNipai ro raar ko im̧aer, im kar mej, im kar bōk er, im kar joļo̧k er ilo kalbuuj, im bwe eaar bōk an jikin jojomar ko reppen ilo aolepān āneo, būruōn eaar peran jon̄an eaar itōn ilo̧k ņae aolepān āneo.",
                "23": "Im kiiō eaar jab pād ilo āneen Zaraemla, a eaar ilo̧k kōn juon jarin tariņae eļap, em̧oolļo̧k n̄an jikin kwelo̧k in Bun̄-pāļo̧k; bwe eaar an jibadbad n̄an ilo̧k im jek iaļ eo an ļo̧k kōn jāje eo, bwe en maron̄ bōk jikin ko ituiōn̄ in āneo.",
                "24": "Im, kōnke kar ļōmņak bwe kajoor eo eļaptata aer eaar pād ituioļapļap in āneo, kōn menin eaar ilo̧k, im leļo̧k n̄an er ejjeļo̧k iien n̄an aintok doon ijello̧kun wōt n̄e eaar ilo ānbwin ko reddik; im ilo wāween in raar wōtlo̧k ioer im jek laļļo̧k er n̄an bwidej.",
                "25": "A lo, ilo̧k in an Koriantumur ioļapļap in āneo eaar leļo̧k n̄an Moronaia jekjek em̧m̧anļo̧k ioer, mekarta jon̄an oran eo an riNipai kar m̧an er.",
                "26": "Bwe lo, Moronaia eaar ļōmņak bwe riLeman ro raar ekkōl im jab itok ilo ioļapļap in āneo, a bwe renaaj kar m̧urm̧ur i jikin kwelo̧k ipeļaakin tōrerein ko āinwōt raar m̧okta kōm̧m̧an; kōn menin Moronaia eaar kōm̧m̧an bwe jarin tariņae ko aer rekajoor ren pād wōt ilo m̧ōttan ko ipeļaakin ijo iturin tōrerein ko an āneo.",
                "27": "A lo, riLeman ro raar jab lōļn̄o̧n̄ kōn kōņaan ko an, a raar itok ilo ioļapļap in āneo, im kar bōk jikin kwelo̧k eo eļap eo eaar jikin kwelo̧k in Zaraemla, im kar m̧aajļo̧k ijoko reaorōktata ilo āneo, m̧anm̧an armej kōn juon im eļap, jim̧or em̧m̧aan ro, kōrā ro, im ajri ro, im bōk aer elōn̄ jikin kwelo̧k ko im elōn̄ jikin tariņae ko reppen.",
                "28": "Ak ke Moronaia eaar lo men in, eaar m̧ōkaj an jilkinļo̧k Liai ippān juon jarin tariņae ijoko peļaakin ijo n̄an le im̧aer m̧okta jān aer itok n̄an āneen Bun̄-pāļo̧k.",
                "29": "Im āindein eaar; im eaar le im̧aer m̧okta jān aer itok n̄an āneen Bun̄-pāļo̧k, im eaar leļo̧k n̄an er pata, jon̄an raar jino jenlikļo̧k n̄an āneen Zaraemla.",
                "30": "Im ālikin men kein Moronaia eaar le im̧aer ilo aer jenlikļo̧k, im eaar leļo̧k n̄an er pata, jon̄an eaar erom juon pata eļap otem ļap kōto̧o̧rļo̧k bōtōktōk ie; aaet, elōn̄ kar m̧an er, im ilubwiljin bōnbōn in ro kar m̧an er Koriantumur kar lo barāinwōt.",
                "31": "Im kiiō, lo, riLeman ro rej jamin kar jenlikļo̧k ijabdewōt iaļ, jab ijo ituiōn̄, ak ijo iturōk, ak ijo iturear, ak ijo iturilik, bwe rekar pooļ ijeņ im ijeņ jān riNipai ro.",
                "32": "Im āindein Koriantumur eaar iuunļo̧k riLeman ro ļo̧k ilo ilubwiljin riNipai ro, jon̄an ro raar pād ilo kajoor an riNipai ro, im e make kar m̧an e, im riLeman ro raar ajeļo̧k er make ilo pein riNipai ro.",
                "33": "Im ālikin men kein Moronai eaar bōk jikin kwelo̧k in Zaraemla bar juon alen, im kōm̧m̧an bwe riLeman ro kar bōk er rikalbuuj ren diwōjļo̧k jān āneo ilo aenōm̧m̧an.",
                "34": "Im āindein eaar jem̧ļo̧k en̄oul im juon iiō in iien tōl an riekajet ro."
            },
            "2": {
                "1": "Im ālikin men kein ilo en̄oul im ruo iiō eo in tōl an riekajet ro, ālikin Moronaia eaar bar kōm̧m̧an aenōm̧m̧an ikōtaan riNipai im riLeman ro, lo eaar ejjeļo̧k juon n̄an ņa kobban jea in ekajet eo; kōn menin eaar jino juon bar aitwerōk ilubwiljin armej ro ekkar n̄an wōn eo en ņa kobban jea in ekajet eo.",
                "2": "Im ālikin men kein Hilamōn, eo kar ļeo nejin Hilamōn, kar jitōn̄ e n̄an ņa kobban jea in ekajet eo, jān ainikien armej ro.",
                "3": "A lo, Kiskumen, eo eaar uror e Peoran, eaar apād n̄an ko̧kkure Hilamōn barāinwōt; im eaar bōk rejetak jān kumi eo an, eo eaar deļo̧n̄ ilo juon bujen bwe ejjeļo̧k en jeļā an nana.",
                "4": "Bwe eaar wōr juon Kadiantōn, eo eaar kanooj tijem̧ļo̧k ilo elōn̄ naan, im barāinwōt ilo jerbal eo an, n̄an kōm̧m̧ani jerbal ko rettino an uror im an rakim; kōn menin eaar erom ritōl eo an kumi in Kiskumen eo.",
                "5": "Kōn menin eaar m̧oņe er, im barāinwōt Kiskumen, bwe eļan̄n̄e renaaj kar likūt e ilo jikin jea in ekajet eo enaaj kar leļo̧k n̄an ro raar pād ilo kumi eo an bwe ren pād ilo jikin in kajoor im maron̄ ilubwiljin armej eo; kōn menin Kiskumen eaar pukot n̄an ko̧kkure Hilamōn.",
                "6": "Im ālikin men kein ke eaar wōnm̧aanļo̧k n̄an jea in ekajet eo n̄an ko̧kkure Hilamōn, lo juon iaan ro karejeran Hilamōn, eaar pād inabōj ilo bon̄, im eaar bōk, kōn kōjakkōlkōl, jeļā eo kōn karōk ko kar likūti jān kumi in n̄an ko̧kkure Hilamōn—",
                "7": "Im ālikin men kein eaar iioon Kiskumen, im eaar leļo̧k n̄an e juon kakōļļe; kōn menin Kiskumen eaar kwaļo̧ke n̄an e jibadbad in kōņaan eo an, im eaar kōņaan bwe en tōlļo̧k e n̄an jea in ekajet eo bwe en maron̄ m̧ane Hilamōn.",
                "8": "Im ke eo karejeran Hilamōn eaar jeļā aolepān būruōn Kiskumen, im ekōjkan bwe eaar an jibadbad n̄an uror, im barāinwōt bwe eaar jibadbad an aolep ro raar pād ilo kumi eo an n̄an uror, im n̄an rakim, im n̄an bōk kajoor, (im en̄in eaar karōk ittino eo aer, im aer kinejnej ittino) eo karejeran Hilamōn eba n̄an Kiskumen: Jen ilo̧k n̄an jea in ekajet eo.",
                "9": "Kiiō men in eaar kam̧ōņōņō otem kam̧ōņōņō Kiskumen, bwe eaar ļōmņak bwe en kar kōtōprak ļōmņak eo an, a lo, eo karejeran Hilamōn, ke raar wōnm̧aanļo̧k n̄an jea in ekajet eo, eaar ņate Kiskumen em̧ool n̄an menono eo an, bwe en kar wōtlo̧k im mej ilo ejjeļo̧k in̄n̄ūr. Im eaar ettōrļo̧k im ba n̄an Hilamōn aolep men ko eaar loi, im ron̄, im kōm̧m̧an.",
                "10": "Im ālikin men kein Hilamōn eaar jilkinļo̧k n̄an bōk kumi in rirakim ro im riuror ittino ro, bwe ren maron̄ kar m̧an er ekkar n̄an kien eo.",
                "11": "A lo, ke Kadiantōn eaar lo bwe Kiskumen eaar jab ro̧o̧lļo̧k eaar mijak n̄e ab kar ko̧kkure e; kōn menin eaar kōm̧m̧an bwe kumi eo an en ļoore. Im raar koļo̧k jān āneo, ilo iaļ ittino, ļo̧k ilo āne jem̧aden; im āindein ke Hilamōn eaar jilkinļo̧k n̄an bōk er kar jab lo er ijabdewōt jikin.",
                "12": "Im eļapļo̧k kōn Kadiantōn in naaj kōnono kake tokālik. Im āindein eaar jem̧ļo̧k iiō eo kein kaen̄oul im ruo in iien tōl an riekajet ro ioon armej in Nipai.",
                "13": "Im lo, ilo jem̧ļo̧kin bok in kom̧ naaj lo bwe Kadiantōn in eaar kam̧ool oļo̧k eo, aaet, enan̄in aolepān jeepepļo̧k eo an armej in Nipai.",
                "14": "Lo ej jab meļeļe in aō jem̧ļo̧k in bok in Hilamōn, ak meļeļe in aō jem̧ļo̧k eo an bok in Nipai, eo jān e iaar bōk aolep bwebwenato eo iaar jeje."
            },
            "3": {
                "1": "Im kiiō ālikin men kein ilo iiō eo kein kaen̄oul im jilu in iien tōl an riekajet ro, eaar jab wōr aitwerōk ilubwiljin armej in Nipai ijello̧kun wōt jidik juwa eo eaar pād ilo kabun̄ eo, eo eaar kōm̧m̧an jidik bōrojepel ko ilubwiljin armej ro, im men kein kar lo mejaļaer ilo jem̧ļo̧k in iiō eo kein kaen̄oul im jilu.",
                "2": "Im eaar jab wōr aitwerōk ilubwiljin armej ro ilo iiō eo kein kaen̄oul im emān; im jab kar wōr eļap aitwerōk ilo iiō eo kein kaen̄oul im ļalem.",
                "3": "Im ālikin men kein ilo iiō eo kein kaen̄oul im jiljino, aaet, eaar wōr eļap aitwerōk im elōn̄ bōrojepel ko; ko ilo men kein eaar wōr elōn̄ otem lōn̄ ro raar diwōjļo̧k jān āneen Zaraemla, im ilo̧k n̄an āneo ituiōn̄ n̄an jolōt e āneo.",
                "4": "Im raar ito-itak n̄an kōtaan eo eaetok otem aetok, jon̄an raar itok n̄an ānbwin ko in dān reļļap im elōn̄ reba ko.",
                "5": "Aaet, im em̧ool raar ajeededļo̧k ilo aolepān m̧ōttan ko ilo āneo, ļo̧k ilo jabdewōt m̧ōttan ko ekar jab watōk relo̧urō im ejjeļo̧k kāāer, kōnke elōn̄ ro raar m̧okta jolōte āneo.",
                "6": "Im kiiō ejjeļo̧k m̧ōttan in āneo eaar lo̧urō, ijello̧kun wōt kōn wōjke; a kōnke ļap in ko̧kkure eo an armej ro raar pād ilo āneo kar ņa etan lo̧urō.",
                "7": "Im ewōr kar jidik wōt wōjke ioon mejān āneo, mekarta armej ro raar ilo̧k raar erom ritijem̧ļo̧k otem tijem̧ļo̧k ilo jerbal ko kōn jimāān, kōn menin raar ekkal m̧ōko jān jimāān, ko raar jokwe ie.",
                "8": "Im ālikin men kein raar wōrļo̧k im ajeeded, im kar ilo̧k jān āneo iturōk n̄an āneo ituiōn̄, im kar ajeeded jon̄an raar jino n̄an kobrak mejān aolepān laļ, jān lo̧jet eo irōk n̄an lo̧jet eo iōn̄, jān lo̧jet eo irilik n̄an lo̧jet eo irear.",
                "9": "Im armej ro raar pād ituiōn̄ raar jokwe ilo em̧ kōppād ko, im ilo em̧ jimāān ko, im raar kōtļo̧k jabdewōt wōjke en jebar jān ioon mejān āneo bwe en eddek lōn̄ļo̧k, bwe ilo iien ren maron̄ wōr aer aļaļ n̄an kalōk m̧ōko im̧weer, aaet, jikin kwelo̧k ko aer, im tampeļ ko aer, im im̧ōn kwelo̧k ko aer, im im̧ōn kabun̄-jar ko aer, im jabdewōt m̧ōko im̧weer otemjeļo̧k.",
                "10": "Im ālikin men kein aļaļ eaar jeja otem jeja ilo āneo ituiōn̄, raar jilkinļo̧k elōn̄ jān iaļan wa ioon lo̧jet.",
                "11": "Im āindein raar kōmaron̄ armej ro ilo āneo ituiōn̄ bwe ren maron̄ ekkal elōn̄ jikin kwelo̧k ko, jim̧or jān aļaļ im jān jimāāņ.",
                "12": "Im ālikin men kein eaar wōr elōn̄ iaan armej ro an Ammōn, ro raar riLeman jān ļotak, raar barāinwōt ilo āniin.",
                "13": "Im kiiō elōn̄ ļo̧o̧k ko kar kōjparoki kōn m̧akūtkūt ko an armej rein, jān elōn̄ iaan armej rein, ko rellōn̄ im kanooj ļap, kōn er.",
                "14": "A lo, juon m̧ōttan jibukwi in m̧ōttan m̧akūtkūt ko an armej rein, aaet, bwebwenato eo kōn riLeman ro im kōn riNipai ro, im tariņae ko aer, im aitwerōk ko, im bōrojepel ko, im kwaļo̧k naan ko aer, im kanaan ko aer, im iaļan wa ioon dān ko aer im jekjek wa ko waer, im ekkal tampeļ ko aer, im kōn jikin kwelo̧k ko im im̧ōn kabun̄-jar ko aer, im aer jim̧we, im aer jero̧wiwi, im uror ko aer, im ko̧o̧t ko aer, im rakim ko aer, im aolep mennin jōjō im ļōn̄ otemjeļo̧k, jab maron̄ pād ilo jerbal in.",
                "15": "A lo, ewōr bok ko rellōn̄ im elōn̄ ļo̧o̧k ko jabdewōt otemjej, im rekar kōjparoki eļaptata ippān riNipai ro.",
                "16": "Im kar lilaļļo̧k jān juon epepen n̄an eo juon jān riNipai ro, em̧ool m̧ae aer kar wōtlo̧k ilo jero̧wiwi im kar uror, kar rakim, im kapooļ, im kar kokakļo̧k, im kar m̧anm̧an, im kar ejjeplōklōk ioon mejān laļ, im kar poktak ippān riLeman ro m̧ae jab bar kūr er riNipai, kōnke raar erom nana, im awiia, im lāj, aaet, em̧ool im kar erom riLeman.",
                "17": "Im kiiō ij bar ro̧o̧l n̄an bwebwenato in aō; kōn menin, ta iaar kōnono eaar eļļā ālikin eaar wōr eļap aitwerōk ko, im kainepata ko, im tariņae ko, im kiojaļjaļ ko, ilubwiljin armej in Nipai.",
                "18": "Iiō eo kein kaen̄oul im jiljino in iien tōl an riekajet ro eaar jem̧ļo̧k;",
                "19": "Im ālikin men kein eaar wōr wōt aitwerōk eļap ilo āneo, aaet, em̧ool ilo kaen̄oul im jiljilimjuon iiō eo, im barāinwōt ilo kaen̄oul im ruwalitōk iiō eo.",
                "20": "Mekarta Hilamōn eaar pād ilo jea in ekajet eo kōn jim̧we im jejjet; aaet, im eaar lale n̄an kōjparok kien ko, im ekajet ko, im kien ko an Anij; im eaar kōm̧m̧ane men eo ejim̧we ilo im̧aan mejān Anij iien otemjej; im eaar etetal ilo̧kan iaļ ko an jemān, jon̄an eaar jeraam̧m̧an ilo āneo.",
                "21": "Im ālikin men kein eaar wōr ruo nejin ļaddik. Eaar leļo̧k n̄an eo erūtto etan eo Nipai, im n̄an eo ediktata, etan Liai. Im raar jino eddekļo̧k n̄an Irooj.",
                "22": "Im ālikin men kein tariņae ko im aitwerōk ko raar jino jem̧ļo̧k, ilo juon wāween edik, ilubwiljin armej in riNipai ro, ilo jem̧ļo̧kļo̧k in en̄oul im ruwalitōk iiō in iien tōl an riekajet ro ioon armej in Nipai.",
                "23": "Im ālikin men kein ilo iiō eo kein kaen̄oul im ruwatimjuon in iien tōl an riekajet ro, eaar wōr aenōm̧m̧an wōt kar kajutak ilo āneo, aolep ijello̧kun wōt kar kanejnej ittino ko Kadiantōn riko̧o̧t eo eaar kajutak e ilo eļapļo̧k m̧ōttan ko an āneo, ko ilo kar iien eo kar jab alikkar kaki n̄an ro raar pād ijeban kien eo; kōn menin rekar jab jakoļo̧k jān āneo.",
                "24": "Im ālikin men kein ilo ejja iiō in wōt eaar wōr eļap otem ļap jeraam̧m̧an ilo kabun̄ eo, jon̄an eaar wōr to̧ujin ko raar kobaikļo̧k er n̄an kabun̄ eo im kar peptaij n̄an ukeļo̧k.",
                "25": "Im eļap wōt kar jeraam̧m̧an ilo kabun̄ eo, im elōn̄ wōt kōjeraam̧m̧an ko kar lutōkleplep ioon armej ro, bwe em̧ool pris utiej ro im rikaki ro raar make bwilōn̄ļo̧k jān maron̄ jon̄e.",
                "26": "Im ālikin men kein jerbal eo an Irooj eaar eddekļo̧k n̄an peptaij im kobaļo̧k n̄an kabun̄ eo an Anij, elōn̄ armej ro, aaet, em̧ool jon̄oul ko in to̧ujin ko.",
                "27": "Āindein jej lo bwe Irooj ej tūriam̧o n̄an aolep ro renaaj, ilo m̧ool in burueer, kūr ioon Etan ekwōjarjar.",
                "28": "Aaet, āindein jej lo bwe kōjām in lan̄ ej peļļo̧k n̄an aolep, em̧ool n̄an ro renaaj tōmak ilo etan Jisōs Kraist, eo ej Nejin Anij.",
                "29": "Aaet, jej lo bwe jabdewōt eo e kōņaan maron̄ jirok ioon naan eo an Anij, eo em̧ōkaj im kajoor, eo enaaj ajeje ijeņ im ijeņ aolep m̧oņ im aujiid im kōttōbalbal ko an devil, im tōl armej in Kraist in juon iaļ erānin̄ im aidik ioonļo̧k ro̧n̄ in būrom̧ōj eo kar kōpooje n̄an oran̄ļo̧k ro rinana—",
                "30": "Im tōprakļo̧k jetōb ko aer, aaet, jetōb ko aer remour, ilo anbwijmaron̄ in Anij ilo aelōn̄ in lan̄, n̄an jijet ippān Ebream, im Aisak, im ippān Jekab, im ippān aolep ro jemād rekwōjarjar, n̄an jab bar diwōjļo̧k.",
                "31": "Im ilo iiō in eaar ejjeļo̧k jem̧ļo̧kin m̧ōņōņō ilo āneen Zaraemla, im ilo aolep jikin ko ipeļaakin ijin, em̧ool ilo aolep āne ko kar an riNipai ro.",
                "32": "Im ālikin men kein eaar wōr aenōm̧m̧an im m̧ōņōņō otem m̧ōņōņō ilo bwe in iiō eo kein kaen̄oul im ruwatimjuon; aaet, im barāinwōt eaar ejjeļo̧k jem̧ļo̧kin aenōm̧m̧an im m̧ōņōņō eļap ilo iiō eo kein kalemn̄oul in iien tōl an riekajet ro.",
                "33": "Im ilo iiō eo kein kalemn̄oul im juon in iien tōl an riekajet ro eaar wōr aenōm̧m̧an barāinwōt, ijello̧kun wōt juwa eo eaar jino deļo̧n̄ ilo kabun̄ eo—jab ilo kabun̄ eo an Anij, ak ilo būruōn armej ro raar make kwaļo̧k ke rej pād ilo kabun̄ eo an Anij—",
                "34": "Im raar utiej ilo juwa, em̧ool n̄an matōrtōre elōn̄ iaan ro jeir im jatier. Kiiō men in eaar juon nana eļap, eo eaar kōm̧m̧an bwe ro rettā burueer iaan armej ro ren lo eļap en̄taan ko, im n̄an aikjet kōn eļap kaen̄tanaan ko.",
                "35": "Mekarta raar jitlo̧k im jar emmakijkij, im eaar kanooj kajoorļo̧k im kajoorļo̧k ilo aer ettā, im penļo̧k im penļo̧k ilo lōke Kraist, n̄an obrak in burueer kōn m̧ōņōņō im ineem̧m̧an, aaet, em̧ool n̄an karreoik im kokwōjarjare būruweer, kokwōjarjare eo ej itok kōnke aer kōtļo̧k burueer n̄an Anij.",
                "36": "Im ālikin men kein iiō eo kein kalemn̄oul im ruo eaar jem̧ļo̧k ilo aenōm̧m̧an barāinwōt, ijello̧kun wōt juwa eo eļap otem ļap eaar pād ilo būruōn armej ro; im eaar kōnke m̧weie ko im jeban ko aer reļļap otem ļap ilo āneo; im eaar eddek ioer jān raan n̄an raan.",
                "37": "Im ālikin men kein ilo lemn̄oul im jilu iiō in iien tōl an riekajet ro, Hilamōn eaar mej, im ļeo nejin erūttotata Nipai eaar jino tōl ilo ijo jikin. Im ālikin men kein eaar pād ilo jea in ekajet eo kōn jim̧we im jejjet; aaet, eaar kōjparok kien ko an Anij, im eaar etetal ilo iaļ ko an jemān."
            },
            "4": {
                "1": "Im ālikin men kein ilo iiō eo kein kalemn̄oul im emān iiō eaar wōr akwāālel ko ilo kabun̄ eo, im eaar wōr barāinwōt juon aitwerōk ilubwiljin armej ro, jon̄an eaar wōr eļap kōto̧o̧rļo̧k bōtōktōk.",
                "2": "Im m̧ōttan eo in armej ro rijum̧ae kar m̧an er im lukwarkwareļo̧k er jān āneo, im raar etal ippān kiin̄ eo an riLeman ro.",
                "3": "Im ālikin men kein raar kijejeto n̄an kalim̧otak riLeman ro n̄an tariņae ņae riNipai ro; a lo, riLeman ro raar lōļn̄o̧n̄ otem lōļn̄o̧n̄, jon̄an raar jab eo̧ron̄ naan ko an rikiojaļjaļ ro.",
                "4": "Ak ālikin men kein, ilo kalemn̄oul im jiljino iiō in iien tōl an riekajet ro, eaar wōr rikiojaļjaļ ro raar wanlōn̄ļo̧k jān riNipai ro n̄an riLeman ro; im raar tōprak ippān ro jet ilo kalim̧otak er n̄an illu ņae riNipai ro; im raar aolep ilo iiō eo m̧aanjāppopo n̄an tariņae.",
                "5": "Im ilo kalemn̄oul im jiljilimjuon iiō eo raar wanlaļļo̧k ņae riNipai ro n̄an pata, im raar jino jerbal in mej eo; aaet, jon̄an ilo lemn̄oul im ruwalitōk iiō eo in iien tōl an riekajet ro raar tōprak ilo bōke aer āneen Zaraemla; aaet, im barāinwōt aolep bukwōn ko, em̧ool n̄an bukwōn eo eaar pād iturin bukwōn Bun̄-pāļo̧k.",
                "6": "Im riNipai ro im jarin tariņae ko an Moronaia kar lukwarkwareļo̧k er em̧oolļo̧k ilo āneen Bun̄-pāļo̧k.",
                "7": "Im ijin raar kōpooj er ņae riLeman ro, jān lo̧jet irilik, em̧ool n̄an lo̧jet irear; aetokan juon raan ito-itak n̄an juon riNipai, ilo lain eo raar kōpooje im likūt jarin tariņae ko aer ie n̄an jojomar ņae laļ eo aer ituiōn̄.",
                "8": "Im āindein rikiojaļjaļ ro in riNipai, ippān jipan̄ an jarin tariņae ebwijlep an riLeman ro, raar bōk aolep men ko an riNipai ro ko raar pād ilo āneo iturōk. Im aolep men in eaar kōm̧m̧an ilo kalemn̄oul im ruwalitōk im ruwatimjuon iiō ko in iien tōl an riekajet ro.",
                "9": "Im ālikin men kein ilo kajiljinon̄oul iiō eo in iien tōl an riekajet ro, Moronaia eaar bōk ippān jarin tariņae ko an elōn̄ m̧ōttan ko in āneo; aaet, raar bar bōk elōn̄ jikin kwelo̧k ko raar wōtlo̧k ilo pein riLeman ro.",
                "10": "Im ālikin men kein ilo kajiljinon̄oul im juon iiō in iien tōl an riekajet ro raar tōprak ilo bar bōk em̧ool jimattan in aolep ijoko jikier.",
                "11": "Kiiō jerata in eļap an riNipai ro, im eo eļap eo eaar ilubwiljier, en kar jab waļo̧k eļan̄n̄e eaar jab kōn nana eo aer im kajjōjō eo aer eo eaar ilubwiljier; aaet, im eaar pād ilubwiljin ro barāinwōt raar ba rej pād ilo kabun̄ eo an Anij.",
                "12": "Im eaar kōn juwa eo an burueer, kōnke aer kanooj kar m̧weie, aaet, eaar kōn jiped ro rejeram̧ōl, dāpij jān er m̧ōn̄ā ko kijeer jān ro rekwōle, dāpij men ko ballier jān ro rekeelwaan, im ubrare ro jeir im jatier rettā ilo jāppeer, im kajjirere kōn men ko rekwōjarjar, im kariab jetōb in kanaan im revelesōn, im urore, rakimi, riabe, ko̧o̧te, im ļōn̄, kōnke raar wanlōn̄ļo̧k ilo aitwerōk ko reļļap, im kōnke raar ajjimakekeļo̧k ilo āneo āneen Nipai, ilubwiljin riLeman ro—",
                "13": "Im kōn menin aer nana eļap, im aer kōmmejāje ilo kajoor eo aer make, kar likūt wōt er ilo kajoor eo aer make; kōn menin raar jab jeraam̧m̧an, ak raar nan̄inmej im en̄taan, im kar lukwarkware er im̧aan riLeman ro, m̧ae an kar jako enan̄in aolep ijoko jikier.",
                "14": "A lo, Moronaia eaar kwaļo̧k naan kōn elōn̄ men ko n̄an armej ro kōnke jero̧wiwi eo aer, im barāinwōt Nipai im Liai, ro raar ļōm̧aro nejin Hilamōn, raar kwaļo̧k naan kōn elōn̄ men ko n̄an armej ro, aaet, im kar kanaan elōn̄ men ko n̄an er kōn nana ko aer, im ta enaaj kar itok ioer eļan̄n̄e raar jab ukeļo̧k jān jero̧wiwi ko aer.",
                "15": "Im ālikin men kein raar ukeļo̧k, im jon̄an wōt eo eaar ukeļo̧k raar jino jeraam̧m̧an.",
                "16": "Bwe ke Moronaia eaar lo bwe raar ukeļo̧k eaar kajjion̄ in tōl er ļo̧k jān jikin n̄an jikin, im jān jikin kwelo̧k n̄an jikin kwelo̧k, em̧ool m̧ae aer kar bar bōk juon jimattan in men ko m̧weieer im juon jimattan in aolep ijoko jikier.",
                "17": "Im āindein eaar jem̧ļo̧k kajiljinon̄oul im juon iiō in iien tōl an riekajet ro.",
                "18": "Im ālikin men kein ilo kajiljinon̄oul im ruo iiō in iien tōl an riekajet ro, Moronaia eaar jab maron̄ bōk eļapļo̧k jikin ko ioon riLeman ro.",
                "19": "Kōn menin raar eļļo̧k jān kōttōbalbal ko aer n̄an bōk bwe in ijoko jikier, bwe ekanooj kar bwijlep riLeman ro eaar kōm̧m̧an bwe riNipai ro ren jab maron̄ bōk eļapļo̧k kajoor ioer; kōn menin Moronaia eaar kōjerbal aolep jarin tariņae ko an ilo kōjparok m̧ōttan ko eaar būki.",
                "20": "Im ālikin men kein kōnke bwijlep in oran riLeman ro riNipai ro raar pād ilo eļap lōļn̄o̧n̄, n̄e raab anjo̧ ioer, im jujuri er, im m̧an er, im ko̧kkure er.",
                "21": "Aaet, raar jino in keememej kanaan ko an Alma, im barāinwōt naan ko an Mosaia; im raar lo bwe rekar juon armej rekijn̄en̄e kōnwaer, im bwe raar watōk ejjeļo̧k tokjān kien ko an Anij;",
                "22": "Im bwe raar ukōti im jujuri ium̧win ne kien ko an Mosaia, ak men eo Irooj eaar jiron̄ e n̄an leļo̧k n̄an armej ro; im raar lo bwe kien ko aer raar erom ankeke, im bwe raar erom juon armej enana, jon̄an raar nana āinwōt riLeman ro.",
                "23": "Im kōnke nana eo aer kabun̄ eo eaar jino idakunkunļo̧k; im raar jino jab tōmak ilo jetōb in kanaan im ilo jetōb in revelesōn; im ekajet ko an Anij raar pād im̧aer im jelm̧ae er.",
                "24": "Im raar lo bwe raar m̧ōjņo̧, āinwōt ro jeir im jatier, riLeman ro, im bwe Jetōb eo an Irooj eaar jab oņaakeļo̧k wōt er; aaet, eaar jenlikļo̧k jān er kōnke Jetōb eo an Irooj ej jab jokwe ilo tampeļ ko rejjab kwōjarjar—",
                "25": "Kōn menin Irooj eaar bōjrak n̄an oņaake er kōn an kajoor ekabwilōn̄lōn̄ im ejenolo̧k, bwe raar wōtlo̧k ilo juon jekjek in jab tōmak im jero̧wiwi enana; im raar lo bwe riLeman ro raar kanooj bwijlepļo̧k jān er, im ijello̧kun wōt n̄e raar eddāp n̄an Irooj aer Anij renaaj kar jako wōt.",
                "26": "Bwe lo, raar lo bwe kajoor eo an riLeman ro eaar ļap āinwōt aer kajoor, em̧ool em̧m̧aan n̄an em̧m̧aan. Im āindein raar wōtlo̧k ilo jero̧wiwi in eļap; aaet, āindein raar m̧ōjņo̧, kōnke jero̧wiwi eo aer, ilo tōrean eo ejjab lōn̄ iiō ko."
            },
            "5": {
                "1": "Im ālikin men kein ilo ejja iiō in wōt, lo, Nipai eaar leļo̧k jea in ekajet eo n̄an juon em̧m̧aan etan eaar Sizoram.",
                "2": "Bwe āinwōt kakien ko aer im kien ko aer raar jutak jān ainikien armej ro, im er ro raar kāālet nana raar lōn̄ļo̧k jān er ro raar kāālet em̧m̧an, kōn menin raar kaloļo̧k n̄an ko̧kkure, bwe kakien ko raar ankekeļo̧k.",
                "3": "Aaet, im eaar jab aolepān in; raar aolep juon armej rekijn̄en̄e kōnwaer, jon̄an raar jab maron̄ oņaake er kōn kien ak jim̧we, ijello̧kun wōt n̄e eaar n̄an ko̧kkure eo aer.",
                "4": "Im ālikin men kein Nipai eaar ekkōlļo̧k kōnke nana eo aer; im eaar kōtļo̧k jea in ekajet eo, im bōk ioon e n̄an kwaļo̧k naan eo an Anij aolepān bwe in raan ko an, im ļeo jein im jatin Liai barāinwōt, aolep bwe in raan ko an.",
                "5": "Bwe raar keememej naan ko jemāer Hilamōn eaar kōnono n̄an er. Im erkein rej naan ko eaar kōnono:",
                "6": "Lo, ro nejū m̧aan, ikōņaan bwe kom̧in keememej n̄an kōjparok kien ko an Anij; im ikōņaan bwe kom̧in kwaļo̧k n̄an armej rein naan kein. Lo, iaar lewōj n̄an kom̧ āt ko etan ro jemād im jined m̧oktata ro raar diwōjtok jān āneen Jerusalem; im men in iaar kōm̧m̧an bwe n̄e kom̧ij keememej āt ko etami kom̧ maron̄ keememej er; im n̄e kom̧ij keememej er kom̧ maron̄ keememej jerbal ko aer; im n̄e kom̧ij keememej jerbal ko aer kom̧ maron̄ jeļā ekōjkan ba ennaan in, im barāinwōt kar jeje, bwe raar em̧m̧an.",
                "7": "Kōn menin, ro nejū m̧aan, ikōņaan bwe kom̧in kōm̧m̧an men eo em̧m̧an, bwe ren maron̄ ba kōn kom̧, im barāinwōt jeje, em̧ool āinwōt kar ba im jeje kōn er.",
                "8": "Im kiiō ro nejū m̧aan, lo eļapļo̧k ijo ikōņaan jān kom̧, kōņaan eo me, bwe kom̧in maron̄ jab kōm̧m̧ani men kein bwe kom̧in maron̄ kōmmejāje, a bwe kom̧in kōm̧m̧ani men kein n̄an likūt mennin aorōk ko ami ilo lan̄, aaet, eo ej n̄an indeeo, im eo ej jamin jako; aaet, bwe en wōr ami mennin letok in mour indeeo, eo ewōr unin bwe jān kōtmāne bwe em̧ōj kar leļo̧k n̄an ro jemād.",
                "9": "O keememej, keememej, em̧m̧aan ro nejū, naan ko kiin̄ Benjamin eaar kōnono n̄an armej ro an; aaet, keememej bwe ejjeļo̧k bar iaļ ak wāween eo im ie armej remaron̄ mour, kōn wōt bōtōktōkin pinmuur an Jisōs Kraist, eo Enaaj itok; aaet, keememej bwe E ej itok n̄an lo̧mo̧o̧ren laļ.",
                "10": "Im keememej barāinwōt naan ko Amulek eaar kōnono n̄an Ziezrom, ilo jikin kwelo̧k in Ammōnaia; bwe eaar ba n̄an e bwe em̧ool Irooj Enaaj itok im pinmuuri armej ro An, a bwe E jamin itok n̄an lo̧mo̧o̧ren er ilo jero̧wiwi ko aer, a n̄an lo̧mo̧o̧ren er jān jero̧wiwi ko aer.",
                "11": "Im E ewōr an kajoor leļo̧k n̄an e jān Jemān n̄an lo̧mo̧o̧ren er jān jero̧wiwi ko aer kōnke ukeļo̧k; kōn menin Eaar jilkintok enjeļ ro An n̄an kwaļo̧k naan ko rem̧m̧an kōn jekjek ko an ukeļo̧k, eo ej bōktok kajoor in Ripinmuur eo, n̄an lo̧mo̧o̧r eo an armej ro.",
                "12": "Im kiiō, ro nejū m̧aan, keememej, keememej bwe ej ioon ejm̧aan in ad Ripinmuur, eo ej Kraist, eo Nejin Anij, bwe kom̧ij aikuj kalōk pedped ko ami; bwe n̄e devil enaaj jilkintok kōto ko an rekajoor, aaet, m̧ade ko an ilo aire, aaet, n̄e aolep wōt dekā im lan̄ rekajoor an renaaj bun̄it eok, enaaj ejjeļo̧k an kajoor ioom̧ n̄an kinōōrļo̧k laļļo̧k eok n̄an ron̄ in būrom̧ōj im wo ejjeļo̧k jem̧ļo̧kin, kōnke ejm̧aan eo kom̧ ar ekkal ioon, eo ej pedped em̧ool, pedped eo eļan̄n̄e armej rej ekkal ioon rej jamin bun̄.",
                "13": "Im ālikin men kein erkein naan ko Hilamōn eaar katakin ļōm̧aro nejin; aaet, eaar katakin er elōn̄ men ko kar jab jei, im barāinwōt elōn̄ men ko kar jei.",
                "14": "Im raar keememej naan ko an; im kōn menin raar ilo̧k, im kōjparok kien ko an Anij, n̄an katakin naan in Anij ilubwiljin armej in Nipai, jino ilo jikin kwelo̧k Bun̄-pāļo̧k;",
                "15": "Im jān ijo m̧aanļo̧k n̄an jikin kwelo̧k in Gid, im jān jikin kwelo̧k in Gid n̄an jikin kwelo̧k in Mulek;",
                "16": "Im em̧ool jān juon jikin kwelo̧k n̄an bar juon, m̧ae aer kar ilo̧k ilubwiljin aolep armej in Nipai ro raar pād ilo āneo irōk; im jān ijoļo̧k ilo āneen Zaraemla, ilubwiljin riLeman ro.",
                "17": "Im ālikin men kein raar kwaļo̧k naan kōn eļap kajoor, jon̄an raar kabwilōn̄ elōn̄ iaan rikiojaļjaļ ro raar ilo̧k jān riNipai ro, jon̄an raar ilo̧k im kwaļo̧k jero̧wiwi ko aer im raar peptaij n̄an ukeļo̧k, im m̧ōkaj aer ro̧o̧l n̄an riNipai ro n̄an kijejeto n̄an kajim̧wi n̄an er bōd ko raar kōm̧m̧ani.",
                "18": "Im ālikin men kein Nipai im Liai raar kwaļo̧k naan n̄an riLeman ro kōn eļap kajoor im maron̄, bwe kar leļo̧k n̄an er kajoor im maron̄ bwe ren maron̄ ekkōnono, im eaar wōr ta rej aikuj kōnono leļo̧k n̄an ir—",
                "19": "Kōn menin raar kōnono n̄an bwilōn̄ eļap an riLeman ro, n̄an karreel er, jon̄an eaar wōr ruwalitōk to̧ujin in riLeman ro raar pād ilo āneen Zaraemla im ipeļaakin ijo raar peptaij n̄an ukeļo̧k, im kar po burueer kōn nana eo an imminene ko an ro jemāer.",
                "20": "Im ālikin men kein Nipai im Liai raar ilo̧k jān ijo n̄an āneen Nipai.",
                "21": "Im ālikin men kein juon jarin tariņae eaar bōk er im joļo̧k er ilo kalbuuj; aaet, em̧ool ilo ejja kalbuuj eo wōt Ammōn im ļōm̧aro jein im jatin kar joļo̧k er ie jān ro karejeran Limai.",
                "22": "Im ālikin kar joļo̧k er ilo kalbuuj elōn̄ raan ko kōn ejjeļo̧k m̧ōn̄ā, lo, raar ilo̧k im bōk er jān kalbuuj bwe ren maron̄ m̧an er.",
                "23": "Im ālikin men kein Nipai im Liai kar jepooļ er kōn kijeek, jon̄an an ļap raar lōļn̄o̧n̄ in likūt peier ioer kōn mijak n̄e raab naaj kar bwil. Mekarta, Nipai im Liai raar jab bwil; im rekar āinwōt jutak ioļapļap in kijeek eo im raar jab bwil.",
                "24": "Im raar lo bwe raar pooļ kōn juon jurōn kijeek, im bwe eaar jab tile er, burueer raar peranļo̧k.",
                "25": "Bwe raar lo bwe riLeman ro raar jab likūt peier ioer; im barāinwōt raar lōļn̄o̧n̄ in itok iturier, ak raar jutak āinwōt raar jaje kōnono kōn ļo̧kjānaer.",
                "26": "Im ālikin men kein Nipai im Liai raar wōnm̧aanļo̧k im jino kōnono n̄an er, im ba: Kom̧in jab lōļn̄o̧n̄, bwe lo, ej Anij in eaar kwaļo̧k n̄an kom̧ mennin kabwilōn̄lōn̄ in eo kōn e, ej kwaļo̧k n̄an kom̧ bwe kom̧ij jab maron̄ likūt peimi ioom̧ n̄an m̧an kōm.",
                "27": "Im lo, ke raar ba naan kein, laļ eaar m̧akūtkūt otem m̧akūtkūt, im kāān kalbuuj eo eaar wūdiddid āinwōt n̄e raar itōn wōtlo̧k n̄an laļ; ak lo, raar jab wōtlo̧k. Im lo, ro raar pād ilo kalbuuj raar riLeman im riNipai ro raar rikiojaļjaļ.",
                "28": "Im ālikin men kein rekar libobo kōn juon kōdo̧ in marok, im juon lōļn̄o̧n̄ ekanooj m̧wilaļ eaar itok ioer.",
                "29": "Im ālikin men kein eaar itok juon ainikien āinwōt n̄e eaar ilōn̄ kōdo̧ in marok eo, im ba: Kom̧in ukeļo̧k, kom̧in ukeļo̧k, im jab bar kappukot n̄an ko̧kkure ro karejera im Iaar jilkinwaj n̄an kom̧ n̄an kwaļo̧k naan ko rem̧m̧an.",
                "30": "Im ālikin men kein ke raar ron̄ ainikien in, im kar lo bwe eaar jab juon ainikien jourur, im eaar jab juon ainikien eko̧uwaron̄ron̄, a lo, eaar juon ainikien emera in lur eweeppān, āinwōt n̄e eaar juon unoojdikdik, im eaar kabijļo̧k em̧ool n̄an lukkuun bōro—",
                "31": "Im mekarta mera in ainikien eo, lo laļ eaar m̧akūtkūt otem m̧akūtkūt, im kāān kalbuuj eo raar bar wūdiddid, āinwōt n̄e eaar nan̄in wōtlo̧k n̄an laļ; im lo kōdo̧ in marok eo, eo eaar kaliboboik er, eaar jab ajeededļo̧k—",
                "32": "Im lo ainikien eo eaar bar itok, im ba: Kom̧in ukeļo̧k, kom̧in ukeļo̧k, bwe aelōn̄ in lan̄ ej epaak; im jab bar kappukot n̄an ko̧kkure ro rikarejera. Im ālikin men kein laļ eaar bar m̧akūtkūt, im kāān m̧ōko raar wūdiddid.",
                "33": "Im barāinwōt bar alen kein kajilu ainikien eo eaar itok, im kar kōnono n̄an er naan ko rekabwilōn̄lōn̄ ko rej jamin kōnono jān lo̧n̄iin armej; im kāān m̧ōko raar bar m̧akūtkūt, im laļ eaar wūdiddid āinwōt n̄e eaar itōn ajej ijeņ im ijeņ.",
                "34": "Im ālikin men kein riLeman ro raar jab ko kōnke kōdo̧ in marok eo eaar kaliboboik er; aaet, im barāinwōt raar tōt kōnke mijak eo eaar itok ioer.",
                "35": "Kiiō eaar wōr juon ilubwiljier eo eaar riNipai jān ļotak, eo juon iien eaar an kabun̄ eo an Anij ak eaar jepelļo̧k jān er.",
                "36": "Im ālikin men kein eaar oktakļo̧k, im lo, eaar lo deblo̧ke kōdo̧ in marok eo turin mejān Nipai im Liai; im lo, raar romaak otem romaak, em̧ool āinwōt turin mejān enjeļ raņ. Im eaar lo bwe raar kotak mejaer n̄an lan̄; im raar pād ilo paotok eo āinwōt n̄e rej kōnono ak kotak ainikien n̄an juon armej eo rej loe.",
                "37": "Im ālikin men kein, ļein eaar lam̧ōj n̄an jarlepju eo, bwe ren oktakļo̧k im lale. Im lo, eaar wōr kajoor leļo̧k n̄an er bwe ren oktakļo̧k im lale; im raar lo turin mejān Nipai im Liai.",
                "38": "Im raar ba n̄an ļeo: Lo, ta meļeļein aolep men kein, im ippān wōn ļōm̧arein rej kōnono?",
                "39": "Kiiō ļeo etan eaar Aminatab. Im Aminatab eaar ba n̄an er: Er rej kōnono ippān enjeļ raņ an Anij.",
                "40": "Im ālikin men kein riLeman ro rej ba n̄an e: Ta kōm naaj kōm̧m̧ane, bwe kōdo̧ in maron̄ in en maron̄ em̧m̧akūt jān kaliboboik kōm?",
                "41": "Im Aminatab eba n̄an er: Kom̧ij aikuj ukeļo̧k, im kūr n̄an ainikien eo, em̧ool m̧ae kom̧ naaj wōr ami tōmak ilo Kraist, eo kar katakin kom̧ kake jān Alma, im Amulek, im Ziezrom; im n̄e kom̧ naaj kōm̧m̧ane men in, kōdo̧ in marok eo eaar ajeededļo̧k.",
                "42": "Im ālikin men kein raar aolep jino kūr n̄an ainikien E eo ar kōm̧akūtkūt laļ; aaet, raar kūr em̧ool m̧ae iien eo kōdo̧ in marok eo ar ajeededļo̧k.",
                "43": "Im ālikin men kein ke raar reito-reitak, im lo bwe kōdo̧ im marok eo eaar ajeededļo̧k jān kaliboboik er, lo, raar lo bwe rekar pooļ ijeņ im ijeņ, aaet aolep armej, jān juon jurōn kijeek.",
                "44": "Im Nipai im Liai raar pād ioļapļapier; aaet, raar pooļ ijeņ im ijeņ; aaet, raar pād āinwōt n̄e ioļapļap in juon kijeek eurur, ak eaar jab ko̧kkure er, im jab tile kāān kalbuuj eo; im raar obrak kōn m̧ōņōņō eo epen kōnono kake im eobrak kōn wōj.",
                "45": "Im lo, Jetōb Kwōjarjar an Anij eaar wanlaļtak jān lan̄, im eaar deļo̧n̄ ilo burueer, im raar obrak āinwōt kōn kijeek, im raar maron̄ kōnono naan ko rekabwilōn̄lōn̄.",
                "46": "Im ālikin men kein eaar itok juon ainikien n̄an er, aaet, juon ainikien em̧m̧an, āinwōt n̄e eaar juon unoojdikdik, im ba:",
                "47": "Aenōm̧m̧an, aenōm̧m̧an n̄an kom̧, kōnke tōmak eo ami ilo Aō Jitōnbōro Em̧m̧an, eo ej jān pedped ko an laļ.",
                "48": "Im kiiō, ke raar ron̄ men in raar reilōn̄ļo̧k mejaer āinwōt n̄an lo jān ia ainikien eo eaar itok; im lo, raar lo lan̄ ko repeļļo̧k; im enjeļ raņ raar wanlaļļo̧k jān lan̄ im kar leļo̧k jipan̄ n̄an er.",
                "49": "Im eaar wōr enan̄in jilubukwi armej raar lo im ron̄ men kein; im kar jiron̄ er n̄an ilo̧k im jab bwilōn̄, im ren jab pere.",
                "50": "Im ālikin men kein raar ilo̧k, im raar jipan̄ armej ro, im kabun̄bun̄ļo̧k iaolepān bukwōn ko ipeļaakin ijo aolep men ko raar ron̄ im loi, jon̄an eļapļo̧k m̧ōttan riLeman ro raar reel jān er, kōnke ļap in kein kam̧ool ko raar būki.",
                "51": "Im jon̄an lōn̄in wōt ro raar reel raar likūt kein tariņae ko aer, im barāinwōt dike eo aer im m̧anit ko an ro jemāer.",
                "52": "Im ālikin men kein raar kōtļo̧k n̄an riNipai ro bwidej ko aer."
            },
            "6": {
                "1": "Im ālikin men kein ke kajiljinon̄oul im ruo iiō in tōl an riekajet ro eaar bōjrak, aolep men kein raar waļo̧k im riLeman ro raar erom, eļapļo̧k m̧ōttanier, juon armej ejim̧we, jon̄an ke jim̧we eo aer eaar leļo̧k jān eo an riNipai ro, kōnke pen im dim ilo tōmak eo.",
                "2": "Bwe lo, ekar lōn̄ iaan riNipai ro raar kijn̄en̄eļo̧k im jab ukeļo̧k im kanooj nana, jon̄an raar jab bōk naan eo an Anij im aolep kwaļo̧k naan im kanaan eo eaar itok ilubwiljier.",
                "3": "Mekarta, armej ro jān kabun̄ eo eaar wōr aer m̧ōņōņō eļap kōnke oktak eo an riLeman ro, aaet, kōnke kabun̄ eo an Anij, eo kar kajutake ilubwiljier. Im raar jem̧jerā ippān doon, im raar m̧ōņōņō ippān doon, im eaar wōr aer lan̄lōn̄ eļap.",
                "4": "Im ālikin men kein elōn̄ iaan riLeman ro raar wanlaļļo̧k ilo āneen Zaraemla, im kar kabun̄bun̄ļo̧k n̄an armej in riNipai ro wāween kar oktak eo aer, im kar kōketak er n̄an tōmak im ukeļo̧k.",
                "5": "Aaet, im elōn̄ raar kwaļo̧k naan kōn kajoor im maron̄ eļap otem ļap, n̄an bōk laļļo̧k er ilo m̧wilaļ ko in ettā bōro, n̄an aer ro rettā rikaļooran Anij im Lamb eo.",
                "6": "Im ālikin men kein elōn̄ iaan riLeman raar ilo̧k ilo āneo iōn̄; im barāinwōt Nipai im Liai raar ilo āneo iōn̄, n̄an kwaļo̧k naan n̄an armej ro. Im āindein eaar jem̧ļo̧k kajiljinon̄oul im jilu iiō.",
                "7": "Im lo, eaar wōr aenōm̧m̧an ilo aolepān āneo, jon̄an riNipai ro raar ilo̧k ilo jabdewōt bukwōn in āneo raar kōņaan, men̄e ilubwiljin riNipai ro ak riLeman ro.",
                "8": "Im ālikin men kein riLeman ro raar barāinwōt ilo̧k jabdewōt ijo raar kōņaan, men̄e eaar ilubwiljin riLeman ro ak ilubwiljin riNipai; im āindein raar anemkwōj ilo etal-itok ko aer ippān doon, n̄an wiaik im n̄an wia kake, im n̄an bōk ļapļo̧k, ekkar n̄an aer kōņaan.",
                "9": "Im ālikin men kein rekar m̧weie otem m̧weie, jim̧or riLeman ro im riNipai ro; im eaar wōr aer gold eļap otem ļap, im silver, im aolep metal ko otemjeļo̧k reaorōk, jim̧or ilo āneo irōk im āneo iōn̄.",
                "10": "Kiiō āneo irōk kar etan Liai, im āneo iōn̄ kar etan Mulek, eo eaar ālikin ļeo nejin Zedekaia; bwe Irooj Eaar bōktok Mulek ilo āneo iōn̄, im Liai ilo āneo irōk.",
                "11": "Im lo, eaar wōr aolep wāween gold otemjeļo̧k ilo jim̧or bukwōn kein, im silver, im ore ko reaorōk otemjeļo̧k im ekar wōr barāinwōt rijerbal rekapeel, ro raar kōm̧m̧an jerbal in ore otemjeļo̧k im likliki; im āindein raar m̧weieļo̧k.",
                "12": "Im raar ekkat grain ekanooj lōn̄, jim̧or ilo iōn̄ im ilo rak; im raar jebar otem jebar, jim̧or ilo iōn̄ im ilo rak. Im raar wōrļo̧k im kanooj kajoor otem kajoor ilo āneo. Im raar tāāp elōn̄ bwijin mennin mour ko im mennin mour ko reļļap, aaet, im elōn̄ kau ko.",
                "13": "Lo kōrā ro aer raar jerbal im āj, im kar kōm̧m̧an aolep nuknuk otemjeļo̧k, jān linen eaidik iden im nuknuk otemjeļo̧k, n̄an kanuknuk aer keelwaan. Im āindein kajiljinon̄oul im emān iiō eaar mootļo̧k ilo aenōm̧m̧an.",
                "14": "Im ilo kajiljinon̄oul im ļalem iiō raar barāinwōt wōr aer m̧ōņōņō im aenōm̧m̧an eļap, aaet, eļap kwaļo̧k naan im elōn̄ kanaan kōn men eo enaaj itok. Im eaar eļļā kajiljinon̄oul im ļalem iiō eo.",
                "15": "Im ālikin men kein ilo kar jiljinon̄oul im jiljino iiō in iien tōl an riekajet ro, lo, Sizoram kar bōk an mour jān juon jab jeļā kake ke eaar jijet ioon jea in ekajet eo. Im ālikin men kein ilo ejja iiō eo wōt, ļeo nejin, eo kar jitōn̄ e jān armej ro bwe en bōk jikin, kar bōk an mour barāinwōt. Im āindein eaar jem̧ļo̧k kajiljinon̄oul im jiljino iiō.",
                "16": "Im ilo jino in kajiljinon̄oul im jiljilimjuon iiō armej ro eaar jino eddekļo̧k ilo bar nana otem nana.",
                "17": "Bwe lo, Irooj eaar kōjeraam̧m̧an er etto kōn m̧weie ko an laļ bwe ren kar jab lim̧otak n̄an illu, n̄an tariņae ko, ak n̄an kōto̧o̧rļo̧k bōtōktōk; kōn menin raar jino likūt burueer ioon m̧weie ko aer; aaet, raar jino kappukot n̄an bōk ļapļo̧k bwe ren maron̄ ļe lōn̄ļo̧k jān bar juon; kōn menin raar jino kōm̧m̧ani uror ko rettino, im n̄an ko̧o̧t im n̄an rakim, bwe ren maron̄ bōk ļapļo̧k.",
                "18": "Im kiiō lo, riuror ro im rirakim ro raar juon jar eo eaar ejaak jān Kiskumen im Kadiantōn. Im kiiō eaar lōn̄, em̧ool ilubwiljin riNipai ro, iaan jar eo an Kadiantōn. A lo, raar bwijlepļo̧k ilubwiljin m̧ōttan in riLeman ro renanaļo̧k. Im kar ņa etan riko̧o̧t im riuror ro an Kadiantōn.",
                "19": "Im eaar er ro raar bōk mour eo an riekajet eo eutiejtata Sizoram, im ļeo nejin, kar ilo jea in ekajet eo; im lo, kar jab lo er.",
                "20": "Im kiiō ālikin men kein ke riLeman ro raar lo bwe eaar wōr riko̧o̧t ilubwiljier raar kanooj būrom̧ōj otem būrom̧ōj; im raar kōjerbal wāween otemjej ilo aer kajoor n̄an ko̧kkure er ļo̧k jān mejān laļ.",
                "21": "A lo, Setan eaar kalim̧otak būruōn eļapļo̧k m̧ōttan riNipai ro, jon̄an raar kobaļo̧k ippān jarin riko̧o̧t ro, im kar deļo̧n̄ ilo bujen ko im kanejnej ko aer, bwe ren kar kōjparok im oņaake doon ilo jabdewōt jekjek ko reppen ren kar pād ie, bwe ren jab maron̄ en̄taan kōn uror ko aer, im rakim ko aer, im ko̧o̧t ko aer.",
                "22": "Im ālikin men kein eaar wōr kakōļļe ko aer, aaet, kakōļļe ko aer rettino, im naan ko aer rettino, im men in bwe ren maron̄ jenolo̧k juon jein im jatin eo eaar deļo̧n̄ļo̧k ilo bujen eo, bwe jabdewōt nana eo jein im jatin en kōm̧m̧an en jab kinejnej jān jeiūm̧ im jatin, ak jab jān eo ej pād ilo kumi eo an, eo ekar bōk bujen in.",
                "23": "Im āindein remaron̄ uror, im rakim, im ko̧o̧t, im kōm̧m̧ani mennin ļōn̄ ko im aolep nana otemjeļo̧k, im jekkar n̄an kien ko an laļ eo aer im barāinwōt kien ko an aer Anij.",
                "24": "Im jabdewōt iaan ro raar pād ilo kumi eo aer en kar kwaļo̧k n̄an laļ in kōn nana eo aer im mennin jōjō ko aer, en kar ekajet, jab ekkar n̄an kien ko an laļ eo aer, ak ekkar n̄an kien ko nana ko aer, ko kar liļo̧k n̄an er jān Kadiantōn im Kiskumen.",
                "25": "Kiiō lo, e kar kanejnej ittino im bujen kein ko Alma eaar jiron̄ ļeo nejin bwe en jab waļo̧k n̄an laļ in, n̄e raab wāween eo n̄an bōklaļļo̧k armej ro n̄an jorrāān.",
                "26": "Kiiō lo, kanejnej ittino ko im bujen ko raar jab itok n̄an Kadiantōn jān ļo̧o̧k ko kar liļo̧k n̄an Hilamōn; a lo, kar likūt er ilo būruōn Kadiantōn jān ejja eo wōt eaar kapo ro jined im jemād m̧oktata n̄an bōk m̧ōttan leen eo kōmo̧iki—",
                "27": "Aaet, ejja eo wōt eaar pepe ippān Kein, bwe eļan̄n̄e en kar bōk mour eo an ļeo jatin Ebel e jamin kar waļo̧k n̄an laļ. Im eaar ippān Kein im ro rikaļooran jān iien eo m̧aanļo̧k.",
                "28": "Im barāinwōt e ejja eo wōt eaar likūt ilo būruōn armej ro n̄an kalōk juon im̧ōn bar ebwe an utiej bwe ren maron̄ tōparļo̧k lan̄. Im ejja eo wōt eaar tōlļo̧k armej ro raar itok jān im̧ōn bar eo n̄an āniin; eo eaar kajeeded jerbal ko in marok im mennin jōjō ko iaolepān mejān āneo, m̧ae iien eaar iperļo̧k armej ro laļļo̧k n̄an lukkuun ko̧kkure, im n̄an hell ejjeļo̧k jem̧ļo̧kin.",
                "29": "Aaet, e ejja eo wōt eaar likūt ilo būruōn Kadiantōn n̄an bōkļo̧k wōt jerbal in marok, im in uror ittino, im eaar bōk m̧aantak jān jinoin armej em̧ool laļtak n̄an iien in.",
                "30": "Im lo, ej e eo ej rijeje in aolep jero̧wiwi. Im lo, e ej kawōnm̧aanļo̧k wōt jerbal ko in marok an im uror ittino, im ej lilaļļo̧k kōttōbalbal ko aer, im kanejnej ittino ko aer, im bujen ko aer, im karōk ko aer in kanooj nana, jān epepen n̄an epepen ekkar n̄an āinwōt bōk būruōn ro nejin armej.",
                "31": "Im kiiō lo, eaar bōk eļap kajoor ilo būruōn riNipai ro; aaet, jon̄an raar erom nana otem nana; aaet, eļapļo̧k m̧ōttan eo aer raar oktakļo̧k jān iaļ in jim̧we, im kar jujuri ium̧win neer kien ko an Anij, im oktak n̄an iaļ ko aer make, im kar jekjek n̄an er make ekjab ko jān gold ko aer im silver ko aer.",
                "32": "Im ālikin men kein aolepān nana kein raar itok n̄an er ilo tōrean eo ej jab lōn̄ iiō ko, jon̄an m̧ōttan eo eļap in eaar itok n̄an er ilo kajiljinon̄oul im jiljilimjuon iiō in iien tōl an riekajet ro ioon armej in Nipai.",
                "33": "Im raar eddekļo̧k ilo nana ko aer ilo kajiljinon̄oul im ruwalitōk iiō eo barāinwōt, n̄an būrom̧ōj im liaajlo̧ļ eļap an jim̧we.",
                "34": "Im āindein jej lo bwe riNipai ro raar jino idakunkunļo̧k ilo jab tōmak, im eddekļo̧k ilo jero̧wiwi im mennin jōjō ko, ke riLeman ro raar eddekļo̧k ilo jeļā otem jeļā kōn aer Anij; aaet, raar jino kōjparok naan in jiron̄ ko im kien ko An, im n̄an etetal ilo m̧ool im jejjet im̧aan mejān.",
                "35": "Im en̄in jej lo bwe Jetōb in Irooj eaar jino jenlikļo̧k jān riNipai ro, kōnke jero̧wiwi eo aer im pen eo an burueer.",
                "36": "Im āindein jej lo bwe Irooj eaar jino lutōkleplep jetōb eo an ioon riLeman ro, kōnke pidodo im m̧ōņōņō eo aer n̄an tōmak ilo naan ko An.",
                "37": "Im ālikin men kein riLeman ro raar kakiduduiki jarin riko̧o̧t ro an Kadiantōn; im raar kwaļo̧k naan in Anij ilubwiljin m̧ōttan eo enanaļo̧k ilubwiljier, jon̄an jarin riko̧o̧t rein eaar kanooj jako jān ilubwiljin riLeman ro.",
                "38": "Im ālikin men kein ilo bar juon wāween, riNipai ro raar kalōkļo̧k er im rejetake er, jino jān m̧ōttan eo aer enanaļo̧k, m̧ae iien raar ajeededļo̧k iaolepān āneo āneen riNipai ro, im kar karreel m̧ōttan eo eļapļo̧k in ro rejim̧we m̧ae aer kar wanlaļļo̧k n̄an tōmak ilo jerbal ko aer im bōk m̧ōttan leen ko̧o̧t ko aer, im n̄an koba ippāer ilo uror ittino ko im kanejnej ittino ko aer.",
                "39": "Im āindein raar bōk aolep kajeikik kien eo, jon̄an raar jujuri ium̧win neer im den̄ļo̧ke im kōmetak im kaen̄taan im ukōtļo̧k likier n̄an rijeram̧ōl im riineem̧m̧an, im ro rettā rikaļooran Anij.",
                "40": "Im āindein jej lo bwe raar pād ilo jekjek eo ekanooj nana, im kaloļo̧k n̄an ko̧kkure indeeo.",
                "41": "Im ālikin men kein āindein eaar jem̧ļo̧k kajiljinon̄oul im ruwalitōk iiō in iien tōl an riekajet ro ioon armej in Nipai."
            },
            "7": {
                "intro": "Kanaan eo an Nipai, ļeo Nejin Hilamōn—Anij ej kōlōļn̄o̧n̄ armej in Nipai ro bwe Enaaj loļo̧k er ilo An illu, n̄an lukkuun ko̧kkure eo aer ijello̧kun wōt n̄e rej ukeļo̧k jān jero̧wiwi ko aer. Anij ej kaen̄taan armej in Nipai kōn nan̄inmej ko; rej ukeļo̧k im oktakļo̧k n̄an E. Samuel, riLeman eo, ej kanaan n̄an armej ro.",
                "1": "Lo, kiiō ālikin men kein ilo jiljinon̄oul im ruwatimjuon iiō in iien tōl an riekajet ro ioon armej in riNipai, bwe Nipai, ļeo nejin Hilamōn, eaar ro̧o̧lļo̧k n̄an āneen Zaraemla jān āneo ituiōn̄.",
                "2": "Bwe eaar ilo̧k ilubwiljin armej ro raar pād ilo āneo ituiōn̄, im kar kwaļo̧k naan in Anij n̄an er, im eaar kanaan elōn̄ men ko n̄an er.",
                "3": "Im raar jab bōk aolep naan ko aer, jon̄an eaar jab maron̄ pād wōt ilubwiljier, ak bar ro̧o̧lļo̧k n̄an āneen ļotak eo an.",
                "4": "Im ke eaar lo bwe armej ro raar pād ilo jekjek eo ekanooj nana, im riko̧o̧t in Kadiantōn ro rej kobrak jea in ekajet ko—ālikin kar ankoņake kajoor eo im maron̄ ioon āneo; likūt ilikier kien ko an Anij, im jab jim̧we n̄an jidik im̧aan E; im jab kōm̧m̧an jim̧we n̄an ro nejin armej;",
                "5": "Liaakeļo̧k ro rejim̧we kōn aer jim̧we; im kōtļo̧k ro rebōd im ro renana bwe ren jab bōk kaje kōnke m̧ani ko aer; im eļapļo̧k n̄an pād ilo opij ilo jeban kien eo, n̄an pepe im n̄an kōm̧m̧an ekkar n̄an ankilaer, bwe ren maron̄ bōk ļapļo̧k im aiboojoj an laļ, im, eļapļo̧k, bwe ren maron̄ pidodoļo̧k aer ļōn̄, im ko̧o̧t, im m̧anm̧an, im kōm̧m̧an ekkar n̄an ankilaer make—",
                "6": "Kiiō naan in eļap eaar itok ioon riNipai ro, ilo tōrean in ejjab lōn̄ iiō ko; im ke Nipai eaar lo e, būruōn eaar ļap kōn būrom̧ōj ilo būruōn; im eaar kūr ilo en̄taan in jetōb eo an.",
                "7": "O, in kar lo raan ko aō ilo raan ko an jema Nipai ke eaar diwōjtok jān Jerusalem, bwe in kar m̧ōņōņō ippān ilo āneen kallim̧ur; iien eo armej ro epidodo aer eo̧ron̄, pen n̄an kōjparok kien ko an Anij, im rum̧wij n̄an tōlļo̧k er n̄an kōm̧m̧an nana; im raar m̧ōkaj n̄an eo̧ron̄ naan ko an Irooj—",
                "8": "Aaet, eļan̄n̄e raan ko aō ren kar pād ilo raan ko, innām buruō en kar m̧ōņōņō ilo jim̧we an ro jeiū im jatū.",
                "9": "A lo, em̧ōj jitōn̄ bwe erkein raan ko aō, im bwe buruō enaaj obrak kōn būrom̧ōj kōnke jero̧wiwi in an rein jeiū im jatū.",
                "10": "Im lo, kiiō ālikin men kein eaar ioon im̧ōn bar eo, eo eaar pād ilo jikin kallib in Nipai, eo eaar pād iturin iaļ leplep eo eaar tōlļo̧k n̄an jikin wiakake eo eļap, eo eaar pād ilo jikin kwelo̧k Zaraemla; kōn menin, Nipai eaar bun̄badik make iaan ioon im̧ōn bar eo ilo jikin kallib eo an, im̧ōn bar eo eaar epaake kōjām in wōrwōr in jikin kallib eo ijo iaļ leplep eo eaar eļļā.",
                "11": "Im ālikin men kein eaar wōr jet armej raar eļļāļo̧k im lo Nipai ke eaar lutōkleplepļo̧k būruōn n̄an Anij ioon im̧ōn bar eo; im raar ettōr im ba n̄an armej ro ta raar loe, im armej ro raar itok ilo jarlepju ko bwe ren maron̄ jeļā unin jon̄an liaajlo̧ļ in eļap kōn jero̧wiwi an armej ro.",
                "12": "Im kiiō, ke Nipai eaar jutak eaar lo jarlepju ko in armej ro raar kuktok ippān doon.",
                "13": "Im ālikin men kein eaar kōpeļļo̧k lo̧n̄iin im ba n̄an er: Lo, etke kom̧ ar kuktok ippān doon? Bwe in maron̄ jiron̄ kom̧ kōn nana ko ami?",
                "14": "Aaet, kōnke iaar itok ioon im̧ōn bar in aō bwe in maron̄ lutōkleplep buruō n̄an aō Anij, kōnke kanooj būrom̧ōj eo an buruō, eo ej kōnke nana ko ami!",
                "15": "Im kōnke aō būrom̧ōj im liaajlo̧ļ kom̧ ar kuktok ippān doon, im kom̧ij bwilōn̄; aaet, im ewōr ami aikuj bwilōn̄; aaet, kom̧ij aikuj in bwilōn̄ kōnke kom̧ ar kōtļo̧k bwe devil en ļap ijo an ilo būruōmi.",
                "16": "Aaet, ekōjkan ami kar kōtļo̧k kom̧ n̄an kapo ko an eo ej kappukot n̄an aljekeļo̧k būruōmi laļļo̧k n̄an būrom̧ōj ejjeļo̧k jem̧ļo̧kin im wo indeeo.",
                "17": "O kom̧in ukeļo̧k, kom̧in ukeļo̧k! Etke kom̧ naaj mej? Kom̧in oktak, kom̧in oktakļo̧k n̄an Irooj ami Anij. Etke eaar eļļo̧k jān kom̧?",
                "18": "Ej kōnke kom̧ ar kapene būruōmi; aaet, kom̧ naaj jab eo̧ron̄ ainikien seperd eo em̧m̧an; aaet, kom̧ ar kaal E n̄an illu ņae kom̧.",
                "19": "Im lo, ijello̧kun ami kuktok ippān doon, eļan̄n̄e kom̧ jamin ukeļo̧k, lo, Enaaj kōjjeplōklōkļo̧k kom̧ bwe kom̧in kanniōk n̄an kidu ko im mennin mour ko reawiia.",
                "20": "O, ekōjkan ami kar meļo̧kļo̧k ami Anij ilo ejja raan eo wōt Eaar kōtļo̧k kom̧?",
                "21": "A lo, ej n̄an bōk ļapļo̧k, n̄an bōk nebar jān armej, aaet, im bwe kom̧in maron̄ bōk gold im silver. Im kom̧ ar likūt būruōmi ioon m̧weie ko im men ko rewaan an laļ in, kōn e kom̧ij uror, im rakim, im ko̧o̧t, im ba riab ņae riturumi, im kōm̧m̧an aolep nana otemjeļo̧k.",
                "22": "Im kōn un in wo naaj itok n̄an kom̧ ijello̧kun wōt n̄e kom̧ij ukeļo̧k. Bwe eļan̄n̄e kom̧ jamin naaj ukeļo̧k, lo, jikin kwelo̧k in eļap, im barāinwōt aolep jikin kwelo̧k ko reļļap ipeļaakin ijin, ko rej pād ilo āne ko āneemi, naaj būkiļo̧k bwe kom̧ij naaj jab wōr jikūm̧i ie; bwe lo, Irooj E jamin naaj lewōj n̄an kom̧ kajoor, āinwōt eaar kōm̧m̧an m̧oktaļo̧k, n̄an jutak ņae rikōjdat ro ami.",
                "23": "Bwe lo, āindein Irooj ej ba: I jamin naaj kwaļo̧k n̄an ro renana m̧ōttan Aō kajoor, n̄an juon eļapļo̧k jān eo bar juon, ijello̧kun wōt n̄an ro rej ukeļo̧k jān jero̧wiwi ko aer, im eo̧ron̄ Aō innaan. Kiiō kōn menin, I kōņaan bwe kom̧in lo, ro jeiū im jatū, bwe enaaj em̧m̧anļo̧k n̄an riLeman ro jān kom̧ ijello̧kun n̄e kom̧ naaj ukeļo̧k.",
                "24": "Bwe lo, rej weeppānļo̧k jān kom̧, bwe raar jab jero̧wiwi ņae jeļāļo̧kjeņ eo eļap eo raar bōk e; kōn menin Irooj Enaaj tūriam̧o n̄an er; aaet, Enaaj kaetokļo̧k raan ko aer im kalōn̄ļo̧k ineer, em̧ool n̄e kom̧ naaj lo kanooj ko̧kkure ijello̧kun n̄e kom̧ naaj ukeļo̧k.",
                "25": "Aaet, wo n̄an kom̧ kōnke kajjōjō eo eļap eo eaar itok ilubwiljimi; im kom̧ ar kobaik tok kom̧ make n̄an e, aaet, n̄an kumi ittino eo eaar kajutak in Kadiantōn!",
                "26": "Aaet, wo naaj itok n̄an kom̧ kōnke juwa eo kom̧ ar kōtļo̧k bwe en deļo̧n̄ ibūruōmi, eo eaar kotak kom̧ ilōn̄ in men eo em̧m̧an kōnke m̧weie otem m̧weie eo ami!",
                "27": "Aaet, wo n̄an kom̧ kōnke jero̧wiwi eo im mennin jōjō ko ami!",
                "28": "Im ijello̧kun n̄e kom̧ij ukeļo̧k kom̧ naaj jako; aaet, em̧ool bwidej ko ami naaj būki jān kom̧, im naaj ko̧kkureļo̧k kom̧ jān mejān laļ.",
                "29": "Lo kiiō, ij jab ba bwe men kein renaaj kūrm̧ool, jān n̄a make, kōnke e jab jān n̄a make bwe in jeļā men kein; a lo, i jeļā bwe men kein rem̧ool kōnke Irooj Anij Eaar kwaļo̧ki n̄an eō, kōn menin ij kam̧ool bwe renaaj kūrm̧ool."
            },
            "8": {
                "1": "Im kiiō ālikin men kein ke eaar m̧ōj an Nipai ba naan kein, lo, eaar wōr em̧m̧aan ro raar riekajet ro, ro rar bar pād ilo kumi ittino eo an Kadiantōn, im raar illu, im raar lam̧ōjļo̧k ņae e, im ba n̄an armej ro: Etke kom̧ij jab jibwe ļein im bōktok, bwe en maron̄ ekajet ekkar n̄an men eo ruōn eo eaar kōm̧m̧ane?",
                "2": "Etke kom̧ij lo ļein, im ron̄ an kōnono ņae armej rein im ņae kien eo ad?",
                "3": "Bwe lo, Nipai eaar kōnono n̄an er kōn nana eo an kien eo aer; aaet, elōn̄ men ko Nipai eaar kōnono ko kar jab maron̄ kar jeje; im ejjeļo̧k eaar kōnono jabdewōt eaar āinjuon jān kien ko an Anij.",
                "4": "Im riekajet ro raar illu ippān kōnke eaar kōnono alikkar n̄an er kōn jerbal in marok ittino ko aer; mekarta, raar lōļn̄o̧n̄ im jab likūt peier ioon, bwe raar mijak armej ro n̄e raab kūr ņae er.",
                "5": "Kōn menin raar kūr n̄an armej ro, im ba: Etke kom̧ij kōtļo̧k bwe ļein en kajjirere ņae kōj? Bwe lo e ej liaakeļo̧k aolep armej rein, em̧ool n̄an ko̧kkure; aaet, im barāinwōt bwe jikin kwelo̧k kein reļļap naaj būki jān kōj, bwe enaaj ejjeļo̧k jikid ilo er.",
                "6": "Im kiiō je jeļā bwe men in ej jab maron̄ waļo̧k, bwe lo, je kajoor, im jikin kwelo̧k kein ad reļļap, kōn menin rikōjdat ro ad ejamin maron̄ wōr aer kajoor iood.",
                "7": "Im ālikin men kein āindein aer kar kalim̧otak armej ro n̄an illu ņae Nipai, im kar kajerkak aitwerōk ilubwiljier; bwe eaar wōr jet ro raar kūrļo̧k: Kōtļo̧k ļein, bwe e ej juon armej em̧m̧an, im men ko eaar ba em̧ool renaaj kūrm̧ool ijello̧kun wōt jej ukeļo̧k;",
                "8": "Aaet, lo, aolep ekajet kein renaaj itok iood ko eaar kam̧ool kaki n̄an kōj; bwe je jeļā bwe eaar kam̧ool jim̧we n̄an kōj kōn nana ko ad. Im lo rellōn̄, im e ejeļā aolep men kein ko renaaj joon kōj āinwōt an jeļā kōn nana ko ad;",
                "9": "Aaet, im lo, eļan̄n̄e eaar jab juon rikanaan e jamin kar kam̧ool kōn men kein.",
                "10": "Im ālikin men kein armej ro raar kappukot n̄an ko̧kkure Nipai kar kipel er kōnke mijak eo aer, bwe ren kar jab likūt peier ioon; kōn menin eaar bar jino kōnono n̄an er, ke eaar lo bwe eaar bōk jouj ilo mejān jet iaer, jon̄an bweier raar mijak.",
                "11": "Kōn menin kar kipel e n̄an kōnono eļapļo̧k n̄an er im ba: Lo, ro jeiū im jatū, kom̧ ar jab kōnono jān jeje ko ke bwe Anij eaar leļo̧k kajoor n̄an juon em̧m̧aan, em̧ool Moses, n̄an den̄ļo̧ke ioon dān ko iLom̧aļo Ekilmir, im raar jepelļo̧k ijeņ im ijeņ, jon̄an riIsrael, ro raar lo jemād, raar itok ioon bwidej em̧ōrā, im dān ko raar kilōk ioon jarin tariņae ko an riIjipt im oran̄ļo̧k er?",
                "12": "Im kiiō lo, eļan̄n̄e Anij eaar leļo̧k n̄an ļein kajoor rot in, innām etke kom̧ij akwāālel ilubwiljimi, im ba bwe Eaar letok n̄an eō ejjeļo̧k kajoor eo kōn e imaron̄ jeļā kōn ekajet ko renaaj itok ioomi eļan̄n̄e kom̧ij jab ukeļo̧k?",
                "13": "Ak, lo, kom̧ ar jab kariab wōt naan ko aō, ak kom̧ ar kariab aolep naan ko kar kōnono jān ro jemād, im barāinwōt naan ko kar kōnono jān ļein, Moses, eo kar leļo̧k eļap kajoor n̄an e, aaet, naan ko eaar kōnono kōn itok eo an Messaia.",
                "14": "Aaet, eaar jab ke kam̧ool bwe Nejin Anij en kar itok? Im ke eaar kotak jedpānit bronze eo ilo āne jem̧aden, em̧ool āindein naaj kotak E eo enaaj itok.",
                "15": "Im jon̄an wōt eo en kar reilo̧k jedpānit eo enaaj mour, em̧ool āindein jon̄an wōt eo enaaj reilo̧k n̄an eo Nejin Anij kōn tōmak, kōn jetōb ettā, remaron̄ mour, em̧ool n̄an mour eo ej indeeo.",
                "16": "Im kiiō lo, Moses eaar jab kam̧ool wōt kōn men kein, a barāinwōt aolep rikanaan ro rekwōjarjar, jān raan ko an em̧ool n̄an raan ko an Ebream.",
                "17": "Aaet, im lo, Ebream eaar lo kōn itok eo An, im kar obrak kōn m̧ōņōņō im eaar lan̄lōn̄.",
                "18": "Aaet, im lo ij ba n̄an kom̧, bwe Ebream eaar jab jeļā wōt kōn men kein, ak eaar lōn̄ im̧aan raan ko an Ebream ro kar kūr er jān ekkar an Anij; aaet, em̧ool ālikin ekkar eo an Nejin; im men in bwe en maron̄ waļo̧k n̄an armej ro, e kanooj lōn̄ to̧ujin iiō ko m̧okta jān itok eo An, bwe em̧ool lo̧mo̧o̧r enaaj itok n̄an er.",
                "19": "Im kiiō ikōņaan bwe kom̧in jeļā, bwe em̧ool jān raan ko an Ebream eaar lōn̄ rikanaan ro raar kam̧ool kōn men kein; aaet, lo, rikanaan Zinōs eaar kam̧ool ilo peran; kōn menin kar m̧ane.",
                "20": "Im lo, barāinwōt Zenōk, im barāinwōt Ezias, im barāinwōt Aiseia, im Jeremaia, (Jeremaia eaar ejja rikanaan eo wōt eaar kam̧ool kōn ko̧kkure an Jerusalem) im kiiō je jeļā bwe Jerusalem kar ko̧kkure ekkar n̄an naan ko an Jeremaia. O innām etke ejjab itok Nejin Anij, ekkar n̄an kanaan eo an?",
                "21": "Im kiiō kom̧ naaj ke akwāāl ke Jerusalem kar ko̧kkure? Kom̧ naaj ba ke bwe ļōm̧aro nejin Zedekaia kar m̧an er, aolep ijello̧kun wōt kar Mulek? Aaet, im kom̧ij jab lo ke bwe ineen Zedekaia rej pād ipped, im kar lukwarkwareļo̧k er jān āneen Jerusalem? A lo, ejjab aolepān in—",
                "22": "Jemād Liai kar lukwarkwareļo̧k jān āneen Jerusalem kōnke eaar kam̧ool kōn men kein. Nipai barāinwōt eaar kam̧ool kōn men kein, im barāinwōt enan̄in aolep ro jemād, em̧ool laļtak n̄an iien in; aaet, raar kam̧ool kōn itok eo an Kraist, im kar reim̧aanļo̧k, im kar lan̄lōn̄ ilo raan eo an eo ej itok.",
                "23": "Im lo, E ej Anij, im E ej pād ippāer, im Eaar kwaļo̧ke n̄an er, bwe rekar bōk lo̧mo̧o̧r jān E; im raar leļo̧k n̄an E aiboojoj, kōnke men eo ej itok.",
                "24": "Im kiiō, kōnke kom̧ jeļā men kein im jab maron̄ kariab i ijello̧kun n̄e kom̧ naaj riab, kōn menin kom̧ ar jero̧wiwi, bwe kom̧ ar jab bōk aolep men kein, mekarta ekanooj lōn̄ mennin kam̧ool ko kom̧ ar būki; aaet, em̧ool kom̧ ar bōk aolep men kein, jim̧or men ko in lan̄, im aolep men ko rej ilo laļ, āinwōt juon kam̧ool bwe men kein rem̧ool.",
                "25": "A lo, kom̧ ar jab bōk m̧ool eo, im kōpata ņae ami Anij ekwōjarjar; im em̧ool ilo iien in, ijello̧kun likūt mennin aorōk ko ami ilo lan̄, ijo ejjeļo̧k ej ko̧kkure, im ijo ejjeļo̧k emaron̄ itok eo ettoon, kom̧ij ejoujik n̄an kom̧ make illu n̄an raan in ekajet eo.",
                "26": "Aaet, em̧ool ilo iien in kom̧ kaloļo̧k, kōnke uror ko ami im ami lejān im jero̧wiwi, n̄an ko̧kkure ejjeļo̧k jem̧ļo̧kin; aaet, im ijello̧kun n̄e kom̧ij ukeļo̧k enaaj itok n̄an kom̧ kiiō epaak.",
                "27": "Aaet, lo ej kiiō em̧ool pād ilo kōjām ko ami; aaet, kom̧in ilo̧k n̄an jea in ekajet eo, im etale; im lo, riekajet eo ami em̧ōj m̧an e, im ej babu ilo bōtōktōkin; im ļeo jatin eaar m̧an e, eo ej kappukot n̄an jijet ilo jea in ekajet eo.",
                "28": "Im lo, rej jim̧or pād ilo kumi eo ittino, eo riejaak eo an ej Kadiantōn im eo enana eo ej kappukot n̄an ko̧kkure jetōb ko an armej."
            },
            "9": {
                "1": "Lo, kiiō ālikin men kein ke em̧ōj an Nipai kar kōnono naan kein, jet armej ro raar pād ilubwiljier raar ettōr n̄an jea in ekajet eo; aaet, em̧ool eaar wōr ļalem raar ilo̧k, im raar ba ilubwiljier, ke raar etal:",
                "2": "Lo, kiiō jenaaj jeļā ilo m̧ool eļan̄n̄e ak jab ļein ej juon rikanaan im Anij eaar jiron̄ e n̄an kanaan men kein rekabwilōn̄lōn̄ n̄an kōj. Lo, jej jab tōmak bwe eaar; aaet, jej jab tōmak bwe e juon rikanaan; mekarta, eļan̄n̄e men in eo eaar ba kōn riekajet eo eutiej e m̧ool, bwe e mej, innām jenaaj tōmak bwe naan ko jet eaar ba rem̧ool.",
                "3": "Im ālikin men kein raar ettōrļo̧k ilo aer kajoor, im itok n̄an jea in ekajet eo; im lo, riekajet eo eutiej eaar wōtlo̧k n̄an laļ, im eaar babu ilo bōtōktōkin.",
                "4": "Im kiiō lo, ke raar lo men in raar kanooj bwilōn̄ otem bwilōn̄, jon̄an raar wōtlo̧k n̄an laļ; bwe raar jab tōmak naan ko Nipai eaar kōnono kōn riekajet eo eutiej.",
                "5": "A kiiō, ke raar lo raar tōmak, im lōļn̄o̧n̄ eaar itok ioer n̄e aolep ekajet ko Nipai eaar kōnono kaki ren kar itok ioon armej ro; kōn menin raar wūdiddid, im kar wōtlo̧k n̄an laļ.",
                "6": "Kiiō, em̧ōkaj ke riekajet kar uror e—im ļeo jatin eaar ņate e kōn nuknuk in kōjakkōlkōl, im eaar ko, im ro rikarejeran raar ettōr im ba n̄an armej ro, kotak ainikien kōn uror ilubwiljier;",
                "7": "Im lo armej ro raar ainļo̧k doon n̄an jikin ekajet eo—im lo, n̄an bwilōn̄ eo aer raar lo ļōm̧aro ļalem raar wōtlo̧k n̄an laļ.",
                "8": "Im kiiō lo, armej ro raar jeļā jabdewōt kōn jarlepju eo eaar kukļo̧k ippān doon ilo jikin kallib eo an Nipai; kōn menin raar ba ilubwiljier make: Ļōm̧arein rej ro raar m̧an riekajet eo, im Anij eaar den̄ļo̧ke er bwe ren jab ko jān kōj.",
                "9": "Im ālikin men kein raar jibwe er, im lukwōj er im joļo̧k er ilo kalbuuj. Im eaar wōr juon kean̄ jilkinļo̧k ijoko bwe riekajet eo em̧ōj m̧ane, im bwe riuror ro kar bōk er im kar joļo̧k er ilo kalbuuj.",
                "10": "Im ālikin men kein ilo raan eo ilju armej ro raar aintok doon n̄an būrom̧ōj im n̄an jitlo̧k, im kallib eo an riekajet eo eļap eo em̧ōj kar m̧ane.",
                "11": "Im āindein barāinwōt riekajet ro raar pād ilo jikin kallib eo an Nipai, im raar ron̄ naan ko an, raar barāinwōt kuktok ippān doon ilo kallib eo.",
                "12": "Im ālikin men kein raar kajjitōk ilubwiljin armej ro, im ba: Ewi ro ļalem kar jilkinļo̧k er n̄an kajjitōk kōn riekajet eo eutiej eļan̄n̄e jab ak aaet eaar mej? Im raar uwaak im ba: Kōn rein ļalem ro kom̧ij ba kar jilkinļo̧k er, kōmij jab jeļā; ak ewōr ļalem rej riuror ro, ro kōm ar joļo̧k er ilo kalbuuj.",
                "13": "Im ālikin men kein riekajet ro raar kōņaan bwe ren bōktok er; im kar bōktok er, im lo er kar ro ļalem kar jilkinļo̧k er; im lo riekajet ro raar kajitūkin er n̄an jeļā kōn men in, im raar jiron̄ er aolep men ko raar kōm̧m̧ane, im ba:",
                "14": "Kōm ar ettōr im itok n̄an ijo jikin jea in ekajet eo, im ke kōm ar lo aolep men ko em̧ool āinwōt Nipai eaar kam̧ool, kōm ar bwilōn̄ jon̄an kōm ar wōtlo̧k n̄an laļ; im ke kōm ar mour tok jān am ilbōk, lo raar joļo̧k kōm ilo kalbuuj.",
                "15": "Kiiō, āinwōt kōn kar urore an ļein, kōmij jab jeļā wōn eaar kōm̧m̧ane; im jon̄an wōt in kōm jeļā, kōm ar ettōr im itok ekkar āinwōt kar amikōņaan, im lo eaar mej, ekkar n̄an naan ko an Nipai.",
                "16": "Im kiiō ālikin men kein riekajet ro raar kōmmeļeļeik men in n̄an armej ro, im kar kūr ņae Nipai, im ba: Lo, kōm jeļā bwe ļein Nipai eaikuj kar errā ippān juon n̄an m̧an riekajet eo, innām emaron̄ kwaļo̧ke n̄an kōj, bwe en maron̄ ukōt kōj n̄an tōmak eo an, bwe en maron̄ kotak e make n̄an juon armej eļap, kar kāālet in Anij, im juon rikanaan.",
                "17": "Im kiiō lo, jenaaj kōjedmatmat ļein, im enaaj kwaļo̧k bōro kōn bōd in an im kwaļo̧k n̄an kōj lukkuun riuror eo an riekajet eo.",
                "18": "Im ālikin men kein ro ļalem kar kōtļo̧k er ilo raan in kallib eo an. Mekarta, raar kauweik riekajet eo ilo naan ko raar kōnono ņae Nipai, im kar akwāālel ippāer juon ilo̧k juon, jon̄an raar kapok er.",
                "19": "Mekarta, raar kōm̧m̧an bwe Nipai ren bōk im lukwōj im bōkļo̧k im̧aan jarlepju eo, im raar jino kajitūkin e ilo wāween ko reukoktak bwe ren maron̄ aujiid e, bwe ren maron̄ ņa ruōn n̄an mej—",
                "20": "Im ba n̄an e: Kwe rijum̧ae; wōn ļein eaar kōm̧m̧ane uror in? Kiiō ba n̄an kōm, im kwaļo̧k am̧ bōd; im ba, Lo en̄in ej m̧ani; im barāinwōt kōm naaj kōtļo̧k n̄an eok mour eo am̧ eļan̄n̄e kwōnaaj ba n̄an kōm, im kwaļo̧k errā eo kwaar kōm̧m̧ane ippān.",
                "21": "A Nipai eaar ba n̄an er: O kom̧ rijajeļo̧kijeņ, kom̧ rej jan̄in rej jab m̧wijm̧wij ilo bōro, kom̧ pilo, im kom̧ armej ekijn̄en̄e kōnwaan, kom̧ jeļā ewi toun Irooj ami Anij enaaj kōtļo̧k kom̧ bwe kom̧in naaj etal āinwōt in ilo iaļ in jero̧wiwi ko ami?",
                "22": "O kom̧ij aikuj jino lim̧ō im būrom̧ōj, kōnke ko̧kkure eo eļap eo ilo iien ej ej kōttar kom̧, ijello̧kun n̄e kom̧ naaj ukeļo̧k.",
                "23": "Lo kom̧ij ba bwe iaar errā ippān juon armej bwe en m̧an Sizoram, riekajet eo eutiej ad. A lo, ij ba n̄an kom̧, bwe men in ej kōnke iaar kam̧ool n̄an kom̧ bwe kom̧in maron̄ jeļā kōn menin; aaet, em̧ool n̄an juon kam̧ool n̄an kom̧, bwe iaar jeļā kōn jero̧wiwi im mennin jōjō ko rej pād ilubwiljimi.",
                "24": "Im kōnke iaar kōm̧m̧ane men in, kom̧ij ba bwe iaar errā ippān juon armej bwe en aikuj kōm̧m̧ane men in; aaet, kōnke iaar kwaļo̧k n̄an kom̧ kakōļļe in kom̧ij illu ippa, im kappukot n̄an ko̧kkure mour eo aō.",
                "25": "Im kiiō lo, inaaj kwaļo̧k n̄an kom̧ bar juon kakōļļe, im lale eļan̄n̄e kom̧ ilo men in naaj kappukot n̄an ko̧kkure eō.",
                "26": "Lo ij ba n̄an kom̧: Kom̧in ilo̧k n̄an m̧weo im̧ōn Siantōm, eo ej ļeo jatin Sizoram, im ba n̄an e—",
                "27": "Nipai, rikajjion̄ion̄ rikanaan eo, eo ej kanaan eļap nana kōn armej rein, eaar errā ke ippam̧, eo kōn e kwaar m̧ane Sizoram, eo ej ļeo jeiūm̧?",
                "28": "Im lo, enaaj ba n̄an kom̧, Jaab.",
                "29": "Im kom̧ naaj ba n̄an e: Kwaar uror e ke ļeo jeiūm̧?",
                "30": "Im enaaj jutak kōn mijak, im jeļā jaab ta n̄an ba. Im lo, enaaj riab n̄an eok; im enaaj kōm̧m̧an āinwōt n̄e eaar ilbōk; mekarta, enaaj kwaļo̧k n̄an eok bwe ejjeļo̧k ruōn.",
                "31": "Im lo, kom̧ naaj etale e, im kom̧ naaj lo bōtōktōk ioon likko in nuknuk eo an ļeo.",
                "32": "Im ālikin ami kar lo men in, kom̧ naaj ba: Jān ia ej itok bōtōktōk in? Kōmij jab jeļā ke ej bōtōktōkin ļeo jeiūm̧?",
                "33": "Innām enaaj wūdiddid, im enaaj u, em̧ool āinwōt mej eaar itok ioon.",
                "34": "Innām kom̧ naaj ba: Kōnke lōļn̄o̧n̄ im u in eo eaar itok ioon turin mejam̧ lo, kōm jeļā bwe kwo bōd.",
                "35": "Innām lōļn̄o̧n̄ eo eļapļo̧k enaaj itok ioon, innām enaaj kwaļo̧k būruōn n̄an kom̧, in jab kariabļo̧k wōt bwe eaar kōm̧m̧ane uror in.",
                "36": "Innām enaaj ba n̄an kom̧, bwe n̄a, Nipai, ij jab jeļā kōn menin ijello̧kun wōt n̄e kar letok n̄an eō jān kajoor in Anij. Innām kom̧ naaj jeļā bwe n̄aij armej em̧ool, im bwe kar jilkintok eō n̄an kom̧ jān Anij.",
                "37": "Im ālikin men kein raar ilo̧k im kōm̧m̧an, em̧ool ekkar n̄an āinwōt Nipai eaar ba n̄an er. Im lo, naan ko eaar ba raar m̧ool; bwe ekkar n̄an naan ko eaar kariab; im barāinwōt ekkar n̄an naan ko eaar kwaļo̧k būruōn.",
                "38": "Im kar bōkļo̧k e n̄an kam̧ool bwe e make eaar lukkuun riuror eo, jon̄an ro ļalem kar kōtļo̧k er n̄an anemkwōj; im barāinwōt kar Nipai.",
                "39": "Im eaar wōr jet riNipai ro raar tōmak ilo naan ko an Nipai; im eaar wōr jet barāinwōt, ro raar tōmak kōnke naan in kam̧ool an ro ļalem, bwe rekar oktak ke raar pād ilo kalbuuj.",
                "40": "Im eaar wōr jet ilubwiljin armej ro, ro raar ba bwe Nipai eaar juon rikanaan.",
                "41": "Im eaar wōr jet raar ba: Lo, e juon Anij, bwe eļan̄n̄e eaar jab Anij enaaj kar jab jeļā kōn aolep men kein. Bwe lo, eaar ba n̄an kōj ļōmņak ko an buruōd, im barāinwōt eaar ba n̄an kōj men ko; im em̧ool eaar bōktok kōj n̄an jeļā eo kōn riuror eo an riekajet eo eutiej ad."
            },
            "10": {
                "1": "Im ālikin men kein eaar wanlōn̄tak juon ajej ilubwiljin armej ro, jon̄an raar ajej ijin im ijeņ im etal ilo iaļ ko aer, likūt Nipai iaan make, ke eaar jutak ilo ioļapļapier.",
                "2": "Im ālikin men kein Nipai eaar ilo̧k ilo iaļ eo an n̄an m̧weo im̧ōn make, im koļmānļo̧kijeņ kōn men ko Irooj Eaar kwaļo̧ki n̄an e.",
                "3": "Im ālikin men kein ke eaar koļmānļo̧kijeņ—im eaar kanooj ebbeer kōnke jero̧wiwi eo an armej in riNipai ro, jerbal ko in marok reittino aer, uror ko aer, im rakim ko aer, im aolep nana ko otemjeļo̧k—im ālikin men kein ke eaar āindein koļmānļo̧kijeņ ilo būruōn, lo, juon ainikien eaar itok n̄an e im ba:",
                "4": "M̧ōņōņō n̄an kwe, Nipai, kōn men ko kwaar kōm̧m̧ani; bwe Iaar lo ekōjkan kwaar kōn ejjeļo̧k ebbeer kwaļo̧k naan eo, eo Iaar lewōj n̄an eok, n̄an armej rein. Im kwaar jab mijak er, im kwaar jab pukot mour eo am̧ make, ak kwaar pukot Ankilaō, im n̄an kōjparok kien ko Aō.",
                "5": "Im kiiō, kōnke kwaar kōm̧m̧ane men in ilo ejjeļo̧k ebbeer, lo, Inaaj kōjeraam̧m̧an eok indeeo; im Inaaj kōm̧m̧an bwe kwōn kajoor ilo naan im kōm̧m̧an, ilo tōmak im jerbal ko; aaet, em̧ool aolep men naaj kōm̧m̧an n̄an eok ekkar n̄an am̧ innaan; bwe kwōj jamin naaj kajjitōk men eo āinjuon n̄an Ankilaō.",
                "6": "Lo, kwe Nipai, im N̄aij Anij. Lo, Ij kwaļo̧k n̄an eok ilo im̧aan mejān enjeļ ro Aō, bwe kwōnaaj wōr am̧ kajoor ioon armej rein, im naaj den̄ļo̧ke laļ kōn n̄ūta, im kōn nan̄inmej, im ko̧kkure, ekkar n̄an jero̧wiwi eo an armej rein.",
                "7": "Lo, Ij lewōj n̄an eok kajoor, bwe jabdewōt kwōnaaj sili ioon laļ naaj sili ilo lan̄; im jabdewōt kwōnaaj kōtļo̧k ioon laļ naaj kōtļo̧k ilo lan̄; im āindein kwōnaaj wōr am̧ kajoor ilubwiljin armej rein.",
                "8": "Im āindein, eļan̄n̄e kwōnaaj ba n̄an tampeļ in enaaj potak ilo ruo, enaaj kōm̧m̧an.",
                "9": "Im eļan̄n̄e kwōnaaj ba n̄an toļ in, Kwōn rum̧laļļo̧k im eo̧o̧n wōt juon, enaaj kōm̧m̧an.",
                "10": "Im lo, eļan̄n̄e kwōnaaj ba bwe Anij enaaj den̄ļo̧ke armej rein, enaaj āindein.",
                "11": "Im kiiō lo, Ij jiron̄ eok, bwe kwōn itok im kwaļo̧k n̄an armej rein, bwe āindein Irooj Anij ej ba, eo E kajoor Bōtata: Ijello̧kun n̄e kom̧ij ukeļo̧k naaj m̧an kom̧, em̧ool n̄an ko̧kkure.",
                "12": "Im lo, kiiō ālikin men kein, ke Irooj ededeļo̧k an ba naan kein n̄an Nipai, eaar jab bōjrak im jab ilo̧k n̄an m̧weo im̧ōn make, a eaar ro̧o̧lļo̧k n̄an jarlepju ko ro raar ejjeplōklōk ioon mejān āneo, im eaar jino n̄an kwaļo̧k n̄an er naan eo an Irooj eo kar kōnono n̄an e, kōn ko̧kkure eo aer eļan̄n̄e rejjab ukeļo̧k.",
                "13": "Kiiō lo, mekarta mennin kabwilōn̄lōn̄ in Nipai eaar kōm̧m̧ane ilo ba n̄an er kōn mej eo an riekajet eo eutiej, raar kapene burueer im jab eo̧ron̄ naan ko an Irooj.",
                "14": "Kōn menin Nipai eaar kwaļo̧k n̄an er naan eo an Irooj, im ba: Ijello̧kun n̄e kom̧ij ukeļo̧k, āindein Irooj ej ba, naaj m̧an kom̧ em̧ool m̧ae ami jako.",
                "15": "Im ālikin men kein ke Nipai eaar kwaļo̧k n̄an er naan eo, lo, raar kapene wōt burueer im kar jab eo̧ron̄ naan ko an; kōn menin raar kajjirere kake e, im kar pukot n̄an likūt peier ioon bwe ren maron̄ joļo̧k e ilo kalbuuj.",
                "16": "A lo, kajoor an Anij eaar pād ippān, im raar jab maron̄ bōk e n̄an joļo̧k e ilo kalbuuj, bwe e jetōb eaar bōkļo̧k e jān ilo ioļapļapier.",
                "17": "Im ālikin men kein āindein eaar ilo̧k ilo jetōb eo, jān jarlepju n̄an jarlepju, im kwaļo̧k naan in Anij, em̧ool m̧ae iien eaar kwaļo̧ke n̄an er aolep, ak jilkinļo̧k e ilubwiljin aolep armej.",
                "18": "Im ālikin men kein raar jab eo̧ron̄ naan ko an; im eaar jino wōr aitwerōk ko, jon̄an raar ajej ņae er make im kar jino m̧an doon kōn jāje eo.",
                "19": "Im āindein eaar jem̧ļo̧k jiljilimjuonn̄oul im juon iiō in iien tōl an riekajet ro ioon armej in Nipai."
            },
            "11": {
                "1": "Im kiiō ālikin men kein ilo kajiljilimjuonn̄oul im ruo iiō in iien tōl an riekajet ro bwe aitwerōk ko raar ļapļo̧k, jon̄an eaar wōr tariņae ko iaolepān āneo ilubwiljin aolep armej in Nipai.",
                "2": "Im eaar kumi ittino in riko̧o̧t rein ro raar kawōnm̧aanļo̧k wōt jerbal in ko̧kkure im nana in. Im tariņae in eaar jon̄an wōt aolepān iiō eo; im ilo kajiljilimjuonn̄oul im jilu iiō eaar jon̄an wōt barāinwōt.",
                "3": "Im ālikin men kein ilo iiō in Nipai eaar kūr n̄an Irooj, im ba:",
                "4": "O Irooj, jab kōtļo̧k bwe armej rein ren jorrāān jān jāje eo; a O Irooj, ijello̧kun en wōr juon n̄ūta ilo āneo, n̄an kalim̧otak er ilo ememej Irooj aer Anij, im bōlen renaaj ukeļo̧k im oktakwaj n̄an Eok.",
                "5": "Im āindein eaar kōm̧m̧an, ekkar n̄an naan ko an Nipai. Im eaar wōr juon n̄ūta eļap ioon āneo, ilubwiljin aolep armej in Nipai. Im āindein ilo kajiljilimjuonn̄oul im emān iiō eo n̄ūta eo eaar wōnm̧aanļo̧k wōt, im jerbal in ko̧kkure kōn jāje eo eaar bōjrak ak eaar kanooj jorrāān jān n̄ūta.",
                "6": "Im jerbal in ko̧kkure in eaar barāinwōt wōnm̧aanļo̧k wōt ilo kajiljilimjuonn̄oul im ļalem iiō eo. Bwe laļ kar ko̧kkure bwe en m̧ōrā, im eaar jab kwaļo̧k grain ilo iien an grain; im aolepān laļ kar ko̧kkure, em̧ool ilubwiljin riLeman ro āinwōt kar ilubwiljin riNipai ro, āindein bwe ren kar jorrāān jon̄an raar jako kōn to̧ujin ko ilo m̧ōttan ko renanaļo̧k in āneo.",
                "7": "Im ālikin men kein armej ro raar lo bwe renan̄in kar itōn jako jān n̄ūta, im raar jino keememej Irooj aer Anij; im raar jino keememej naan ko an Nipai.",
                "8": "Im armej ro raar jino akweļap ippān riekajet utiej ro im ritōl ro aer, bwe ren ba n̄an Nipai: Lo, kōm jeļā bwe kwe armej in Anij, im kōn menin kūr n̄an Irooj ad Anij bwe En maron̄ ukōtļo̧k jān kōj n̄ūta in, n̄e ab kūrm̧ool aolep naan ko kwaar kōnono kōn ko̧kkure eo am̧.",
                "9": "Im ālikin men kein riekajet ro raar ba n̄an Nipai, ekkar n̄an naan ko kar kōņaan. Im ālikin men kein ke Nipai eaar lo bwe armej ro raar ukeļo̧k im kar kōttāik er ilo nuknuk kal, eaar bar kūr n̄an Irooj, im ba:",
                "10": "O Irooj, lo armej rein rej ukeļo̧k; im rekar pookļo̧k kumi in Kadiantōn jān ilubwiljin er jon̄an raar erom ļot, im raar ņooj karōk ittino ko aer ilo laļ in.",
                "11": "Kiiō, O Irooj, kōnke ettā eo aer Kwōn kajeorļo̧k Am̧ illu, im kōtļo̧k bwe Am̧ illu en med ilo ko̧kkure an armej ro renana ro em̧ōj Am̧ kar ko̧kkure er.",
                "12": "O Irooj, Kwōn kajeorļo̧k Am̧ illu, aaet, Am̧ illu ekajoor, im kōm̧m̧an bwe n̄ūta in en maron̄ jem̧ļo̧k ilo āniin.",
                "13": "O Irooj, Kwōn eo̧ron̄ eō, im kōm̧m̧an bwe en maron̄ kōm̧m̧an ekkar n̄an aō innaan, im jilkinļo̧k wōt ioon mejān laļ, bwe en maron̄ jebar kōn leen, im kōn an grain ilo iien an grain.",
                "14": "O Irooj, kwaar eo̧ron̄ naan ko aō ke iaar ba, En wōr juon n̄ūta, bwe ko̧kkure in jāje eo en jem̧ļo̧k; im i jeļā bwe kwōnaaj, em̧ool ilo iien in, eo̧ron̄ naan ko aō, bwe kwaar ba bwe: Eļan̄n̄e armej rein rej ukeļo̧k Inaaj kōtļo̧k er.",
                "15": "Aaet, O Irooj, im Kwōn lo bwe raar ukeļo̧k, kōnke n̄ūta eo im nan̄inmej im ko̧kkure eo eaar itok n̄an er.",
                "16": "Im kiiō, O Irooj, Kwōn kajeorļo̧k ke Am̧ illu, im bar kajjion̄ eļan̄n̄e renaaj jerbal Eok? Im eļan̄n̄e āindein, O Irooj, kwo maron̄ kōjeraam̧m̧an er ekkar n̄an naan ko Am̧ ko kwaar kōnono.",
                "17": "Im ālikin men kein ilo kajiljilimjuonn̄oul im jiljino iiō eo Irooj eaar kajeorļo̧k An illu jān armej ro, im kōm̧m̧an bwe wōt en wōtlo̧k ioon laļ, jon̄an eaar jebar leen ilo iien an jebar leen. Im ālikin men kein eaar jebar grain ilo iien an jebar grain.",
                "18": "Im lo, armej ro raar m̧ōņōņō im wūjtake Anij, im aolepān mejān āneo eaar obrak kōn m̧ōņōņō; im raar jab kappukotļo̧k wōt n̄an ko̧kkure Nipai, a raar watōk e āinwōt juon rikanaan eļap, im juon armej in Anij, eo ewōr an kajoor im maron̄ eļap kar leļo̧k n̄an e jān Anij.",
                "19": "Im lo, Liai, ļeo jatin, eaar jab irļo̧k n̄an jidik ilikin āinwōt kōn men ko rej uwaanļo̧k wōt weeppān.",
                "20": "Im āindein armej in Nipai raar jino in bar jeraam̧m̧an ilo āneo, im kar jino in jeraam̧m̧an ilo āneo, im kar jino in wōrļo̧k im ajeeded, em̧ool m̧ae aer kar kabwe aolepān mejān āneo, jim̧or ilo tuiōn̄ im ilo turōk, jān lo̧jet irilik n̄an lo̧jet irear.",
                "21": "Im ālikin men kein kajiljilimjuonn̄oul im jiljino iiō eo eaar jem̧ļo̧k ilo aenōm̧m̧an. Im kajiljilimjuonn̄oul iiō eo eaar ijjino ilo aenōm̧m̧an; im kabun̄ eo eaar ererakļo̧k ilo mejān aolepān āneo; im elōn̄ļo̧k in m̧ōttan armej ro, jim̧or riNipai ro im riLeman ro, raar pād ilo kabun̄ eo; im eaar wōr aer aenōm̧m̧an otem aenōm̧m̧an eļap ilo āneo, im āindein eaar jem̧ļo̧k jiljilimjuonn̄oul im jiljilimjuon iiō.",
                "22": "Im eaar wōr aer aenōm̧m̧an ilo kajiljilimjuonn̄oul im ruwalitōk iiō eo, ijello̧kun wōt jet aitwerōk ko kōn unin katak ko kar kajutak in rikanaan ro.",
                "23": "Im ilo kajiljilimjuonn̄oul im ruwatimjuon iiō eo eaar jino wōr eļap akwāālel. A ālikin men kein Nipai im Liai, im elōn̄ iaan ro jeir im jatier ro raar jeļā kōn unin katak ko rem̧ool, kōnke raar bōk elōn̄ revelesōn ko raan otemjej, kōn menin raar kwaļo̧k naan n̄an armej ro, jon̄an raar kōjjem̧ļo̧k e aer akwāālel ilo ejja iiō eo wōt.",
                "24": "Im ālikin men kein ilo karuwalitōkn̄oul iiō in iien tōl an riekajet ro ioon armej in Nipai, eaar wōr jet oran ribōrolōklōk ro jān armej in Nipai, ro raar jet iiō im̧aanļo̧k kar ilo̧k n̄an riLeman ro, im kar bōk ioer etan riLeman ro, im barāinwōt jet oraer ro raar lukkuun bwijjin riLeman ro, kōnke kar kalim̧otak er n̄an illu jān er, ak jān ribōrolōklōk ro, kōn menin raar jino juon tariņae ippān ro jeir im jatier.",
                "25": "Im raar uror im rakim, innām rekōn jenlikļo̧k ilo toļ ko, im ilo āne jem̧aden im jikin ko rettino, im tilekek make bwe ren jab lo er, im rekōn bōk kobaļo̧k ko n̄an oran ko aer, toun wōt an kar wōr ribōrolōklōk ro raar ilo̧k n̄an ippāer.",
                "26": "Im āindein ilo iien, aaet, em̧ool ilo tōrean in jab elōn̄ iiō ko, raar erom juon kumi eļap in riko̧o̧t ro; im raar pukpukoti aolep karōk ko rettino an Kadiantōn; im āindein raar erom riko̧o̧t ro an Kadiantōn.",
                "27": "Kiiō lo, riko̧o̧t rein raar kōm̧m̧an eļap kiojaļjaļ, aaet, em̧ool eļap ko̧kkure ilubwiljin armej in Nipai, im barāinwōt ilubwiljin armej in riLeman ro.",
                "28": "Im ālikin men kein eaar mennin aikuj bwe en wōr juon bōjrak n̄an jerbal in ko̧kkure in; kōn menin raar jilkinļo̧k juon jarin tariņae in em̧m̧aan ro rekajoor ilo āne jem̧aden im ioon toļ ko n̄an pukpukot kumi in riko̧o̧t ro, im n̄an ko̧kkure er.",
                "29": "A lo, ālikin men kein ilo ejja iiō eo wōt raar lukwarkwareļo̧k er em̧ool ilo āne ko āneer make. Im āindein eaar jem̧ļo̧k karuwalitōkn̄oul iiō eo in iien tōl an riekajet ro ioon armej in Nipai.",
                "30": "Im ālikin men kein ilo jinoin karuwalitōkn̄oul im juon iiō eo raar bar ilo̧k ņae kumi in riko̧o̧t rein, im kar ko̧kkure elōn̄; im er kar loļo̧k er barāinwōt kōn eļap ko̧kkure.",
                "31": "Im kar bar kipel er n̄an ro̧o̧lļo̧k jān āne jem̧aden im jān toļ ko n̄an āne ko āneer make, kōnke bwijlep otem bwijlep in oran ko an riko̧o̧t ro raar kobrak toļ ko im āne jem̧aden.",
                "32": "Im ālikin men kein āindein an kar jem̧ļo̧k iiō in. Im riko̧o̧t ro raar lōn̄ļo̧k wōt im kanooj kajoor, jon̄an raar kōjekdoon jarin tariņae ko an riNipai, im barāinwōt ko an riLeman, im raar kōm̧m̧an eļap lōļn̄o̧n̄ n̄an itok n̄an armej ro ioon aolepān mejān āneo.",
                "33": "Aaet, bwe raar loļo̧k elōn̄ m̧ōttan ko in āneo, im kar kōm̧m̧an eļap ko̧kkure n̄an er; aaet, raar m̧an elōn̄, im kar bōkļo̧k ro jet rikōm̧akoko ilo āne jem̧aden, aaet, im eļapļo̧k kōrā ro aer im ro nejier.",
                "34": "Kiiō naan in eļap, eo eaar itok n̄an armej ro kōnke nana eo aer, eaar bar kalim̧otak er ilo ememej Irooj aer Anij.",
                "35": "Im āindein eaar jem̧ļo̧k karuwalitōkn̄oul im juon iiō eo in iien tōl an riekajet ro.",
                "36": "Im ilo karuwalitōkn̄oul im ruo iiō eo raar bar jino meļo̧kļo̧k Irooj aer Anij. Im ilo karuwalitōkn̄oul im jilu iiō eo raar jino kanooj kajoor ilo nana. Im ilo karuwalitōkn̄oul im emān iiō eo raar jab ukōt iaļ ko aer.",
                "37": "Im ālikin men kein ilo karuwalitōkn̄oul im ļalem iiō eo raar kanooj kajoorļo̧k im kajoorļo̧k ilo aer juwa, im ilo aer jero̧wiwi; im āindein raar bar kaloļo̧k n̄an jorrāān.",
                "38": "Im āindein eaar jem̧ļo̧k karuwalitōkn̄oul im ļalem iiō eo."
            },
            "12": {
                "1": "Im āindein je maron̄ lo ekōjkan an bōd, im barāinwōt ukoktak in būruōn ro nejin armej; aaet, je maron̄ lo bwe Irooj ilo em̧m̧an eo ejjeļo̧k jem̧ļo̧kin An ej kōjeraam̧m̧an im kōļapļo̧k ro rej likūt aer kōjatdikdik ilo E.",
                "2": "Aaet, im je maron̄ lo bwe ilo lukkuun iien eo n̄e E ej kōļapļo̧k armej ro An, aaet, ilo wōrļo̧k in meļaaj ko aer, bwijin in mennin mour ko reļļap im bwijin in mennin mour ko aer reddik, im ilo gold, im ilo silver, im ilo aolep mennin aorōk ko otemjeļo̧k im kapeel ko; im dāpij mour ko aer, im kōtļo̧k er jān pein rikōjdat ro aer; im kameoeo būruōn rikōjdat ro aer bwe ren jab kabun̄pata ņae er; aaet, im ilo tukaduin, kōm̧m̧an aolep men ko n̄an oņaake im m̧ōņōņō an armej ro An; aaet, innām ej iien eo in rej kapene burueer, im rej meļo̧kļo̧k Irooj aer Anij, im rej jujuri ium̧win neer Rikwōjarjar Eo—aaet, im men in kōnke ejjeļo̧k aer inepata, im m̧weie eo aer eļap otem ļap.",
                "3": "Im āindein jej lo bwe m̧ae iien Irooj ej kauweik armej ro An kōn elōn̄ en̄taan ko, aaet, m̧ae iien Ej loļo̧k er kōn mej im kōn rōkaammijak, im kōn n̄ūta im aolep nan̄inmej otemjeļo̧k, rej jamin keememej E.",
                "4": "O ekōjkan aer jajeļo̧kjeņ, im ekōjkan aer kalmadok, im ekōjkan aer nana, im rej jān devil, im ekōjkan aer innitōt n̄an kōm̧m̧an bōd, im ekōjkan aer rum̧wij n̄an kōm̧m̧an em̧m̧an, er rej ro nejin armej; aaet, ekōjkan aer innitōt n̄an eo̧ron̄ naan ko an rinana eo, im n̄an likūt burueer ioon men ko rewaan an laļ!",
                "5": "Aaet, ekōjkan aer innitōt n̄an utiej ilo juwa; aaet, ekōjkan aer innitōt n̄an likōmjāje, im kōm̧m̧an aolep men ko otemjeļo̧k in men eo ebōd; im ekōjkan aer rum̧wij n̄an ememej Irooj aer Anij, im n̄an leļo̧k lo̧jiln̄ier n̄an kapilōk ko An, aaet, ekōjkan aer rum̧wij n̄an etetal ilo iaļ ko an mālōtlōt!",
                "6": "Lo, rejjab kōm̧m̧an bwe Irooj aer Anij, eo eaar kōm̧anm̧an er, En irooj im pepe ioer; mekarta An em̧m̧an eļap im An tūriam̧o n̄an er, rej likūt ilo jejtokjān kapilōk ko An, im rej jamin kōņaan bwe E en aer rijineet.",
                "7": "O ekōjkan ļap in jejtokjān in ro nejin armej; aaet, em̧ool rejjab aorōkļo̧k jān būn̄aln̄al in laļ.",
                "8": "Bwe lo, būn̄aln̄al in laļ ej em̧m̧akūt ijin im ijeņ, n̄an ajej ijin im ijeņ, n̄an jiron̄ eo an ad Anij eļap im ejjeļo̧k jem̧ļo̧kin.",
                "9": "Aaet, lo ilo Ainikien bat ko im toļ ko rej wūdiddid im m̧akūtkūt.",
                "10": "Im jān kajoor in Ainikien rej jeepepļo̧k, im erom eo̧o̧n wōt juon, aaet, em̧ool āinwōt n̄an juon kom̧laļ.",
                "11": "Aaet, jān kajoor in Ainikien aolepān laļ ej m̧akūtkūt;",
                "12": "Aaet, jān kajoor in Ainikien, pedped ko rej m̧weiur, em̧ool n̄an lukkuun lowatata.",
                "13": "Aaet, im eļan̄n̄e Ej ba n̄an laļ—Em̧m̧akūt—ej em̧m̧akūt.",
                "14": "Aaet, eļan̄n̄e Ej ba n̄an laļ—Kwōn ro̧o̧lļo̧k, bwe en kaetokļo̧k raan eo n̄an elōn̄ awa ko—ej kōm̧m̧an;",
                "15": "Im āindein, ekkar n̄an An innaan laļ ej bar ro̧o̧l, im ej waļo̧k n̄an armej āinwōt aļ ej jutak wōt; aaet, im lo, men in ej āinwōt; bwe em̧ool ej laļ eo ej em̧m̧akūt im jab al.",
                "16": "Im lo, barāinwōt, eļan̄n̄e Ej ba n̄an dān ko ilo m̧wilaļ leplep—Kwōn āne em̧ōrā—ej kōm̧m̧an.",
                "17": "Lo, eļan̄n̄e Ej ba n̄an toļ in—Kwōn lōn̄jak, im ilo̧k im wōtlo̧k ioon jikin kwelo̧k en, bwe en libobo—lo ej kōm̧m̧an.",
                "18": "Im lo, eļan̄n̄e juon armej ej ņooj juon mennin aorōk ilo bwidej, im Irooj Enaaj ba—En lia, kōnke nana eo an eo eaar ņooje—lo, enaaj lia.",
                "19": "Im eļan̄n̄e Irooj Enaaj ba—Kwōn lia, bwe ejjeļo̧k armej en naaj lo eok jān kiiō m̧aanļo̧k im indeeo—lo, ejjeļo̧k armej ej bōk e jān kiiō im indeeo.",
                "20": "Im lo, eļan̄n̄e Irooj Enaaj ba n̄an juon armej—kōnke nana ko am̧, kwōnaaj lia indeeo—e naaj kōm̧m̧an.",
                "21": "Im eļan̄n̄e Irooj Enaaj ba—Kōnke nana ko am̧ kwōnaaj m̧wijkōkļo̧k jān im̧aan Meja—E naaj kōm̧m̧an bwe en āindein.",
                "22": "Im wo n̄an e eo Enaaj ba n̄an e men in, bwe enaaj n̄an eo ej kōm̧m̧an bōd, im e jab maron̄ bōk lo̧mo̧o̧r; kōn menin, kōn un in, armej remaron̄ bōk lo̧mo̧o̧r, n̄e ukeļo̧k kar kabun̄bun̄ļo̧k.",
                "23": "Kōn menin, em̧ōņōņō ro renaaj ukeļo̧k im eo̧ron̄ ainikien Irooj aer Anij; bwe rein er ro renaaj mour.",
                "24": "Im Anij en lewōj, ilo dipiio in ļap eo An, bwe armej ren maron̄ bōktok n̄an ukeļo̧k im jerbal ko rem̧m̧an, bwe ren maron̄ bar jepļaak n̄an jouj ioon jouj, ekkar n̄an jerbal ko aer.",
                "25": "Im ikōņaan bwe aolep armej ren mour. A jej kōnono jān jeje ko bwe ilo raan eo eļap im āliktata e wōr jet ro naaj joļo̧k er, aaet, ro renaaj joļo̧k er jān im̧aan mejān Irooj;",
                "26": "Aaet, ro naaj jitōn̄ er n̄an juon jekjek in būrom̧ōj ejjeļo̧k jem̧ļo̧kin, im kakūrm̧ool naan ko rej ba: Er ro raar kōm̧m̧an em̧m̧an renaaj bōk mour indeeo; im ro raar kōm̧m̧an nana renaaj bōk mej ejjeļo̧k jem̧ļo̧kin. Im āindein ej āinwōt. Amen."
            },
            "13": {
                "intro": "Kanaan eo an Samuel, riLeman eo, n̄an riNipai ro.",
                "1": "Im kiiō ālikin men kein ilo karuwalitōkn̄oul im jiljino iiō eo, riNipai ro raar pād wōt ilo jero̧wiwi, aaet, ilo jero̧wiwi eļap, ke riLeman ro raar kanooj kōjparok kien ko an Anij, ekkar n̄an kien Moses.",
                "2": "Im ālikin men kein ilo iiō in eaar wōr juon etan Samuel, juon riLeman, eaar itok ilo āneen Zaraemla im jino in kwaļo̧k naan n̄an armej ro. Im ālikin men kein eaar kwaļo̧k naan, elōn̄ raan ko, ukeļo̧k n̄an armej ro, im raar kadiwōjļo̧k e, im eaar nan̄in ro̧o̧l n̄an āneo āneen.",
                "3": "A lo, ainikien Irooj eaar itok n̄an e, bwe en bar ro̧o̧lļo̧k, im kanaan n̄an armej ro jabdewōt men enaaj itok ilo būruōn.",
                "4": "Im ālikin men kein raar jab kōtļo̧k bwe en deļo̧n̄ ilo jikin kwelo̧k eo; kōn menin eaar ilo̧k im tallōn̄ e wōrwōr eo ijo, im erļo̧keļo̧k pein im kūr kōn ainikien eo eļļaaj, im kar kanaan n̄an armej ro jabdewōt men ko Irooj ej likūt ilo būruōn.",
                "5": "Im eaar ba n̄an er: Lo, n̄a, Samuel, riLeman, ij kōnono naan ko an Irooj ko Eaar likūt ilo buruō; im lo Eaar likūt ilo buruō bwe in ba n̄an armej rein bwe jāje in ekajet ej etoto ioon armej rein; im ābukwi iiō ko rej jamin eļļā ijello̧kun n̄e jāje in ekajet ej wōtlo̧k ioon armej rein.",
                "6": "Aaet, ko̧kkure eddo ej kōttar armej rein, im em̧ool ej itok n̄an armej rein, im ejjeļo̧k emaron̄ lo̧mo̧o̧ren armej rein ijello̧kun wōt n̄e ej ukeļo̧k im tōmak ilo Irooj Jisōs Kraist, eo em̧ool Enaaj itok ilo laļ, im Enaaj en̄taan elōn̄ men ko im naaj mej kōn armej ro An.",
                "7": "Im lo, enjeļ eo an Irooj eaar kwaļo̧ke n̄an eō, im eaar bōktok naan ko rem̧m̧an n̄an jetōb eo aō. Im lo, kar jilkintok eō n̄an kom̧ n̄an kwaļo̧ke n̄an kom̧ barāinwōt, bwe kom̧in maron̄ bōk naan ko rem̧m̧an; bwe lo kom̧ ban kar bōk eō.",
                "8": "Kōn menin, āindein Irooj ej ba: Kōnke pen in būruōn armej in riNipai, ijello̧kun wōt n̄e rej ukeļo̧k Inaaj bōkļo̧k Aō innaan jān er, im Inaaj kadiwōjļo̧k jetōb eo Aō jān er, im Inaaj jab bar en̄taanļo̧k wōt, im Inaaj ukōt būruōn ro jeir im jatier ņae er.",
                "9": "Im ābukwi iiō ko rej jamin eļļā m̧okta jān Aō naaj kōm̧m̧an bwe ren den̄ļo̧ke er; aaet, Inaaj loļo̧k er kōn jāje eo im kōn n̄ūta im kōn nan̄inmej.",
                "10": "Aaet, Inaaj loļo̧k er ilo Aō illu ebwil, im enaaj wōr ro jān epepen kāāmen ro renaaj mour, jān rikōjdat ro ami, n̄an lo tōn̄tōn̄ in ko̧kkure eo ami; im men in em̧ool enaaj itok ijello̧kun n̄e kom̧ij ukeļo̧k, Irooj ej ba; im ro jān epepen kāāmen naaj unjān ko̧kkure eo ami.",
                "11": "A eļan̄n̄e kom̧ naaj ukeļo̧k im ro̧o̧l tok n̄an Irooj ami Anij Inaaj kajeorļo̧k Aō illu, Irooj ej ba; aaet, āindein Irooj ej ba, em̧ōņōņō ro renaaj ukeļo̧k im oktak tok n̄an Eō, a wo n̄an e eo ej jab ukeļo̧k.",
                "12": "Aaet, wo n̄an jikin kwelo̧k in eļap Zaraemla; bwe lo, ej kōnke ro rem̧m̧an bwe en lo lo̧mo̧o̧r; aaet, wo n̄an jikin kwelo̧k in eļap, bwe ij lo, Irooj ej ba, bwe ewōr ro rellōn̄, aaet, em̧ool eļapļo̧k m̧ōttan jikin kwelo̧k in eļap, ro renaaj kapene burueer ņae Eō, Irooj ej ba.",
                "13": "A em̧ōņōņō er ro renaaj ukeļo̧k, bwe er Inaaj kōtļo̧k. A lo, eļan̄n̄e eaar jab kōn ro rem̧m̧an ilo jikin kwelo̧k in eļap, lo, Inaaj kar kōm̧m̧an bwe kijeek en wanlaļtak jān lan̄ im ko̧kkure e.",
                "14": "A lo, ej kōn ro rem̧m̧an e ej rōļo̧k. A lo, iien eo ej itok, Irooj ej ba, bwe n̄e kom̧ naaj kadiwōjļo̧k ro rem̧m̧an jān ilubwiljimi, innām kom̧ naaj kalo n̄an ko̧kkure; aaet, wo n̄an jikin kwelo̧k in eļap, kōnke jero̧wiwi im kajjōjō ko ilo e.",
                "15": "Aaet, im wo n̄an jikin kwelo̧k in Gideon, kōn jero̧wiwi im kajjōjō ko ilo e.",
                "16": "Aaet, im wo n̄an aolep jikin kwelo̧k ko rej ilo āneo ipeļaakin ijin, ko rej an riNipai, kōnke jero̧wiwi im kajjōjō ko ilo er.",
                "17": "Im lo, lia enaaj itok ioon āneo, Irooj in Inelep eo ej ba, kōnke armej ro rej pād ioon āneo, aaet, kōnke jero̧wiwi eo aer im kajjōjō ko aer.",
                "18": "Im naaj ālkin men kein, Irooj in Inelep eo ej ba, aaet, ad Anij eļap im em̧ool, bwe jabdewōt eo enaaj ņooj mennin aorōk ko ilo bwidej rej jamin bar loi, kōnke lia eo eļap an āneo, ijello̧kun n̄e e armej em̧m̧an im naaj ņooj e n̄an Irooj.",
                "19": "Bwe Inaaj, Irooj ej ba, bwe renaaj ņooj mennin aorōk ko aer n̄an Eō; im lia enaaj er ro rej jamin ņooj mennin aorōk ko aer n̄an Eō; bwe ejjeļo̧k ej ņooj mennin aorōk ko aer n̄an Eō ijello̧kun wōt eo em̧m̧an; im eo ej jab ņooj mennin aorōk ko an n̄an Eō, lia ej e, im barāinwōt mennin aorōk eo, im ejjeļo̧k enaaj wiaik kōnke lia eo an āneo.",
                "20": "Im raan eo ej itok n̄e renaaj ņooj mennin aorōk ko aer, kōnke raar likūt burueer ioon m̧weie ko; im kōnke raar likūt burueer; im kōnke raar likūt burueer ioon m̧weie ko, im naaj ņooj mennin aorōk ko aer n̄e rej ko im̧aan rikōjdat ro aer; kōnke renaaj jab ņooj i n̄an Eō, lia ej er im barāinwōt mennin aorōk ko aer; im ilo raan eo naaj m̧an er, Irooj ej ba.",
                "21": "Lale kom̧, ro armej in jikin kwelo̧k in, im eo̧ron̄ naan ko aō; aaet, eo̧ron̄ naan ko Irooj ej ba; bwe lo, E ej ba bwe kom̧ij lia kōnke m̧weie ko ami, im barāinwōt m̧weie ko ami rej lia kōnke kom̧ ar likūt būruōmi ioer, im kar jab eo̧ron̄ naan ko an Eo eaar liwōj n̄an kom̧.",
                "22": "Kom̧ij jab keememej Irooj ami Anij ilo men ko Eaar kōjeraam̧m̧an kom̧, a kom̧ij keememej iien otemjej m̧weie ko ami, jab n̄an kam̧m̧oolol Irooj ami Anij kaki; aaet, būruōmi rejjab maatļo̧k n̄an Irooj, a rej jejeļo̧k kōn juwa eļap, n̄an kōmmejāje, im n̄an jeje eļap, ankoņak ko, juunm̧aad ko, im akwāālel, matōrtōr ko, im uror ko, im aolep nana ko otemjeļo̧k.",
                "23": "Kōn un in em̧ōj an Irooj Anij kōm̧m̧an bwe lia eo en itok ioon āneo, im barāinwōt m̧weie ko ami, im men in kōnke nana ko ami.",
                "24": "Aaet, wo n̄an armej rein, kōnke iien eo e moottok, bwe kom̧ij kadiwōjļo̧k rikanaan ro ami, im kajjirere kake er, im kad er kōn dekā ko, im kom̧ij m̧an er, im kōm̧m̧an aolep nana otemjeļo̧k n̄an er, em̧ool āinwōt raar kōm̧m̧an ilo raan ko etto.",
                "25": "Im kiiō n̄e kom̧ij kōnono, kom̧in ba: Eļan̄n̄e raan ko am rekar ilo raan ko an ro jemām etto, kōm ban kar m̧an rikanaan ro; kōm ban kar kad er, im kadiwōjļo̧k er.",
                "26": "Lo kom̧ nanaļo̧k jān er; bwe āinwōt Irooj ej mour, eļan̄n̄e juon rikanaan ej itok ilubwiljimi im kwaļo̧k n̄an kom̧ naan eo an Irooj, eo ej kam̧ool kōn jero̧wiwi ko im nana ko ami, kom̧ij illu ippān, im kadiwōjļo̧k e im kappukot aolep iaļ otemjeļo̧k n̄an ko̧kkure e; aaet, kom̧ naaj ba bwe e ej juon rikanaan eriab, im bwe e ej juon rijero̧wiwi, im e jān devil, kōnke ej kanaan bwe kōm̧m̧an ko ami renana.",
                "27": "A lo, eļan̄n̄e juon armej enaaj itok ilubwiljimi im naaj ba: Kōm̧m̧ane men in, im ejjeļo̧k nana; kōm̧m̧an men en im kom̧ naaj en̄taan; aaet, enaaj ba: Etetal ilo̧kan juwa eo an būruōmi make; aaet, etetal ilo̧kan juwa eo an mejami make, im kōm̧m̧an jabdewōt men eo būruōmi ej kōņaan—im eļan̄n̄e juon armej ej itok ilubwiljimi im ba men in, kom̧ naaj bōk e, im ba bwe e juon rikanaan.",
                "28": "Aaet, kom̧ naaj kotak e, im kom̧ naaj leļo̧k n̄an e jān men ko m̧weiemi; kom̧ naaj leļo̧k n̄an e jān gold ko ami, im jān silver ko ami, im kom̧ naaj ņa ballin kōn nuknuk ko eļap wōņāer; im kōnke e ej kōnono naan in m̧oņ ko n̄an kom̧, im ej ba bwe aolep ej em̧m̧an, innām kom̧ naaj jab lo bōd ippān.",
                "29": "O kom̧ epepen ejero̧wiwi im ankeke; kom̧ pen im kom̧ armej ekijn̄en̄e kōnwaan, ewi toun ilo ami kōtmāne bwe Irooj enaaj kōtļo̧k kom̧? Aaet, ewi toun ami naaj kōtļo̧k kom̧ bwe ro rebwebwe im pilo ren ami rijineet? Aaet, ewi toun ami naaj kāālet marok im jab meram?",
                "30": "Aaet, lo, illu an Irooj ej dedeļo̧k an bwil ņae kom̧; lo, Eaar kalia āneo kōnke nana eo ami.",
                "31": "Im lo, iien eo ej itok n̄e Ej kaliaik m̧weie ko ami, bwe rej ijjir, bwe kom̧ij jab maron̄ dāpiji; im ilo raan ko in ami jeram̧ōl kom̧ ban dāpiji.",
                "32": "Im ilo raan ko in ami jeram̧ōl kom̧ naaj kūr n̄an Irooj; im ilo waan kom̧ naaj kūr, bwe ami jeepepļo̧k em̧ōj an itok ioomi, im ami ko̧kkure e m̧ool; innām kom̧ naaj jan̄ im uwaan̄an̄ ilo raan eo, Irooj in Inelep eo ej ba. Innām kom̧ naaj liaajlo̧ļ, im ba:",
                "33": "O bwe in kar ukeļo̧k, im jab kar m̧an rikanaan ro, im kade er, im kadiwōjļo̧k er. Aaet, ilo raan eo kom̧ naaj ba: O bwe kōmin kar keememej Irooj am Anij ilo raan eo bwe Ekar letok n̄an kōm m̧weie ko am, innām reban kar erom ijjir bwe kōmin kar tūm̧m̧wijkōk jān er; bwe lo, m̧weie ko am rej jako jān kōm.",
                "34": "Lo, kōm ar likūt juon kein jerbal ijin im ilo raan eo ilju e jako; im lo, jāje ko am kar būki jān kōm ilo raan eo kōm ar kappukoti n̄an pata.",
                "35": "Aaet, kōm ar ņooji mennin aorōk ko am im raar jājļo̧k jān kōm, kōnke lia eo an āneo.",
                "36": "O bwe kōm in kar ukeļo̧k ilo raan eo ke naan eo an Irooj eaar itok n̄an kōm; bwe lo āniin ej lia, im aolep men kein rej ijjir, im kōmij jab maron̄ dāpiji.",
                "37": "Lo, kōmij pooļ kōn tim̧oņ ko, aaet, kōmin pooļ ipeļaakim kōn enjeļ ro an eo eaar kappukot n̄an ko̧kkure jetōb ko am. Lo, nana ko am reļļap. O Irooj, Kwōj jamin maron̄ kajeorļo̧k Am̧ illu jān kōm ke? Im en̄in enaaj kajin eo ami ilo raan kaņ.",
                "38": "A lo, raan in mālejjon̄ ko ami remootļo̧k; kom̧ ar aepedped ilo raan in ami lo̧mo̧o̧r m̧ae iien en rum̧wij indeeo im indeeo, im ko̧kkure eo ami e m̧ool; aaet, kom̧ ar kappukot aolep raan ko in mour ko ami kōn men eo kom̧ij jab maron̄ bōk e; im kom̧ ar kappukot m̧ōņōņō ilo kōm̧m̧an nana, men eo āinjuon jān jekjek in weeppān eo ej ilo Jeban Indeeo eo eļap ad.",
                "39": "O kom̧ armej in āniin, ekōjkan bwe kom̧in ron̄ naan ko aō! Im ij jar bwe illu eo an Irooj en jeorļo̧k jān kom̧, im bwe kom̧in ukeļo̧k im mour."
            },
            "14": {
                "1": "Im kiiō ālikin men kein Samuel, riLeman eo, eaar kanaane elōn̄ļo̧k men ko reļļap ko kar jab maron̄ jeje.",
                "2": "Im lo, eaar ba n̄an er: Lo, ij lewōj n̄an kom̧ juon kakōļļe; bwe ļalem iiō rej itok, im lo, innām ej itok eo Nejin Anij n̄an lo̧mo̧o̧ren aolep ro renaaj tōmak ilo Etan.",
                "3": "Im lo, men in inaaj lewōj n̄an kom̧ āinwōt juon kakōļļe in iien An itok; bwe lo, enaaj lōn̄ meram ko ilo lan̄, jon̄an ilo bon̄ōn eo m̧okta jān An itok enaaj ejjeļo̧k marok, jon̄an enaaj waļo̧k n̄an armej āinwōt n̄e e raan.",
                "4": "Kōn menin, enaaj wōr juon raan im juon bon̄ im juon raan, āinwōt n̄e eaar juon wōt raan im en kar ejjeļo̧k bon̄; im en̄in enaaj n̄an kom̧ juon kakōļļe; bwe kom̧ naaj jeļā kōn tak in aļ im barāinwōt an tulo̧k; kōn menin renaaj kanooj jeļā bwe enaaj wōr ruo raan im juon bon̄; mekarta bon̄ eo enaaj jamin marok; im enaaj bon̄ōn eo m̧okta jān An ļotak.",
                "5": "Im lo, enaaj wōr juon iju ekāāl enaaj tak, āinwōt juon eo kom̧ij jan̄in kar lo; im men in barāinwōt enaaj juon kakōļļe n̄an kom̧.",
                "6": "Im lo ejjab aolepān in, enaaj lōn̄ kakōļļe ko im kabwilōn̄lōn̄ ko ilo lan̄.",
                "7": "Im kom̧ aolep naaj bwilōn̄, im koļmānļo̧kijeņ, jon̄an kom̧ naaj wōtlo̧k n̄an laļ.",
                "8": "Im jabdewōt eo enaaj tōmak ilo eo Nejin Anij, ejja in wōt enaaj bōk mour indeeo.",
                "9": "Im lo, āindein Irooj eaar jiron̄ eō, jān enjeļ eo An, bwe in itok im ba men in n̄an kom̧; aaet, Eaar jiron̄ eō bwe in kanaan men kein n̄an kom̧; aaet, Eaar ba n̄an eō: Kwōn kūr n̄an armej rein, ukeļo̧k im kōpooj iaļ eo an Irooj.",
                "10": "Im kiiō, kōnke n̄aij juon riLeman, im kar kōnono n̄an kom̧ naan ko Irooj eaar jiron̄ eō, im kōnke eaar pen ņae kom̧, kom̧ij illu ippa im kom̧ij kappukot kilen n̄an ko̧kkure eō, im kar kadiwōjļo̧k eō jān ilubwiljimi.",
                "11": "Im kom̧ naaj ron̄ naan ko aō, im, bwe kōn un in iaar wanlōn̄tak ioon wōrwōr kein an jikin kwelo̧k in, bwe kom̧in maron̄ ron̄ im jeļā kōn ekajet ko an Anij ko rej kōttar kom̧ kōn nana ko ami, im barāinwōt bwe kom̧in maron̄ jeļā kūr ko an ukeļo̧k.",
                "12": "Im barāinwōt bwe kom̧in maron̄ jeļā kōn itok eo an Jisōs Kraist, eo Nejin Anij, Jemān lan̄ im laļ, Rikōm̧anm̧an aolep men ko otemjejļo̧k jān jinoin; im bwe kom̧in maron̄ jeļā kōn kakōļļe ko kōn itok eo An, n̄an un in bwe kom̧in maron̄ tōmak ilo Etan.",
                "13": "Im eļan̄n̄e kom̧ naaj tōmak ilo Etan kom̧ naaj ukeļo̧k jān aolep jero̧wiwi ko ami, bwe jān E kom̧in maron̄ bōk juon jeorļo̧kier kōn tōllo̧ke ko An.",
                "14": "Im lo, bar juon alen, juon bar kakōļļe ij lewōj n̄an kom̧, aaet, juon kakōļļe in An mej.",
                "15": "Bwe lo, em̧ool E eaikuj mej bwe lo̧mo̧o̧r en maron̄ itok; aaet, emennin aikuj n̄an E im emennin aorōk bwe E en mej, n̄an kakūrm̧ool jerkakpeje an ro remej, bwe jān E armej ren maron̄ itok im̧aan mejān Irooj.",
                "16": "Aaet, lo, mej in ej bōktok jerkakpeje, im lo̧mo̧o̧ren aolep armej jān mej eo m̧oktata—mej ilo jetōb eo; bwe aolep armej, jān wōtlo̧k eo an Adam kar m̧wijitļo̧k er jān im̧aan mejān Irooj, im watōke er rimej, jim̧or āinwōt ilo men ko an kanniōk im men ko an jetōb.",
                "17": "A lo, jerkakpeje eo an Kraist ej lo̧mo̧o̧ren aolep, aaet, em̧ool aolep armej, im bar bōktok er n̄an im̧aan mejān Irooj.",
                "18": "Aaet, im ej kakūrm̧ool kūr eo an ukeļo̧k, bwe jabdewōt eo ej ukeļo̧k ejja in wōt jab juokwelaļļo̧k im joļo̧k ilo kijeek eo; a jabdewōt eo ej jab ukeļo̧k juokwelaļļo̧k im joļo̧k ilo kijeek; im ej itok ioer bar juon mej ilo jetōb, aaet, mej eo kein karuo, bwe rej bar m̧wijkōk āinwōt n̄an men ko rej ekkejelļo̧k n̄an weeppān.",
                "19": "Kōn menin kom̧in ukeļo̧k, kom̧in ukeļo̧k, n̄e kom̧ij jeļā men kein im jab kōm̧m̧ani kom̧ ab naaj kōtļo̧k kom̧ make n̄an itok ium̧win liaakeļo̧k, im naaj bōklaļļo̧k kom̧ n̄an mej in kein karuo.",
                "20": "A lo, āinwōt iaar ba n̄an kom̧ kōn bar juon kakōļļe, juon kakōļļe in mej eo An, lo, ilo raan en bwe Enaaj en̄taan kōn mej aļ enaaj marok im abin kwaļo̧k an meram n̄an kom̧; im barāinwōt allōn̄ im iju ko; im enaaj ejjeļo̧k meram ioon mejān āniin, em̧ool jān iien eo Enaaj mej, n̄an tōrean eo jilu raan, n̄an iien eo Enaaj bar jerkak jān ro remej.",
                "21": "Aaet, ilo iien eo Enaaj kōtļo̧k jetōb eo enaaj wōr jourur ko im jarom ko n̄an juon tōrean eo eaetok, im laļ enaaj m̧akūtkūt im wūdiddid; im dekā ko rej ioon mejān laļ in, ko rej jim̧or ilōn̄in laļ im ium̧win laļ, ko kom̧ jeļā ilo iien in reppen, a eļapļo̧k m̧ōttan in ej juon eo en̄ūn̄, naaj tipdikdik;",
                "22": "Aaet, renaaj potak ilo ruo, im tokālik naaj loi ilo potak ko ilo kōk ko, im ilo m̧ōttan jidik ko ioon mejān aolepān laļ, aaet, jim̧or ioon laļ im ium̧win.",
                "23": "Im lo, enaaj wōr kōto ko reļļap, im enaaj lōn̄ toļ ko naaj kōttāik i, āinwōt n̄an juon kom̧laļ, im enaaj lōn̄ jikin ko kiiō ņa etaer kom̧laļ ko naaj erom toļ ko, ko utiejier enaaj ļap.",
                "24": "Im elōn̄ iaļ utiej naaj tipdikdik, im elōn̄ jikin kwelo̧k ko renaaj lo̧urō.",
                "25": "Im elōn̄ lōb ko renaaj peļļo̧k, im naaj kōtļo̧k elōn̄ aer rimej; im elōn̄ ro rekwōjarjar naaj waļo̧k n̄an elōn̄.",
                "26": "Im lo, āindein enjeļ eo eaar kōnono n̄an eō; bwe eaar ba n̄an eō bwe enaaj wōr jourur ko im jarom ko n̄an tōrean eo eaetok.",
                "27": "Im eaar ba n̄an eō bwe ilo iien eo ej jourur im jarom, im kōto eo, bwe men kein renaaj waļo̧k, im bwe marok enaaj kaliboboik mejān aolepān laļ n̄an tōrean eo jilu raan.",
                "28": "Im enjeļ eo eaar ba n̄an eō bwe elōn̄ renaaj lo men ko reļļapļo̧k jān kein, n̄an un in bwe ren maron̄ tōmak bwe kakōļļe kein im kabwilōn̄lōn̄ kein renaaj kūrm̧ool ioon aolepān mejān āniin, n̄an un in bwe en wōr unin jab tōmak ilubwiljin ro nejin armej—",
                "29": "Im men in n̄an un in bwe jabdewōt eo enaaj tōmak emaron̄ mour, im bwe jabdewōt eo enaaj jab tōmak, juon ekajet ejim̧we en maron̄ itok ioer; im barāinwōt eļan̄n̄e kar liaakeļo̧k er rej bōktok ioer make liaakeļo̧k eo aer.",
                "30": "Im kiiō keememej, keememej, ro jeiū im jatū, bwe jabdewōt eo ej jako, ej jako n̄an e make; im jabdewōt eo ej kōm̧m̧an nana, ej kōm̧m̧an n̄an e make; bwe lo, kom̧ij anemkwōj; kom̧ij rōļo̧k n̄an m̧akūtkūt kōn kom̧ make; bwe lo, Anij eaar lewōj n̄an kom̧ juon jeļāļo̧kjeņ im Eaar kaanemkwōj kom̧.",
                "31": "Eaar lewōj n̄an kom̧ bwe kom̧in maron̄ jeļā em̧m̧an jān nana, im eaar lewōj n̄an kom̧ bwe kom̧in maron̄ kāālet mour ak mej; im kom̧ maron̄ kōm̧m̧an im bar jepļaak n̄an men eo em̧m̧an, ak kōm̧m̧an bwe men eo em̧m̧an en bar jepļaak n̄an kom̧; ak kom̧ maron̄ kōm̧m̧an nana, im kōm̧m̧an bwe men eo enana en bar jepļaak n̄an kom̧."
            },
            "15": {
                "1": "Im kiiō, ro jeiū im jatū rejitōnbōro, lo, i kwaļo̧k n̄an kom̧ bwe ijello̧kun wōt n̄e kom̧ naaj ukeļo̧k m̧ōko im̧ōmi naaj likūt n̄an kom̧ jeepepļo̧k.",
                "2": "Aaet, ijello̧kun wōt n̄e kom̧ij ukeļo̧k, kōrā ro ami naaj wōr unin aer būrom̧ōj eļap ilo raan eo renaaj kaninnin; bwe kom̧ naaj kajjion̄ in ko im enaaj ejjeļo̧k jikin n̄an koņe; aaet, im wo n̄an er ro rej etta, bwe renaaj eddo im jab maron̄ ko; kōn menin, er naaj jujur er ilaļ im naaj likūt er n̄an mej.",
                "3": "Aaet, wo n̄an armej in ro kūr er armej in Nipai ijello̧kun wōt n̄e renaaj ukeļo̧k, n̄e renaaj lo aolep kakōļļe kein im bwilōn̄ ko naaj kwaļo̧k n̄an er; bwe lo, kar kāālet er armej ro an Irooj; aaet, armej in Nipai Eaar iakwe er, im barāinwōt Eaar kauweik er; aaet, ilo raan ko in aer nana Eaar kauweik er kōnke E ej iakwe er.",
                "4": "A lo ro jeiū im jatū, riLeman ro Eaar dike er kōnke kōm̧m̧an ko aer raar jab bōjrak aer nana, im men in kōnke nana in imminene ko an ro jemāer. A lo, lo̧mo̧o̧r eaar itok n̄an er kōn kwaļo̧k naan eo an riNipai; im kōn un in Irooj eaar kaetokļo̧k raan ko aer.",
                "5": "Im ikōņaan bwe kom̧in lo bwe eļapļo̧k m̧ōttan eo aer rej ilo iaļ in ijo kuņaer, im rej etetal jim̧we im̧aan Anij, im rej lale n̄an kōjparok kien ko An im kakien ko An im ekajet ko An ekkar n̄an kien Moses.",
                "6": "Aaet, ij ba n̄an kom̧, bwe eļapļo̧k m̧ōttan eo aer rej kōm̧m̧ane men in, im rej kijejeto kōn tiljek ejjab kijeļo̧k bwe remaron̄ bōktok bwe in ro jeir im jatier n̄an jeļā kōn m̧ool eo; kōn menin elōn̄ ro rej kobaļo̧k n̄an oran ko aer raan n̄an raan.",
                "7": "Im lo, kom̧ jeļā kom̧ make, bwe kom̧ ar kam̧ool e, bwe jon̄an wōt an lōn̄ier kar bōktok n̄an jeļā kōn m̧ool eo, im n̄an jeļā imminene ko an ro jemāer renana im kajjōjō, im kar tōlļo̧k er n̄an tōmak jeje ko rekwōjarjar, aaet, kanaan ko an rikanaan ro rekwōjarjar, ko kar jeje, ko rej tōlļo̧k er n̄an tōmak ilo Irooj, im n̄an ukeļo̧k, tōmak im ukeļo̧k eo ej bōktok juon oktak in bōro n̄an er—",
                "8": "Kōn menin, jon̄an wōt eo eaar itok n̄an men in, kom̧ jeļā jān kom̧ make rej pen im dim ilo tōmak eo, im ilo men eo jān ekar kaanemkwōj er.",
                "9": "Im kom̧ jeļā barāinwōt bwe raar kalbwin kein tariņae ko aer, im rej lōļn̄o̧n̄ n̄an kotak i n̄e raab jān jabdewōt wāween renaaj jero̧wiwi; aaet, kom̧ maron̄ lo bwe rej lōļn̄o̧n̄ n̄an jero̧wiwi—bwe lo rej jamin kōtļo̧k er make bwe ren jujuri er ilaļ im m̧an er jān rikōjdat ro aer, im naaj jab kotak jāje ko aer ņae er, im men in kōnke aer tōmak ilo Kraist.",
                "10": "Im kiiō, kōnke dim eo aer n̄e rej tōmak ilo men eo rej tōmak ie, bwe kōnke pen eo aer n̄e kōmeram er, lo, Irooj enaaj kōjeraam̧m̧an er im kaetokļo̧k raan ko aer, mekarta nana eo aer—",
                "11": "Aaet, em̧ool eļan̄n̄e ren naaj idakunkunļo̧k ilo jab tōmak Irooj enaaj kaetokļo̧k raan ko aer, m̧ae iien eo enaaj itok eo kar kōnono kake jān ro jemād, im barāinwōt jān rikanaan Zinōs, im elōn̄ bar rikanaan ro jet, kōn bar jepļaaktok eo an ro jeid im jatid, riLeman ro, bar n̄an jeļā kōn m̧ool eo—",
                "12": "Aaet, ij ba n̄an kom̧, bwe ilo iien ko āliktata kallim̧ur ko an Irooj kar erļo̧kiļo̧k n̄an ro jeid im jatid, riLeman ro, im mekarta elōn̄ kaen̄tanaan ko renaaj būki, im mekarta n̄e naaj lukwarkwar erļo̧k im tok ioon mejān laļ, im naaj kakiduduik er, im naaj m̧an er im kōjjeplōklōk er ijoko jabdewōt, im ejjeļo̧k aer jikin koņe, Irooj enaaj tūriam̧okake er.",
                "13": "Im men in ej ekkar n̄an kanaan eo, bwe naaj bar bōktok er n̄an jeļā em̧ool, eo ej jeļā eo kōn Ripinmuur eo aer, im seperd eo eļap im em̧ool aer, im naaj bōnbōn ilubwiljin sip ko An.",
                "14": "Kōn menin ij ba n̄an kom̧, enaaj em̧m̧anļo̧k n̄an er jān n̄an kom̧ ijello̧kun n̄e kom̧ij ukeļo̧k.",
                "15": "Bwe lo, n̄e jerbal ko rekajoor naaj kar kwaļo̧k n̄an er ko kar kwaļo̧ki n̄an kom̧, aaet, n̄an er ro raar idakunkunļo̧k ilo jab tōmak kōnke imminene ko an ro jemāer, kom̧ maron̄ lo n̄an kom̧ make bwe ren kar jab bar idakunkunļo̧k ilo jab tōmak.",
                "16": "Kōn menin, Irooj ej ba: Inaaj kanooj ko̧kkure er, a Inaaj kōm̧m̧an bwe ilo raan in Aō mālōtlōt renaaj bar ro̧o̧l tok n̄an Eō, Irooj ej ba.",
                "17": "Im kiiō lo, Irooj ej ba, kōn armej in riNipai: Eļan̄n̄e rej jamin ukeļo̧k, im lale n̄an kōm̧m̧an Ankilaō, Inaaj kanooj ko̧kkure er, Irooj ej ba, kōnke aer jab tōmak mekarta elōn̄ jerbal ko rekajoor Iaar kōm̧m̧ani ilubwiljier; im āinwōt em̧ool Irooj ej mour men kein renaaj kūrm̧ool, Irooj ej ba."
            },
            "16": {
                "1": "Im kiiō, ālikin men kein eaar lōn̄ ro raar ron̄ naan ko an Samuel, riLeman eo, ko eaar kōnono ioon wōrwōr ko an jikin kwelo̧k eo. Im jon̄an lōn̄ in wōt eaar tōmak ilo naan ko an raar ilo̧k im kappukot Nipai; im ke raar ilo̧k im lo e raar kwaļo̧k bōro n̄an e jero̧wiwi ko aer im jab kariab, im kōņaan bwe ren maron̄ peptaij n̄an Irooj.",
                "2": "A jon̄an lōn̄ in wōt ro raar jab tōmak ilo naan ko an Samuel raar illu ippān; im raar kade kōn dekā ko ioon wōrwōr eo, im barāinwōt elōn̄ raar lippo̧ņ e ke eaar jutak ioon wōrwōr eo; a Jetōb eo an Irooj eaar pād ippān, jon̄an raar jab maron̄ kalel e kōn dekā ko aer im jab kōn m̧ade ko aer.",
                "3": "Kiiō ke raar lo bwe raar jab maron̄ kalel e, eaar lōn̄ļo̧k ro raar tōmak ilo naan ko an, jon̄an raar ilo̧k n̄an Nipai n̄an peptaij.",
                "4": "Bwe lo, Nipai eaar peptaij, im kanaan, im kwaļo̧k naan, im lam̧ōj ukeļo̧k n̄an armej ro, kwaļo̧k kakōļļe ko im kabwilōn̄lōn̄ ko, jerbali mennin bwilōn̄ ko ilubwiljin armej ro, bwe ren maron̄ jeļā bwe Kraist eaikuj itok ejjab to—",
                "5": "Im ba n̄an er kōn men ko ejjab to renaaj itok, bwe ren maron̄ jeļā im keememej ilo iien itok eo aer bwe kar kwaļo̧ki n̄an er m̧oktaļo̧k, n̄an un in bwe ren maron̄ tōmak; kōn menin jon̄an lōn̄in wōt eo raar tōmak ilo naan ko an Samuel raar ilo̧k n̄an e n̄an peptaij, bwe raar ilo̧k im ukeļo̧k im kwaļo̧k bōro kōn jero̧wiwi ko aer.",
                "6": "A eļapļo̧k m̧ōttanier raar jab tōmak ilo naan ko an Samuel; kōn menin ke raar lo bwe raar jab maron̄ kalel e kōn dekā ko aer im kōn m̧ade ko aer, raar kūr n̄an kapen ro aer, im ba: Kom̧in bōk ļein im lukwōj e, bwe lo e wōr ippān devil; im kōnke kajoor eo an devil eo ej ilo e kōmij jab kalel e kōn dekā ko buōm im kōn m̧ade ko am; kōn menin bōk e im lukwōj e, im bōkļo̧k e.",
                "7": "Im ke raar ilo̧k n̄an likūt peier ioon, lo, eaar kālaļļo̧k jān wōrwōr eo, im eaar koļo̧k jān āne ko āneer, aaet, em̧ool n̄an laļ eo an make, im kar jino kwaļo̧k naan im n̄an kanaan ilubwiljin armej ro an make.",
                "8": "Im lo, kar jab bar ron̄ jān e ilubwiljin riNipai ro; im āindein kar m̧akūtkūt ko an armej ro.",
                "9": "Im āindein eaar jem̧ļo̧k karuwalitōkn̄oul im jiljino iiō eo in iien tōl an riekajet ro ioon armej in Nipai.",
                "10": "Im āindein eaar barāinwōt jem̧ļo̧k karuwalitōkn̄oul im jiljilimjuon iiō in iien tōl an riekajet ro, eļapļo̧k m̧ōttan armej ro raar pād wōt ilo aer juwa im nana, im edikļo̧k m̧ōttan eo eaar etetal jim̧we im̧aan Anij.",
                "11": "Im erkein jekjek ko barāinwōt, ilo karuwalitōkn̄oul im ruwalitōk iiō eo in iien tōl an riekajet ro.",
                "12": "Im eaar wōr jidik wōt oktak ilo m̧akūtkūt ko an armej ro, ijello̧kun ke armej ro raar jino ļapļo̧k aer pen im nana, im kōm̧m̧an eļapļo̧k im eļapļo̧k men eo eoktak n̄an kien ko an Anij, ilo karuwalitōkn̄oul im ruwatimjuon iiō eo in iien tōl an riekajet ro.",
                "13": "A ālikin men kein ilo karuwatimjuonn̄oul iiō in iien tōl an riekajet ro, eaar lōn̄ kakōļļe ko liļo̧k n̄an armej ro, im kabwilōn̄lōn̄ ko, im naan ko an rikanaan ro raar jino kūrm̧ool.",
                "14": "Im enjeļ ro raar waļo̧k n̄an armej ro, armej ro remālōtlōt, im kar kwaļo̧k n̄an er naan ko rem̧m̧an in lan̄lōn̄ eļap; āindein ilo iiō in jeje ko rekwōjarjar rekar jino kūrm̧ool.",
                "15": "Mekarta, armej ro raar jino kapene burueer, aolep ijello̧kun wōt kar enan̄in aolep m̧ōttan eo raar tōmak, jim̧or in riNipai ro im barāinwōt riLeman ro, im kar jino kōjatdikdik kōn aer kajoor eo aer make im ioon mālōtlōt eo aer make, im ba:",
                "16": "Jet men ko remaron̄ kar jim̧we aer kōtmāni, ilubwiljin elōn̄; a lo, jejeļā bwe aolep jerbal kein reļļap im kabwilōn̄lōn̄ rejamin kūrm̧ool, ko kar kōnono kaki.",
                "17": "Im raar jino etali im n̄an iakwāālel ilubwiljier, im ba:",
                "18": "Bwe ej jab ekkar bwe juon armej āinwōt in Kraist enaaj itok, eļan̄n̄e āindein, im bwe E eo Nejin Anij, Jemān lan̄ im laļ, āinwōt kar kōnono kake, etke Enaaj jab kwaļo̧k E n̄an kōj make āinwōt n̄an ro renaaj pād ilo Jerusalem?",
                "19": "Aaet, etke E ban kwaļo̧ke make ilo āniin āinwōt ilo āneen Jerusalem?",
                "20": "A lo, jejeļā bwe men in ej imminene enana, eo kar lelaļtak n̄an kōj jān ro jemād, n̄an kōm̧m̧an bwe jen tōmak ilo jet men reļļap im rekabwilōn̄lōn̄ renaaj kūrm̧ool, a jab ilubwiljier, a ilo juon āne eo ettoļo̧k, juon āneo eo jej jab jeļā kake; kōn menin remaron̄ dāpij kōj ilo jajeļo̧kijeņ, bwe jej jab maron̄ kam̧ool kōn mejad make bwe men kein rem̧ool.",
                "21": "Im renaaj, kōn jeļā ko im kapeel ko rettino an rinana eo, kōm̧m̧ani jet mennin ittino ko reļļap ko rejjab maron̄ meļeļe, ko renaaj dāpij wōt kōj n̄an ro rikōm̧akoko n̄an naan ko aer, im barāinwōt rikōm̧akoko n̄an er, bwe jej pedped ioer n̄an katakin kōj naan eo; im āindein renaaj dāpij kōj ilo jajeļo̧kijeņ eļan̄n̄e jenaaj kōtļo̧k kōj n̄an er, aolepān raan ko in ad mour.",
                "22": "Im elōn̄ļo̧k men ko armej ro raar kini ilo burueer, ko raar bwebwe im waan; im raar kanooj inepata, bwe Setan eaar kalim̧otak er n̄an kōm̧m̧an nana wōt; aaet, eaar ilo̧k ijoko im kajeeded naan ko reriab im aitwerōk ko ioon aolepān mejān āneo, bwe en maron̄ kapene būruōn armej ro ņae men eo em̧m̧an im ņae men eo enaaj itok.",
                "23": "Im jekdo̧o̧n kakōļļe ko im kabwilōn̄lōn̄ ko kar jerbali ilubwiljin armej ro an Irooj, im mennin bwilōn̄ ko rellōn̄ ko raar kōm̧m̧ani, Setan eaar kajoor an pād ibūruōn armej ro ioon aolepān mejān āneo.",
                "24": "Im āindein eaar jem̧ļo̧k karuwatimjuonn̄oul iiō eo in iien tōl an riekajet ro ioon armej in Nipai.",
                "25": "Im āindein eaar jem̧ļo̧k bok in Hilamōn, ekkar n̄an ļo̧o̧k eo an Hilamōn im ļōm̧aro nejin."
            }
        }
    },
    "3-ne": {
        "meta": {
            "slug": "3-ne",
            "name": "Jilu Nipai",
            "chapterWord": "Jebta"
        },
        "chapters": {
            "1": {
                "intro": "Im Hilamōn eaar nejin Hilamōn em̧m̧aan, eo eaar nejin Alma em̧m̧aan, eo eaar bwijjin Nipai eo eaar nejin Liai em̧m̧aan, eo eaar diwōjļo̧k jān Jerusalem ilo iiō eo m̧oktata ilo iien irooj an Zedekaia, kiin̄ in Juda.",
                "1": "Kiiō ālikin men kein karuwatimjuonn̄oul im juon iiō eo eaar eļļāļo̧k im eaar jiljinobukwi iiō jān iien eo Liai eaar likūt Jerusalem; im eaar ilo iiō eo Lakoneus eaar riekajet eutiejtata im prokonsōl ioon āneo.",
                "2": "Im Nipai, ļeo nejin Hilamōn, eaar diwōjļo̧k jān āneen Zaraemla, im kar leļo̧k eddo n̄an ļeo nejin Nipai, eo eaar nejin em̧m̧aan erūttotata, kōn pileij brass ko, im aolep ļo̧o̧k ko kar kōjparoki, im aolep men ko kar kōjparok aer kwōjarjar jān diwōjļo̧k eo an Liai jān Jerusalem.",
                "3": "Innām eaar diwōjļo̧k jān āneo, im ia eaar ilo̧k ie, ejjeļo̧k armej ejeļā; im ļeo nejin Nipai eaar kōjparok ļo̧o̧k ko ilo jikin, aaet, ļo̧o̧k eo an armej ro an.",
                "4": "Im ālikin men kein ilo jino in karuwatimjuonn̄oul im ruo iiō, lo, kanaan ko an rikanaan ro raar jino kūrm̧oolļo̧k ilo dipiio; bwe eaar jino wōr kakōļļe ko reļļapļo̧k im mennin bwilōn̄ ko reļļapļo̧k jerbali ilubwiljin armej ro.",
                "5": "A eaar wōr ro raar jino ba bwe iien eaar eļļā bwe naan ko ren kūrm̧ool, ko kar kōnono jān Samuel, riLeman eo.",
                "6": "Im raar jino m̧ōņōņō ioon ro jeir im jatier, im ba: Lo iien eo eaar eļļā, im naan ko an Samuel raar jab kūrm̧ool; kōn menin, ami lan̄lōn̄ im ami tōmak kōn menin raar waan.",
                "7": "Im ālikin men kein raar kōm̧m̧an juon iruj eļap iaolepān āneo; im armej ro raar tōmak raar jino kanooj būrom̧ōj, n̄e ab jān jabdewōt wāween men ko kar kōnono remaron̄ kar jab kūrm̧ool.",
                "8": "A lo, raar lale ilo niknik n̄an raan eo im bon̄ōn eo im raan eo ren kar āinwōt juon raan āinwōt n̄e eaar ejjeļo̧k bon̄, bwe ren maron̄ jeļā bwe tōmak eo aer eaar jab waan.",
                "9": "Kiiō ālikin men kein eaar wōr juon raan kōjenolo̧k jān ro rejjab tōmak, bwe aolep ro raar tōmak ilo imminene ko ren leļo̧k er n̄an mej ijello̧kun wōt kakōļļe eo en kar jejjet kūtien, eo kar leļo̧k jān Samuel rikanaan eo.",
                "10": "Kiiō ālikin men kein ke Nipai, ļeo nejin Nipai, eaar lo nana in an armej ro an, būruōn eaar būrom̧ōj otem būrom̧ōj.",
                "11": "Im ālikin men kein eaar ilo̧k im badikdik laļļo̧k ioon laļ, im kanooj kūr n̄an an Anij ilo etan armej ro an, aaet, ro renan̄in kar itōn ko̧kkure er kōnke tōmak eo aer im ilo imminene ko an ro jemāer.",
                "12": "Im ālikin men kein eaar kanooj kūr n̄an Irooj aolepān raan eo; im lo, ainikien Irooj eaar itok n̄an e, im ba:",
                "13": "Kwōn kotak bōram im kwōn m̧ōņōņō; bwe lo, iien eo emoottok, im ilo bon̄ōn in kakōļļe eo naaj lewōj, im ilo raan eo ilju Ij itok ilo laļ in, n̄an kwaļo̧k n̄an laļ bwe Inaaj kakūrm̧ool aolep men ko Iaar kōm̧m̧an bwe ren kōnono jān lo̧n̄iin rikanaan ro rekwōjarjar Aō.",
                "14": "Lo, Ij itok n̄an ro Aō make, n̄an kakūrm̧ool aolep men ko Iaar kōm̧m̧an bwe ren kōjjeļā ro nejin armej jān pedped in laļ, im n̄an kōm̧m̧an ankilaan, jim̧or Jemān im Nejin—ankilaan Jemān kōnke N̄a, im ankilaan Nejin kōnke kanniōkū make. Im lo, iien eo emoottok, im bon̄ōn in naaj leļo̧k kakōļļe eo.",
                "15": "Im ālikin men kein naan ko raar itok n̄an Nipai raar kūrm̧ool, ekkar n̄an āinwōt rekar kōnono; bwe lo, ilo kar tulo̧kļo̧k in aļ eaar ejjeļo̧k marok; im armej ro raar jino ļo̧kjānaer kōnke eaar ejjeļo̧k marok ke bon̄ eaar itok.",
                "16": "Im eaar lōn̄, ro raar jab tōmak naan ko an rikanaan ro, ro raar wōtlo̧k n̄an laļ im erom āinwōt n̄e raar mej, bwe raar jeļā bwe karōk in ko̧kkure eo eļap raar kōm̧m̧an n̄an ro raar tōmak ilo naan ko an rikanaan ro kar kajejtokjān; bwe lo kakōļļe eo kar leļo̧k im eaar dedeļo̧k an moottok.",
                "17": "Im raar jino in jeļā bwe Nejin Anij eaikuj waļo̧k m̧ōkaj; aaet, ilo tukaduin, aolep armej ioon mejān aolepān laļ jān kapilōn̄ n̄an rear, jim̧or ilo āneo iōn̄ im ilo āneo irōk, raar kanooj ilbōk otem ilbōk jon̄an raar wōtlo̧k n̄an bwidej.",
                "18": "Bwe raar jeļā ke rikanaan ro raar kam̧ool kōn men kein elōn̄ iiō ko, im bwe kakōļļe eo kar leļo̧k eaar moottok tok; im raar jino lōļn̄o̧n̄ kōnke aer nana im aer jab tōmak.",
                "19": "Im ālikin men kein eaar ejjeļo̧k marok ilo aolepān bon̄ōn eo, a eaar meram āinwōt n̄e eaar ilo lukwolpān raan. Im ālikin men kein aļ eaar bar tak ilo jibbon̄, ekkar n̄an jim̧we in ekkar; im raar jeļā bwe eaar raan eo Irooj en kar ļotak, kōnke kar kakōļļe eo kar leļo̧k.",
                "20": "Im ālikin men kein, aaet, men otemjej, pilin̄ otemjeļo̧k, ekkar n̄an naan ko an rikanaan ro.",
                "21": "Im ālikin men kein barāinwōt bwe juon iju ekāāl eaar waļo̧k, ekkar n̄an naan eo.",
                "22": "Im ālikin men kein jān iien in m̧aanļo̧k eaar jino wōr riab ko jilkinļo̧k ilubwiljin armej ro, n̄an kapene burueer, n̄an kōttōpar in bwe ren maron̄ jab tōmak ilo kakōļļe ko im kabwilōn̄lōn̄ ko raar loi; a mekarta riab kein im m̧oņ kein eļapļo̧k m̧ōttan armej ro raar tōmak, im kar oktak n̄an Irooj.",
                "23": "Im ālikin men kein Nipai eaar ilo̧k ilubwiljin armej ro, im barāinwōt elōn̄ ro jet, im peptaij n̄an ukeļo̧k, im kōn wāween in eaar wōr juon jeorļo̧k in jero̧wiwi ko eļap. Im āindein armej ro raar bar jino bōk aenōm̧m̧an ilo āneo.",
                "24": "Im eaar ejjeļo̧k aitwerōk ko, ijello̧kun wōt jet ko raar jino in kwaļo̧k naan kaki, kijejeto n̄an kam̧ool jān jeje ko rekwōjarjar bwe eaar jab mennin aikuj n̄an kōjparok kien Moses. Kiiō ilo men in raar bōd, kōnke raar jab meļeļe jeje ko rekwōjarjar.",
                "25": "A ālikin men kein eaar jab etto raar oktak, im kar po burueer kōn bōd eo raar pād ie, bwe kar kwaļo̧ke n̄an er bwe kien eo eaar jan̄in kar kūrm̧ool, im bwe eaikuj kūrm̧ool ilo pilin̄lin̄ otemjeļo̧k; aaet, naan eo eaar itok n̄an er bwe eaikuj kūrm̧ool; aaet, bwe juon m̧ōttan dikdik ak jabōn edik ej jamin jako m̧ae an aolepān kūrm̧ool; kōn menin ilo ejja iiō eo wōt kar bōktok n̄an er juon jeļāļo̧kjeņ kōn bōd eo aer im raar kwaļo̧k bōro kōn likjab ko aer.",
                "26": "Im āindein ruwatimjuonn̄oul im ruo iiō eaar eļļā, im bōktok naan ko rem̧m̧an n̄an armej ro kōnke kakōļļe ko raar jejjet kūtier, ekkar n̄an naan ko in kanaan an aolep rikanaan ro rekwōjarjar.",
                "27": "Im ālikin men kein ruwatimjuonn̄oul im jilu iiō eaar bar eļļā ilo aenōm̧m̧an, ijello̧kun wōt kōn riko̧o̧t ro in Kadiantōn, ro raar jokwe ilo toļ ko, ro raar peddejake āneo; bwe jon̄an an kar kajoor jikin koņe ko im jikin ko rettino aer armej ro raar jamin maron̄ anjo̧ ioer; kōn menin raar kōm̧m̧an elōn̄ uror ko, im kar kwaļo̧k eļap m̧anm̧an ilubwiljin armej ro.",
                "28": "Im ālikin men kein ilo karuwatimjuonn̄oul im emān iiō eo raar jino ļapļo̧k ilo eļap tiikri, kōnke eaar wōr elōn̄ ribōrojepel ro in riNipai ro raar ko ļo̧k er, eo eaar kōm̧m̧an eļap būrom̧ōj n̄an riNipai ro raar pād wōt ilo āneo.",
                "29": "Im eaar wōr barāinwōt juon unin būrom̧ōj eļap ilubwiljin riLeman ro; bwe lo, eaar wōr elōn̄ nejier ro raar rūttoļo̧k im jino in kanooj kajoor ilo iiō ko, bwe ren make ro iaer, im kar tōlļo̧k er jān jet ro raar riZoram, jān riab ko aer im naan in m̧oņ ko aer, n̄an kobaļo̧k ippān riko̧o̧t ro in Kadiantōn.",
                "30": "Im āindein riLeman ko kar en̄taan barāinwōt, im kar jino dikļo̧k āinwōt n̄an aer tōmak im jim̧we, kōnke jero̧wiwi an epepen eo diktakier."
            },
            "2": {
                "1": "Im ālikin men kein āindein eaar eļļāļo̧k karuwatimjuonn̄oul im ļalem iiō eo barāinwōt, im armej ro raar jino meļo̧kļo̧k kakōļļe ko im kabwilōn̄lōn̄ ko raar ron̄, im kar jino dikļo̧k im dikļo̧k aer bwilōn̄ kōn kakōļļe eo ak kabwilōn̄lōn̄ eo jān lan̄, jon̄an raar jino in kijn̄en̄e ilo burueer, im pilo ilo ļōmņak ko aer, im kar jino in jab tōmak aolep men ko raar ron̄ im loi—",
                "2": "Kūne jān jet men waan ilo burueer, bwe aolep men kein kar jerbali jān jet em̧m̧aan im jān kajoor eo an devil, n̄an tōlļo̧k im m̧oņe būruōn armej ro; im āindein Setan eaar bar bōk an būruōn armej ro, jon̄an Eaar kapiloik mejaer im tōlļo̧k er n̄an tōmak bwe katak in Kraist in eaar juon ebwebwe im juon men ewaan.",
                "3": "Im ālikin men kein armej ro raar jino kanooj kajoorļo̧k ilo nana im kajjōjō ko; im raar jab tōmak bwe ekar wōr elōn̄ļo̧k kakōļļe ak kabwilōn̄lōn̄ leļo̧k; im Setan eaar wōnm̧aanļo̧k, im tōlļo̧k būruōn armej ro, im kapo er im kōm̧m̧an bwe ren kōm̧m̧an eļap nana ilo āneo.",
                "4": "Im āindein eaar eļļāļo̧k ruwatimjuonn̄oul im jiljino iiō eo; im barāinwōt ruwatimjuonn̄oul im jiljilimjuon iiō eo; im barāinwōt ruwatimjuonn̄oul im ruwalitōk iiō eo; im barāinwōt ruwatimjuonn̄oul im ruwatimjuon iiō eo;",
                "5": "Im barāinwōt jibukwi iiō eaar eļļāļo̧k jān raan ko an Mosaia, eo eaar kiin̄ ioon armej in riNipai.",
                "6": "Im jiljinobukwi im ruwatimjuon iiō ko raar eļļāļo̧k jān ke Liai eaar likūt Jerusalem.",
                "7": "Im ruwatimjuon iiō eaar eļļāļo̧k jān iien eo kakōļļe eo kar leļo̧k, eo kar kōnono kake jān rikanaan ro, bwe Kraist en kar itok ilo laļ.",
                "8": "Kiiō riNipai ro raar jino watwat iien eo aer jān tōre in ke kakōļļe eo kar leļo̧k ak jān itok eo an Kraist; kōn menin, ruwatimjuon iiō eaar eļļā.",
                "9": "Im Nipai, eo eaar jemān Nipai, eo eaar bōk eddo in ļo̧o̧k ko, eaar jab ro̧o̧l n̄an āneen Zaraemla, im jab kar lo ijoko jabdewōt ilo aolepān āneo.",
                "10": "Im ālikin men kein armej ro raar pād wōt ilo nana, jekdo̧o̧n eļap kwaļo̧k naan im kanaan eo kar jilkinļo̧k ilubwiljier; im āindein eļļāļo̧k kajon̄oul iiō eo barāinwōt; im kajon̄ouljuon iiō eo eaar eļļā ilo nana.",
                "11": "Im ālikin men kein ilo kajon̄ouljilu iiō eo eaar jino wōr pata ko im aitwerōk ko ilo aolepān āneo; bwe riko̧o̧t in Kadiantōn ro raar bwijlepļo̧k, im kar m̧an ekanooj lōn̄ armej, im kar ko̧kkure elōn̄ jikin kwelo̧k ko, im kar kajeeded eļap ibeebjauwe iaolepān āneo, bwe en kar erom mennin aorōk bwe aolep armej ro, jim̧or riNipai im riLeman, ren kotak kein tariņae ko aer ņae er.",
                "12": "Kōn menin, aolep riLeman ro raar oktak n̄an Irooj raar kobaļo̧k ippān ro jeir im jatier, riNipai ro, im kar karreel er, kōn oņaake eo an mour ko aer im kōrā ro aer im ro nejier, n̄an kotak kein tariņae ko ņae riko̧o̧t in Kadiantōn ro, aaet, im barāinwōt n̄an dāpij jim̧we ko aer, im jeraam̧m̧an ko an kabun̄ eo aer im an aer kabun̄-jar, im aer anemkwōj im aer ineem̧m̧an.",
                "13": "Im ālikin men kein bwe m̧okta jān kajon̄ouljilu iiō in eaar eļļāļo̧k riNipai ro kar kōlōļn̄o̧n̄ er kōn tōn̄tōn̄ in ko̧kkure kōnke tariņae in, eo eaar kanooj kabbūrom̧ōjm̧ōj.",
                "14": "Im ālikin men kein riLeman ro raar koba ippān riNipai ro raar bōnbōn ilubwiljin riNipai ro;",
                "15": "Im lia eo aer kar bōk jān er, im kilier raar erom mouj āinwōt riNipai ro;",
                "16": "Im em̧m̧aan em̧m̧an ded ro aer im leddik ro nejier raar kanooj em̧m̧an otem em̧m̧an, im raar bōnbōn ilubwiljin riNipai ro, im kar watōk er riNipai. Im āindein eaar jem̧ļo̧k kajon̄ouljilu iiō eo.",
                "17": "Im ālikin men kein ilo jino in kajon̄oulemān iiō eo, pata eo ikōtaan riko̧o̧t ro im armej in Nipai eaar wōnm̧aanļo̧k wōt im kar kanooj kabbūrom̧ōjm̧ōj otem kabbūrom̧ōjm̧ōj; mekarta, armej in Nipai eaar em̧m̧anļo̧k kōjāier ioon riko̧o̧t ro, jon̄an raar lukwarkwar likļo̧k er jān āne ko āneer ļo̧k ilo toļ ko im ilo jikin ko rettino aer.",
                "18": "Im āindein eaar jem̧ļo̧k kajon̄oulemān iiō eo. Im ilo kajon̄oulļalem iiō eo raar kōm̧m̧alijar ņae armej in Nipai; im kōnke nana eo an armej in Nipai; im aitwerōk ko im akwāālel ko aer rellōn̄, riko̧o̧t in Kadiantōn ro raar bar em̧m̧an kōjāier ioer.",
                "19": "Im āindein eaar jem̧ļo̧k kajon̄oulļalem iiō eo, im āindein kar kijjien armej ro ilo jekjek in elōn̄ kaen̄tanaan ko; im jāje in ko̧kkure eo eaar etoto ioer, jon̄an nan̄in kar itōn juok laļļo̧k er jān e, im men in kōnke nana eo aer."
            },
            "3": {
                "1": "Im kiiō ālikin men kein ilo kajon̄ouljiljino iiō eo jān itok eo an Kraist, Lakoneus, prokonsōl eo an āneo, eaar bōk juon lōta jān rijet im prokonsōl an kumi in riko̧o̧t ro; im erkein naan ko kar jei, im ba:",
                "2": "Lakoneus, prokonsōl e rajimjimtata im utiejtata an āneo, lo, ij jeje lōta in n̄an eok, im lewōj n̄an eok nebar eļap otem ļap kōnke pen eo am̧, im barāinwōt pen eo an armej ro am̧, ilo dāpij men eo kwōj watōk e bwe ej am̧ jim̧we im anemkwōj; aaet, em̧m̧an ami jutak ņae, āinwōt n̄e kar rejetake kom̧ jān pein juon anij, ilo jojomar kōn anemkwōj eo ami, im men ko m̧weiōmi, im laļ eo ami, im men eo kom̧ij ba āinwōt.",
                "3": "Im āinwōt e kabbūrom̧ōjm̧ōj n̄an eō, eo e rajimjimtata Lakoneus, bwe kwōn kanooj jajeļo̧kijeņ im kalmadok āinwōt n̄an ļōmņak bwe kwo m̧aron̄ jutak ņae ekanooj lōn̄ em̧m̧aan reperan ilo tōl eo aō, ro kiiō ilo iien in rej jutak kōn kein tariņae ko, im rej kōttar im kijooror e naan eo aō—Kom̧in wanlaļļo̧k ioon riNipai raan im ko̧kkure er.",
                "4": "Im n̄a, kōnke i jeļā kōn peran eo aer epen anjo̧ ioer, kōnke iaar idajon̄jon̄e er ilo meļaaj in tariņae, im kōnke i jeļā kōn dike eurur ņae kom̧ kōnke bōd ko rellōn̄ kom̧ ar kōm̧m̧an n̄an er, kōn menin eļan̄n̄e renaaj wanlaļwaj ņae kom̧ renaaj lowaj kom̧ kōn tōn̄tōn̄ in ko̧kkure.",
                "5": "Kōn menin iaar jeje lōta in, sili kōn peiū make, kōnke ij inepata kōn em̧m̧an eo ami, kōnke pen eo ami ilo men eo kom̧ij tōmak ejim̧we, im jetōb eo ami e peran ilo meļaaj in tariņae.",
                "6": "Kōn menin ij jeje n̄an eok, kōnke ikōņaan bwe kwōn ajetok n̄an armej rein aō, jikin kwelo̧k ko ami, bwidej ko ami, im men ko m̧weiōmi, ijello̧kun n̄e renaaj lowaj kom̧ kōn jāje eo im bwe ko̧kkure enaaj iwōj ioomi.",
                "7": "A ilo bar jet naan ko, ajetok kom̧ n̄an kōm, im koba ippām im jeļā kōn jerbal ko rettino am, im erom ro jeiūm̧ im jatūm̧ bwe kom̧in āinwōt kōm—jab am rikōm̧akoko, a ro jeiūm̧ im jatūm̧ im ro m̧ōttam ilo aolep men ko m̧weiōm̧.",
                "8": "Im lo, ij kanejnej n̄an eok, eļan̄n̄e kom̧ naaj kōm̧m̧ane men in, kōn juon kallim̧ur, kom̧ naaj jamin jako; a eļan̄n̄e kom̧ naaj jab kōm̧m̧an men in, ij kanejnej n̄an eok kōn juon kallim̧ur, ilo allōn̄ eo tok inaaj jiron̄ jarin tariņae ko aō bwe ren wanlaļwaj ņae kom̧, im renaaj jab dāpij peier im rej jamin kōtļo̧k, a naaj m̧an kom̧, im naaj kōtļo̧k an jāje eo wōtlo̧k ioomi em̧ool m̧ae ami naaj ļot.",
                "9": "Im lo, n̄a Kiddianai; im n̄aij prokonsōl in jukjuk in pād ittino eo an Kadiantōn; jukjuk in pād eo im jerbal ko ie i jeļā rem̧m̧an; im rej jān raan ko etto im kar lilaļtak n̄an kōj.",
                "10": "Im ij jeje lōta in n̄an eok, Lakoneus, im ij kōjatdikdik bwe kom̧ naaj kōtļo̧k tok āne ko āneemi im men ko m̧weiōmi, ilo ejjeļo̧k kōto̧o̧rļo̧k bōtōktōk, bwe armej rein aō ren maron̄ bar bōke jim̧we ko aer im kien eo aer, ro raar jepelļo̧k jān kom̧ kōnke nana eo ami ilo bōk jān er jim̧we ko aer n̄an kien, im ijello̧kun n̄e kom̧ij kōm̧m̧ane men in, inaaj idenoņeik bōd ko n̄an er. N̄a Kiddianai.",
                "11": "Im kiiō ālikin men kein ke Lakoneus eaar bōk lōta in eaar bwilōn̄ otem bwilōn̄, kōnke lāj eo an Kiddianai ilo an akweļap kōn bōk āneo āneen riNipai, im barāinwōt an kōlōļn̄o̧n̄ armej ro im idenoņeik bōd ko ņae ro raar bōk ejjeļo̧k bōd, ijello̧kun wōt n̄e raar bōd make jān kar jepelļo̧k n̄an riko̧o̧t ro renana im kajjōjō.",
                "12": "Kiiō lo, ļein Lakoneus, prokonsōl eo, eaar juon armej ejim̧we, im eaar jamin lōļn̄o̧n̄ jān akweļap ko im rōkaammijak ko an juon riko̧o̧t; kōn menin eaar jab eo̧ron̄ lōta eo an Kiddianai, prokonsōl eo an riko̧o̧t ro, a eaar kōm̧m̧an bwe armej ro an ren kūr n̄an Irooj kōn kajoor ņae iien eo riko̧o̧t ro ren kar wanlaļļo̧k ņae er.",
                "13": "Aaet, eaar jilkinļo̧k juon kean̄ ilubwiljin aolep armej ro, bwe ren maron̄ aintok ippān doon kōrā ro aer, im ro nejier, im mennin mour ko reddik aer im mennin mour ko reļļap aer, im aolep men ko m̧weieer, ijello̧kun wōt bwidej ko aer, n̄an juon jikin.",
                "14": "Im eaar kōm̧m̧an bwe kein kapenļo̧k ņae tariņae ko ren ekkal ipeļaakier, im kajoor in en kanooj ļap otem ļap. Im eaar kōm̧m̧an bwe jarin tariņae ko, jim̧or an riNipai im an riLeman ro, ak an aolep ro raar bōnbōn ilubwiljin riNipai ro, ren likūt ribaar ro ipeļaakin ijo lale er, im n̄an baare er jān riko̧o̧t ro raan im bon̄.",
                "15": "Aaet, im eba n̄an er: āinwōt Irooj e mour, ijello̧kun wōt n̄e kom̧ij ukeļo̧k jān aolep nana ko aolep ami, im kūr n̄an Irooj, ijo wāween in rej jamin rōļo̧k jān pein riko̧o̧t in Kadiantōn ro.",
                "16": "Im āindein eaar ļap im kabwilōn̄lōn̄ naan ko im kanaan ko an Lakoneus bwe raar kōm̧m̧an bwe mijak en itok ioon aolep armej ro; im raar kate er ilo aer kajoor n̄an kōm̧m̧an ekkar n̄an naan ko an Lakoneus.",
                "17": "Im ālikin men kein Lakoneus eaar jitōn̄ kapen utiej ro ioon aolep jarin tariņae ko an riNipai ro, n̄an tōl er ilo iien eo n̄e riko̧o̧t ro rej wanlaļļo̧k jān ilo āne jem̧aden ņae er.",
                "18": "Kiiō eo eutiejtata ilubwiljin kapen utiej ro im ritōl eļap in aolep jarin tariņae ko an riNipai ro kar jitōn̄ e, im etan eaar Kidkidonai.",
                "19": "Kiiō eaar m̧anit eo ilubwiljin aolep riNipai ro n̄an jitōn̄ kapen ro reutiej aer, (ijello̧kun wōt ilo kar iien bōd ko aer) jet ro ewōr ippāer jetōb in revelesōn im barāinwōt kanaan; kōn menin, ļein Kidkidonai eaar juon rikanaan eļap ilubwiljier, āinwōt barāinwōt eaar bar riekajet eutiej.",
                "20": "Kiiō armej ro raar ba n̄an Kidkidonai: Kwōn jar n̄an Irooj, im kōtļo̧k am̧ wanlōn̄ļo̧k ioon toļ ko im ilo āne jem̧aden, bwe kōmin maron̄ iabon̄ e riko̧o̧t ro im ko̧kkure er ilo ijoko jikier.",
                "21": "A Kidkidonai eaar ba n̄an er: Irooj ej jab kōtļo̧k; bwe eļan̄n̄e jenaaj wanlōn̄ļo̧k ņae er Irooj Enaaj ajeļo̧k kōj ilo peier; kōn menin jenaaj kōpooj kōj make ioļapļap in āne ko āneed, im jenaaj aintok aolep jarin tariņae ko ad ippān doon, im jenaaj jab ilo̧k ņae er, a jenaaj kōttar m̧ae aer naaj itok ņae kōj; kōn menin āinwōt Irooj ej mour, eļan̄n̄e jej kōm̧m̧ane men in Enaaj kōtļo̧k kōj jān ilo peier.",
                "22": "Im ālikin men kein ilo kajon̄ouljiljilimjuon iiō eo, ilo jem̧ļo̧kinļo̧k iiō eo, kean̄ eo an Lakoneus eaar ilo̧k ilo aolepān mejān āneo, im raar bōk o̧o̧j ko aer, im jariot ko aer, im kau ko aer, im aolep bwijin in sip ko aer, im bwijin in mennin mour ko reļļap aer, im grain ko aer, im aolep men ko m̧weieer, im kar ilo̧k kōn to̧ujin ko im kōn jon̄oul ko in to̧ujin ko, m̧ae aer aolep kar ilo̧k n̄an jikin eo kar jitōn̄ e bwe ren ainļo̧k doon ie ippān doon, n̄an jojomar kōn er make ņae rikōjdat ro aer.",
                "23": "Im āneo kar jitōn̄ eaar āneen Zaraemla, im āneo ikōtaan āne Zaraemla im āne Bun̄-pāļo̧k, aaet, n̄an kōtaan eo ikōtaan āne Bun̄-pāļo̧k im āneo Āneen Mej.",
                "24": "Im eaar wōr ekanooj lōn̄ to̧ujin armej ro kar kūr er riNipai, ro raar ainļo̧k doon ilo āne in. Kiiō Lakoneus eaar kōm̧m̧an bwe ren ainļo̧k doon ilo āneo iturōk, kōnke lia eo eļap eo eaar ioon āneo ituiōn̄.",
                "25": "Im raar kapenļo̧k er make ņae rikōjdat ro aer; im raar jokwe ilo juon āne, im ilo juon ānbwin, im raar mijak naan ko Lakoneus eaar kōnono, jon̄an raar ukeļo̧k jān aolep jero̧wiwi ko aer; im raar kōm̧m̧ani jar ko aer n̄an Irooj aer Anij, bwe E en kōtļo̧k er ilo iien eo rikōjdat ro aer ren kar wanlaļļo̧k ņae er n̄an pata.",
                "26": "Im raar būrom̧ōj otem būrom̧ōj kōnke rikōjdat ro aer. Im Kidkidonai eaar kōm̧m̧an bwe ren kōm̧m̧ani kein tariņae ko otemjeļo̧k, im ren kajoor kōn nuknuk in tariņae ko, im kōn kein tōrak ko, im kōn kein tōrak jidik ko, ilo̧kan jabdewōt an naan in tōl."
            },
            "4": {
                "1": "Im ālikin men kein ilo jem̧ļo̧k in karuwalitōk iiō eo jarin tariņae ro im riko̧o̧t ro raar pojak n̄an pata, im kar jino wanlaļļo̧k im n̄an kaiur m̧aanļo̧k jān bat ko, im jān toļ ko, ilo āne jem̧aden, im jikin tariņae ko reppen aer, im jikin ko rettino aer, im kar jino bōk āneo, jim̧or kar ilo āneo irōk im ko raar ilo āneo iōn̄, im kar jino bōk aer aolep āne ko riNipai ro raar ilo̧k jān i, im jikin kwelo̧k ko kar likūt er bwe en ejjeļo̧k kobbaer.",
                "2": "A lo, eaar ejjeļo̧k mennin mour ko rawiia ak kakidudu ilo āne ko riNipai ro raar ilo̧k jān i, im eaar ejjeļo̧k kakidudu n̄an riko̧o̧t ro ijello̧kun wōt ilo āne jem̧aden.",
                "3": "Im riko̧o̧t ro rej jamin kar mour ijello̧kun wōt ilo āne jem̧aden, kōn ān̄den in m̧ōn̄ā; bwe riNipai ro raar likūt āne ko āneer ejjeļo̧k kobbaer, im kar ainļo̧k bwijin in sip ko aer im bwijin in mennin mour ko reļļap aer im aolep men ko m̧weieer, im raar pād ilo juon ānbwin.",
                "4": "Kōn menin, eaar ejjeļo̧k iaļ n̄an riko̧o̧t ro n̄an rakim im n̄an bōk m̧ōn̄ā, ijello̧kun wōt n̄e eaar n̄an wanlōn̄ļo̧k ilo lukkuun pata ņae riNipai ro; im riNipai ro kōnke raar pād ilo juon ānbwin, im kōnke raar kanooj ļap ilo oraer, im kar ko̧koņ n̄an er mennin aikuj ko, im o̧o̧j ko im kau ko, im bwijin in mennin mour ko reddik otemjeļo̧k, bwe ren maron̄ mour ium̧win oran in jiljilimjuon iiō, ilo iien eo raar kōjatdikdik n̄an ko̧kkure riko̧o̧t ro ļo̧k jān mejān āneo; im āindein karuwalitōk iiō eo eaar eļļā.",
                "5": "Im ālikin men kein ilo kajon̄oulruwatimjuon iiō eo Kiddianai eaar lo bwe eaar mennin aikuj bwe en wanlōn̄ļo̧k n̄an pata ņae riNipai ro, bwe eaar ejjeļo̧k iaļ bwe ren mour ijello̧kun wōt n̄e eaar n̄an rakim im ko̧o̧t im uror.",
                "6": "Im raar ekkōl im jab kajeeded er ioon mejān āneo jon̄an eo reban maron̄ kadek grain, n̄e riNipai ro raab itok ioer im m̧an er; kōn menin Kiddianai eaar leļo̧k naan in jiron̄ n̄an jarin tariņae ko an ilo iiō in ren wanlōn̄ļo̧k n̄an pata ņae riNipai ro.",
                "7": "Im ālikin men kein raar wanlōn̄ļo̧k n̄an pata; im eaar ilo allōn̄ eo kein kajiljino; im lo, eļap im nana kar raan eo raar wanlōn̄ļo̧k n̄an pata; im rekar kalkal ilo̧kan wāween ko an riko̧o̧t; im raar kōņak juon kilin lamb ipeļaakin ipier, im raar uno ilo bōtōktōk, im bōraer raar āl, im eaar wōr pinjān bōraer; im eļap im nana eaar jekjek in jarin tariņae ko an Kiddianai, kōnke nuknuk in tariņae ko aer, im kōnke raar uno ilo bōtōktōk.",
                "8": "Im ālikin men kein jarin tariņae ko an riNipai ro, ke raar lo jekjek in jarin tariņae ko an Kiddianai, raar aolep wōtlo̧k n̄an laļ, im kar kotak kūr ko aer n̄an Irooj aer Anij, bwe En kōjparok im kōtļo̧k er jān ilo pein rikōjdat ro aer.",
                "9": "Im ālikin men kein ke jarin tariņae ko an Kiddianai eaar lo men in raar jino lam̧ōj kōn juon ainikien eļļaaj, kōnke lan̄lōn̄ eo aer, bwe raar ļōmņak bwe riNipai ro raar wōtlo̧k kōn mijak kōnke rōkaammijak in jarin tariņae ko aer.",
                "10": "A ilo men in raar jab po burueer, bwe riNipai ro raar jab mijak er; a raar mijak aer Anij im akweļap n̄an e kōn oņaake; kōn menin, ke jarin tariņae ko an Kiddianai raar ibebļo̧k ioer er raar pojak n̄an iioon er; aaet, ilo kajoor eo an Irooj raar bōk er.",
                "11": "Im pata eo eaar ijjino ilo allōn̄ eo kein kajiljino; im eļap im nana eaar pata eo ijo; aaet, eļap im nana eaar im eo ijo, jon̄an eaar jan̄in wōr men eo jeļā kake jon̄an an ļap wōt im eo ilubwiljin aolep armej in Liai jān ke eaar likūt Jerusalem.",
                "12": "Im mekarta kōlōļn̄o̧n̄ ko im kanejnej ko Kiddianai eaar kōm̧m̧ani, lo, riNipai ro raar m̧an er, jon̄an raar wōtlo̧k jān im̧aer.",
                "13": "Im ālikin men kein Kidkidonai eaar jiron̄ bwe jarin tariņae ko an ren lukwarkware er jon̄an wōt ettoļo̧k in tōrerein ko an āne jem̧aden eo, im bwe rejjab kōtļo̧k jabdewōt eo en kar wōtlo̧k ilo peier ilo iaļ eo; im āindein raar lukwarkware er im m̧an er, n̄an tōrerein ko an āne jem̧aden eo, em̧ool m̧ae aer kar kakūrm̧ool naan in jiron̄ eo an Kidkidonai.",
                "14": "Im ālikin men kein Kiddianai, eo eaar jutak im ire kōn peran, kar lukwarkware e ke eaar ko; im kōnke eaar kijeļo̧k kōnke an ire eļap kar jibwe e im m̧an e. Im āindein eaar jem̧ļo̧k in Kiddianai riko̧o̧t eo.",
                "15": "Im ālikin men kein jarin tariņae ko an riNipai ro raar bar ro̧o̧l n̄an aer jikin likōpejn̄ak. Im ālikin men kein kajon̄oulruwatimjuon iiō in eaar eļļā, im riko̧o̧t ro raar jab bar itok n̄an pata; im raar jab bar itok ilo karon̄oul iiō eo.",
                "16": "Im ilo ron̄oul im juon iiō raar jab wanlōn̄ļo̧k n̄an pata, a raar wanlōn̄ļo̧k jān aolep ijeņ im ijeņ n̄an jepooļe peļaakin armej in Nipai; bwe raar ļōmņak bwe eļan̄n̄e ren kar kabbōjrak armej in Nipai jān āne ko āneer, im dāpij wōt er ijeņ im ijeņ, im eļan̄n̄e ren kar kabbōjrak er jān kein kapenļo̧k ko ilik, ren kar kōm̧m̧an bwe ren kōtļo̧k er ekkar n̄an kōņaan ko aer.",
                "17": "Kiiō raar jitōn̄ n̄an er bar juon ritōl, eo etan eaar Zemnaraia; kōn menin eaar Zemnaraia eo eaar kōm̧m̧an bwe kabbōjrak in en bōk jikin.",
                "18": "A lo, men in eaar juon men em̧m̧anļo̧k n̄an riNipai ro; bwe riko̧o̧t ro raar jab maron̄ kabbōjrak aetok n̄an jelōt riNipai ro, kōnke eļap mennin aikuj ko raar likūt ilo jikin ko̧koņ,",
                "19": "Im kōnke jabwe in mennin aikuj ko an riko̧o̧t ro; bwe lo, eaar ejjeļo̧k jabdewōt ippāer ijello̧kun wōt kanniōk n̄an aer mour, kanniōk eo raar bōk ilo āne jem̧aden;",
                "20": "Im ālikin men kein kakidudu eo eaar jejaļo̧k ilo āne jem̧aden eo jon̄an riko̧o̧t ro raar nan̄in jako kōn kwōle.",
                "21": "Im riNipai ro raar wōnm̧aanļo̧k wōt ilo aer ilo̧k ilo raan im ilo bon̄, im wōtlo̧k ioon jarin tariņae ko aer, im jek er kōn to̧ujin ko im kōn jon̄oul ko in to̧ujin ko.",
                "22": "Im āindein eaar kōņaan eo an armej ro an Zemnaraia n̄an jenlikļo̧k jān kōttōbalbal eo aer, kōnke ko̧kkure eo eļap eaar itok ioer ilo bon̄ im ilo raan.",
                "23": "Im ālikin men kein Zemnaraia eaar leļo̧k naan in jiron̄ n̄an armej ro an bwe ren jenlikļo̧k jān m̧urm̧ur eo, im ren ilo̧k ilo m̧ōttan ko rettoļo̧ktata in āneo iōn̄.",
                "24": "Im kiiō, Kidkidonai kōnke eaar jeļā kōn kōttōbalbal eo aer, im kōnke eaar jeļā kōn m̧ōjņo̧ eo aer kōnke ean̄den kōn m̧ōn̄ā, im eļap im eo eaar waļo̧k ilubwiljier, kōn menin eaar jilkinļo̧k jarin tariņae ko an ilo bon̄, im kar kabbōjrak iaļ in jenlikļo̧k eo aer, im kar likūt jarin tariņae ko an ilo iaļ in jenlikļo̧k eo aer.",
                "25": "Im men in raar kōm̧m̧ane ilo bon̄, im eļļāļo̧k ilo ilo̧k eo aer jān riko̧o̧t ro, āindein bwe ilo raan eo ilju, ke riko̧o̧t ro raar jino ilo̧k eo aer, rekar iioon jarin tariņae ko an riNipai ro jim̧or ilo tum̧aanier im tulikier.",
                "26": "Im riko̧o̧t ro raar pād iturōk kar barāinwōt kabbōjrak er ilo jikin in jenlikļo̧k ko aer. Im aolep men kein raar kōm̧m̧an jān naan in jiron̄ an Kidkidonai.",
                "27": "Im eaar wōr elōn̄ to̧ujin ko in ro raar ajeļo̧k er make rikalbuuj n̄an riNipai ro, im bwe eo aer rekar mej.",
                "28": "Im ritōl eo aer, Zemnaraia, kar bōk e im totoik e jān juon wōjke, aaet, em̧ool ilo jebantata m̧ae eaar mej. Im ke raar totoik e m̧ae eaar mej raar juok wōjke eo n̄an laļ, im lam̧ōj kōn juon ainikien eļļaaj, im ba:",
                "29": "Irooj in oņaake armej ro An ilo jim̧we im ilo kwōjarjar in bōro, bwe ren maron̄ kawōtlo̧k n̄an laļ aolep ro renaaj kappukot n̄an m̧an er kōnke kajoor im kanejnej ittino ko, em̧ool āinwōt ļein kar kawōtlo̧k e n̄an laļ.",
                "30": "Im raar m̧ōņōņō im bar lam̧ōj kōn juon wōt ainikien, im ba: Anij an Ebream, im Anij an Aisak, im Anij an Jekab, en oņaake armej rein ilo jim̧we, toun wōt aer naaj kūr ioon etan aer Anij kōn oņaake.",
                "31": "Im ālikin men kein raar n̄irļo̧k, aolep ilo juon wōt, ilo al, im wūjtake aer Anij kōn menin eļap Eaar kōm̧m̧an n̄an er, ilo kōjo̧o̧r er jān wōtlo̧k ilo pein rikōjdat ro aer.",
                "32": "Aaet, raar lam̧ōj: Hosana n̄an Anij Eutiejtata. Im raar lam̧ōj: En jeraam̧m̧an etan Irooj Anij Ekajoor Bōtata, Anij Eutiejtata.",
                "33": "Im burueer raar ļapļo̧k kōn lan̄lōn̄, n̄an lutōk mājidjid in elōn̄ dānnin jan̄, kōnke em̧m̧an eo eļap an Anij ilo kōtļo̧k er jān pein rikōjdat ro aer; im raar jeļā eaar kōnke aer ukeļo̧k im ettā bwe ren kar maron̄ rōļo̧k jān ko̧kkure indeeo."
            },
            "5": {
                "1": "Im kiiō lo, eaar ejjeļo̧k juon armej ilubwiljin armej in riNipai ro eaar pere n̄an jidik naan ko an aolep rikanaan ro rekwōjarjar ro raar kōnono; bwe raar jeļā bwe eaar aikuj bwe ren aikujin kar kūrm̧ool.",
                "2": "Im raar jeļā bwe eaar mennin aikuj bwe Kraist en itok, kōnke elōn̄ kakōļļe ko kar liļo̧k i, ekkar n̄an naan ko an rikanaan ro; im kōnke men ko raar kūrm̧ool kadede raar jeļā eaar mennin aikuj bwe aolep men kein ren kūrm̧ool ekkar n̄an men eo kar kōnono.",
                "3": "Kōn menin raar eļļo̧k jān aolep jero̧wiwi ko aer, im mennin jōjō ko aer, im ļōn̄ ko aer, im raar jerbal n̄an Anij kōn aolep niknik raan im bon̄.",
                "4": "Im ālikin men kein ke raar bōk aolep riko̧o̧t ro rikalbuuj, jon̄an ejjeļo̧k juon iaan ro raar ko kar jab m̧an e, raar joļo̧k rikalbuuj ro ilo kalbuuj, im kar kōm̧m̧an bwe naan in Anij kar kwaļo̧k n̄an er; im jon̄an wōt eo eaar ukeļo̧k jān jero̧wiwi ko aer im deļo̧n̄ ilo bujen eo bwe renaaj jamin bar urorļo̧k wōt kar kaanemkwōj er.",
                "5": "A jon̄an wōt eo eaar jab deļo̧n̄ ilo bujen eo, im eo eaar wōnm̧aanļo̧k wōt n̄an bōk uror ko rettino ilo burueer, aaet, jon̄an wōt eo kar lo ej kōnono kōlōļn̄o̧n̄ ko ņae ro jeir im jatier kar liaakeļo̧k im kaje e ekkar n̄an kien eo.",
                "6": "Im āindein raar likūt jem̧ļo̧k n̄an aolep rinana ro, im kanejnej ittino ko, im kanejnej ittino ko rekajjōjō, ko ilo er eaar wōr eļap jero̧wiwi, im ekanooj lōn̄ uror ko kōm̧m̧ani.",
                "7": "Im āindein ron̄oul im ruo iiō eaar eļļā, im ron̄oul im jilu iiō barāinwōt, im ron̄oul im emān, im ron̄oul im ļalem; im āindein ron̄oul im ļalem iiō ko raar eļļā.",
                "8": "Im eaar wōr elōn̄ men ko raar waļo̧k ko, ilo mejān jet, rekar ļap im kabwilōn̄lōn̄; mekarta, rejjab maron̄ aolep jeje ilo bok in; aaet, bok in ej jab maron̄ pād em̧ool juon m̧ōttan jibukwi in m̧ōttan ta eo eaar kōm̧m̧an ilubwiljin ekanooj lōn̄ armej ilo tōrean in ron̄oul im ļalem iiō ko;",
                "9": "A lo eaar wōr ļo̧o̧k ko ewōr ie aolep m̧akūtkūt ko an armej rein; im juon bwebwenato ekaduļo̧k ak em̧ool kar leļo̧k jān Nipai.",
                "10": "Kōn menin iaar kōm̧m̧ane ļo̧o̧k eo aō jān men kein ekkar n̄an ļo̧o̧k eo an Nipai, eo eaar m̧wijit ioon pileij ko kar ņa etaer pileij ko an Nipai.",
                "11": "Im lo, ij kōm̧m̧ane ļo̧o̧k eo ioon pileij ko iaar kōm̧m̧ani kōn pā ko peiū make.",
                "12": "Im lo, eta in Mormon, kōnke ke kar ņa eta ilo̧kan āneen Mormon, āneo Alma eaar kajutak kabun̄ eo ilubwiljin armej ro, aaet, kabun̄ eo m̧oktata kar kajutak e ilubwiljier ālikin aer bōd.",
                "13": "Lo, n̄aij rikaļooran Jisōs Kraist, eo Nejin Anij. Iaar bōk kūr jān E n̄an kwaļo̧k naan eo An ilubwiljin armej ro An, bwe ren maron̄ bōk mour indeeo.",
                "14": "Im eaar erom mennin aikuj bwe n̄a, ekkar n̄an ankilaan Anij, bwe jar ko an ro raar etal im̧aan, ro raar ro rekwōjarjar, ren kar kūrm̧ool ekkar n̄an aer tōmak, ren kōm̧m̧ane juon ļo̧o̧k in men kein ko kar kōm̧m̧ani—",
                "15": "Aaet, juon ļo̧o̧k edik kōn ta eo eaar bōk jikin jān iien an Liai eaar likūt Jerusalem, em̧ool laļtak n̄an iien in.",
                "16": "Kōn menin i kōm̧m̧ane ļo̧o̧k eo aō jān bwebwenato ko kar litok jān ro kar im̧aō, m̧ae jinoin raan ko aō;",
                "17": "Innām ij kōm̧m̧ane ļo̧o̧k eo kōn men ko iaar loi kōn meja make.",
                "18": "Im i jeļā ļo̧o̧k eo ij kōm̧m̧ane bwe ej juon ejim̧we im juon ļo̧o̧k em̧ool; mekarta ekanooj lōn̄ men ko, ekkar n̄an kajin eo am, kōmij jab maron̄ jei.",
                "19": "Im kiiō ij kōm̧m̧an jem̧ļo̧k in men ko ij kōnono, ko ej jān eō make, im wōnm̧aanļo̧k n̄an lewōj bwebwenato in men ko rekar pād im̧aō.",
                "20": "N̄a in Mormon, im juon lukkuun bwijjin Liai. Ewōr unin n̄an aō nebar aō Anij im aō Rilo̧mo̧o̧r Jisōs Kraist, bwe Eaar bōktok ro jemām jān āneen Jerusalem, (im ejjeļo̧k juon eaar jeļā ijello̧kun wōt E make im ro Eaar bōktok er jān āneo) im bwe Eaar letok n̄an eō im armej ro aō ekanooj ļap jeļāļo̧kjeņ kōn lo̧mo̧o̧r n̄an jetōb ko am.",
                "21": "Em̧ool Eaar kōjeraam̧m̧an m̧weo im̧ōn Jekab, im eaar tūriam̧okake n̄on̄ ineen Josep.",
                "22": "Im jon̄an wōt ro nejin Liai raar kōjparok kien ko An Eaar kōjeraam̧m̧an er im kam̧weieļo̧k er ekkar n̄an An innaan.",
                "23": "Aaet, im em̧ool Enaaj bar bōktok eo m̧ōttan ineen Josep n̄an jeļāļo̧kjeņ kōn Irooj aer Anij.",
                "24": "Im āinwōt em̧ool āinwōt Irooj ej mour, Enaaj aintok jān m̧ōttan ko emān in laļ aolep ro m̧ōttan ineen Jekab, ro kar kajjeplōklōk er ettoļo̧k ioon aolepān mejān laļ.",
                "25": "Im āinwōt Eaar kōm̧m̧an bujen ippān aolep m̧weo im̧ōn Jekab, āindein bujen eo Eaar kōm̧m̧an e ippān m̧weo im̧ōn Jekab naaj kūrm̧ool ilo iien eo An make, n̄an bar kōjepļaaktok aolep m̧weo im̧ōn Jekab n̄an jeļāļo̧kjeņ kōn bujen eo Eaar kōm̧m̧ane ippāer.",
                "26": "Innām renaaj jeļā aer Ripinmuur, eo ej Jisōs Kraist, Nejin Anij; innām naaj aintok er jān emān m̧ōttan ko in laļ n̄an āne ko āneer make, ijo jān ekar kajjeplōklōk er; aaet, āinwōt Irooj ej mour enaaj āindein. Amen."
            },
            "6": {
                "1": "Im kiiō ālikin men kein armej in riNipai ro raar aolep ro̧o̧l n̄an āne ko āneer ilo ron̄oul im jiljino iiō eo, aolep em̧m̧aan, ippān baam̧le eo an, bwijin in mennin mour ko reddik an im bwijin in mennin mour ko reļļap an, o̧o̧j ko an im kau ko an, im aolep jabdewōt men ko aer.",
                "2": "Im ālikin men kein raar jab kan̄ aolep kapijje ko aer, kōn menin raar bōk ippāer aolep bwe eo raar jab kan̄e, in aolep grain ko otemjeļo̧k, im aer gold, im aer silver, im aolep aer mennin aorōk otemjeļo̧k, im raar ro̧o̧l n̄an āne ko āneer make im jikier, jim̧or ilo tuiōn̄ im ilo turōk, jim̧or ilo āneo ituiōn̄ im ilo āneo iturōk.",
                "3": "Im raar leļo̧k n̄an riko̧o̧t ro raar deļo̧n̄ ilo bujen eo n̄an kōjparok aenōm̧m̧an eo iāneo, ro raar kōņaan riLeman wōt, bwidej ko, ekkar n̄an oran ko aer, bwe ren maron̄ wōr ippāer, kōn jerbal ko aer, ta reaikuji n̄an mour; im āindein raar kajutak aenōm̧m̧an ilo aolepān āneo.",
                "4": "Im raar bar jino in m̧weie im n̄an kanooj ļap; im ron̄oul im jiljino im jiljilimjuon iiō ko raar eļļā, im eaar wōr eļap ineem̧m̧an ilo āneo; im raar ejaaki kien ko aer ekkar n̄an jejjet im jim̧we.",
                "5": "Im kiiō eaar ejjeļo̧k jabdewōt ilo aolepān āneo n̄an kapan̄ an armej ro m̧weieļo̧k wōt, ijello̧kun wōt n̄e raar wōtlo̧k ilo bōd.",
                "6": "Im kiiō eaar Kidkidonai, im riekajet eo, Lakoneus, im ro kar jitōn̄ er ritōl, ro raar kajutak aenōm̧m̧an in eļap ilo āneo.",
                "7": "Im ālikin men kein eaar wōr elōn̄ jikin kwelo̧k ko raar bar kalōki rekāāl, im eaar wōr elōn̄ jikin kwelo̧k ko rem̧or raar kōkāāli.",
                "8": "Im eaar wōr elōn̄ iaļ ko reļļap raar kajutaki, im elōn̄ iaļ ko kōm̧m̧ani, ko raar tōlļo̧k jān jikin kwelo̧k n̄an jikin kwelo̧k, im jān āne n̄an āne, im jān jikin n̄an jikin.",
                "9": "Im āindein eaar eļļā ron̄oul im ruwalitōk iiō eo, im armej ro eaar wōr aer aenōm̧m̧an wōt.",
                "10": "A ālikin men kein ilo ron̄oul im ruwatimjuon iiō eo eaar jino wōr jet akwāālel ilubwiljin armej ro; im jet raar utiej ilo juwa im kōmmejāje ko kōnke m̧weie otem m̧weie ko aer, aaet, em̧ool n̄an matōrtōr ko reļļap;",
                "11": "Bwe eaar wōr elōn̄ riwiakake ilo āneo, im barāinwōt rikien ro, im elōn̄ rijerbal in kien ro.",
                "12": "Im armej ro kar jino kōjenolo̧k er kōn laajrakier, ekkar n̄an aer m̧weie im aer maron̄ ekkatak; aaet, jet raar jajeļo̧kijeņ kōn aer jeram̧ōl, im jet raar bōk eļap jeļāļo̧kjeņ kōnke m̧weie ko aer.",
                "13": "Jet raar utiej ilo juwa, im jet raar ettā otem ettā; jet raar kōro̧o̧l illu kōn illu, ke ro jet rej bōk illu im matōrtōr im aolep mennin kaen̄tanaan ko otemjeļo̧k, im kar jab bar ukōtļo̧k kajjirere, a raar ettā im ettā bōro im̧aan Anij.",
                "14": "Im āindein eaar wōr juon kalijekļo̧k ilo aolepān āneo, jon̄an kabun̄ eo eaar jino jeepepļo̧k; aaet, jon̄an ilo kajiln̄uul iiō eo kabun̄ eo eaar jeepepļo̧k ilo aolepān āneo ijello̧kun wōt ilubwiljin jet iaan riLeman ro raar oktak tok n̄an tōmak eo em̧ool; im reban kar ilo̧k jān e, bwe raar pen, im dim, im jamin em̧m̧akūt, m̧ōņōņō ilo aolep niknik n̄an kōjparok kien ko an Irooj.",
                "15": "Kiiō unin kalijekļo̧k in an armej ro eaar men in—Setan eaar wōr an kajoor eļap, n̄an kalim̧otak armej ro n̄an kōm̧m̧an aolep wāween nana otemjeļo̧k, im n̄an kobrak er kōn juwa, im kapo er n̄an kappukot kajoor, im maron̄, im m̧weie ko, im men ko rewaan an laļ.",
                "16": "Im āindein Setan eaar tōlļo̧k būruōn armej ro n̄an kōm̧m̧an aolep wāween nana otemjeļo̧k; kōn menin raar m̧ōņōņō kōn aenōm̧m̧an eo jet wōt iiō ko.",
                "17": "Im āindein, ilo jino in kajiln̄uul iiō eo—armej ro kar lo̧mo̧o̧ren er kōn tōrean eo eaetok n̄an kar bōkļo̧k er jān kapo ko an devil ijoko jabdewōt eaar kōņaan n̄an bōk er, im n̄an kōm̧m̧an jabdewōt nana eaar kōņaan ren kōm̧m̧an—im āindein ilo jino in iiō in, kajiln̄uul iiō eo, raar pād ilo tam̧m̧win jero̧wiwi enana.",
                "18": "Kiiō raar jab jero̧wiwi ilo jajeļo̧kijeņ, bwe raar jeļā ankilaan Anij kōn er, bwe kar katakin e n̄an er; kōn menin raar m̧ōņōņō in jum̧ae Anij.",
                "19": "Im kiiō eaar ilo raan ko an Lakoneus, ļeo nejin Lakoneus, bwe Lakoneus eaar pād ilo jea eo an jemān im eaar tōl armej ro ilo iiō eo.",
                "20": "Im eaar jino wōr armej ro raar bōk bab-laļ jān lan̄ im kar jilkinļo̧k er, im jutak ilubwiljin armej ro ilo aolepān āneo, kwaļo̧k naan im kam̧ool ilo pen n̄an er kōn lo̧mo̧o̧r eo Irooj enaaj kar kōm̧m̧ane n̄an armej ro An, a ilo bar jet naan, jerkakpeje eo an Kraist; im raar kam̧ool ilo kajoor kōn mej im en̄taan ko An.",
                "21": "Kiiō eaar wōr elōn̄ iaan armej ro raar illu otem illu kōnke ro raar kam̧ool kōn men kein; im ro raar illu nan̄in riekajet ro reutiej wōt, im ro raar pris utiej ro im rikien ro; aaet, aolep ro raar rikien raar illu ippān ro raar kam̧ool kōn men kein.",
                "22": "Kiiō eaar ejjeļo̧k rikien ak riekajet ak pris eutiej eaar wōr an kajoor n̄an liaakeļo̧k jabdewōt n̄an mej eļan̄n̄e peba in liaakeļo̧k eo aer eaar jab wōr eļtan pein prokonsōl eo an āneo ioon.",
                "23": "Kiiō eaar wōr elōn̄ iaan ro raar kam̧ool kōn men ko rej tōlļo̧k n̄an Kraist eo eaar kam̧ool ilo kajoor, ro kar bōke er im n̄an mej ilo ittino jān riekajet ro, bwe jeļā kōn mej eo aer eaar jab itok n̄an prokonsōl eo an āneo m̧ae ālikin aer mej.",
                "24": "Kiiō lo, men in eaar āinjuon jān kien ko an āneo, bwe jabdewōt armej ren leļo̧k n̄an mej ijello̧kun wōt ewōr aer kajoor jān prokonsōl eo an āneo—",
                "25": "Kōn menin juon ellotaan eaar itok n̄an āneen Zaraemla, n̄an prokonsōl eo an āneo, ņae riekajet rein ro raar liaakeļo̧k rikanaan ro an Irooj n̄an mej, jab ekkar n̄an kien eo.",
                "26": "Kiiō ālikin men kein kar bōk er im bōk lōn̄ļo̧k er im̧aan riekajet eo, n̄an ekajet kōn men ko ruweer ko raar kōm̧m̧ani, ekkar n̄an kien eo kar leļo̧k jān armej ro.",
                "27": "Kiiō ālikin men kein riekajet rein eaar lōn̄ jeraer im nukwier; im bweier, aaet, em̧ool enan̄in aolep rikien ro im pris utiej ro, raar kuktok ippān doon, im koba ippān ro nukwin riekajet ro raar itōn ekajete er ekkar n̄an kien eo.",
                "28": "Im raar deļo̧n̄ ilo juon bujen ippān eo juon, aaet, em̧ool ilo bujen eo kar leļo̧k in ro etto, bujen eo kar leļo̧k in im kajeikik in devil, n̄an koba ņae aolep jim̧we.",
                "29": "Kōn menin raar koba ņae armej ro an Irooj, im deļo̧n̄ ilo juon bujen n̄an ko̧kkure er, im n̄an kōtļo̧k ro eaar wōr ruweer kōn uror jān dāpdep an kien, eo eaar nan̄in itōn kōm̧m̧an ekkar n̄an kien eo.",
                "30": "Im raar kaalikkar aer jum̧ae kien eo im jim̧we ko an laļ eo aer; im raar kōm̧m̧an bujen ippān doon n̄an ko̧kkure prokonsōl eo, im n̄an kajutak juon kiin̄ ioon āneo, bwe āneo en jab bar anemkwōj ļo̧k wōt a en pād ium̧win kiin̄ ro."
            },
            "7": {
                "1": "Kiiō lo, inaaj kwaļo̧k n̄an kom̧ bwe raar jab kajutak juon kiin̄ ioon āneo; a ilo ejja iiō in wōt, aaet, kajiln̄uul iiō eo, raar ko̧kkure ioon jea in ekajet eo, aaet, raar uror e riekajet eo eutiej an āneo.",
                "2": "Im armej ro raar ajej juon ņae bar juon; im raar jepelļo̧k jān doon ilo bwij ko, aolep em̧m̧aan ekkar n̄an ro nukwin im ro jeran; im āindein raar ko̧kkure kien eo an āneo.",
                "3": "Im aolep bwij eaar jitōn̄ juon irooj ak juon ritōl ioer; im āindein raar erom bwij ko im ritōl ro an bwij ko.",
                "4": "Kiiō lo, eaar ejjeļo̧k em̧m̧aan ilubwiljier ijello̧kun n̄e eaar wōr an nokwe eļap im elōn̄ ro nukwin im ro jeran; kōn menin bwij ko aer raar kanooj ļap otem ļap.",
                "5": "Kiiō aolep men in eaar kōm̧m̧an, im eaar ejjeļo̧k tariņae ko ilo tōre in ilubwiljier; im aolep kalijekļo̧k in eaar itok ioon armej ro kōnke raar kōtļo̧k er n̄an kajoor an Setan.",
                "6": "Im kakien ko an kien eo kar ko̧kkuri, kōnke kanejnej ittino an ro jeran im ro nukwin ro raar m̧an rikanaan ro.",
                "7": "Im raar kōmour juon epelon̄lon̄ eļap ilo āneo, jon̄an m̧ōttan eo eļapļo̧k in ro rejim̧we renan̄in aolep kar erom rinana; aaet, eaar wōr jet wōt armej rejim̧we ilubwiljier.",
                "8": "Im āindein jiljino iiō eaar jab eļļā jān iien eo m̧ōttan eo eļapļo̧k in armej ro eaar eļļo̧k jān aer jim̧we, āinwōt kidu eo n̄an em̧m̧ōj eo an, ak āinwōt piik kokōrā ej dāpilpil ilo pedkat.",
                "9": "Kiiō kanejnej ittino in, eo eaar bōktok ekanooj ļap kalijekļo̧k ioon armej ro, eaar kobaiktok er ippān doon, im kar likūt ilo jepāer juon em̧m̧aan eo raar ān̄inn̄in e Jekab;",
                "10": "Im raar ān̄inn̄in e aer kiin̄; kōn menin eaar kiin̄ ioon jar nana eo; im eaar juon iaan ro reutiejtata eaar kwaļo̧k ainikien ņae rikanaan ro raar kam̧ool kōn Jisōs.",
                "11": "Im ālikin men kein raar jab kanooj kajoor ilo oran āinwōt bwij ko an armej ro, ro raar koba ippān doon ijello̧kun wōt n̄e eaar ritōl ro aer raar kajutak kien ko aer, aolep kajjojo iaer ekkar n̄an bwij eo an; mekarta raar rikōjdat an doon; mekarta n̄e raar jab armej jim̧we, ijoke raar juon wōt ilo dike ro raar deļo̧n̄ ilo bujen eo n̄an ko̧kkure kien eo.",
                "12": "Kōn menin Jekab ke eaar lo bwe ro aer rikōjdat raar bwijlepļo̧k jān er, e kōnke eaar kiin̄ in jar eo, kōn menin eaar jiron̄ armej ro an bwe ren koļo̧k n̄an turōk tata in āneo, im ijo kajutak n̄an er juon aelōn̄ in kiin̄, m̧ae aer kar kobaļo̧k ippāer jān ribōrojepel ro, (bwe eaar m̧oņe er bwe en kar wōr elōn̄ ribōrojepel) im raar bwe aer kajoor n̄an aitwerōk ippān bwij ko an armej ro; im raar kōm̧m̧an āinwōt.",
                "13": "Im ekanooj m̧ōkaj kar ko eo aer im eban kar apan̄ m̧ae aer kar jako jān an armej ro tōpar er. Im āindein eaar jem̧ļo̧k jon̄ouljilu iiō eo; im āindein kar m̧akūtkūt ko an armej in Nipai.",
                "14": "Im ālikin men kein ilo jiln̄uul im juon iiō eo raar ajej ilo bwij ko, aolep armej ekkar n̄an baam̧le eo an, ro nukwin im ro jeran; mekarta raar itok n̄an juon errā bwe ren kar jab ilo̧k n̄an tariņae ippān doon; a raar jab juon wōt bōro ilo kien ko aer, im wāween aer kajeikik kien ko aer, bwe rekar jutak ekkar n̄an ļōmņak ko an irooj ro aer im ritōl ro aer. A raar kajutak kakien ko juon bwij en jab kar bōd ņae bar juon, jon̄an ilo juon wāween eaar wōr aer aenōm̧m̧an ilo āneo; mekarta, burueer raar oktakļo̧k jān Irooj aer Anij, im raar kade rikanaan ro im joļo̧k er jān ilubwiljier.",
                "15": "Im ālikin men kein Nipai—kōnke enjeļ raņ raar loļo̧k e im barāinwōt ainikien Irooj, kōn menin kōnke eaar lo enjeļ ro, im kōnke eaar rikam̧ool, im kōnke kar leļo̧k n̄an e kajoor bwe en maron̄ jeļā kōn jerbal eo an Kraist, im barāinwōt kōnke eaar rikam̧ool n̄an aer innitōt n̄an ro̧o̧l jān jim̧we n̄an aer nana im mennin jōjō ko;",
                "16": "Kōn menin, kōnke eaar būrom̧ōj kōn pen in burueer im pilo in koļmānļo̧kijeņ ko aer—ar ilo̧k ilubwiljier ilo ejja iiō eo wōt, im kar jino in kam̧ool, ilo kajoor, kōn ukeļo̧k im jeorļo̧k in jero̧wiwi ko kōn tōmak ilo Irooj Jisōs Kraist.",
                "17": "Im eaar kōnono elōn̄ men ko n̄an er; im aolepāer rejjab maron̄ kar jeje, im jidik m̧ōttaer eban bwe, kōn menin rejjab jeje ilo bok in. Im Nipai eaar kōnono kōn kajoor im kōn maron̄ eļap.",
                "18": "Im ālikin men kein raar illu ippān, em̧ool kōnke eaar ļapļo̧k an kajoor jān er, bwe eaar pen aer jab tōmak naan ko an, bwe jon̄an an ļap tōmak eo an ilo Irooj Jisōs Kraist enjeļ raar jipan̄ e raan otemjej.",
                "19": "Im ilo etan Jisōs eaar kadiwōjļo̧k devil ko im jetōb ko rettoon; im em̧ool ļeo jatin eaar kōjerkak jān ro remej, ālikin kar an armej ro kade e im eaar mej.",
                "20": "Im armej ro raar lo e, im kar rikam̧ool kōn e, im kar illu ippān kōnke kajoor eo an; im eaar barāinwōt kōm̧m̧an elōn̄ mennin bwilōn̄ ko, ilo mejān armej ro, ilo etan Jisōs.",
                "21": "Im ālikin men kein jiln̄uul im juon iiō eo eaar eļļā, im eaar wōr jet wōt ro raar oktak n̄an Irooj; a jon̄an lōn̄ in wōt ro raar oktak em̧ool raar kaalikkar n̄an armej ro bwe kar loļo̧k er jān kajoor im Jetōb in Anij, eo eaar ilo Jisōs Kraist, eo raar tōmak ilo E.",
                "22": "Im jon̄an lōn̄ in wōt eo raar kadiwōjļo̧k devil ko jān er, im kar kōmour er jān nan̄inmej ko im m̧ōjņo̧ ko aer, eaar lukkuun kaalikkar n̄an armej ro bwe kar jelōt er kōn Jetōb in Anij, im kar kōmour er; im raar kwaļo̧k kakōļļe ko barāinwōt im kar kōm̧m̧an jet mennin bwilōn̄ ko ilubwiljin armej ro.",
                "23": "Āindein eļļāļo̧k eaar jiln̄uul im ruo iiō eo barāinwōt. Im Nipai eaar kūr n̄an armej ro ilo jinoin jiln̄uul im jilu iiō eo; im eaar kwaļo̧k n̄an er ukeļo̧k im jeorļo̧k jero̧wiwi ko.",
                "24": "Kiiō ikōņaan bwe kom̧in keememej barāinwōt, bwe eaar ejjeļo̧k en kar bōktok e n̄an ukeļo̧k eo eaar jab peptaij kōn dān.",
                "25": "Kōn menin, ekar wōr ro kapit er jān Nipai, em̧m̧aan ro n̄an jerbal in, bwe aolep āinwōt er ren itok n̄an er ren peptaij kōn dān, im men in āinwōt juon kam̧ool im juon naan in kam̧ool im̧aan Anij, im n̄an armej ro, bwe raar ukeļo̧k im raar bōk jeorļo̧k in jero̧wiwi ko aer.",
                "26": "Im eaar lōn̄ ilo jinoin iiō in raar peptaij n̄an ukeļo̧k; im āindein eļapļo̧k m̧ōttan iiō eo eaar eļļā."
            },
            "8": {
                "1": "Im kiiō ālikin men kein ekkar n̄an ļo̧o̧k eo am, im kōm jeļā bwe ļo̧o̧k in am em̧ool, bwe eaar juon armej ejim̧we eaar kōjparok ļo̧o̧k eo—bwe em̧ool eaar kōm̧m̧an elōn̄ mennin bwilōn̄ ko ilo etan Jisōs; im eaar ejjeļo̧k jabdewōt armej eo emaron̄ kar kōm̧m̧an juon mennin bwilōn̄ ilo etan Jisōs ijello̧kun wōt n̄e eaar karreoik libbijinjin otemjeļo̧k jān nana ko an—",
                "2": "Im kiiō ālikin men kein, eļan̄n̄e eaar ejjeļo̧k bōd kōm̧m̧ane jān ļein ilo am watwat iien ko am, jiln̄uul im jilu iiō eaar eļļā;",
                "3": "Im armej ro raar reilo̧k kōn eļap kijooror n̄an kakōļļe eo kar leļo̧k in rikanaan Samuel, riLeman eo, aaet, n̄an iien eo en kar wōr marok jilōn̄lōn̄ ilo tōrean eo jilu raan ioon mejān āneo.",
                "4": "Im eaar jino wōr pere ko im iakwāālel ko reļļap ilubwiljin armej ro, mekarta ekanooj lōn̄ kakōļļe ko kar liļo̧k.",
                "5": "Im ālikin men kein ilo jiln̄uul im emān iiō eo, ilo allōn̄ eo m̧oktata, ilo raan eo kein kāāmen in allōn̄ eo, eaar jetak juon ļan̄ eļap, juon eo jan̄in kar jeļā kake ilo aolepān āneo.",
                "6": "Im eaar wōr barāinwōt juon ļan̄ eļap im nana; jon̄an eaar wōr jourur enana, jon̄an eaar kōm̧akūtkūt aolepān laļ āinwōt n̄e eaar itōn ajej ijeņ im ijeņ.",
                "7": "Im eaar wōr jarom ko rekkan̄ otem ekkan̄, ko me jan̄in kar jeļā kaki ilo aolepān āneo.",
                "8": "Im jikin kwelo̧k in Zaraemla eaar bwil.",
                "9": "Im jikin kwelo̧k in Moronai eaar tūm̧laļļo̧k ilo m̧wilaļ ko in lo̧meto im armej ro ijo raar maļon̄.",
                "10": "Im laļ kar bōklōn̄ļo̧k ioon jikin kwelo̧k in Moronaia, bwe ilo ijo jikin kwelo̧k eo eaar pād eaar erom juon toļ eļap.",
                "11": "Im eaar wōr ko̧kkure eļap im nana ilo āneo iturōk.",
                "12": "A lo, eaar wōr juon ko̧kkure eļapļo̧k im nanaļo̧k ilo āneo ituiōn̄; bwe lo, aolepān mejān āneo eaar oktak, kōnke ļan̄ eo im aire ko, im jourur ko im jarom ko, im m̧akūtkūt otem m̧akūtkūt eļap in aolepān laļ;",
                "13": "Im iaļ ko reļļap raar tipdikdik, im iaļ ko pikier wōt juon raar jorrāān, im elōn̄ jikin ko raar metaltōl raar erom kurbalōklōk.",
                "14": "Im elōn̄ jikin kwelo̧k ko reļļap im bun̄bun̄ raar tūm̧laļļo̧k, im elōn̄ ko raar bwil, im elōn̄ raar m̧akūtkūt m̧ae an m̧ōko ijo raar wōtlo̧k n̄an laļ, im armej ro ijo raar mej, im jikin kwelo̧k ko eaar ejjeļo̧k kobbaer.",
                "15": "Im eaar wōr jet jikin kwelo̧k ko raar pād wōt; a jorrāān eo ijo eaar ļap otem ļap, im eaar wōr elōn̄ ie raar mej.",
                "16": "Im eaar wōr jet ro raar bōkļo̧k er ilo aire eo; im ia raar etal ie ejjeļo̧k juon ejeļā, ijello̧kun wōt ke raar jeļā bwe raar bōkļo̧k er.",
                "17": "Im āindein mejān aolepān laļ eaar erom ukok, kōnke ļan̄ eo, im jourur ko, im jarom ko, im m̧akūtkūt in laļ eo.",
                "18": "Im lo, dekā ko kar kekōli ilo ruo; raar tipdikdik ioon mejān aolepān laļ, jon̄an kar loi ilo m̧ōttan ko reddik, im ilo kōtaan ko ilo kōk ko, ioon aolepān mejān āneo.",
                "19": "Im ālikin men kein ke jourur ko, im kōto eo, im ļan̄ eo, im m̧akūtkūt ko in laļ raar bōjrak—bwe lo, raar bōk tōrean eo jilu awa; im jet raar ba bwe iien eo eaar ļapļo̧k; mekarta, aolep men kein reļļap im nana raar kōm̧m̧an ilo enan̄in tōrean eo jilu awa—innām lo, eaar wōr marok jilōn̄lōn̄ ioon mejān āneo.",
                "20": "Im ālikin men kein eaar wōr marok jilōn̄lōn̄ emijel ioon aolepān mejān āneo, jon̄an ro ie raar jab wōtlo̧k raar maron̄ en̄jake nijōk in marok;",
                "21": "Im eaar jamin maron̄ wōr meram, kōnke marok jilōn̄lōn̄ eo, jaab kantōl ko, jaab til ko; im ejjeļo̧k kijeek en maron̄ kar kōjo̧ e kōn aļaļ ko rem̧m̧an im rem̧ōrā otem m̧ōrā, āindein bwe en ejjeļo̧k jabdewōt meram n̄an jidik.",
                "22": "Im eaar ejjeļo̧k jabdewōt meram loe, jaab kijeek, jaab rabōlbōl, jaab aļ, jaab allōn̄, jaab ijo ko, bwe āindein ļap in kar nijōk ko in marok jilōn̄lōn̄ eo ioon mejān āneo.",
                "23": "Im ālikin men kein eaar pād tōrean eo jilu raan ko bwe eaar ejjeļo̧k meram kar loe; im eaar wōr eļap liaajlo̧ļ im lim̧ō im jan̄ ilubwiljin aolep armej ro ejjeļo̧k m̧wijkōk; aaet, eļap kar n̄ijlo̧k ko an armej ro, kōnke marok jilōn̄lōn̄ eo im ko̧kkure eo eļap eo eaar itok ioer.",
                "24": "Im ilo juon jikin kar ron̄ an armej ro jan̄, im ba: O n̄e jen kar ukeļo̧k m̧okta jān raan in eļap im nana, innām ro jeid im jatid ren kar rōļo̧k, im ren kar jab bwil ilo jikin kwelo̧k en eļap Zaraemla.",
                "25": "Im ilo bar juon jikin kar ron̄ aer jan̄ im liaajlo̧ļ, im ba: O n̄e jen kar ukeļo̧k m̧okta jān raan in eļap im nana, im kar jab m̧an im kad rikanaan ro, im kadiwōjļo̧k er; innām ro jined im leddik ro nejid redeo̧, im ro nejid ren kar rōļo̧k, im naaj kar jab kallib ilo jikin kwelo̧k in Moronaia. Im āindein kar lim̧ō ko an armej raar eļap im nana."
            },
            "9": {
                "1": "Im ālikin men kein eaar wōr juon ainikien kar ron̄ ilubwiljin aolep ro ilo laļ, ioon aolep mejān āne in, im ej kūr:",
                "2": "Wo, wo, wo n̄an armej rein; wo n̄an aolepān ro ilo aolepān laļ ijello̧kun wōt n̄e renaaj ukeļo̧k; bwe devil ej ettōn̄, im enjeļ ro an rej m̧ōņōņō, kōnke kar mej eo an m̧aan ro rewūlio im kōrā ro redeo̧ nejin armej ro Aō; im ej kōnke aer kalijekļo̧k im jōjō ko aer rekar wōtlo̧k!",
                "3": "Lo, jikin kwelo̧k en eļap Zaraemla Iaar tile kōn kijeek, im ro ie kobban.",
                "4": "Im lo, jikin kwelo̧k en eļap Moronai Iaar kōm̧m̧an bwe en tūm̧laļļo̧k ilo m̧wilaļ ko in lo̧meto, im ro ie kobban n̄an maļon̄.",
                "5": "Im lo, jikin kwelo̧k en eļap Moronaia Iaar kalibobo kōn bwidej, im ro ie kobban, n̄an ņooj nana ko aer im kajjōjō ko aer jān im̧aan Meja, bwe bōtōktōkin rikanaan ro im ro rekwōjarjar ren jab naaj itok wōt n̄an Eō ņae er.",
                "6": "Im lo, jikin kwelo̧k in Gilgal Iaar kōm̧m̧an bwe en rum̧ļo̧k, im ro ie kobban n̄an kallib ilo m̧wilaļ ko in laļ;",
                "7": "Aaet, im jikin kwelo̧k in Onaia im ro ie kobban, im jikin kwelo̧k in Mokum im ro ie kobban, im jikin kwelo̧k in Jerusalem im ro ie kobban, im dān ko Iaar kōm̧m̧an bwe ren wanlōn̄ļo̧k ilo ijo jikier, n̄an ņooj nana eo im kajjōjō ko aer jān im̧aan Meja, bwe bōtōktōkin rikanaan ro im ro rekwōjarjar ren jab itok wōt n̄an Eō ņae er.",
                "8": "Im lo, jikin kwelo̧k in Kadiandi, im jikin kwelo̧k in Kadiomna, im jikin kwelo̧k in Jekab, im jikin kwelo̧k in Kimkimno, aolep kein Iaar kōm̧m̧an bwe ren rum̧ļo̧k, im kōm̧m̧an bat ko im kom̧laļ ko ilo ijoko jikier; im ro ie kobbaer Iaar kalbwin er ilo m̧wilaļ ko in laļ, n̄an ņooj nana im kajjōjō ko aer jān im̧aan Meja, bwe bōtōktōkin rikanaan ro im ro rekwōjarjar ren jab itok wōt n̄an Eō ņae er.",
                "9": "Im lo, jikin kwelo̧k en eļap Jekabukat, eo eaar obrak kōn armej ro an kiin̄ Jekab, Iaar kōm̧m̧an bwe en bwil kōn kijeek kōnke jero̧wiwi ko aer im nana eo aer, ko raar ilōn̄in aolep nana ko an aolepān laļ, kōnke uror ko im kanejnej ko aer rettino; bwe eaar er ro raar ko̧kkure aenōm̧m̧an eo an armej ro Aō im kien eo an āneo; kōn menin Iaar kōm̧m̧an bwe ren bwil, n̄an ko̧kkure er jān im̧aan Meja, bwe bōtōktōkin rikanaan ro im ro rekwōjarjar ren jab itok wōt n̄an Eō ņae er.",
                "10": "Im lo, jikin kwelo̧k in Leman, im jikin kwelo̧k in Jos, im jikin kwelo̧k in Gad, im jikin kwelo̧k Kiskumen, Iaar kōm̧m̧an bwe ren bwil kōn kijeek, im ro kobbaer ie, kōnke aer nana im kadiwōjļo̧k rikanaan ro, im kad ro Iaar jilkinļo̧k n̄an kwaļo̧k n̄an er kōn nana eo im kajjōjō ko aer.",
                "11": "Im kōnke raar kadiwōjļo̧k er aolep, bwe en ejjeļo̧k juon rijim̧we ilubwiljier, Iaar jilkinlaļļo̧k kijeek im ko̧kkure er, bwe aer nana im kajjōjō ko aer ren maron̄ ņojak jān im̧aan Meja, bwe bōtōktōkin rikanaan ro im ro rekwōjarjar ro Iaar jilkinļo̧k ilubwiljier ren jab maron̄ kūr n̄an Eō jān bwidej ņae er.",
                "12": "Im elōn̄ ko̧kkure reļļap Iaar kōm̧m̧an n̄an itok ioon āniin, im ioon armej rein, kōnke aer nana im kajjōjō ko aer.",
                "13": "O aolep kom̧ ro dāpij er kōnke kom̧ ar jim̧weļo̧k jān er, kom̧in jab ke kiiō ro̧o̧l tok n̄an Eō, im ukeļo̧k jān jero̧wiwi ko ami, im oktak, bwe In maron̄ kōmour kom̧?",
                "14": "Aaet, em̧ool Ij ba n̄an kom̧, eļan̄n̄e kom̧ naaj itok n̄an Eō kom̧ naaj lo mour indeeo. Lo, pein tūriam̧o eo Aō ej erļo̧kwaj n̄an kom̧, im jabdewōt eo enaaj itok, e Inaaj bōk, im em̧ōņōņō ro rej itok n̄an Eō.",
                "15": "Lo, N̄a Jisōs Kraist eo Nejin Anij. Iaar kōm̧anm̧an lan̄ ko im laļ, im men otemjeļo̧k ilo er. Iaar pād ippān Jema jān jinoin. N̄a ij ilo Jema, im Jema ilo N̄a, im ilo n̄a Jema eaar kaiboojoj e etan.",
                "16": "Iaar itok n̄an ro Aō, im ro Aō raar jab bōk Eō. Im jeje ko rekwōjarjar kōn itok eo Aō rej kūrm̧ool.",
                "17": "Im jon̄an wōt eo eaar bōk Eō, n̄an er Iaar leļo̧k n̄an erom m̧aan ro nejin Anij; im em̧ool āindein Inaaj n̄an jon̄an wōt eo renaaj tōmak ilo Eta, bwe lo, kōn Eō lo̧mo̧o̧r ej itok, im ilo N̄a kien Moses ej kūrm̧ool.",
                "18": "N̄aij meram im mour an laļ. N̄a Alpa im Omega, jinoin im jem̧ļo̧k in.",
                "19": "Im kom̧ naaj jab ajetok n̄an Eō kōto̧o̧rļo̧k bōtōktōk; aaet, katok ko ami im katok kijeek ko ami naaj kōjjem̧ļo̧k i, bwe Iban bōk ejjeļo̧k iaan katok ko ami im katok kijeek ko ami.",
                "20": "Im kom̧ naaj ajetok āinwōt juon katok n̄an Eō bōro e rup im jetōb ettā. Im jabdewōt eo ej itok n̄an Eō kōn bōro e rup im jetōb ettā, e Inaaj peptaij kōn kijeek im kōn Jetōb Kwōjarjar, kōnke aer tōmak ilo N̄a ilo iien aer oktak, kar peptaij kōn kijeek im kōn Jetōb Kwōjarjar, im rejjab jeļā kake.",
                "21": "Lo, Iaar itok n̄an laļ n̄an bōktok lo̧mo̧o̧r n̄an laļ, n̄an lo̧mo̧o̧ren laļ jān jero̧wiwi.",
                "22": "Kōn menin, jabdewōt eo ej ukeļo̧k im itok n̄an Eō āinwōt juon ajri, e Inaaj bōk e, bwe kōn in ej an aelōn̄ in Anij. Lo, n̄an in Iaar likūt mour eo Aō, im kar bar bōk e; kōn menin ukeļo̧k, im itok n̄an Eō kom̧ jem̧ļo̧k ko in laļ, im mour."
            },
            "10": {
                "1": "Im kiiō lo, ālikin men kein aolep armej in āneo raar ron̄ ennaan kein, im kar kam̧ool e. Im ālikin ekkōnono kein eaar wōr lur ilo āneo ilo tōrean in elōn̄ awa ko;",
                "2": "Bwe ekanooj ļap kar bwilōn̄ eo an armej ro jon̄an raar bōjrak liaajlo̧ļ im lim̧ō kōn jako eo an ro nukwier ro kar m̧ane er; kōn menin eaar wōr lur ilo aolepān āneo ilo tōrean eo elōn̄ awa.",
                "3": "Im ālikin men kein eaar bar itok ainikien eo n̄an armej ro, im aolep armej raar ron̄, im kar kam̧ool e, im ba:",
                "4": "O kom̧ armej ro in jikin kwelo̧k kein reļļap ko raar bun̄, ro rej bwij in Jekab, aaet, ro rej jān m̧weo im̧ōn Israel, ewi jon̄an ekkutkut in Aō kar kakwelo̧ktok kom̧ āinwōt juon lo̧lo̧ ej kakwelo̧ktok jojo ko nejin ium̧win pā ko pein, im kar naajdik kom̧.",
                "5": "Im bar juon alen, ewi lōn̄ in Aō kar kakwelo̧ktok kom̧ āinwōt juon lo̧lo̧ ej kakwelo̧ktok jojo ko nejin ium̧win pā ko pein, aaet, O kom̧ armej in m̧weo im̧ōn Israel, ro raar bun̄; aaet, O kom̧ armej in m̧weo im̧ōn Israel, kom̧ ro rej pād ilo Jerusalem, āinwōt kom̧ ro raar bun̄; aaet, ewi lōn̄ in Aō kar kakwelo̧ktok kom̧ āinwōt lo̧lo̧ eo ej kakwelo̧ktok jojo ko nejin, im kom̧ kar jab kōņaan.",
                "6": "O kom̧ m̧weo im̧ōn Israel ro Iaar dāpij er, ewi lōn̄ in Aō naaj kakwelo̧ktok kom̧ āinwōt lo̧lo̧ ej kakwelo̧ktok jojo ko nejin ium̧win pein, eļan̄n̄e kom̧ naaj ukeļo̧k im ro̧o̧l tok n̄an Eō kōn aolep tūm̧laļ in būruōmi.",
                "7": "A eļan̄n̄e jaab, O m̧weo im̧ōn Israel, jikin jokwe ko ami renaaj erom jikin jokwe ko ami renaaj ejjeļo̧k kobbaer m̧ae iien an kūrm̧ool bujen eo n̄an ro jemāmi.",
                "8": "Im kiiō ālikin men kein ālikin an armej ro kar ron̄ naan kein, lo, raar bar jino jan̄ im lim̧ō kōnke jako eo an ro nukwier im ro jeraer.",
                "9": "Im ālikin men kein āindein kar jilu raan ko raar eļļā. Im eaar ilo jibbon̄, im marok jilōn̄lōn̄ eaar jakoļo̧k jān mejān āneo, im laļ eaar bōjrak an m̧akūtkūt, im dekā eaar bōjrak aer tipdikdik, im n̄irļo̧k ko renana raar bōjrak, im aolep ainikien ko rekijon̄ raar jem̧ļo̧k.",
                "10": "Im laļ eaar bar eddāp ippān doon, bwe eaar jutak; im būrom̧ōj eo, im jan̄ eo, im liaajlo̧ļ eo an armej ro kar dāpij er bwe ren mour eaar jem̧ļo̧k; im aer liaajlo̧ļ eaar oktak n̄an m̧ōņōņō, im aer lim̧ō ko n̄an nebar im kam̧m̧oolol n̄an Irooj Jisōs Kraist, aer Ripinmuur.",
                "11": "Im āindein n̄an tōre in jeje ko rekwōjarjar raar kūrm̧ool ko kar kōnono jān rikanaan ro.",
                "12": "Im eaar armej ro eļapļo̧k aer jim̧we me kar mour, im eaar er ro raar bōk rikanaan ro im jab kade er; im eaar er ro raar jab kōto̧o̧rļo̧k bōtōktōkin ro rekwōjarjar, ro kar dāpij er—",
                "13": "Im kar dāpij er im raar jab rum̧ļo̧k im kallib ilo bwidej; im maļon̄ ilo m̧wilaļ ko in lo̧meto; im raar jab bwil kōn kijeek, im kar jab wōtlo̧k ioer im jiped er n̄an mej; im kar jab bōkļo̧k er ilo aire eo; im rekar jab m̧ōjņo̧ jān nijōk in marok jilōn̄lōn̄ eo.",
                "14": "Im kiiō, jabdewōt eo kōnono jān jeje, e en meļeļe, e eo ewōr ippān jeje ko rekwōjarjar, e en lin̄ōri, im lo im lali eļan̄n̄e aolep mej kein im ko̧kkure kein jān kijeek, im jān aire ko, im jān peļļo̧k in laļ n̄an bōk er, im aolep men kein rejjab n̄an kakūrm̧ool in kanaan ko an elōn̄ iaan rikanaan ro rekwōjarjar.",
                "15": "Lo, ij ba n̄an kom̧, Aaet, elōn̄ raar kam̧ool kōn men kein ilo itok eo an Kraist, im kar m̧an er kōnke raar kam̧ool kōn men kein.",
                "16": "Aaet, rikanaan Zinōs eaar kam̧ool kōn men kein, im barāinwōt Zenōk eaar kōnono kōn men kein, kōnke raar kam̧ool eļaptata kōn kōj, ro rej m̧ōttan ineer.",
                "17": "Lo, jemād Jekab eaar barāinwōt kam̧ool kōn juon m̧ōttan ineen Josep. Im lo, jej jab ke juon m̧ōttan in ineen Josep? Im men kein ko rej kam̧ool kōn kōj, rejjab kar jeje ke ioon brass pileij ko jemād Liai eaar būktok jān Jerusalem?",
                "18": "Im ālikin men kein ilo jem̧ļo̧k in jiln̄uul im emān iiō eo, lo, inaaj kwaļo̧k n̄an kom̧ bwe armej in Nipai ro kar dāpij er, im barāinwōt ro kar kūr er riLeman, ro kar dāpij er, eaar wōr mennin jouj kwaļo̧k n̄an er, im eļap jeraam̧m̧an ko lutōkleplep ioon bōraer, jon̄an ejjab to ālikin wanlōn̄ļo̧k eo an Kraist ilo lan̄ em̧ool Eaar kwaļo̧ke make n̄an er—",
                "19": "Kwaļo̧k ānbwinnin n̄an er, im jipan̄ er; im juon bwebwenato in jerbal eo An, naaj lewōj tokālik ijin. Kōn menin n̄an iien in Ij kōm̧m̧an jem̧ļo̧k in ennaan kein aō."
            },
            "11": {
                "intro": "Jisōs Kraist eaar kwaļo̧k E make n̄an armej in Nipai, ke jarlepju eo eaar koba ippān doon ilo āneen Bun̄-pāļo̧k, im kar jipan̄ er; im ilo wāween in kar kwaļo̧ke make n̄an er.",
                "1": "Im kiiō ālikin men kein eaar wōr juon jarlepju eo eļap eaar kuktok ippān doon, in armej in Nipai, ijo ipeļaakin tampeļ eo ilo āne Bun̄-pāļo̧k; im raar bwilōn̄ im koļmānļo̧kijeņ ippān doon, im kar kwaļo̧k n̄an doon oktak eo eļap im kabwilōn̄lōn̄ eaar bōk jikin.",
                "2": "Im raar barāinwōt em̧m̧ao kōn in Jisōs Kraist, eo kakōļļe eo kar leļo̧k kōn mej eo An.",
                "3": "Im ālikin men kein ke raar āindein em̧m̧ao ippān doon, raar ron̄ juon ainikien āinwōt n̄e eaar itok jān lan̄; im raar bōk mejaer likļo̧k, bwe raar jab meļeļe ainikien eo raar ron̄; ijoke, im mekarta eaar juon ainikien edik eaar deil er n̄an lowa tata, jon̄an eaar ejjeļo̧k m̧ōttan ānbwinnier eaar jab kōm̧m̧an bwe en wūdiddid; aaet, eaar deil er n̄an lukkuun burueer, im kōm̧m̧an bwe burueer ren bwil.",
                "4": "Im ālikin men kein bar juon alen raar ron̄ ainikien eo, im raar jab meļeļe kake.",
                "5": "Im bar juon alen kein kajilu raar ron̄ ainikien eo, im kar kōpeļļo̧k lo̧jiln̄ier n̄an ron̄jake e; im mejaer eaar reilo̧k n̄an ijo ainikien eo ej itok jān e; im raar kalimjekļo̧k lan̄, jān ijo ej itok ainikien eo.",
                "6": "Im lo, iien eo kein kajilu raar meļeļe ainikien eo raar ron̄; im eaar ba n̄an er:",
                "7": "Lo in Nejū Jitōnbōro, eo ilo E, Ebun̄-buruō; ilo E Iaar kaiboojoj Eta—kom̧in ron̄jake E.",
                "8": "Im ālikin men kein, ke raar meļeļe raar bōk mejaerļo̧k n̄an lan̄; im lo, raar lo juon Em̧m̧aan ej wanlaļļo̧k jān lan̄; im Eaar kōņak ilo juon liboror mouj; im Eaar wanlaļļo̧k im jutak ilo ioļapļapier; im mejān jarlepju eo eaar oktakļo̧k n̄an E, im raar ekkōl im jab kōpeļļo̧k lo̧n̄ier, em̧ool n̄an doon, im jab jeļā ta meļeļe in, bwe raar ļōmņak eaar juon enjeļ eo eaar waļo̧k n̄an er.",
                "9": "Im ālikin men kein Eaar erļo̧keļo̧k Pein im kōnono n̄an armej ro, im ba:",
                "10": "Lo, N̄aij Jisōs Kraist, eo rikanaan ro raar kam̧ool ke Enaaj itok n̄an laļ.",
                "11": "Im lo, N̄aij meram eo im mour eo an laļ; im Iaar idaak jān kap meo̧ eo Jema eaar letok n̄an Eō, im kar kaiboojoj Jema ilo bōk Ioō jero̧wiwi ko an laļ, eo ilo e Iaar pokake ankilaan Jema ilo men otemjeļo̧k jān jino in.",
                "12": "Im ālikin men kein ke Jisōs eaar kōnono naan kein aolepān jarlepju eo ar wōtlo̧k n̄an laļ; bwe raar keememeje bwe em̧ōj kar kanaan ilubwiljier bwe Kraist en kar kwaļo̧ke E n̄an er ālikin An wanlōn̄ļo̧k n̄an lan̄.",
                "13": "Im ālikin men kein Irooj Eaar kōnono n̄an er im ba:",
                "14": "Kom̧in jutak im wōnm̧aantak n̄an Ippa, bwe kom̧in maron̄ karum̧ļo̧k peimi ilo katū, im barāinwōt kom̧in maron̄ en̄jake jenkwan dila ko ilo peiū im ilo neō, bwe kom̧in maron̄ jeļā bwe N̄a ij Anij an Israel im Anij an aolepān laļ im kar m̧ane Eō kōn jero̧wiwi ko an laļ.",
                "15": "Im ālikin men kein jarlepju eo ar wōnm̧aanļo̧k, im karum̧ļo̧k peier ilo katin, im kar en̄jake jenkwan dila ko ilo pein im ilo neen; im men in raar kōm̧m̧ane, wōnm̧aanļo̧k juon ilo̧k juon m̧ae aolep raar wōnm̧aanļo̧k, im kar lo kōn mejaer im en̄jake kōn peier, im kar jeļā ilo m̧ool im kar kam̧ool e, bwe ekar E eo, eo kar jeje jān rikanaan ro, bwe E en kar itok.",
                "16": "Im ke raar m̧ōj an aolep wōnm̧aanļo̧k im kar kam̧ool n̄an er make, raar kūr kōn juon wōt ainikien, im ba:",
                "17": "Hosana! Em̧ōņōņō etan Anij Eutiejtata! Im eaar wōtlo̧k n̄an laļ ineen Jisōs, im kar kabun̄-jar n̄an E.",
                "18": "Im ālikin men kein Eaar kōnono n̄an Nipai (bwe Nipai eaar pād ilubwiljin jarlepju eo) im Eaar jiron̄ e bwe en wōnm̧aanļo̧k.",
                "19": "Im Nipai eaar jutak im eaar wōnm̧aanļo̧k, im eaar bun̄badik im̧aan Irooj im eaar mejenmaik Neen.",
                "20": "Im Irooj Eaar jiron̄ e bwe en jutak. Im eaar lōn̄jak im jutak im̧aan In.",
                "21": "Im Irooj Eaar ba n̄an e: Ij lewōj n̄an eok kajoor bwe kwōn peptaiji armej rein n̄e Ij bar wanlōn̄ļo̧k n̄an lan̄.",
                "22": "Im bar juon alen Irooj eaar kūr ro jet, im ba n̄an er barāinwōt; im Eaar leļo̧k n̄an er kajoor n̄an peptaij. Im Eaar ba n̄an er: Ilo wāween in kom̧ naaj peptaij; im enaaj ejjeļo̧k akwāālel ko ilubwiljimi.",
                "23": "Em̧ool Ij ba n̄an kom̧, bwe jabdewōt eo ej ukeļo̧k jān jero̧wiwi ko an kōn naan ko ami, im kōņaan bwe en peptaij ilo Eta, ilo wāween in kom̧ naaj peptaiji er—Lo, kom̧ naaj wanlaļļo̧k im jutak ilo dān eo, im ilo Eta naaj peptaiji er.",
                "24": "Im kiiō lo, erkein rej naan ko kom̧ naaj ba, kūr er kōn etaer, im ba:",
                "25": "Kōnke kar letok maron̄ n̄an eō jān Jisōs Kraist, ij peptaij eok ilo etan Jemān, im Nejin, im Jetōb Kwōjarjar. Amen.",
                "26": "Innām kom̧ naaj kattuļo̧k er ilo dān eo, im bar atoļo̧k jān dān eo.",
                "27": "Im ālikin wāween in kom̧ naaj peptaij ilo Eta; bwe lo, em̧ool Ij ba n̄an kom̧, bwe Jemān, im Nejin, im Jetōb Kwōjarjar rej juon; im N̄a ij ilo Jema, im Jema ilo N̄a, im Jema im N̄a rej juon.",
                "28": "Im ekkar āinwōt Iaar jiron̄ kom̧ āindein kom̧ naaj peptaij. Im en ejjeļo̧k akwāālel ko ilubwiljimi āinwōt eaar wōr m̧oktaļo̧k; im en ejjeļo̧k akwāālel ko ilubwiljimi kōn unleplep ko an katak eo Aō, āinwōt eaar wōr m̧oktaļo̧k.",
                "29": "Bwe em̧ool, em̧ool Ij ba n̄an kom̧, eo ewōr jetōb in jum̧ae ilo e ejjab jān Eō, ak ej jān devil, eo ej jemān jum̧ae, im ej pukwōj būruōn armej n̄an aitwerōk kōn illu, ippān doon.",
                "30": "Lo, en̄in ej jab Aō unleplep in katak, n̄an pukwōj būruōn armej kōn illu, ippān doon; a en̄in ej unleplep in katak eo Aō, bwe men rot kein rej aikuj jako.",
                "31": "Lo, em̧ool, em̧ool, Ij ba n̄an kom̧, Inaaj kwaļo̧k n̄an kom̧ katak eo Aō.",
                "32": "Im en̄in ej unleplep in katak eo Aō, im ej unleplep in katak eo Jema eaar letok n̄an Eō; im Ij kam̧ool kōn Jema, im Jema ej kam̧ool kōn Eō, im Jetōb Kwōjarjar ej kam̧ool kōn Jema im kōn Eō; im Ij kam̧ool bwe Jema ej jiron̄ armej otemjeļo̧k, ijoko jabdewōt, n̄an ukeļo̧k im tōmak ilo N̄a.",
                "33": "Im eo ej tōmak ilo N̄a, im ej peptaij, ejja in wōt enaaj mour; im rein rej er ro renaaj jolōt aelōn̄ in Anij.",
                "34": "Im eo ej jab tōmak ilo N̄a, im ej jab peptaij, enaaj jako.",
                "35": "Em̧ool, em̧ool, Ij ba n̄an kom̧, bwe en̄in ej unleplep in katak eo Aō, im Ij kam̧ool kōn e jān Jema; im eo ej tōmak ilo N̄a ej tōmak ilo Jema barāinwōt; im n̄an e Jema Enaaj kam̧ool kōn Eō, bwe Enaaj loļo̧k e kōn kijeek im kōn Jetōb Kwōjarjar.",
                "36": "Im āindein Jema Enaaj kam̧ool kōn Eō, im Jetōb Kwōjarjar enaaj kam̧ool n̄an e kōn Jema im N̄a; bwe Jema, im N̄a, im Jetōb Kwōjarjar kōmij juon.",
                "37": "Im Ij bar ba n̄an kom̧, kom̧ aikuj ukeļo̧k, im peptaij ilo Eta, im erom āinwōt juon ajri edik, ak ilo ejjeļo̧k wāween kom̧ naaj bōk men kein.",
                "38": "Im Ij bar ba n̄an kom̧, kom̧ij aikuj ukeļo̧k, im peptaij ilo Eta, im erom āinwōt juon ajri edik, ak ilo ejjeļo̧k wāween kom̧ ban jolōt e aelōn̄ in Anij.",
                "39": "Em̧ool, em̧ool, Ij ba n̄an kom̧, bwe en̄in ej unleplep in katak eo Aō, im eo ej ekkal ioon ej ekkal ioon Aō ejm̧aan, im aor ko an hell reban jutak ņae er.",
                "40": "Im eo enaaj kabun̄bun̄ļo̧k eļapļo̧k ak dikļo̧k jān in, im kajutak e bwe en Aō unleplep in katak, ejja in wōt ej itok jān nana, im eaar jab ekkal ioon Aō ejm̧aan; a ej ekkal ioon pedped ebokbok, im kōjām ko an hell rej jutak eļļo̧k n̄an bōk rein n̄e ibwijleplep ko rej itok im kōto ko rej bun̄leplep ioer.",
                "41": "Kōn menin, ilo̧k n̄an armej rein, im kabun̄bun̄ļo̧k naan ko Iaar kōnono, n̄an jem̧ļo̧k ko in laļ."
            },
            "12": {
                "1": "Im ālikin men kein ke Jisōs eaar kōnono naan kein n̄an Nipai, im n̄an ro kar kūr er, (kiiō oraer eo kar kūr er, im rekar bōk kajoor im maron̄ eo n̄an peptaij, eaar jon̄oulruo) im lo, Eaar erļo̧ke pein n̄an jarlepju eo, im kūr n̄an er, im ba: Em̧ōņōņō kom̧ eļan̄n̄e kom̧ naaj eo̧ron̄ naan ko an rein jon̄oulruo ro Iaar kāālet jān ilubwiljimi n̄an jipjipan̄ kom̧, im n̄an ro ami rijerbal; im n̄an er Iaar leļo̧k kajoor bwe ren maron̄ peptaij kom̧ kōn dān; im ālikin ami peptaij kōn dān, lo, Inaaj peptaij kom̧ kōn kijeek im kōn Jetōb Kwōjarjar; kōn menin em̧ōņōņō kom̧ eļan̄n̄e kom̧ naaj tōmak ilo N̄a im peptaij, ālikin ami kar lo Eō im jeļā bwe N̄aij mour.",
                "2": "Im bar juon alen, eļapļo̧k m̧ōņōņō an ro renaaj tōmak ilo naan ko ami kōnke kom̧ naaj kam̧ool bwe kom̧ ar lo Eō, im bwe kom̧ jeļā bwe I mour. Aaet, em̧ōņōņō ro renaaj tōmak ilo naan ko ami, im itok n̄an m̧wilaļ in ettā im rej peptaij, bwe naaj loļo̧k er kōn kijeek im kōn Jetōb Kwōjarjar, im naaj bōk juon jeorļo̧k in jero̧wiwi ko aer.",
                "3": "Aaet, em̧ōņōņō ro rej jeram̧ōl ilo jetōb ro rej itok n̄an Eō, bwe aer ej aelōn̄ in lan̄.",
                "4": "Im bar juon alen, em̧ōņōņō ro aolep rej būrom̧ōj, bwe naaj kaenōm̧m̧an er.",
                "5": "Im em̧ōņōņō ro rej rittā bōro, bwe renaaj jolōt e laļ.",
                "6": "Im em̧ōņōņō ro aolep rej kwōle im maro kōn wānōk, bwe renaaj obrak kōn Jetōb Kwōjarjar.",
                "7": "Im em̧ōņōņō ro rej tūriam̧okake, bwe renaaj bōk tūriam̧o.",
                "8": "Im em̧ōņōņō ro aolep rej erro ilo bōro, bwe renaaj lo Anij.",
                "9": "Im em̧ōņōņō aolep rikaenōm̧m̧an, bwe naaj kūr er ro nejin Anij.",
                "10": "Im em̧ōņōņō ro rej matōrtōr er kōn Eta, bwe aer ej aelōn̄ in lan̄.",
                "11": "Im em̧ōņōņō kom̧ n̄e armej naaj kajjirere kake kom̧ im matōrtōre kom̧, im naaj ba aolep naan otemjeļo̧k ņae kom̧ ilo riab, kōn Eō;",
                "12": "Bwe kom̧ naaj lo eļap lan̄lōn̄ im kanooj m̧ōņōņō, bwe eļap naaj jinōkjej eo ami ilo lan̄; bwe āindein eaar matōrtōre rikanaan ro raar pād m̧okta jān kom̧.",
                "13": "Em̧ool, em̧ool, Ij ba n̄an kom̧, Ij lewōj n̄an kom̧ bwe kom̧in jo̧o̧ļ in laļ; a eļan̄n̄e jo̧o̧ļ ejako nemān naaj kōjatōk laļ kōn ta? Jo̧o̧ļ in innām ejjeļo̧k tokjān, a n̄an joļo̧k im jujuri ium̧win neen armej.",
                "14": "Em̧ool, em̧ool, Ij ba n̄an kom̧, Ij lewōj n̄an kom̧ bwe kom̧in meram in armej rein. Jikin kwelo̧k eo likūt e ioon juon toļ ejamin ņojak.",
                "15": "Lo, armej rej tile ke kāāntōļ eo im likūt e ium̧win jāpe? Jaab, a ioon juon jikin kāāntōļ, im ej kōmeram aolepān ro otemjej im̧weo;",
                "16": "Kōn menin en romaak ami meram im̧aan armej rein, bwe ren maron̄ lo jerbal ko rem̧m̧an ami im wūjtak Jemāmi eo ej pād ilo lan̄.",
                "17": "Jab ļōmņak bwe Ij itok n̄an ko̧kkure kien eo ak rikanaan ro. Ij jab itok n̄an ko̧kkure a n̄an kakūrm̧ool.",
                "18": "Bwe em̧ool Ij ba n̄an kom̧, ejjeļo̧k juon tōl ak m̧ōttan eaar eļļā jān kien eo, a ilo N̄a eaar aolep kūrm̧ool.",
                "19": "Im lo, Iaar lewōj n̄an kom̧ kien eo im naan in jiron̄ ko an Jema, bwe kom̧ in maron̄ ukeļo̧k jān jero̧wiwi ko ami, im itok n̄an Eō kōn juon bōro erup im juon jetōb ettā. Lo, naan in jiron̄ ko repād im̧ami, im kien ej kūrm̧ool.",
                "20": "Kōn menin itok n̄an Eō im mour; bwe lo Ij ba n̄an kom̧, bwe ijello̧kun n̄e kom̧ naaj kōjparok kien ko Aō, ko Iaar jiron̄ kom̧ ilo iien in, kom̧ naaj ilo jabdewōt wāween jab deļo̧n̄ļo̧k ilo aelōn̄ in lan̄.",
                "21": "Kom̧ ar ron̄ bwe ekar ba jān er iien ko etto, im eaar barāinwōt kar jeje im̧ami, bwe kom̧in jab uror, im jabdewōt eo enaaj uror enaaj pād ilo uwōta in ekajet an Anij;",
                "22": "A Ij ba n̄an kom̧, bwe jabdewōt eo ej illu ippān eo jein im jatin enaaj pād ilo uwōta in ekajet An. Im jabdewōt enaaj ba n̄an eo jein im jatin, Reka, naaj pād ilo uwōta in ripepe; im jabdewōt eo enaaj ba, Kwo bwebwe, naaj pād ilo uwōta in kijeek in hell.",
                "23": "Kōn menin, eļan̄n̄e kom̧ naaj itok n̄an Eō, a kōņaan n̄an itok n̄an Eō, im keememej bwe eo jeiūm̧ im jatūm̧ ewōr jabdewōt ņae eok—",
                "24": "Kwōn ilo̧k n̄an eo jeiūm̧ im jatūm̧, im m̧okta kajim̧we eok n̄an eo jeiūm̧ im jatūm̧, innām itok n̄an Eō kōn aolepān būruōm̧, im Inaaj bōk eok.",
                "25": "Kwōn jarōb m̧ōkaj im errā ippān rikōjdat ilo iien eo ej errā ippam̧, n̄e ab ilo jabdewōt iien enaaj bōk eok, im naaj joļo̧k eok ilo kalbuuj.",
                "26": "Em̧ool, em̧ool, Ij ba n̄an kom̧, kom̧in jab naaj diwōj tok m̧ae ami kar kōļļā sinain eo e aorōk tata. Im ke kom̧ij pād ilo kalbuuj kom̧ maron̄ ke kōļļā em̧ool jidik wōt sinain? Em̧ool, em̧ool, Ij ba n̄an kom̧, Jaab.",
                "27": "Lo, ekar jeje jān er ilo iien ko etto, bwe kwōn jab ļōn̄;",
                "28": "A ij ba n̄an kom̧, bwe jabdewōt ej kalimjek juon kōrā im mejkaiie ilo̧kan liin, eaar ļōn̄ kadede ilo būruōn.",
                "29": "Lo, Ij lewōj n̄an kom̧ juon kien, bwe kom̧in jab kōtļo̧k jabdewōt iaan men kein n̄an deļo̧n̄ ilo būruōmi;",
                "30": "Bwe em̧m̧anļo̧k bwe kom̧in kaarmejjete kom̧ jān men kein, ijo kom̧ naaj kotak ami debwāāl, jān n̄e naaj joļo̧k kom̧ ilo hell.",
                "31": "Ekar jeje, bwe jabdewōt eo ej joļo̧k lio pāleen, ļeo en leļo̧k n̄an lio juon peba in jepel.",
                "32": "Em̧ool, em̧ool, Ij ba n̄an kom̧, bwe jabdewōt eo ej joļo̧k lio pāleen, ijello̧kun wōt kōn lejān, ej kōm̧m̧an bwe lio en ļōn̄; im eo enaaj m̧areik lio eaar jepel ej ļōn̄.",
                "33": "Im bar juon alen ekar jeje, kwōn jab kanejnej kōn naan in riab kōn kwe make, a naaj kōm̧m̧an n̄an Irooj kanejnej ko am̧;",
                "34": "A em̧ool, em̧ool, Ij ba n̄an kom̧, kom̧in jab kanejnej n̄an jidik; jaab kōn lan̄, bwe e ej tūroon an Anij;",
                "35": "Jaab kōn laļ, bwe e ej eran neen;",
                "36": "Kom̧in jab barāinwōt kanejnej kōn bōrami, kōnke kwōj jab maron̄ kōm̧m̧an juon kooļ kilmeej ak mouj;",
                "37": "A ami kōnono ej Aaet, aaet; Jaab, jaab; bwe jabdewōt ej itok eļapļo̧k jān kein enana.",
                "38": "Im lo, em̧ōj kar jeje, māj n̄an māj, im n̄i n̄an n̄i;",
                "39": "A Ij ba n̄an kom̧, bwe kwōn jum̧ae nana, bwe jabdewōt eo enaaj ubrare eok ioon jepōm̧ ianbwijmaron̄, oktakļo̧k n̄an e eo juon barāinwōt;",
                "40": "Im eļan̄n̄e jabdewōt armej enaaj liaakeļo̧k eok ilo kien im bōk kopā eo am̧, en bōk liboror eo am̧ barāinwōt;",
                "41": "Im jabdewōt eo ej kōm̧akokoik eok bwe kwōn ilo̧k juon m̧aiļ, kwōn ilo̧k ippān ruo.",
                "42": "Kom̧in leļo̧k n̄an eo ej kajjitōk jān kom̧, im jān e n̄an eo enaaj m̧uri jān kom̧ kom̧in jab eļļo̧k jān e.",
                "43": "Im lo em̧ōj kar jeje barāinwōt, bwe kwōn iakwe riturum̧ im kūtōtōik rikōjdat ro ami;",
                "44": "A lo Ij ba n̄an kom̧, kom̧in iakwe ro rikōjdate kom̧, jouj n̄an ro rej kanejnej e kom̧, im jar kōn ro rej ikkure kake kom̧ im matōrtōre kom̧;",
                "45": "Bwe kom̧in maron̄ erom ro nejin Jemāmi eo ej pād ilan̄; bwe E ej kōm̧m̧an bwe aļ en tak ioon nana im ioon em̧m̧an.",
                "46": "Kōn menin men kein ko kar jān iien ko etto, ko kar ium̧win kien eo, ilo N̄a rej kūrm̧ool.",
                "47": "Men ko etto remootļo̧k, im aolep men kein raar kōkāāl.",
                "48": "Kōn menin I kōņaan bwe kom̧in weeppān āinwōt N̄a, ak Jemāmi eo ej pād ilo lan̄ e weeppān."
            },
            "13": {
                "1": "Em̧ool, em̧ool, ij ba bwe I kōņaan bwe kom̧in kōm̧m̧ani jerbal in jouj ko ami n̄an rijeram̧ōl; a kōjparok bwe kom̧in jab kōm̧m̧ani jerbal in jouj ko ami im̧aan armej bwe ren lo kom̧; ijello̧kun in enaaj ejjeļo̧k ami jinōkjej jān Jemāmi ilo lan̄.",
                "2": "Kōn menin, n̄e kom̧ij kōm̧m̧ani jerbal in jouj ko ami jab kōjan̄ robba im̧ami, āinwōt rietao ro rej kōm̧m̧an ilo im̧ōn kwelo̧k ko an riJu im ilo iaļ ko, bwe ren maron̄ bōk nebar jān armej. Em̧ool Ij ba n̄an kom̧, em̧ōj aer bōk jinōkjej eo aer.",
                "3": "A n̄e kom̧ij kōm̧m̧ani mennin jouj ko jab kōtļo̧k bwe peium̧ ianmiin̄ en jeļā ta peium̧ ianbwijmaron̄ ej kōm̧m̧ane;",
                "4": "Bwe jerbal in jouj ko ami ren ilo ittino; im Jemāmi eo ej lo ilo ittino, E make enaaj ņa woņeam̧i ilo alikkar.",
                "5": "Im n̄e kom̧ij jar kom̧in jab kōm̧m̧an āinwōt ro rietao, bwe rem̧ōņōņō in jar, rej jutak ilo im̧ōn kwelo̧k ko an riJu im ilo kābo̧ņ in iaļ ko, bwe armej ren maron̄ lo er. Em̧ool Ij ba n̄an kom̧, raar bōk aer jinōkjej.",
                "6": "A kom̧, n̄e kom̧ij jar, kom̧in deļo̧n̄ļo̧k ilo uukiļo̧k ko ami, im n̄e em̧ōj am̧ kili kōjām eo am̧, kom̧in jar n̄an Jemām, eo ej lo ilo ittino, Enaaj ņa woņeam̧i ilo alikkar.",
                "7": "A n̄e kom̧ij jar, jab kōjerbal ālijinmen pata, āinwōt ro ripegan, bwe rej ļōmņak naaj ron̄jake er kōn ļap in aer kōnono.",
                "8": "Kom̧in jab kōn menin āinwōt er, bwe Jemāmi e jeļā ta men ko kom̧ij aikuji m̧okta jān ami kajjitōk Ippān.",
                "9": "Ilo wāween in kōn menin kom̧in jar: Jemāmwōj eo ej pād ilan̄, en kwōjarjar Etam̧.",
                "10": "Ankilaam̧ en kōm̧m̧an ioon laļ āinwōt ej ilo lan̄.",
                "11": "Im jeorļo̧k m̧uri ko am, āinwōt kōmij jeorļo̧k m̧uri ko an ro jet.",
                "12": "Im tōlļo̧k kōm jaab ilo kapo, a lo̧mo̧o̧ren kōm jān nana.",
                "13": "Bwe Am̧ ej aelōn̄ eo, im kajoor eo, im aiboojoj eo, indeeo. Amen.",
                "14": "Bwe, eļan̄n̄e kom̧ij jeorļo̧k bōd ko an armej innām Jemāmi Ilan̄ enaaj barāinwōt jeorļo̧k bōd ko ami.",
                "15": "A eļan̄n̄e kom̧ij jab jeorļo̧k bōd ko an armej Jemāmi Ilan̄ enaaj barāinwōt jab jeorļo̧k bōd ko ami.",
                "16": "Eļapļo̧k, n̄e kom̧ij jitlo̧k kom̧in jab āinwōt rietao raņ, kōn juon turin mej einepata, bwe rej kōnanaik turin mejaer bwe ren maron̄ waļo̧k n̄an armej rej jitlo̧k. Em̧ool Ij ba n̄an kom̧, em̧ōj aer bōk aer jinōkjej.",
                "17": "A kom̧, n̄e kom̧ij jitlo̧k, kom̧in kapit bōrami, im kwaļ turin mājāmi;",
                "18": "Bwe kom̧in maron̄ jab waļo̧k n̄an armej āinwōt n̄e kom̧ij jitlo̧k, a n̄an Jemāmi, eo ej ilo ittino; im Jemāmi, eo ej lo ilo ittino, naaj ņa woņeam̧i ilo alikkar.",
                "19": "Kom̧in jab likūt n̄an kom̧ mennin aorōk ko ioon laļ, ijo dile im ejjo rej ko̧kkure, im ijo riko̧o̧t raņ rej ruprupe im ko̧o̧t;",
                "20": "A kom̧in likūt n̄an kom̧ mennin aorōk ko ilo lan̄; ijo jab dile ak ejjo rej ko̧kkure, im ijo riko̧o̧t ro rejjab ruprupe ak kwo̧te.",
                "21": "Bwe ijo am̧ mennin aorōk ej pād, ijo buruōm̧ enaaj pād ie barāinwōt.",
                "22": "Meram eo an ānbwin ej mej; eļan̄n̄e, kōn menin, mejami ej juon wōt, aolepān ānbwinnimi enaaj obrak kōn meram.",
                "23": "A eļan̄n̄e mejam̧ enana, aolepān ānbwinnōm enaaj obrak kōn marok. Eļan̄n̄e, kōn menin, meram eo ilo kwe e marok, ewi jon̄an an ļap marok eo!",
                "24": "Ejjeļo̧k armej ej jerbal n̄an ruo irooj; bwe enaaj dike juon im iakwe eo juon, a enaaj dāpij juon im kajekdo̧o̧n eo juon. Kwōj jab maron̄ jerbal n̄an Anij im m̧weiuk.",
                "25": "Im kiiō ālikin men kein ālikin an Jisōs kar kōnono naan kein Eaar reilo̧k n̄an ro jon̄oulruo Eaar kūr er, im ba n̄an er: Kom̧in keememej naan ko Iaar kōnono. Bwe lo, kom̧ij ro Iaar kāālet er n̄an jerbal n̄an armej rein. Kōn menin, Ij ba n̄an kom̧, kom̧in jab bōk jabdewōt ļōmņak kōn ami mour, ta kom̧ naaj m̧ōn̄ā, ak ta kom̧ naaj idaak; ak jab kōn ānbwinnōmi, ta kom̧ naaj kōņak e. Mour ej jab ļapļo̧k jān kanniōk ke, im ānbwin jān balle?",
                "26": "Kom̧in kalimjek bao ko imejatoto, bwe rejjab jeor, im jab aintok ilo im̧ōn ko̧koņ ko; mekarta Jemāmi Ilan̄ ej naajdik er. Kom̧ij jab aorōkļo̧k jān er ke?",
                "27": "Wōn iaami ej bōk ļōmņak emaron̄ kobaikļo̧k juon jon̄ok n̄an tōpar aetokan?",
                "28": "Im etke kom̧ij ļōmņak kōn ballemi? Kom̧in watōk wūt ko in meļaaj ko ekōjkan aer eddek; rejjab jerbal, im rejjab āj;",
                "29": "Im jekdo̧o̧n Ij ba n̄an kom̧, bwe em̧ool jekdo̧o̧n Solomon, ilo aolep aiboojoj eo an, eaar jab pālpel āinwōt juon iaan rein.",
                "30": "Kōn menin, eļan̄n̄e Anij āindein ej nuknuk kōn ujooj in meļaaj, eo rainin E mour, im ilju ej ankane kijeek eo, em̧ool āindein Enaaj ņa ballim, eļan̄n̄e ej jab dik ami tōmak.",
                "31": "Kōn menin kom̧in jab ļōmņak, im ba, Ta jenaaj m̧ōn̄ā? ak, Ta jenaaj idaak? ak, Kōn ta jenaaj ņa ballid?",
                "32": "Bwe Jemāmi Ilan̄ ejeļā bwe kom̧ij aikuji aolep men kein.",
                "33": "A kom̧in pukot aelōn̄ eo an Anij im an wānōk, im aolep men kein renaaj lewōj n̄an kom̧.",
                "34": "Kōn menin kom̧in jab ļōmņak kōn ilju, bwe ilju enaaj ļōmņak kōn men ko an. Ebwe ilo rainin nana eo n̄an e."
            },
            "14": {
                "1": "Im kiiō ālikin men kein ālikin an Jisōs kar kōnono naan kein Eaar bar oktakļo̧k n̄an jarlepju eo, im Eaar kōpeļļo̧k lo̧n̄iin n̄an er bar juon alen, im ba: Em̧ool, em̧ool, Ij ba n̄an kom̧, Kom̧in jab ekajet, bwe ren jab ekajet kom̧.",
                "2": "Bwe kōn ekajet eo kom̧ij ekajet, naaj ekajet kom̧; im kōn jon̄ok eo kom̧ij jon̄jon̄, enaaj bar jon̄e kom̧.",
                "3": "Im etke kom̧ij lo pelo̧k eo ilo mejān jeiūm̧i im jātimi, ak kom̧ij jab ļōmņak kōn wōjke eo ilo mejam̧ make?",
                "4": "Ak ekōjkan ami naaj ba n̄an eo jeiūm̧i im jātimi: Kōtļo̧k eō bwe in kanōktok pelo̧k eo jān mejam̧—im lo, juon wōjke ej pād ilo mejam̧ make?",
                "5": "Kom̧ rietao, m̧okta joļo̧k wōjke eo jān mejam̧ make; innām kwōnaaj alikkar am̧ lo n̄an joļo̧k pelo̧k eo jān mejān eo jeiūm̧ im jatūm̧.",
                "6": "Jab leļo̧k men eo ekwōjarjar n̄an kidu kaņ, im jab juļo̧k bōōr ko ami im̧aan piik, n̄e raab jujuri er ium̧win neer, im oktaklik im kekōl kom̧.",
                "7": "Kajjitōk, im naaj lewōj e n̄an kom̧; kappukot, im kom̧ naaj lo; kaļļaļļaļ, im naaj kōpeļļo̧k e n̄an kom̧.",
                "8": "Bwe jabdewōt eo ej kajjitōk, ej bōk; im e eo ej kappukot, ej lo; im n̄an eo ej kaļļaļļaļ, enaaj peļļo̧k n̄an e.",
                "9": "A armej ōt jān ilubwiljimi, eo, eļan̄n̄e ļeo nejin ej kajjitōk pilawā, naaj leļo̧k n̄an e juon dekā?",
                "10": "A eļan̄n̄e ej kajjitōk juon ek, en leļo̧k n̄an e ke juon jedpānit?",
                "11": "Innām eļan̄n̄e kom̧, ro renana, kom̧ij jeļā ekōjkan n̄an leļo̧k mennin leļo̧k ko rem̧m̧an n̄an ro nejimi, ekōjkan an ļapļo̧k Jemāmi eo ej pād ilo lan̄ naaj lewōj men ko rem̧m̧an n̄an ro rej kajjitōk Ippān?",
                "12": "Kōn menin, aolep men otemjeļo̧k kom̧ kōņaan bwe armej ren kōm̧m̧an n̄an kom̧, kom̧in kōm̧m̧an n̄an er, bwe en̄in ej kien eo im rikanaan ro.",
                "13": "Kom̧in deļo̧n̄ ilo kōjām eo erānin̄; bwe edepakpak kōjām eo, im eļap iaļ eo, eo ej tōl n̄an ko̧kkure, im elōn̄ renaaj pād ijo kōjām eo edepakpak;",
                "14": "Kōnke erānin̄ kōjām eo, im eaidik iaļ eo, eo ej tōlļo̧k n̄an mour, im jet wōt renaaj lo e.",
                "15": "Kom̧in ekkōl kōn rikanaan ro reriab, ro rej itok n̄an kom̧ ilo kilin sip, ak ilowa rej kidu oļip rellāj.",
                "16": "Kom̧ naaj jeļā er jān leen ko aer. Armej rej ke m̧adm̧ōd grep ko jān liklik, ak leen wōjke fig ko jān mar kuuj?",
                "17": "Em̧ool āindein wōjke otemjej em̧m̧an ej le kōn leen em̧m̧an; a juon wōjke nana ej le kōn leen enana.",
                "18": "Wōjke eo em̧m̧an eban le kōn leen ko renana, barāinwōt wōjke eo enana ejamin le kōn leen ko rem̧m̧an.",
                "19": "Jabdewōt wōjke ej le kōn leen enana naaj juokwe, im joļo̧k ilo kijeek.",
                "20": "Kōn menin, jān leen ko aer kom̧ naaj jeļā er.",
                "21": "Jab jabdewōt ej ba n̄an Eō, Irooj, Irooj, enaaj deļo̧n̄ ilo aelōn̄ in lan̄; a eo ej kōm̧anm̧an ankilaan Jema eo ej pād ilo lan̄.",
                "22": "Elōn̄ renaaj ba n̄an Eō ilo raan eo: Irooj, Irooj, kōm ar ke jab kanaan ilo Etam̧, im ilo Etam̧ kar kadiwōjļo̧k jetōb ettoon ko, im ilo Etam̧ kar kōm̧m̧an elōn̄ jerbal ko rem̧m̧an?",
                "23": "Innām Inaaj ba n̄an er: I jan̄in kar jeļā kom̧; ilo̧k jān Eō, kom̧ rijerbal in nana.",
                "24": "Kōn menin, jabdewōt eo ej ron̄ ennaan kein Aō im kōm̧m̧ani, Inaaj keidi e n̄an juon armej emālōtlōt, eo ej kalōk m̧weo im̧ōn ioon juon ejm̧aan—",
                "25": "Im wōt ej wōtlo̧k, im ibwij eo ej itok, im kōto ko rej m̧akroro, im wōtlo̧k ioon m̧weo; im e jab bun̄, bwe eaar ekkal ioon ejm̧aan eo.",
                "26": "Im jabdewōt eo ej ron̄ ennaan kein Aō im kōm̧m̧ani renaaj jab āinwōt juon armej ebwebwe, eo eaar kalōk m̧weo im̧ōn ioon bok—",
                "27": "Im wōt eaar wōtlo̧k, im ibwij eo eaar itok, im kōto rej m̧akroro, im wōtlo̧k ioon m̧weo; im eaar bun̄, im eļap kar bun̄ eo an."
            },
            "15": {
                "1": "Im kiiō ālikin men kein ke eaar m̧ōj an Jisōs kar kōjjem̧ļo̧k ennaan kein Eaar reito-reitak ioon jarlepju eo, im ba n̄an er: Lo, kom̧ ar ron̄ men ko Iaar katakin kom̧ m̧okta jān Aō kar wanlōn̄ļo̧k n̄an Jema; kōn menin, jabdewōt eo ej keememej ennaan kein Aō im kōm̧m̧ani, e Inaaj kōjerkak e ilo raan eo āliktata.",
                "2": "Im ālikin men kein ke eaar m̧ōj an Jisōs ba naan kein Eaar kile bwe eaar wōr jet ilubwiljier raar bwilōn̄, im koļmānļo̧kijeņ ta Eaar kōņaan ren kōm̧m̧an kōn kien Moses; bwe raar jab meļeļe ennaan eo bwe men ko rem̧or raar mootļo̧k, im bwe aolep men otemjeļo̧k raar erom kāāl.",
                "3": "Im Eaar ba n̄an er: Kom̧in jab bwilōn̄ bwe Ij ba n̄an kom̧ bwe men ko rem̧or remootļo̧k, im bwe men otemjeļo̧k raar erom kāāl.",
                "4": "Lo, Ij ba n̄an kom̧ bwe kien eo ej kūrm̧ool eo kar leļo̧k n̄an Moses.",
                "5": "Lo, N̄a eo eaar leļo̧k kien eo, im N̄a eo eaar kōm̧m̧an bujen ippān armej ro doō Israel; kōn menin, kien eo ilo N̄a ej kūrm̧ool, bwe Iaar itok n̄an kakūrm̧ool kien eo; kōn menin ewōr jem̧ļo̧kin.",
                "6": "Lo, I jab ko̧kkure rikanaan ro, bwe jon̄an wōt eo raar jab kūrm̧ool ilo N̄a, em̧ool Ij ba n̄an kom̧, naaj aolep kūrm̧ool.",
                "7": "Im kōnke Iaar ba n̄an kom̧ bwe men ko rem̧or raar mootļo̧k, Ij jab ko̧kkure men eo kar ba kōn men ko rej itok.",
                "8": "Bwe lo, bujen eo Iaar kōm̧m̧an ippān armej ro Aō ej jab aolep kūrm̧ool; a kien eo kar leļo̧k n̄an Moses eaar wōr jem̧ļo̧k in ilo N̄a.",
                "9": "Lo, N̄a kien eo, im meram eo. Kom̧in reitok n̄an Eō, im niknik n̄an jem̧ļo̧kin, im kom̧ naaj mour; bwe n̄an eo ej niknik n̄an jem̧ļo̧kin Inaaj leļo̧k mour indeeo.",
                "10": "Lo, Iaar lewōj n̄an kom̧ kien ko; kōn menin kōjparok kien ko Aō. Im en̄in ej kien eo im rikanaan ro, bwe em̧ool rej kam̧ool kōn Eō.",
                "11": "Im kiiō ālikin men kein ke Jisōs eaar m̧ōj An kōnono naan kein Eaar ba n̄an ro jon̄oulruo eaar kāālet:",
                "12": "Kom̧ij ro rikaļoora; im kom̧ij meram eo n̄an armej rein, ro rej m̧ōttan eo in m̧weo im̧ōn Josep.",
                "13": "Im lo, en̄in ej āneo ami jolōt; im Jemān eaar lewōj e n̄an kom̧.",
                "14": "Im jab ilo jabdewōt iien Jema eaar letok n̄an Eō kien bwe In ba kake e n̄an ro jeiūm̧i im jātimi ilo Jerusalem.",
                "15": "Im jab ilo jabdewōt iien Jema eaar letok n̄an Eō kien bwe In maron̄ ba n̄an er kōn bwij ko jet in m̧weo im̧ōn Israel, ro Jema eaar tōlļo̧k er jān āneo.",
                "16": "En̄in jon̄an eo Jema eaar jiron̄ Eō, bwe in ba n̄an er:",
                "17": "Bwe sip ko jet Aō rejjab jān wōrwōr in; er barāinwōt Ij aikuj bōktok, im renaaj ron̄ Ainikiō; im renaaj juon wōt bwij, im juon wōt seperd.",
                "18": "Im kiiō, kōnke kijn̄en̄e kōnwa im jab tōmak raar jab meļeļe Aō innaan; kōn menin kar jiron̄ Eō bwe in jab ba eļapļo̧k jān Jema kōn menin n̄an er.",
                "19": "A, em̧ool, Ij ba n̄an kom̧ bwe Jema eaar jiron̄ Eō, im Ij jiron̄ e kom̧, bwe kom̧ ar jepel jān ilubwiljier kōnke aer nana; kōn menin ej kōnke aer nana rejjab jeļā kōn kom̧.",
                "20": "Im em̧ool, Ij ba n̄an kom̧ bar juon alen bwe bwij ko jet Jema eaar kōjepel jān er; im ej kōn aer nana rejjab jeļā kōn er.",
                "21": "Im em̧ool Ij ba n̄an kom̧, bwe kom̧ ej er ro Iaar ba: Bwe sip ko jet Aō rejjab jān wōrwōr in; er barāinwōt Ij aikuj bōktok, im renaaj ron̄ Ainikiō; im renaaj juon wōt bwij, im juon wōt seperd.",
                "22": "Im raar jab meļeļe N̄a, bwe raar ļōmņak eaar kōn ro riAelōn̄ ko; bwe raar jab meļeļe bwe ro riAelōn̄ ko; bwe raar jab meļeļe bwe ro riAelōn̄ ko ren oktak kōn aer kwaļo̧k naan.",
                "23": "Im raar jab meļeļe ke Iaar ba renaaj ron̄ Ainikiō; im raar jab meļeļe N̄a bwe ro riAelōn̄ ko ren ban ilo jabdewōt iien ron̄ Ainikiō—bwe In jab kwaļo̧k Eō make n̄an er ijello̧kun wōt n̄e eaar kōn Jetōb Kwōjarjar.",
                "24": "A lo, kom̧ ar jim̧or ron̄ Ainikiō, im kar lo Eō; im kom̧ij ro Aō sip, im kom̧ij bōnbōn ilubwiljin ro Jema eaar letok n̄an Eō."
            },
            "16": {
                "1": "Im em̧ool, em̧ool, Ij ba n̄an kom̧ bwe ewōr bar Aō sip, ko rejjab jān āniin, im jab jān āneen Jerusalem, im jab ilo jabdewōt m̧ōttan ko ilo eo ipeļaakin Iaar ilo̧k n̄an jipan̄.",
                "2": "Bwe ro Iaar kōnono rej er ro rejjan̄in kar ron̄ Ainikiō; im Iaar jab ilo jabdewōt iien kwaļo̧k Eō n̄an er.",
                "3": "A Iaar bōk juon naan in jiron̄ jān Jema bwe Inaaj ilo̧k n̄an er, im bwe renaaj ron̄ Ainikiō, im naaj bōnbōn ilubwiljin sip ko Aō, bwe en maron̄ wōr juon bwij im juon seperd; kōn menin Ij ilo̧k n̄an kwaļo̧k Eō n̄an er.",
                "4": "Im Ij jiron̄ kom̧ bwe kom̧ naaj jeje ennaan kein ālikin Aō jako, bwe eļan̄n̄e āindein bwe armej ro doō ilo Jerusalem, ro raar lo Eō im kab pād Ippa ilo jerbal eo Aō, rejjab kajjitōk jān Jema ilo Eta, bwe ren maron̄ bōk jeļā kōn kom̧ jān Jetōb Kwōjarjar, im barāinwōt ro jet jān bwij ko rejjab jeļā kaki, āindein bwe ennaan kein ko kom̧ naaj jeje naaj kōjparoki im naaj kwaļo̧ki n̄an ro riAelōn̄ ko, bwe kōn tarlep in ro riAelōn̄ ko, m̧ōttan eo in ineer, ro renaaj ejjeplōklōkļo̧k ioon mejān laļ kōnke aer jab tōmak, ren maron̄ bōktok er, ak ren maron̄ bōktok er n̄an juon jeļā kōn Eō, aer Ripinmuur.",
                "5": "Innām Inaaj aintok er jān m̧ōttan ko emān in laļ; innām Inaaj kakūrm̧ool bujen eo Jema eaar kōm̧m̧an n̄an aolep armej in m̧weo im̧ōn Israel.",
                "6": "Im em̧ōņōņō ro riAelōn̄ ko, kōnke aer tōmak ilo N̄a, ilo im kōn Jetōb Kwōjarjar, eo ej kam̧ool n̄an er kōn Eō im kōn Jema.",
                "7": "Lo, kōnke aer tōmak ilo N̄a, Jema ej ba, im kōnke jab tōmak eo ami, O m̧weo im̧ōn Israel, ilo raan eo āliktata m̧ool eo enaaj ilo̧k n̄an ro riAelōn̄ ko, bwe tarlep in men kein naaj kwaļo̧ki n̄an er.",
                "8": "A wo, Jema ej ba, n̄an jab tōmak eo an ro riAelōn̄ ko bwe mekarta raar itok ioon mejān āniin im kar kajjeplōklōk armej ro Aō ro rej jān m̧weo im̧ōn Israel im armej ro Aō jān m̧weo im̧ōn Israel kar kadiwōjļo̧k er jān ilubwiljier, im kar jujuri er ium̧win ne jān er;",
                "9": "Im kōnke tūriam̧okake ko an Jema n̄an ro riAelōn̄ ko, im barāinwōt ekajet ko an Jema ioon armej ro Aō ro rej jān m̧weo im̧ōn Israel em̧ool, em̧ool, Ij ba n̄an kom̧, bwe ālikin aolep men in, im Iaar kōm̧m̧an bwe armej ro Aō ro rej jān m̧weo im̧ōn Israel ren den̄ļo̧ke er, im ren metak, im ren mej, im ren kadiwōjļo̧k er jān ilubwiljier, im ren matōrtōre er, im ren erom aln̄ūrn̄ūr im naan in kinaak ilubwiljier—",
                "10": "Im āindein Jema eaar jiron̄ bwe In ba n̄an kom̧: Im ilo raan en n̄e ro riAelōn̄ ko renaaj jero̧wiwi ņae gospel eo Aō, im naaj jab bōk tarlep in gospel eo Aō, im naaj kotak er ilo juwa in burueer ilōn̄ in aolep laļ ko, im naaj obrak kōn aolep riab ko, im m̧oņ ko, im etao ko otemjeļo̧k, im aolep etao, im uror ko, im priestcraft ko, im jerbal in ļōn̄ ko, im jerbal nana ko rettino otemjeļo̧k; im eļan̄n̄e renaaj kōm̧m̧an aolep men kein, im naaj jab bōk tarlep in gospel eo Aō, lo, Jema ej ba, Inaaj bōk tarlep in gospel eo Aō jān ilubwiljier.",
                "11": "Innām Inaaj keememej bujen eo Aō eo Iaar kōm̧m̧an n̄an armej ro Aō, O m̧weo im̧ōn Israel, im Inaaj bōkļo̧k gospel eo Aō n̄an er.",
                "12": "Im Inaaj kwaļo̧k n̄an eok, O m̧weo im̧ōn Israel, bwe ro riAelōn̄ ko renaaj jab wōr aer kajoor ioom̧; a Inaaj keememej bujen eo Aō n̄an eok, O m̧weo im̧ōn Israel, im kwōnaaj itok n̄an jeļā kōn tarlep in gospel eo Aō.",
                "13": "A eļan̄n̄e ro riAelōn̄ renaaj ukeļo̧k im ro̧o̧ltok n̄an Eō, Jema ej ba, lo renaaj bōnbōn ilubwiljin armej ro Aō, O m̧weo im̧ōn Israel.",
                "14": "Im Ij jamin kōtļo̧k armej ro Aō, ro rej jān m̧weo im̧ōn Israel, n̄an deblo̧keļo̧k ilubwiljier, im jujur er ilaļ, Jema ej ba.",
                "15": "A eļan̄n̄e rej jamin oktak tok n̄an Eō, im eo̧ron̄ Ainikiō, Inaaj kōtļo̧k er, aaet, Inaaj kōtļo̧k armej ro Aō, O m̧weo im̧ōn Israel, bwe ren naaj deblo̧kļo̧k ilubwiljier, im naaj jujur er ilaļ, im renaaj āinwōt jo̧o̧ļ eo ejako nemān, eo jān iien eo ejjeļo̧k tokjān im rej joļo̧k e, im rej jujuri ium̧win neen armej ro Aō, O m̧weo im̧ōn Israel.",
                "16": "Em̧ool, em̧ool, Ij ba n̄an eok, āindein Jema eaar jiron̄ Eō—bwe In leļo̧k n̄an armej rein āniin n̄an aer jolōt.",
                "17": "Innām naan ko an rikanaan Aiseia renaaj kūrm̧ool, ko rej ba:",
                "18": "Riiaron̄ron̄ ro am renaaj kotak ainikien eo; kōn ainikien eo ippān doon renaaj al, bwe renaaj lo māj n̄an māj n̄e Irooj enaaj bar bōktok Zaion.",
                "19": "Kom̧in n̄irļo̧k ilo lan̄lōn̄, kom̧in al ippān doon, kom̧ jikin ko relo̧urō ilo Jerusalem; bwe Irooj eaar kaenōm̧m̧an armej ro An, Eaar bar wiaik Jerusalem.",
                "20": "Im Irooj eaar kakeelwaan pein ekwōjarjar ilo mejān aolep laļ ko otemjej; im aolep jeban ko an laļ renaaj lo lo̧mo̧o̧r an Anij."
            },
            "17": {
                "1": "Lo, kiiō ālikin men kein ke ar m̧ōj an Jisōs kōnono naan kein Eaar reito-reitak bar juon alen ioon jarlepju eo, im Eaar ba n̄an er: Lo, iien eo Aō epaak.",
                "2": "Ij kile bwe kom̧ij m̧ōjņo̧, bwe kom̧ij jab maron̄ meļeļe aolep naan ko Aō ko Iaar bōk naan in jiron̄ jān Jema n̄an kōnono n̄an kom̧ ilo iien in.",
                "3": "Kōn menin, kom̧in ilo̧k n̄an m̧ōko im̧ōmi, im koļmānļo̧kijeņ kōn men kein ko Iaar ba, im kajjitōk ippān Jemān, ilo Eta, bwe kom̧in maron̄ meļeļe, im kōpooj būruōmi n̄an ilju, im Ij bar itok n̄an ippemi.",
                "4": "A kiiō Ij ilo̧k n̄an Jema, im barāinwōt n̄an kwaļo̧k Eō n̄an bwij ko in Israel rejebwābwe, bwe rejjab jebwābwe n̄an Jema, bwe E jeļā n̄an ia Eaar bōk er.",
                "5": "Im ālikin men kein ke ar m̧ōj an Jisōs kōnono āindein, Eaar bōk mejān ipeļaakin ijo bar juon alen ioon jarlepju eo, im lo raar jan̄, im kar mejōk wōt E āinwōt n̄e raar kajjitōk ippān n̄an pād wōt aetokļo̧k ippāer.",
                "6": "Im Eaar ba n̄an er: Lo, en̄jake ko Aō reobrak kōn tūriam̧okake kom̧.",
                "7": "Ewōr ke ami jabdewōt rinan̄inmej ilubwiljimi? Kom̧in bōktok er ije. Ewōr ke ami jabdewōt riakā, ak ripilo, ak rijipikpik, ak rikinejnej, ak rilōba, ak ro rej mej ānbwinnier, ak ro rejarron̄ron̄, ak ro rej m̧ōjņo̧ ilo jabdewōt wāween otemjeļo̧k? Kom̧in bōktok er ije im Inaaj kōmour er, bwe ewōr Aō tūriam̧okake kom̧; en̄jake ko Aō reobrak kōn tūriam̧o.",
                "8": "Bwe Ij kile bwe kom̧ kōņaan bwe In kwaļo̧k n̄an kom̧ ta Iaar kōm̧m̧an n̄an ro jeiūm̧i im jātimi ilo Jerusalem, bwe Ij lo bwe ami tōmak ebwe bwe in kōmour kom̧.",
                "9": "Im ālikin men kein ke Eaar kōnono āindein, aolep jarlepju eo, kōn juon wōt ainikien, raar wōnm̧aanļo̧k kōn rinan̄inmej ro aer im rim̧ōjņo̧ ro aer, im aer riakā, im kōn ripilo ro aer, im kōn rijarron̄ron̄ ro aer, im kōn aolep er ro raar m̧ōjņo̧ ilo jabdewōt wāween otemjeļo̧k; im Eaar kōmour er otemjej ke raar bōk m̧aanļo̧k er n̄an E.",
                "10": "Im raar kōm̧m̧an aolep, jim̧or er ro kar kōmour er im ro raar mour, bukwelōlō ineen, im raar kabun̄-jar n̄an E; im jon̄an wōt eo eaar itok bwe jarlepju eo eaar mejenmaik neen, jon̄an raar kwaļ neen kōn dān in jan̄ ko aer.",
                "11": "Im ālikin men kein Eaar jiron̄ bwe ro nejier reddik ren bōktok er.",
                "12": "Kōn menin raar bōktok ro reddik nejier im door ioon bwidej ipeļaakin E, im Jisōs eaar jutak ilo ioļapļap; im jarlepju eo eaar ņa iaļan m̧ae er aolep kar bōktok n̄an E.",
                "13": "Im ālikin men kein ke em̧ōj kar bōktok er aolep, im Jisōs eaar jutak ilo ioļapļap, Eaar jiron̄ jarlepju eo bwe ren bukwelōlō ioon laļ.",
                "14": "Im ālikin men kein ke raar bukwelōlō ioon laļ, Jisōs eaar lim̧ō ilo E make, im ba: Jema, Ij inepata kōnke jero̧wiwi eo an armej in m̧weo im̧ōn Israel.",
                "15": "Im ke Eaar ba naan kein, E make eaar barāinwōt bukwelōlō ioon laļ; im lo Eaar jar n̄an Jemān Ilan̄, im men ko Eaar jar rej jab maron̄ jeje, im jarlepju eo raar kam̧ool ro raar ron̄jake E.",
                "16": "Im ilo̧kan wāween in raar kam̧ool: Māj ejjan̄in kar lo, im barāinwōt lo̧jiln̄i rejjan̄in kar ron̄, m̧okta, āindein eļap im kabwilōn̄lōn̄ men kein āinwōt kōm ar lo im ron̄ Jisōs eaar kōnono n̄an Jemān;",
                "17": "Im ejjeļo̧k lo maron̄ kōnono, im jab maron̄ kar jeje jān jabdewōt armej, im ejjeļo̧k bōro ko an armej ļōmņak kōn jon̄an im kabwilōn̄lōn̄ in men ko āinwōt kōm ar jim̧or lo im ron̄ an Jisōs kōnono; im ejjeļo̧k juon emaron̄ ļōmņake lan̄lōn̄ eo eaar kobrak būruōm̧ ilo iien eo kōm ar ron̄ An jar kōn kōm n̄an Jemān.",
                "18": "Im ālikin men kein ke Jisōs eaar kōm̧m̧an jem̧ļo̧k in jar n̄an Jemān, Eaar jutak; a eļap eaar lan̄lōn̄ eo an jarlepju eo bwe raar aolep m̧ōjņo̧.",
                "19": "Im ālikin men kein Jisōs eaar kōnono n̄an er, im kajjitōk bwe ren jutak.",
                "20": "Im raar jutak jān laļ, im Eaar ba n̄an er: Kom̧in m̧ōņōņō kōnke ami tōmak. Im kiiō lo, Aō lan̄lōn̄ eobrak.",
                "21": "Im ke Eaar ba naan kein, Eaar jan̄, im jarlepju eo eaar kam̧ool e, im Eaar bōk ro reddik nejier, juon ilo̧k juon, im kōjeraam̧m̧an er, im jar n̄an Jemān kōn er.",
                "22": "Im ke Eaar kōm̧m̧ane men in Eaar bar jan̄;",
                "23": "Im Eaar kōnono n̄an jarlepju eo, im ba n̄an er: Kom̧in lale ro reddik nejimi.",
                "24": "Im ke raar reilo̧k n̄an lale raar bōk mejaer im reilo̧k n̄an lan̄, im raar lo bwe lan̄ ko repeļļo̧k, im raar lo enjeļ raņ rej wanlaļtak jān ilo lan̄ āinwōt n̄e eaar ilo ioļapļap in kijeek; im raar wanlaļtak im jepooļe ro reddik ipeļaakier, im raar pooļ kōn kijeek; im enjeļ ro raar jipan̄ er.",
                "25": "Im jarlepju eo eaar lo im ron̄ im kam̧ool; im rejeļā bwe ļo̧o̧k eo e m̧ool bwe er aolepāer raar lo im ron̄, aolep armej kajjojo make; im raar oraer enan̄in kar ruo to̧ujin im limabukwi armej; im raar em̧m̧aan, kōrā, im ajri."
            },
            "18": {
                "1": "Im ālikin men kein Jisōs eaar jiron̄ ro rikaļooran bwe ren bōktok jet pilawā im wain n̄an E.",
                "2": "Im ke raar jako n̄an bōktok pilawā im wain, Eaar jiron̄ jarlepju eo bwe ren jijet ioon laļ.",
                "3": "Im ke rikaļoor ro raar itok kōn pilawā im wain, Eaar bōk m̧ōttan pilawā im ruje im kōjeraam̧m̧an e; im Eaar leļo̧k n̄an rikaļoor ro im jiron̄ er bwe ren m̧ōn̄ā.",
                "4": "Im ke raar m̧ōn̄ā im kar maat, Eaar jiron̄ er bwe ren leļo̧k n̄an jarlepju eo.",
                "5": "Im ke jarlepju eo eaar m̧ōn̄ā im kar obrak, Eaar ba n̄an rikaļoor ro: Lo enaaj wōr juon kapiti ilubwiljimi, im n̄an e Inaaj leļo̧k kajoor bwe en ruje pilawā im kōjeraam̧m̧ane im leļo̧k e n̄an armej ro ilo kabun̄ eo Aō, n̄an aolep ro renaaj tōmak im kar peptaij ilo Eta.",
                "6": "Im men in kom̧ naaj kōjparok n̄an kōm̧m̧ane iien otemjej, em̧ool āinwōt Iaar kōm̧m̧an, em̧ool āinwōt Iaar ruje pilawā im kōjeraam̧m̧an e im lewōj e n̄an kom̧.",
                "7": "Im men in kom̧ naaj kōm̧m̧an ilo ememej Ānbwinnū, eo Iaar kwaļo̧k n̄an kom̧. Im enaaj juon kam̧ool n̄an Jemān bwe kom̧ij keememej Eō iien otemjej. Im eļan̄n̄e kom̧ij keememej Eō iien otemjej kom̧ naaj bōk Jetōb eo Aō bwe en pād ippemi.",
                "8": "Im ālikin men kein ālikin An kar ba naan kein, Eaar jiron̄ ro rikaļooran bwe ren bōk m̧ōttan wain eo im jān kap eo im idaak jān e, im bwe ren barāinwōt leļo̧k n̄an jarlepju eo bwe ren maron̄ idaak jān e.",
                "9": "Im ālikin men kein raar kōm̧m̧an āindein, im kar idaak jān e im kar obrak; im raar leļo̧k n̄an jarlepju eo, im raar idaak, im raar obrak.",
                "10": "Im ke ro rikaļoor raar kōm̧m̧an men in, Jisōs eaar ba n̄an er: Em̧ōņōņō kom̧ kōn men eo ko kom̧ ar kōm̧m̧an, bwe men in ej kūrm̧ool in kien ko Aō, im men in ej kam̧ool n̄an Jemān bwe kom̧ij m̧ōņōņō in kōm̧m̧an men eo Iaar jiron̄ kom̧.",
                "11": "Im men in naaj kōm̧m̧ane iien otemjej n̄an ro rej ukeļo̧k im rej peptaij ilo Eta; im kom̧ naaj kōm̧m̧ane ilo ememej bōtōktōkū, eo Iaar kōto̧o̧rļo̧k kōn kom̧, bwe kom̧in maron̄ kam̧ool n̄an Jemān bwe kom̧ij keememej Eō iien otemjej. Im eļan̄n̄e kom̧ij keememej Eō iien otemjej kom̧ naaj bōk Jetōb eo Aō ippemi.",
                "12": "Im Ij lewōj n̄an kom̧ juon kien bwe kom̧in kōm̧m̧ani men kein. Im eļan̄n̄e kom̧ naaj kōm̧m̧ani men kein iien otemjej, em̧ōņōņō kom̧, bwe kom̧ ar ekkal ioon Aō ejm̧aan.",
                "13": "A jabdewōt eo ilubwiljimi enaaj kōm̧m̧an eļapļo̧k ak dikļo̧k jān men kein rejjab ekkal ioon Aō ejm̧aan, a rej ekkal ioon juon pedped eo ebokbok; im n̄e wōt ej wōtlo̧k, im ibwijleplep ko rej itok, im kōto ko rej m̧akroro, im wōtlo̧k ioer, renaaj bun̄, im aor ko an hell rej pojak n̄an bōk er.",
                "14": "Kōn menin em̧ōņōņō kom̧ eļan̄n̄e kom̧ naaj kōjparok kien ko Aō, ko Jema eaar jiron̄ bwe In lewōj n̄an kom̧.",
                "15": "Em̧ool, em̧ool, Ij ba n̄an kom̧, kom̧ aikuj ekkōl im jar iien otemjej, bwe kom̧in jab po ilo kapo an devil, im naaj tōlļo̧k kom̧ rikōm̧akoko n̄an e.",
                "16": "Im āinwōt Iaar jar ilubwiljimi em̧ool āindein kom̧ naaj jar ilo kabun̄ eo Aō, ilubwiljin armej ro Aō ro rej ukeļo̧k im rej peptaij ilo Eta. Lo N̄a meram eo; Iaar kwaļo̧k jon̄ok eo n̄an kom̧.",
                "17": "Im ālikin men kein ke Jisōs eaar m̧ōj an kōnono naan kein n̄an rikaļoor ro, Eaar bar oktakļo̧k n̄an jarlepju eo im ba n̄an er:",
                "18": "Lo, em̧ool, em̧ool, Ij ba n̄an kom̧, kom̧ij aikuj ekkōl im jar iien otemjej bwe kom̧in jab deļo̧n̄ ilo kapo; bwe Setan ekōņaan bōk kom̧, bwe en maron̄ liklik kom̧ āinwōt wit.",
                "19": "Kōn menin kom̧ aikuj iien otemjej jar n̄an Jema ilo Eta;",
                "20": "Im jabdewōt kom̧ naaj kajjitōk jān Jema ilo Eta, eo ejim̧we, im tōmak bwe kom̧ naaj bōk; lo naaj lewōj e n̄an kom̧.",
                "21": "Kom̧in jar ilo baam̧le ko ami n̄an Jema, iien otemjej ilo Eta, bwe kōrā ro pāleemi im ro nejimi ren maron̄ jeraam̧m̧an.",
                "22": "Im lo, kom̧ naaj kwelo̧k ippān doon makijkij; im kom̧in jab bōbrae jabdewōt armej jān itok n̄an kom̧ n̄e kom̧ naaj kwelo̧k ippān doon, a kōtļo̧k er bwe ren maron̄ itok n̄an kom̧ im jab bōbrae er;",
                "23": "A kom̧in jar kōn er, im jab kadiwōjļo̧k er; im eļan̄n̄e āindein bwe ren itok n̄an kom̧ emmakijkij kom̧in jar kōn er n̄an Jema, ilo Eta.",
                "24": "Kōn menin, kotak ami meram bwe en maron̄ kōmeramļo̧k laļ. Lo N̄aij meram eo kom̧ naaj kotak lōn̄ļo̧k—men eo kom̧ ar lo Aō kōm̧m̧an. Lo kom̧ lo bwe Iaar jar n̄an Jema, im kom̧ aolep kar kam̧oole.",
                "25": "Im kom̧ij lo bwe Iaar jiron̄ bwe ejjeļo̧k juon iaami en ilo̧k, a ijello̧kun kar jiron̄ bwe kom̧in itok n̄an Eō, bwe kom̧in maron̄ en̄jake im lo; em̧ool āindein naaj ami kōm̧m̧an n̄an laļ; im jabdewōt eo ej rupe kien in ej kōtļo̧k e make n̄an tōlļo̧k e n̄an kapo.",
                "26": "Im kiiō ālikin men kein ke Jisōs eaar kōnono naan kein, Eaar bar ukōtļo̧k mejān ioon rikaļoor ro Eaar kāālet er, im ba n̄an er:",
                "27": "Lo em̧ool, em̧ool, Ij ba n̄an kom̧, Ij lewōj n̄an kom̧ bar juon kien, innām Ij aikuj ilo̧k n̄an Jema bwe In maron̄ kakūrm̧ool kien ko jet ko Eaar litok n̄an Eō.",
                "28": "Im kiiō lo, en̄in ej kien eo Ij lewōj n̄an kom̧, bwe kom̧in jab kōtļo̧k jabdewōt ilo ami jeļā n̄an bōk ānbwinnū im bōtōktōkū ilo jab tōllo̧ke, n̄e kom̧ naaj jaketo-jaketak e;",
                "29": "Bwe jabdewōt eo ej m̧ōn̄ā im idaak Ānbwinnū im Bōtōktōkū ilo jab tōllo̧ke ej kan̄ im ilim mej n̄an aer jetōb; kōn menin eļan̄n̄e kom̧ jeļā bwe juon armej ej jab tōllo̧ke n̄an m̧ōn̄ā im idaak jān ānbwinnū im bōtōktōkū kom̧in bōbrae e.",
                "30": "Mekarta, kom̧ naaj jab kadiwōjļo̧k e jān ilubwiljimi, a kom̧in jipan̄ e im jar kōn e n̄an Jema, ilo Eta; im eļan̄n̄e āindein bwe ej ukeļo̧k im ej peptaij ilo Eta, innām kom̧ naaj bōk e, im naaj leļo̧k n̄an e ānbwinnū im bōtōktōkū.",
                "31": "A eļan̄n̄e e ej jab ukeļo̧k en jab naaj bōnbōn ilubwiljin armej ro Aō, bwe en jab maron̄ ko̧kkure armej ro Aō, bwe lo Ijeļā sip ko Aō, im em̧ōj bwine er.",
                "32": "Mekarta, kom̧in jab joļo̧k e jān im̧ōn kwelo̧k ko ami, ak jikin kabun̄-jar ko ami, bwe n̄an rein kom̧ naaj wōnm̧aanļo̧k wōt im jipan̄; bwe kom̧ij jab jeļā eļan̄n̄e ak ta renaaj ro̧o̧l im ukeļo̧k, im itok n̄an Eō kōn aolepān kōttōpar in bōro, im Inaaj kōmour er; im kom̧ naaj wāween eo n̄an bōktok lo̧mo̧o̧r n̄an er.",
                "33": "Kōn menin, kōjparok ennaan kein ko Iaar jiron̄ kom̧ bwe kom̧in jab itok ium̧win liaakeļo̧k; bwe wo n̄an e eo Jema ej liaakeļo̧k.",
                "34": "Im Ij lewōj n̄an kom̧ kien kein kōn akwāālel ko raar pād ilubwiljimi. Im em̧ōņōņō kom̧ eļan̄n̄e ejjeļo̧k akwāālel ko ilubwiljimi.",
                "35": "Im kiiō Ij ilo̧k n̄an Jema, kōnke e mennin aorōk bwe In ilo̧k n̄an Jema kōn kom̧.",
                "36": "Im ālikin men kein ke Jisōs eaar kōm̧m̧ane jem̧ļo̧k in ennaan kein, Eaar jibwe kōn pein rikaļoor ro ro Eaar kāālet er, juon ilo̧k juon, em̧ool m̧ae Eaar un̄ūr er aolep, im kar kōnono n̄an er ke Eaar jibwe er.",
                "37": "Im jarlepju eo eaar jab ron̄ naan ko Eaar kōnono, kōn menin raar jab jeje ilo ļo̧o̧k; a rikaļoor ro raar jeje ilo ļo̧o̧k bwe Eaar leļo̧k n̄an er kajoor n̄an leļo̧k Jetōb Kwōjarjar. Im Inaaj kwaļo̧k n̄an kom̧ tokālik ijin bwe ļo̧o̧k in em̧ool.",
                "38": "Im ālikin men kein ke em̧ōj an Jisōs kar jibwe er aolep, eaar itok juon kōdo̧ im kaliboboik jarlepju eo bwe raar jab maron̄ lo Jisōs.",
                "39": "Im ke raar libobo Eaar ilo̧k jān er, im wanlōn̄ļo̧k ilo lan̄. Im rikaļoor ro raar lo im kar jeje bwe Eaar bar wanlōn̄ļo̧k n̄an lan̄."
            },
            "19": {
                "1": "Im kiiō ālikin men kein ke em̧ōj an Jisōs wanlōn̄ļo̧k n̄an lan̄, jarlepju eo eaar jeplōklōk, im aolep em̧m̧aan eaar bōk kōrā eo pāleen im ro nejin im kar ro̧o̧l n̄an m̧weo im̧ōn make.",
                "2": "Im eaar bun̄bun̄ļo̧k ipeļaakin ijoko ilubwiljin armej ro m̧ōkaj, m̧okta jān ke eaar marok, ke jarlepju eo eaar lo Jisōs, im bwe Eaar jipan̄ er, im bwe Enaaj barāinwōt kwaļo̧k E ilju n̄an jarlepju eo.",
                "3": "Aaet, im em̧ool aolepān bon̄ōn eo eaar bun̄bun̄ļo̧k ipeļaakin ijoko kōn Jisōs; im jon̄an wōt eo raar jilkinļo̧k n̄an armej ro bwe oraer raar lōn̄, aaet, oran eo eļap otem ļap, raar kanooj jerbal otem jerbal aolepān bon̄ōn eo, bwe ren maron̄ pād ilo raan eo ilju ijo Jisōs en kar kwaļo̧ke n̄an jarlepju eo.",
                "4": "Im ālikin men kein ilo raan eo ilju, ke jarlepju eo eaar kukļo̧k ippān doon, lo, Nipai im ļeo jatin eaar kōjerkak jān ro remej, eo etan eaar Timote, im barāinwōt ļeo nejin, eo etan eaar Jonas, im barāinwōt Matonai, im Matonaia, ļeo jein im jatin, im Kumen, im Kumenonai, im Jeremaia, im Simnōn, im Jonas, im Zedekaia, im Aiseia—kiiō erkein kar āt ko etan rikaļoor ro Jisōs eaar kāālet—im ālikin men kein raar wōnm̧aanļo̧k im jutak ilo ioļapļap in jarlepju eo.",
                "5": "Im lo, jarlepju eo eaar kanooj ļap jon̄an raar kōm̧m̧an bwe ren ajej ilo jon̄oulruo ānbwin ko.",
                "6": "Im ro jon̄oulruo raar katakin jarlepju eo; im lo, raar kōm̧m̧an bwe jarlepju eo en bukwelōlō laļļo̧k ioon mejān laļ, im ren jar n̄an Jemān ilo etan Jisōs.",
                "7": "Im rikaļoor ro raar jar n̄an Jemān barāinwōt ilo etan Jisōs. Im ālikin men kein raar jutak im jipan̄ armej ro.",
                "8": "Im ke raar jipan̄ kōn ejja naan ko wōt Jisōs eaar kōnono—ejjeļo̧k irļo̧k jān naan ko Jisōs eaar kōnono—lo, raar bar bukwelōlō im jar n̄an Jemān ilo etan Jisōs.",
                "9": "Im raar jar kōn men eo raar kanooj kōņaan; im raar kōņaan bwe Jetōb Kwōjarjar ren leļo̧k n̄an er.",
                "10": "Im ke raar āindein im jar raar wanlaļļo̧k n̄an parijet in dān, im jarlepju eo eaar ļoor er.",
                "11": "Im ālikin men kein Nipai eaar wanlaļļo̧k ilo dān eo im kar peptaiji er.",
                "12": "Im eaar waļo̧k jān dān eo im jino peptaij. Im eaar peptaiji aolep ro Jisōs eaar kāālet.",
                "13": "Im ālikin men kein ke ar m̧ōj aer aolep peptaij im kar atoļo̧k jān dān eo, Jetōb Kwōjarjar eaar wōtlo̧k ioer, im raar obrak kōn Jetōb Kwōjarjar im kōn kijeek.",
                "14": "Im lo, kar jepooļe er aolep āinwōt n̄e eaar kōn kijeek; im eaar wanlaļtak jān lan̄, im jarlepju eo eaar kam̧ool e, im kar jeje; im enjeļ raņ raar wanlaļtak jān lan̄ im jipan̄ er.",
                "15": "Im ālikin men kein ke enjeļ raņ raar jipan̄ ļo̧k rikaļoor ro, lo, Jisōs eaar itok im jutak ioļapļap im jipan̄ er.",
                "16": "Im ālikin men kein Eaar kōnono n̄an jarlepju eo, im jiron̄ er bwe ren bukwelōlō laļļo̧k bar juon alen ioon laļ, im barāinwōt bwe ro rikaļooran ren bukwelōlō ioon laļ.",
                "17": "Im ālikin men kein ke raar aolep bukwelōlō laļļo̧k ioon laļ, Eaar jiron̄ ro rikaļooran bwe ren jar.",
                "18": "Im lo, raar jino jar; im raar jar n̄an Jisōs, im kūr E aer Irooj im aer Anij.",
                "19": "Im ālikin men kein Jisōs eaar ilo̧k jān ioļapļapier, im ilo̧k jidikļo̧k jān er im bun̄badik make n̄an bwidej, im Eba:",
                "20": "Jema, Ij kam̧m̧oolol Eok bwe kwaar leļo̧k Jetōb Kwōjarjar n̄an rein ro Iaar kāālet; im ej kōn aer tōmak ilo N̄a bwe in kar kāālet er jān laļ.",
                "21": "Jema, Ij jar bwe Kwōn leļo̧k Jetōb Kwōjarjar n̄an aolepān ro renaaj tōmak ilo naan ko aer.",
                "22": "Jema, kwaar leļo̧k n̄an er Jetōb Kwōjarjar kōnke rej tōmak ilo N̄a; im Kwōj lo bwe rej tōmak ilo N̄a kōnke Kwōj ron̄jake er, im rej jar n̄an Eō; im rej jar n̄an Eō kōnke N̄aij pād ippāer.",
                "23": "Im kiiō Jema, Ij jar n̄an Eok kōn er, im barāinwōt kōn aolep ro renaaj tōmak ioon naan ko aer, bwe ren maron̄ tōmak ilo N̄a, bwe In maron̄ pād ilo er āinwōt Kwe, Jema, kwōj ilo N̄a, bwe jen maron̄ juon.",
                "24": "Im ālikin men kein ke em̧ōj an Jisōs kar jar āinwōt in n̄an Jemān, Eaar itok n̄an rikaļoor ro, im lo, raar wōnm̧aanļo̧k wōt, kōn ejjeļo̧k bōjrak, n̄an jar n̄an E; im raar jab kōjerbal elōn̄ naan, bwe kar leļo̧k n̄an er ta ren jar, im rekar obrak kōn ikdeelel.",
                "25": "Im ālikin men kein Jisōs eaar kōjeraam̧m̧an er ke raar jar n̄an E; im paotokin Eaar ettōn̄dikdik ioer, im meram in Paotokin eaar meram ioer, im lo raar mouj āinwōt paotok eo im barāinwōt nuknuk ko an Jisōs; im lo mouj in eaar eļļā jān aolep mouj, aaet, em̧ool eaar ejjeļo̧k ioon laļ eaar kanooj mouj āinwōt mouj in.",
                "26": "Im Jisōs Eaar ba n̄an er: Kom̧in jar wōt; mekarta raar jab bōjrak jān jar.",
                "27": "Im Eaar bar ro̧o̧l jān er, im ilo̧k jidik jān er im bun̄badik n̄an laļ; im Eaar bar jar n̄an Jemān, im ba:",
                "28": "Jema, Ij kam̧m̧oolol Eok bwe kwaar karreoik ro Iaar kāālet, kōnke aer tōmak, im Ij jar kōn er, im barāinwōt kōn ro renaaj lōke naan ko aer, bwe er ren maron̄ karreo ilo N̄a, kōn tōmak ilo naan ko aer, em̧ool āinwōt rej karreo ilo N̄a.",
                "29": "Jema, Ij jar jab kōn laļ, a kōn ro Kwaar letok n̄an Eō jān laļ, kōnke aer tōmak, bwe ren maron̄ karreo ilo N̄a, bwe In maron̄ pād ilo er āinwōt Kwe, Jema, kwōj ilo N̄a, bwe jān maron̄ juon, bwe In maron̄ aiboojoj ilo er.",
                "30": "Im ke Jisōs em̧ōj an kōnono naan kein Eaar bar itok n̄an rikaļoor ro; im lo raar jar wōt, im jab bōjrak, n̄an E; im Eaar ettōn̄dikdik ioer bar juon alen; im lo raar mouj, em̧ool āinwōt Jisōs.",
                "31": "Im ālikin men kein Eaar ilo̧k ilo̧k bar jidik jān er im kar jar n̄an Jemān;",
                "32": "Im lo ejjab maron̄ kōnono naan ko Eaar jar, im jab maron̄ jeje jān armej naan ko Eaar jar.",
                "33": "Im jarlepju eo eaar ron̄ im kar jeje; im burueer raar peļļo̧k im raar meļeļe ilo burueer naan ko Eaar jar.",
                "34": "Mekarta, ekanooj ļap im kabwilōn̄lōn̄ kar naan ko Eaar jar bwe rekar jab maron̄ jeje, im jab kar maron̄ kōnono jān armej.",
                "35": "Im ālikin men kein ke Jisōs Eaar kōm̧m̧an jem̧ļo̧k in jar eo Eaar bar itok n̄an rikaļoor ro, im ba n̄an er: Ekanooj ļap tōmak in Iaar jan̄in kar lo ilubwiljin aolep riJu ro; kōn menin Iaar jab maron̄ kwaļo̧k n̄an er mennin bwilōn̄ ko reļļap, kōnke aer jab tōmak.",
                "36": "Em̧ool Ij ba n̄an kom̧, ejjeļo̧k juon iaer eaar lo men kein reļļap āinwōt kom̧ ar lo; im barāinwōt raar jab ron̄ men ko reļļap āinwōt kom̧ ar ron̄."
            },
            "20": {
                "1": "Im ālikin men kein Eaar jiron̄ jarlepju eo bwe ren bōjrak in jar, im barāinwōt ro rikaļooran. Im Eaar jiron̄ er bwe ren jab bōjrak jān jar ilo burueer.",
                "2": "Im Eaar jiron̄ er bwe ren lōn̄jak im jutak ioon neer. Im raar lōn̄jak im jutak ioon neer.",
                "3": "Im ālikin men kein Eaar bar ruje pilawā eo im kōjeraam̧m̧an e, im leļo̧k n̄an rikaļoor ro n̄an m̧ōn̄ā.",
                "4": "Im ke em̧ōj aer m̧ōn̄ā Eaar jiron̄ er bwe ren ruje pilawā, im leļo̧k n̄an jarlepju eo.",
                "5": "Im ke raar leļo̧k n̄an jarlepju eo Eaar barāinwōt leļo̧k n̄an er wain n̄an idaak, im jiron̄ er bwe ren leļo̧k n̄an jarlepju eo.",
                "6": "Kiiō, eaar ejjeļo̧k pilawā, im barāinwōt wain, rikaļoor ro raar bōktok, im barāinwōt ejjeļo̧k jarlepju eo eaar bōktok.",
                "7": "A Eaar lukkuun leļo̧k n̄an er pilawā n̄an m̧ōn̄ā, im barāinwōt wain n̄an idaak.",
                "8": "Im Eaar ba n̄an er: e eo ej m̧ōn̄ā pilawā in ej m̧ōn̄ā jān Ānbwinnū n̄an an; im e eo ej idaak wain in ej idaak Bōtōktōkū n̄an an; im an enaaj jamin kwōle ak maro, a naaj obrak.",
                "9": "Kiiō, ke jarlepju eo eaar aolep m̧ōn̄ā im kar idaak, lo, raar obrak kōn jetōb; im rekar lam̧ōj kōn juon ainikien, im raar leļo̧k wōj n̄an Jisōs, eo raar jim̧or lo im ron̄jake.",
                "10": "Im ālikin men kein ke raar aolep leļo̧k wōj n̄an Jisōs, Eaar ba n̄an er: Lo kiiō Ij kadedeļo̧k kien eo Jema eaar jiron̄ Eō kōn armej rein, ro rej juon m̧ōttan m̧weo im̧ōn Israel.",
                "11": "Kom̧ij keememej bwe Iaar kōnono n̄an kom̧, im ba bwe n̄e naan ko an Aiseia renaaj kūrm̧ool—lo rekar jeje, repād im̧aan mejami, kōn menin, kom̧in lin̄ōri—",
                "12": "Im em̧ool, em̧ool, Ij ba n̄an kom̧, bwe n̄e renaaj kūrm̧ool innām ej kūrm̧ool in bujen eo Jema eaar kōm̧m̧an n̄an armej ro An, O m̧weo im̧ōn Israel.",
                "13": "Innām m̧ōttan kein renaaj, ko raar ejjeplōklōk ijoko jabdewōt ioon mejān laļ, aintok jān rear im jān kapilōn̄, im jān rak im jān iōn̄; im naaj bōktok er n̄an jeļā eo kōn Irooj aer Anij, eo Eaar lo̧mo̧o̧ren er.",
                "14": "Im Jema eaar jiron̄ Eō bwe in lewōj n̄an kom̧ āne in, n̄an ami jolōt.",
                "15": "Im Ij ba n̄an kom̧, bwe eļan̄n̄e ro riAelōn̄ ko rej jab ukeļo̧k ālikin kōjeraam̧m̧an eo renaaj bōk e, ālikin aer kar kajjeplōklōk armej ro Aō—",
                "16": "Innām kom̧ naaj, ro rej juon m̧ōttan im̧ōn Jekab, ilo̧k ilubwiljier; im kom̧ naaj pād ilo ioļapļapier ro renaaj lōn̄; im kom̧ naaj pād ilubwiljier āinwōt juon ļaioon ilubwiljin ļaioon ko rellāj in bukun wōjke ko, im āinwōt ļaioon edik ilubwiljin bwijin in sip ko, ko, eļan̄n̄e ej rūbukwi ej jim̧or jujuri ilaļ im kekōl ilo elōn̄ m̧ōttan ko, im ejjeļo̧k emaron̄ lo̧mo̧o̧ren.",
                "17": "Peimi enaaj kotake ioon ro ami rijum̧ae, im aolep rikōjdat ro ami naaj bukweļo̧k er.",
                "18": "Im Inaaj aintok armej ro Aō ippān doon āinwōt ļeo ej aini tūr ko an ilo ioon bwidej.",
                "19": "Bwe Inaaj kōm̧m̧an armej ro Aō ippān ro Jema Eaar kōm̧m̧an bujen, aaet, Inaaj kōm̧m̧an doon ko aer jān aen, im Inaaj kōm̧m̧an akkiin neer jān brass. Im kom̧ naaj den̄ļo̧ke ilo m̧ōttan ko elōn̄ armej; im Inaaj kokwōjarjar grain ko aer n̄an Irooj, im m̧weiuk ko aer Irooj in aolepān laļ. Im lo, N̄a ij eo ej kōm̧m̧ane.",
                "20": "Im enaaj itok, Jema ej ba, bwe jāje in Aō ekajet enaaj toto ioer ilo raan en; im ijello̧kun n̄e rej ukeļo̧k enaaj wōtlo̧k ioer, Jema ej ba, aaet, em̧ool ioon aolepān laļ ko an ro riAelōn̄ ko.",
                "21": "Im enaaj jejjet bwe Inaaj kajutak armej ro Aō, O m̧weo im̧ōn Israel.",
                "22": "Im lo, armej in Inaaj kajutak ilo āniin, n̄an kakūrm̧ool in bujen eo Iaar kōm̧m̧an ippān jemāmi Jekab; im enaaj juon Jerusalem Ekāāl. Im kajoor ko in lan̄ renaaj ilo ioļapļap in armej rein; aaet, em̧ool Inaaj pād ioļapļapimi.",
                "23": "Lo, N̄a eo kōn E Moses eaar kōnono, im ba: Juon rikanaan Irooj ami Anij enaaj kotak n̄an kom̧ jān ro jeiūm̧i im jātimi, āinwōt n̄an Eō; E kom̧ naaj ron̄jake ilo aolep men otemjeļo̧k Enaaj ba n̄an kom̧. Im enaaj jejjet bwe aolep armej eo e jamin ron̄jake rikanaan en naaj bukweļo̧k e jān ilubwiljin armej ro.",
                "24": "Em̧ool Ij ba n̄an kom̧, aaet, im aolep rikanaan ro jān Samuel im ro raar itok ilo̧kan, jon̄an wōt eo eaar kōnono, raar kam̧ool kōn Eō.",
                "25": "Im lo, kom̧ij ro nejin rikanaan ro; im kom̧ij jān m̧weo im̧ōn Israel; im kom̧ij jān bujen eo Jema eaar kōm̧m̧ane ippān ro jemāmi, im ba n̄an Ebream: Im ilo ineem naaj aolep nukwin ko ilaļ renaaj jeraam̧m̧an.",
                "26": "Im Jema kōnke eaar kōjerkak Eō n̄an kom̧ m̧okta, im jilkintok Eō n̄an kōjeraam̧m̧an kom̧ ilo ukōtļo̧k kajjojo iaami jān nana ko an; im men in kōnke kom̧ij ro nejin bujen eo—",
                "27": "Im ālikin kom̧ kar jeraam̧m̧an innām kakūrm̧ool bujen eo Jemān Eaar kōm̧m̧an ippān Ebream, im ba: Ilo ineem naaj aolep nukwin ko an laļ jeraam̧m̧an—n̄an lutōkleplep in Jetōb Kwōjarjar kōn Eō ioon ro riAelōn̄ ko, kōjeraam̧m̧an eo ioon ro riAelōn̄ ko enaaj kōm̧m̧an bwe ren kajoor ioon aolep, n̄an kajjeplōklōk in armej ro Aō, O m̧weo im̧ōn Israel.",
                "28": "Im renaaj juon kaen̄taan n̄an armej in āniin. Mekarta, n̄e renaaj bōk tarlep in gospel eo Aō, innām eļan̄n̄e renaaj kapene burueer ņae Eō Inaaj kōro̧o̧l nana ko aer ioon bōraer, Jema ej ba.",
                "29": "Im Inaaj keememej bujen eo Iaar kōm̧m̧ane ippān armej ro Aō; im Iaar bujen ippāer bwe In kar aintok er ippān doon ilo iien eo Aō make, bwe In leļo̧k n̄an er bar juon alen āneo āneen ro jemāer aer jolōt, eo ej āneen Jerusalem, eo ej āneen kallim̧ur n̄an er indeeo, Jema ej ba.",
                "30": "Im enaaj jejjet bwe iien eo ej itok, n̄e tarlep in gospel eo Aō naaj kwaļo̧k n̄an er;",
                "31": "Im renaaj tōmak ilo N̄a, bwe N̄aij Jisōs Kraist, Nejin Anij, im naaj jar n̄an Jema ilo Eta.",
                "32": "Innām rikakkōl ro aer naaj kotak ainikier, im kōn ainikien eo ippān doon renaaj al; bwe renaaj lo māj n̄an māj.",
                "33": "Innām Jemān naaj ain er ippān doon bar juon alen, im leļo̧k n̄an er Jerusalem n̄an aer jolōt.",
                "34": "Innām renaaj n̄irļo̧k ilo lan̄lōn̄—Kom̧in al ippān doon, kom̧ jikin ko relo̧urō ilo Jerusalem; bwe Jemān eaar kaenōm̧m̧an armej ro An, Eaar bar wiaik Jerusalem.",
                "35": "Jema Eaar kakeelwaan Pein ekwōjarjar ilo mejān aolep laļ ko; im aolep jeban ko in laļ renaaj lo lo̧mo̧o̧r an Jema im Jema im N̄a kōmij juon.",
                "36": "Innām naaj kajejjet men eo kar jeje: Kwōn ruj, kwōn bar ruj, im kōņak am̧ kajoor, O Zaion; kwōn kōņak nuknuk ko am̧ reaiboojoj, O Jerusalem, jikin kwelo̧k ekwōjarjar, bwe jān kiiō m̧aanļo̧k enaaj ejjeļo̧k ej itok ilo kwe ejjab m̧wijm̧wij im ettoon.",
                "37": "Kwōn pikpikūr eok jān būn̄aln̄al; jerkak, jijet, O Jerusalem; kwōn kōtļo̧k jān eok to ko ikōnwaam̧, O rikōm̧akoko kōrā nejin Zaion.",
                "38": "Bwe āindein Irooj ej ba: Kwaar wiakake eok make kōn ejjeļo̧k tokjān, im naaj bar wiaik eok kōn ejjeļo̧k m̧ani.",
                "39": "Em̧ool, em̧ool, Ij ba n̄an kom̧, bwe armej renaaj jeļā Eta; aaet, ilo raan eo renaaj jeļā bwe N̄aij eo ej kōnono.",
                "40": "Innām renaaj ba: Ekōjkan an aiboojoj ioon toļ ko rej neen eo ej bōktok naan ko rem̧m̧an n̄an er, eo ej kabun̄bun̄ļo̧k aenōm̧m̧an; eo ej bōktok naan ko rem̧m̧an, eo ej kabun̄bun̄ļo̧k lo̧mo̧o̧r; eo ej ba n̄an Zaion: Am̧ Anij ej Irooj!",
                "41": "Innām lam̧ōj eo enaaj wōnm̧aanļo̧k: Kom̧ij ilo̧k, kom̧in ilo̧k, kom̧in etal jān ijeņ, jab jibwe men eo ettoon; kom̧in diwōjļo̧k jān ioļapļap in e; kom̧in erreo ro rej kabwijer jāpe ko an Irooj.",
                "42": "Bwe kom̧ij naaj jab diwōjļo̧k kōn kaiur im jab ilo̧k kōn ko; bwe Irooj enaaj ilo̧k im̧am̧, im Anij an Israel enaaj pād ilikūm.",
                "43": "Lo, Aō rijerbal enaaj m̧akūtkūt ilo jeļāļo̧kjeņ; naaj kotak e im kautiej e im naaj kanooj utiej.",
                "44": "Jon̄an wōt an lōn̄ raar bwilōn̄ kake eok—turin mejān eaar kanooj jorrāān kōjāllin, eļapļo̧k jān jabdewōt armej, im jekjekin eļapļo̧k jān ro nejin armej—",
                "45": "Āindein enaaj wōt-dikdik elōn̄ laļ ko; kiin̄ ro renaaj kiil lo̧n̄ier kake, bwe men eo jan̄in kar ba n̄an er renaaj lo e; im men eo rej jan̄in kar ron̄ renaaj meļeļe.",
                "46": "Em̧ool, em̧ool, Ij ba n̄an kom̧, aolep men kein renaaj kanooj kūrm̧ool, em̧ool āinwōt Jema eaar jiron̄ Eō. Innām bujen in eo Jema eaar kōm̧m̧an e ippān armej ro An enaaj kūrm̧ool; innām Jerusalem naaj bar wōr ņa kobban kōn armej ro Aō, im enaaj āneo āneen aer jolōt."
            },
            "21": {
                "1": "Im em̧ool Ij ba n̄an kom̧, Ij lewōj n̄an kom̧ juon kakōļļe, bwe kom̧in maron̄ jeļā iien eo n̄e men kein renaaj nan̄in bōk jikier—bwe Inaaj ain tok, jān ajeeded eo aer etto, armej ro Aō, O m̧weo im̧ōn Israel, im naaj bar kajutak ilubwiljier Aō Zaion;",
                "2": "Im lo, men in eo Inaaj lewōj n̄an kom̧ n̄an juon kakōļļe—eo Inaaj kwaļo̧k n̄an kom̧ ijin tokālik kōn Eō, im jān kajoor eo an Jetōb Kwōjarjar eo naaj lewōj n̄an kom̧ jān Jemān, naaj kwaļo̧k n̄an ro riAelōn̄ ko bwe ren maron̄ jeļā kōn armej rein ro rej juon m̧ōttan m̧weo im̧ōn Jekab, im kōn armej rein Aō ro renaaj ejjeplōklōk jān er;",
                "3": "Em̧ool, em̧ool, Ij ba n̄an kom̧, n̄e men kein renaaj kwaļo̧k n̄an er jān Jema, im naaj itok jān Jema, jān er n̄an kom̧;",
                "4": "Bwe e mennin mālōtlōt ilo Jemān bwe ren jutak ilo āniin, im jutak āinwōt juon armej reanemkwōj jān kajoor eo an Jemān, bwe men kein ren maron̄ waļo̧ktok jān er n̄an juon m̧ōttan ineemi, bwe bujen eo an Jemān en maron̄ kūrm̧ool eo Eaar kōm̧m̧an e ippān armej ro An, O m̧weo im̧ōn Israel;",
                "5": "Kōn menin, n̄e jerbal kein im jerbal ko renaaj kōm̧m̧an ilubwiljimi ijin tokālik naaj waļo̧k tok jān ro riAelōn̄ ko, n̄an ineemi eo enaaj idakunkunļo̧k ilo jab tōmak kōnke nana;",
                "6": "Bwe āindein e ļujur Jemān bwe en waļo̧k tok jān ro riAelōn̄ ko, bwe En maron̄ kwaļo̧k An kajoor n̄an ro riAelōn̄ ko, bwe kōn un in bwe ro riAelōn̄ ko, eļan̄n̄e renaaj jab kapene burueer, bwe ren maron̄ ukeļo̧k im itok n̄an Eō im peptaij ilo Eta im jeļā kōn unleplep ko rem̧ool in Aō katak bwe ren maron̄ bōnbōn ilubwiljin armej ro Aō, O m̧weo im̧ōn Israel;",
                "7": "Im n̄e men kein rej jejjet kūtier bwe ro ineem renaaj jino in jeļā men kein–Enaaj juon kakōļļe n̄an er, bwe ren maron̄ jeļā bwe jerbal eo an Jemān eaar dedeļo̧k an ijjino n̄an kūrm̧ool in bujen eo Eaar kōm̧m̧an n̄an armej ro rej jān m̧weo im̧ōn Israel.",
                "8": "Im n̄e raan eo enaaj itok, enaaj jejjet bwe kiin̄ ro renaaj kiil lo̧n̄ier; bwe men eo kar jab jiron̄ er renaaj lo; im bwe men eo raar jab ron̄ renaaj watōke.",
                "9": "Bwe ilo raan eo, kōn N̄a Jema enaaj jerbale juon jerbal, eo enaaj juon jerbal eļap im kabwilōn̄lōn̄ ilubwiljier; im enaaj wōr ilubwiljier ro renaaj jab tōmak e, men̄e juon armej enaaj kwaļo̧k e n̄an er.",
                "10": "A lo, mour eo an eo karejera enaaj pād ilo Peiū; kōn menin rej jamin naaj kōmetak e, men̄e enaaj jorrāān kōnke er. Ijoke Inaaj kōmour e, bwe Inaaj kwaļo̧k n̄an er bwe Aō jeļāļo̧kjeņ e ļapļo̧k jān m̧oņ an devil.",
                "11": "Kōn menin enaaj jejjet bwe jabdewōt eo enaaj jab tōmak ilo naan ko Aō, wōn n̄a Jisōs Kraist, eo Jemān enaaj kōm̧m̧ane n̄an bōktok n̄an ro riAelōn̄ ko, im naaj leļo̧k n̄an e kajoor bwe e en naaj bōktok er n̄an ro riAelōn̄ ko, (enaaj kōm̧m̧an em̧ool āinwōt Moses eaar ba) naaj bukweļo̧k er jān ilubwiljin armej ro rej jān bujen eo.",
                "12": "Im armej ro Aō ro rej juon m̧ōttan Jekab renaaj pād ilubwiljin ro riAelōn̄ ko, aaet, ilo ioļapļapier āinwōt juon ļaioon ilubwiljin mennin mour ko rellāj in bukun wōjke, āinwōt juon ļaioon edik ilubwiljin bwijin in sip ko, eo, eļan̄n̄e ej rūbukwi ej jim̧or jujur ilaļ im kekōl ilo m̧ōttan ko, im ejjeļo̧k emaron̄ lo̧mo̧o̧ren.",
                "13": "Peier renaaj kotak ioon ro aer rijum̧ae; im aolep ro aer rikōjdat renaaj m̧wijkōkļo̧k.",
                "14": "Aaet, wo n̄an ro riAelōn̄ ko ijello̧kun wōt n̄e rej ukeļo̧k; bwe enaaj kūrm̧ool ilo raan en, Jema ej ba, bwe Inaaj bukweļo̧k o̧o̧j ko ami jān ilubwiljimi, im Inaaj ko̧kkure jariot ko ami;",
                "15": "Im Inaaj bukweļo̧k jikin kwelo̧k ko ami jān āneo, im ruprupe aolep jikin koņe ko ami;",
                "16": "Im Inaaj bukweļo̧k ekkōpal ko jān āneo āneemi, im kom̧ naaj ejjeļo̧k ami rianijnij;",
                "17": "Mennin āe ko ami Inaaj barāinwōt bukwiļo̧k, im ekjab jutak ko ami jān ilubwiljim, im kom̧ jamin bar kabun̄-jar n̄an jerbal ko an peim̧i;",
                "18": "Im Inaaj ļotļo̧k jān bukun wōjke eo edik ami, āindein Inaaj ko̧kkure jikin kwelo̧k ko ami.",
                "19": "Im aolep riab ko, im m̧oņ ko, im ankoņak ko, im akwāālel ko, im priestcraft ko, im mennin ļōn̄ ko, renaaj bōjrak.",
                "20": "Bwe enaaj jejjet, Jema ej ba, bwe ilo raan eo jabdewōt eo enaaj jab ukeļo̧k im itok n̄an eo Jitōnbōro Nejū, er Inaaj bukweļo̧k er jān ilubwiljin armej ro Aō, O m̧weo im̧ōn Israel;",
                "21": "Im Inaaj kōm̧akūtkūt idenoņe im illu ioer, em̧ool āinwōt ioon riAelōn̄ ko, āinwōt ko rej jan̄in kar ron̄.",
                "22": "A eļan̄n̄e renaaj ukeļo̧k im eo̧ron̄ naan ko Aō, im jab kapene burueer, Inaaj kajutak kabun̄ eo Aō ilubwiljier, im renaaj itok n̄an bujen eo im naaj bōnbōn ilubwiljin m̧ōttan in an Jekab, n̄an ro Iaar leļo̧k āniin n̄an aer jolōt;",
                "23": "Im renaaj jipan̄ armej ro Aō, ro rej juon m̧ōttan in Jekab, im barāinwōt jon̄an wōt lōn̄ in m̧weo im̧ōn Israel renaaj itok, bwe ren maron̄ kalōk juon jikin kwelo̧k, eo enaaj ņa etan Jerusalem Ekāāl.",
                "24": "Innām renaaj jipan̄ armej ro Aō bwe ren maron̄ kuktok, ro rej ejjeplōklōk ioon aolepān mejān āneo, n̄an Jerusalem Ekāāl.",
                "25": "Innām kajoor an lan̄ enaaj wanlaļtak ilubwiljier; im Inaaj barāinwōt pād ioļapļapier.",
                "26": "Innām jerbal ko an Jema renaaj ijjino ilo raan eo, em̧ool n̄e gospel in naaj kwaļo̧k naan kake ilubwiljin m̧ōttan eo an armej rein. Em̧ool Ij ba n̄an kom̧, ilo raan en jerbal ko an Jema renaaj ijjino ilubwiljin aolep armej ro Aō rejjeplōklōk, aaet, em̧ool bwij ko rekar jako, ko Jema eaar tōlļo̧k er jān Jerusalem.",
                "27": "Aaet, jerbal eo enaaj ijjino ilubwiljin aolep ro rejjeplōklōk Aō, kōn Jema n̄an kōpooj iaļ eo remaron̄ itok n̄an Eō, bwe ren maron̄ kūr ioon Jema ilo Eta.",
                "28": "Aaet, innām jerbal eo enaaj ijjino, kōn Jema ilubwiljin aolep laļ ko ilo kōpooj iaļ eo armej ro An remaron̄ kuktok ilo jikier n̄an āneo āneen aer jolōt.",
                "29": "Im renaaj diwōjļo̧k jān aolep laļ ko; im renaaj jab diwōjļo̧k ilo kaiur, ak jab ilo̧k ilo ko, bwe Inaaj ilo̧k im̧aer, Jema ej ba, im Inaaj pād itulikier."
            },
            "22": {
                "1": "Innām men eo kar jeje enaaj kūrm̧ool: Kwōn al, O kwowar, kwe eo kwaar jab keotak; kwōn n̄irļo̧k ilo al, im lam̧ōj, kwe eo kar jab en̄taan kōn ajri; bwe elōn̄ļo̧k ro nejin jojoļāār jān lio ewōr pāleen, Irooj ej ba.",
                "2": "Kwōn kōļapļo̧k jikin em̧ nuknuk eo am, im kōtļo̧k bwe ren erļo̧keļo̧k penjān ko an ijoko jikūm̧; kwōn jab bōbrae, kaetokļo̧k to ko im kōkajoorļo̧k stake ko am;",
                "3": "Bwe kwōnaaj n̄irļo̧k ianbwijmaron̄ im ianmiin̄, im enaaj jolōt e ro riAelōn̄ ko im kōm̧m̧an bwe jikin ko ejjeļo̧k kobbaer en wōr ie.",
                "4": "Kwōn jab lōļn̄o̧n̄, bwe kwōj jamin naaj jook; im jamin naaj pok, bwe kwōj jamin naaj leļo̧k ilo jook; bwe kwōnaaj jab meļo̧kļo̧k jook in am̧ jo̧dikdik, im naaj jab keememej kauwe in am̧ jo̧dikdik, im naaj jab keememej kauwe in am̧ juon kōrā ejjeļo̧k pāleen ļo̧k wōt.",
                "5": "Bwe am̧ Rikōm̧anm̧an, ļeo pāleem̧, Irooj in Inelep ilo etan; im am̧ Ripinmuur, eo Ekwōjarjar in Israel—Anij in aolepān laļ naaj ān̄inn̄in e.",
                "6": "Bwe Irooj eaar kūr eok āinwōt kōrā eo eļļo̧k jān e im ebūrom̧ōj ilo jetōb, im juon kōrā pālele in jo̧dikdik, ke kar jab bōk eok, am̧ Anij ej ba.",
                "7": "Ilo jidik iien Iaar eļļo̧k jān eok, bwe kōn tūriam̧o ko reļļap Iaar aintok eok.",
                "8": "Ilo jidik illu Iaar ņooj turin meja jān eok ium̧win jidik iien, a kōn jouj ejjeļo̧k jem̧ļo̧kin Inaaj tūriam̧okake eok, Irooj am̧ Ripinmuur ej ba.",
                "9": "Bwe en̄in, ej āinwōt dān ko ilo Noa n̄an Eō, bwe āinwōt Iaar kanejnej bwe dān ko ilo Noa ren jab bar ilo̧k wōt ioon laļ, āindein Iaar kanejnej bwe I jamin naaj illu ippam̧.",
                "10": "Bwe toļ ko renaaj ilo̧k im bat ko naaj kōm̧akūti, a Aō jouj naaj jab ilo̧k jān eok, im jab naaj kōm̧akūt bujen aenōm̧m̧an eo Aō, Irooj eo ewōr an tūriam̧o kōn eok ej ba.",
                "11": "O kwe rijorrāān, jeplōklōk kōn lan̄, im jab ineem̧m̧an! Lo, Inaaj likūt dekā ko am̧ kōn mōōr ko rem̧m̧an, im likūt pedped ko kōn sapphire ko.",
                "12": "Im Inaaj kōm̧m̧an wūntō ko am̧ jān rupi, im wōrwōr ko am̧ jān carbuncle ko, im tōrerein ko am̧ otemjej kōn dekā ko reaiboojoj.",
                "13": "Im ro nejūm̧ otemjej Irooj enaaj katakin er; im eļap naaj aenōm̧m̧an eo an ro nejūm̧.",
                "14": "Ilo weeppān kwōnaaj jutak; kwōnaaj ettoļo̧k jān kōm̧akoko bwe kwōnaaj ban lōļn̄o̧n̄, im jān mijak bwe enaaj jab itok epaak eok.",
                "15": "Lo, renaaj kanooj koba ippān doon ņae eok, jaab jān Eō; jabdewōt eo enaaj koba ippān doon ņae eok naaj bun̄ kōn kwe.",
                "16": "Lo, Iaar kōm̧anm̧an rijerbal māāl eo ej deele mālle ko ilo kijeek, im ej bōktok juon kein jerbal jān an jerbal; im Iaar kōm̧anm̧an rijerwaan bwe en ko̧kkure.",
                "17": "Ejjeļo̧k kein tariņae eo naaj ejaake ņae eok enaaj jeraam̧m̧an; im lo otemjej enaaj ba ņae eok ilo ekajet kwōnaaj liaakeļo̧k. En̄in ej jolōt eo an rijerbal ro an Irooj, im aer weeppān ej jān Eō, Irooj ej ba."
            },
            "23": {
                "1": "Im kiiō, lo, Ij ba n̄an kom̧, bwe kom̧ij aikuj etali men kein. Aaet, juon kien Ij lewōj n̄an kom̧ bwe kom̧in etale men kein ilo niknik; bwe reļļap naan ko an Aiseia.",
                "2": "Bwe em̧ool eaar kōnono kōn aolep men ko kōn armej ro Aō ro rej jān m̧weo im̧ōn Israel; kōn menin ej aikuj bwe e en kōnono barāinwōt n̄an ro riAelōn̄ ko.",
                "3": "Im men otemjej eaar kōnono raar im renaaj kūrm̧ool, em̧ool ekkar n̄an naan ko eaar kōnono.",
                "4": "Kōn menin eo̧ron̄ naan ko Aō; kom̧in jeje men ko Iaar ba n̄an kom̧; im ekkar n̄an iien eo im ankilaan Jemān renaaj ilo̧k n̄an ro riAelōn̄ ko.",
                "5": "Im jabdewōt eo enaaj eo̧ron̄ naan ko Aō im ukeļo̧k im peptaij, ejja in wōt enaaj mour. Kom̧in etale rikanaan ro, bwe elōn̄ ro renaaj kam̧ool kōn men kein.",
                "6": "Im kiiō ālikin men kein ke Jisōs eaar ba naan kein Eaar bar ba n̄an er, ālikin An kar tipdiki aolep jeje ko rekwōjarjar n̄an er ko raar būki, Eaar ba n̄an er: lo, bar jet jeje ko rekwōjarjar I kōņaan bwe kom̧in jeje, bwe ejjeļo̧k ippemi.",
                "7": "Im ālikin men kein Eaar ba n̄an Nipai: Kwōn bōktok ļo̧o̧k ko kom̧ ar kōm̧m̧ani.",
                "8": "Im ke Nipai eaar bōktok ļo̧o̧k ko, im likūt i im̧aan, Eaar to̧o̧r mejān ioer im ba:",
                "9": "Em̧ool Ij ba n̄an kom̧, Iaar jiron̄ eo karejera Samuel, riLeman eo, bwe e en kam̧ool n̄an armej rein, bwe ilo raan en Jema en aiboojoj etan ilo N̄a bwe ekar wōr elōn̄ ro rekwōjarjar ro ren jerkak jān ro remej, im ren waļo̧k n̄an elōn̄, im ren jipan̄ er. Im Eaar ba n̄an er: Eaar jab āindein ke?",
                "10": "Im ro rikaļooran raar uwaak E im ba: Aaet, Irooj, Samuel eaar kanaan ekkar n̄an Am̧ innaan, im raar aolep kūrm̧ool.",
                "11": "Im Jisōs eaar ba n̄an er: Ekōjkan bwe kom̧in kar jar jeje men in, bwe elōn̄ ro rekwōjarjar raar jerkak im waļo̧k n̄an elōn̄ im kar jipan̄ er?",
                "12": "Im ālikin men kein Nipai eaar keememej bwe men in eaar jab jeje.",
                "13": "Im ālikin men kein Jisōs eaar jiron̄ er bwe e en kar jeje; kōn menin eaar jeje ekkar n̄an āinwōt An kar jiron̄ er.",
                "14": "Im kiiō ālikin men kein ke ar m̧ōj an Jisōs tipdiki aolep jeje ko rekwōjarjar ilo juon, ko rekar jeje, Eaar jiron̄ er bwe ren katakin men ko Eaar tipdiki n̄an er."
            },
            "24": {
                "1": "Im ālikin men kein Eaar jiron̄ er bwe ren jeje naan ko Jemān eaar liļo̧k n̄an Malakai, ko E eaikuj ba n̄an er. Im ālikin men kein ālikin aer kar jei Eaar tipdiki. Im erkein rej naan ko Eaar ba n̄an er, im ba: Āindein Jema eaar ba n̄an Malakai—Lo, Inaaj jilkinļo̧k eo karejera, im enaaj kōpooj iaļ eo Im̧aō, im Irooj eo kom̧ naaj kappukot e em̧ōkaj an itok n̄an tampeļ eo An, em̧ool eo karejeran bujen eo, eo kom̧ij m̧ōņōņō kake; lo, enaaj itok, Irooj in Inelep eo ej ba.",
                "2": "A wōn emaron̄ pād ilo raan in itok An, im wōn enaaj jutak n̄e E ej waļo̧ktok? Bwe E ej āinwōt juon kijeek an rikarreoik māāl ko, im āinwōt soap an rikarreo nuknuk.",
                "3": "Im Enaaj jijet āinwōt rikaōnļo̧k im karreoik silver; im Enaaj karreoik m̧aan ro nejin Livai, im Enaaj karreoik er āinwōt gold im silver, bwe ren maron̄ katok n̄an Irooj juon katok ilo weeppān.",
                "4": "Innām naaj katok eo an Juda im Jerusalem kabun̄-būruōn Irooj, āinwōt ilo raan ko etto, im āinwōt ilo iiō ko m̧okta.",
                "5": "Im Inaaj itok epaak eok n̄an ekajet; im Inaaj rikam̧ool innitōt ņae rim̧adm̧ōd ro, im ņae riļōn̄ ro, im ņae rikanejnej waan ro, im ņae ro rejjab jim̧we aer kōļļā wōņāān rijerbal eo an, im kōrā eo ejjeļo̧k pāleen im eo ejjeļo̧k jemān, im eo ej eļļo̧k jān ruwamāejet, im jab mijak Eō, Irooj in Inelep eo ej ba.",
                "6": "Bwe N̄aij Irooj, Ij jab ukoktak; kōn menin kom̧ m̧aan ro nejin Jekab kom̧ij jab bwil.",
                "7": "Em̧ool jān raan ko an ro jemāmi kom̧ ar jako jān kain̄i ko Aō, im kar jab kōjparoki. Kom̧in ro̧o̧ltok n̄an Eō im Inaaj ro̧o̧lwaj n̄an kom̧, Irooj in Inelep eo ej ba. A kom̧ij ba: Ekōjkan am ro̧o̧lwaj?",
                "8": "Armej en ko̧o̧te Anij ke? Mekarta kom̧ ar ko̧o̧te Eō. A kom̧ij ba: Ekōjkan am kar ko̧o̧te Eok? Ilo juon m̧ōttan jon̄oul im joortak ko.",
                "9": "Kar kalia kom̧ kōn juon lia, bwe kom̧ ar ko̧o̧te Eō, em̧ool aolepān aelōn̄ in.",
                "10": "Kom̧in bōktok aolep juon m̧ōttan jon̄oul ko ilo im̧ōn ko̧koņ eo, bwe en maron̄ wōr kanniōk ilo m̧weo Im̧ō; im kam̧ool n̄an Eō ilo wāween in, Irooj in Inelep eo ej ba, eļan̄n̄e I ban kōpeļļo̧k n̄an kom̧ wūntō ko in lan̄, im lutōkleplep ioomi juon kōjeraam̧m̧an eo enaaj ejjeļo̧k jikin ebwe n̄an bōk e.",
                "11": "Im Inaaj kauweik eo rikan̄ jonikkan ko kōn kom̧, im e jamin naaj ko̧kkure leen bwidej ko ami; im jamin naaj wōtlo̧k leen wōjke grep ko ami m̧okta jān iien eo an ilo meļaaj ko, Irooj in Inelep eo ej ba.",
                "12": "Im laļ ko otemjeļo̧k renaaj kūr kom̧ rijeban, bwe kom̧ naaj juon āne e kam̧ōņōņō, Irooj in Inelep eo ej ba.",
                "13": "Naan ko ami raar kajoor ņae Eō, Irooj ej ba. Mekarta kom̧ij ba: Ta kōm ar kōnono ņae Eok?",
                "14": "Kom̧ ar ba: Ejjeļo̧k tokjān jerbal n̄an Anij, im ta ej kōļapļo̧k kōj n̄e jaar kōjparok kain̄i ko An im bwe jaar etetal ilo būrom̧ōj im̧aan Irooj in Inelep eo?",
                "15": "Im kiiō jej ba eo ej juwa em̧ōņōņō; aaet, er ro rej jerbale nana rej jeraam̧m̧an; aaet, er ro rej kapo Anij kanooj kōtļo̧k er.",
                "16": "Innām er ro raar mijak Irooj raar kōnono emmakijkij ippān doon, im Irooj eaar eo̧ron̄ im ron̄; im juon bok in keememej kar jeje im̧aan E kōn er ro raar mijak Irooj, im kar ļōmņak kōn Etan.",
                "17": "Im renaaj ro doō, Irooj in Inelep ej ba, ilo raan eo n̄e Inaaj kōm̧anm̧an dekā aorōk ko Aō; im Inaaj oņaake er āinwōt juon em̧m̧aan ej oņaake ļaddik eo nejin make ej jerbal n̄an e.",
                "18": "Innām kom̧ naaj ro̧o̧ltok im kile oktak ikōtaan ro rem̧m̧an im ro renana, ikōtaan e eo ej jerbal n̄an Anij im e eo ej jab jerbal n̄an E."
            },
            "25": {
                "1": "Bwe lo, raan eo ej itok eo enaaj bwil āinwōt um̧; im aolep rijuwa, aaet, im aolep ro rej kōm̧m̧an nana, naaj āinwōt ujooj m̧ōrā; im raan eo ej itok enaaj tile er, Irooj in Inelep eo ej ba, jon̄an e jamin naaj likūt er okar ak ra.",
                "2": "A n̄an kom̧ ro rej mijak Eta, Nejin Weeppān enaaj jerkak kōn kōmour ilo pein; im kom̧ naaj ilo̧k im eddekļo̧k āinwōt koon in kau ilo jikin.",
                "3": "Im kom̧ naaj jujuri ilaļ rinana eo; bwe renaaj melkwarar ium̧win lo̧piden neemi ilo raan eo bwe Inaaj kōm̧m̧an men in, Irooj in Inelep eo ej ba.",
                "4": "Kom̧in keememej kien Moses, eo karejera, eo Iaar jiron̄ e iHoreb kōn aolep Israel, ippān kien ko im ekajet ko.",
                "5": "Lo, Inaaj jilkinwaj Ilaija rikanaan eo m̧okta jān itok eo an raan eo eļap im rōkaammijak an Irooj;",
                "6": "Im enaaj ukōt būruōn ro jemāer n̄an ro nejier, im būruōn ro nejier n̄an ro jemāer, n̄e I ab itok im den̄ļo̧ke laļ kōn juon kalia."
            },
            "26": {
                "1": "Im kiiō ālikin men kein ke em̧ōj an Jisōs kar ba men kein Eaar tipdiki n̄an jarlepju eo; im Eaar tipdiki men ko otemjej n̄an er, jim̧or ļap im dik.",
                "2": "Im Eba: Jeje ko rekwōjarjar, ko raar jab pād ippemi, Jema eaar jiron̄ bwe In liwōj n̄an kom̧; bwe eaar ļoļātāt ilo E bwe ren aikuj liwōj n̄an epepen ko tokālik.",
                "3": "Im Eaar tipdiki men ko otemjej, em̧ool jān jinoin n̄an iien eo Enaaj itok ilo aiboojoj—aaet, em̧ool men ko otemjej ko renaaj itok ilo mejān laļ, em̧ool m̧ae men ko kobban ren ōnļo̧k kōn bwil, im laļ en lemlem ippān doon āinwōt juon lemlem doulul, im lan̄ ko im laļ renaaj jako;",
                "4": "Im em̧ool m̧ae raan eo eļap im āliktata, n̄e armej otemjej, im aolep nukwin ko, im laļ ko otemjej im lo ko renaaj jutak im̧aan Anij, n̄an ekajet kōn jerbal ko aer, eļan̄n̄e rej em̧m̧an ak eļan̄n̄e rej nana—",
                "5": "Eļan̄n̄e rej em̧m̧an, n̄an jerkakpeje in mour indeeo; im eļan̄n̄e rej naan, n̄an jerkakpeje in mej; ko rej āier wōt juon, juon irājet im eo juon bar irājet, ekkar n̄an tūriam̧okake eo, im jim̧we eo, im ekwōjarjar eo ej ilo Kraist, eo eaar m̧okta jān kar jino in laļ.",
                "6": "Im kiiō e jamin kar jeje ilo bok in em̧ool juon m̧ōttan bukwi in men ko Jisōs em̧ool eaar katakin n̄an armej ro;",
                "7": "A lo pileij ko an Nipai ewōr ie eļapļo̧k m̧ōttan in men ko Eaar katakin armej ro.",
                "8": "Im men kein Iaar jeje, ko rej m̧ōttan eo edikļo̧k in men ko Eaar katakin armej ro; im Iaar jei n̄an jibadbad in bwe ren maron̄ bar būki tok n̄an armej rein, jān ro riAelōn̄ ko, ekkar n̄an naan ko Jisōs eaar kōnono.",
                "9": "Im n̄e renaaj bōk men in, eo ej aorōk bwe ren bōk m̧okta, n̄an mālejjon̄ e aer tōmak, im eļan̄n̄e enaaj āindein bwe ren naaj tōmak men kein innām men ko reļļap naaj kwaļo̧ki n̄an er.",
                "10": "Im eļan̄n̄e āindein bwe ren naaj jab tōmak men kein, innām men ko reļļap naaj dāpij jān er, n̄an liaakeļo̧k eo aer.",
                "11": "Lo, Iaar nan̄in jei, aolep ko kar m̧wijiti ioon pileij ko an Nipai, a Irooj eaar bōbrae e, im ba: Inaaj mālejjon̄e tōmak eo an armej ro Aō.",
                "12": "Kōn menin n̄a, Mormon, ij jeje men kein ko kar jiron̄ eō jān Irooj. Im kiiō N̄a, Mormon, kōm̧m̧an jem̧ļo̧k in ennaan kein aō, im wōnm̧aanļo̧k n̄an jeje men kein ko kar jiron̄ Eō.",
                "13": "Kōn menin, I kōņaan bwe kom̧in lo bwe Irooj em̧ool eaar katakin armej ro, bwe ium̧win tōrean eo jilu raan; im ālikin Eaar kwaļo̧k E n̄an er emmakijkij, im eaar ruje pilawā emmakijkij, im kōjeraam̧m̧an e, im leļo̧k e n̄an er.",
                "14": "Im ālikin men kein Eaar katakin im jerbal n̄an ro nejin jarlepju eo kar kōnono kake, im Eaar kōtļo̧k loer, im raar kōnono n̄an jemāer men ko reļļap im kabwilōn̄lōn̄, em̧ool eļapļo̧k jān men ko Eaar kwaļo̧k n̄an armej ro; im Eaar kōtļo̧k loer bwe ren maron̄ kōnono.",
                "15": "Im ālikin men kein ālikin An kar wanlōn̄ļo̧k ilo lan̄—alen kein karuo bwe Ekar kwaļo̧ke n̄an er, im kar ilo̧k n̄an Jemān, ālikin kar kōmour aolep aer rinan̄inmej, im aer riakā, im kar kōpeļļo̧k mejān ripilo ro aer im karon̄ļo̧kjeņ lo̧jiln̄in rijarron̄ron̄, im em̧ool kar kōm̧m̧an wāween kōmour otemjeļo̧k ilubwiljier, im kar kōjerkak juon em̧m̧aan jān ro remej, im kar kwaļo̧k An kajoor n̄an er, im kar wanlōn̄ļo̧k n̄an Jemān—",
                "16": "Lo, ālikin men kein ilo raan eo ilju bwe jarlepju eo eaar kuktok ippān doon, im raar jim̧or lo im ron̄ rein nejier; aaet, em̧ool nin̄nin̄ ro raar kōpeļļo̧k lo̧n̄ier im kōnono men ko rekabwilōn̄lōn̄; im men kein ko raar kōnono kar bōbrae bwe en wōr jabdewōt armej en jei.",
                "17": "Im ālikin men kein rikaļoor ro Jisōs eaar kāālet raar jino jān iien eo m̧aanļo̧k n̄an peptaij im n̄an katakin jon̄an lōn̄ in wōt ro itok n̄an er; im jon̄an lōn̄ in wōt kar peptaiji ilo etan Jisōs raar obrak kōn Jetōb Kwōjarjar.",
                "18": "Im elōn̄ iaer raar lo im ron̄ men ko epen kōnono, ko kar jab kōmālim bwe ren jeje.",
                "19": "Im raar katakin, im kar jipan̄ doon; im raar men otemjej aer jim̧or ilo ejjeļo̧k kalijekļo̧k ilubwiljier, aolep armej m̧akūtkūt jim̧we, juon ippān bar juon.",
                "20": "Im ālikin men kein raar kōm̧m̧ani men ko otemjej em̧ool āinwōt Jisōs eaar jiron̄ er.",
                "21": "Im er ro raar peptaij ilo etan Jisōs kar kūr er kabun̄ eo an Kraist."
            },
            "27": {
                "1": "Im ālikin men kein ke rikaļoor ro an Jisōs raar ito-itak im kar kwaļo̧k naan kōn men ko raar jim̧or ron̄ im lo, im kar peptaij ilo etan Jisōs, ālikin men kein rikaļoor ro raar koba ippān doon im kar koba ilo jar im jitlo̧k ekajoor.",
                "2": "Im Jisōs eaar bar kwaļo̧k E n̄an er, ke raar jar n̄an Jemān ilo Etan; im Jisōs eaar itok im jutak ioļapļapier, im ba n̄an er: Ta kom̧ kōņaan bwe In lewōj n̄an kom̧?",
                "3": "Im raar ba n̄an E: Irooj kōm kōņaan bwe Kwōn ba n̄an kōm ta āt eo kōm naaj kūr kabun̄ in; bwe ewōr akwāālel ko ilubwiljin armej rein kōn menin.",
                "4": "Im Irooj eaar ba n̄an er: Em̧ool, em̧ool, Ij ba n̄an kom̧, etke armej rej aikuj aln̄ūrn̄ūr im akwāāl kōn men in?",
                "5": "Raar jab kōnono ke jān jeje ko rekwōjarjar, ko rej ba kom̧ij aikuj bōk ioomi etan Kraist, eo ej Eta? Bwe jān āt in naaj kūr kom̧ ilo raan eo āliktata;",
                "6": "Im jabdewōt eo ej bōk ioon Eta, im niknik n̄an jem̧ļo̧kin, ejja in wōt naaj mour ilo raan eo āliktata.",
                "7": "Kōn menin, jabdewōt men kom̧ naaj kōm̧m̧an, kom̧ naaj kōm̧m̧an ilo Eta; kōn menin kom̧ naaj ņa etan kabun̄ eo ilo Eta; im kom̧ naaj kajjitōk ippān Jemād ilo Eta bwe E en naaj kōjeraam̧m̧an kabun̄ eo kōn Eō.",
                "8": "Im enaaj ekōjkan kabun̄ eo Aō ijello̧kun wōt n̄e ej etņake Eta? Bwe eļan̄n̄e juon kabun̄ ņa etan ilo etan Moses innām ej an Moses kabun̄; ak eļan̄n̄e enaaj etņake etan armej innām ej kabun̄ eo an armej; ak eļan̄n̄e e ej etņake Eta innām e ej kabun̄ eo Aō, eļan̄n̄e raar ekkal ioon gospel eo Aō.",
                "9": "Em̧ool Ij ba n̄an kom̧, bwe kom̧ij ekkal ioon gospel eo Aō; kōn menin kom̧ naaj kūr jabdewōt men ko kom̧ij likūt etan, ilo Eta; kōn menin eļan̄n̄e kom̧ij kūr Jema, kōn kabun̄ eo, eļan̄n̄e enaaj ilo Eta Jema enaaj ron̄jake kom̧;",
                "10": "Im eļan̄n̄e kabun̄ eo ej ekkal ioon gospel eo Aō innām Jema enaaj kwaļo̧k jerbal ko An make ilowaan.",
                "11": "A eļan̄n̄e e jab ekkal ioon gospel eo Aō, im ej ekkal ioon jerbal ko an armej, ak ioon jerbal ko an devil, em̧ool Ij ba n̄an kom̧ ewōr aer lan̄lōn̄ ilo jerbal ko iaar ilo jidik iien, im ej jab etto jem̧ļo̧k eo ej itok, im rej juokļo̧k er im joļo̧k ilo kijeek, jān ijo ejjeļo̧k ro̧o̧l.",
                "12": "Bwe jerbal ko aer rej ļoor er, bwe ej kōn jerbal ko aer naaj juokļo̧k er; kōn menin keememej men ko Iaar ba n̄an kom̧.",
                "13": "Lo Iaar lewōj n̄an kom̧ gospel eo Aō, im en̄in ej gospel eo Iaar lewōj n̄an kom̧—bwe Iaar itok n̄an laļ in n̄an kōm̧m̧an ankilaan Jema, kōnke Jema eaar jilkintok Eō.",
                "14": "Im Jema eaar jilkintok Eō bwe In maron̄ toto ioon debwāāl; im ālikin kar kotak Eō ioon debwāāl, bwe In maron̄ kan̄ōltok armej otemjej n̄an Eō, bwe āinwōt kar kotak Eō jān armej em̧ool āindein Jema enaaj kotak armej, n̄an jutak im̧aō, n̄an ekajet kōn jerbal ko aer, eļan̄n̄e rem̧m̧an ak eļan̄n̄e renana—",
                "15": "Im kōn un in kar kotak Eō; kōn menin, ekkar n̄an kajoor eo an Jema Inaaj kan̄ōltok armej otemjej n̄an Eō, bwe ren maron̄ ekajet ekkar n̄an jerbal ko aer.",
                "16": "Im enaaj waļo̧k, bwe eo ej ukeļo̧k im ej peptaij ilo Eta enaaj obrak; im eļan̄n̄e e ej niknik n̄an jem̧ļo̧kin, lo, Enaaj ejjeļo̧k ruōn im̧aan Jema ilo raan eo n̄e Inaaj jutak n̄an ekajet laļ.",
                "17": "Im e eo ej jab niknik n̄an jem̧ļo̧kin, ejja wōt eo in ej barāinwōt jokak im joļo̧k ilo kijeek, jān ijo rejjab maron̄ bar ro̧o̧l, kōn jim̧we eo an Jema.",
                "18": "Im en̄in ej naan eo Jema eaar leļo̧k n̄an ro nejin armej. Im kōn un in Ej kakūrm̧ool naan ko Eaar liļo̧k, im Ej jab riab, ak kakūrm̧ool aolep naan ko An.",
                "19": "Im ejjeļo̧k men ejjab erreo emaron̄ deļo̧n̄ ilo aelōn̄ eo An; kōn menin ejjeļo̧k ej deļo̧n̄ ilo An kakkije ijello̧kun wōt ro raar kwaļ ballier ilo bōtōktōkū, kōn tōmak eo aer, im ukeļo̧k jān aolep aer jero̧wiwi, im aer tiljek n̄an jem̧ļo̧kin.",
                "20": "Kiiō en̄in ej kien eo: Kom̧in ukeļo̧k, kom̧ aolep jeban ko an laļ, im itok n̄an Eō im peptaij ilo Eta, bwe kom̧in maron̄ kokwōjarjar jān bōke Jetōb Kwōjarjar, bwe kom̧in maron̄ jutak ilo ejjeļo̧k libbijinjin im̧aō ilo raan eo āliktata.",
                "21": "Em̧ool, em̧ool, Ij ba n̄an kom̧, en̄in ej gospel eo Aō; im kom̧ jeļā men ko kom̧ij aikuj kōm̧m̧an ilo kabun̄ eo Aō; bwe jerbal ko kom̧ ar lo Aō kōm̧m̧an i kom̧ naaj barāinwōt kōm̧m̧an i; bwe men ko kom̧ ar lo Iaar kōm̧m̧an em̧ool men kein kom̧ naaj kōm̧m̧an;",
                "22": "Kōn menin, eļan̄n̄e kom̧ij kōm̧m̧an i men kein jeraam̧m̧an n̄an kom̧, bwe naaj kotak kom̧ ilo raan eo āliktata.",
                "23": "Kom̧in jeje men ko kom̧ ar lo im ron̄, ijello̧kun wōt men ko kar kōmo̧iki.",
                "24": "Kom̧in jeje jerbal ko an armej rein, ko renaaj waļo̧k, em̧ool āinwōt kar jeje, kōn men ko raar waļo̧k.",
                "25": "Bwe lo, jān bok ko kar jeje, im ko renaaj jeje, naaj ekajet armej rein, bwe jān er jerbal ko aer naaj kwaļo̧k n̄an armej.",
                "26": "Im lo, men otemjej kar jeje jān Jema, kōn menin jān bok ko renaaj jeje naaj ekajete laļ.",
                "27": "Im kom̧in jeļā bwe kom̧ naaj riekajet ro an armej rein, ekkar n̄an ekajet eo inaaj lewōj n̄an kom̧, eo enaaj jim̧we. Kōn menin, armej rot kom̧ij aikuj in āinwōt? Em̧ool ij ba n̄an kom̧, em̧ool āinwōt N̄aij.",
                "28": "Im kiiō Ij ilo̧k n̄an Jema. Im em̧ool Ij ba n̄an kom̧, jabdewōt men ko kom̧ naaj kajjitōk ippān Jema ilo Eta naaj lewōj n̄an kom̧.",
                "29": "Kōn menin, kajjitōk, im kom̧ naaj bōk; kaļļaļļaļ, im enaaj peļļo̧k n̄an kom̧; bwe eo ej kajjitōk, ej bōk; im n̄an eo ej kaļļaļļaļ, enaaj peļļo̧k.",
                "30": "Im kiiō, lo, aō m̧ōņōņō eļap, em̧ool n̄an dipiio, kōn kom̧, im barāinwōt epepen in; aaet, im em̧ool Jema ej m̧ōņōņō, im barāinwōt aolep enjeļ ro rekwōjarjar, kōn kom̧ im epepen in; bwe ejjeļo̧k iaer ej jebwābwe.",
                "31": "Lo, I kōņaan bwe kom̧in jeļā; bwe meļeļe in Aō er ro rej kiiō mour ilo epepen in; im ejjeļo̧k iaer ejebwābwe; im ilo er ewōr Aō lan̄lōn̄ edipiio.",
                "32": "A lo, e kabūrom̧ōj Eō kōn epepen eo kein kāāmen jān epepen in, bwe kar tōlļo̧k er n̄an kōm̧akoko jān e eo em̧ool āinwōt kar nejin ko̧kkure; bwe renaaj wiakake Eō kōn silver im gold, im kōn men eo dile ej ko̧kkure im eo riko̧o̧t remaron̄ rupe im ko̧o̧te. Im ilo raan en Inaaj loļo̧k er, em̧ool ilo ukōt jerbal ko aer ioon bōraer make.",
                "33": "Im ālikin men kein ke Jisōs eaar kōjjem̧ļo̧k ennaan kein Eaar ba n̄an ro rikaļooran: Kom̧in deļo̧n̄ ilo kōjām erānin̄; bwe erānin̄ kōjām eo, im eaidik iaļ eo ej tōlļo̧k n̄an mour, im jet wōt renaaj lo e; a edepakpak kōjām eo, im eļap iaļ eo ej tōlļo̧k n̄an mej, im elōn̄ renaaj ito-itak ie, m̧ae bon̄ ej itok, ijo ejjeļo̧k armej emaron̄ jerbal."
            },
            "28": {
                "1": "Im ālikin men kein ke em̧ōj an Jisōs kar ba naan kein, Eaar kōnono n̄an rikaļoor ro An, juon ilo̧k juon, im ba n̄an er: Ta eo kom̧ij kōņaan jān Eō, ālikin Aō kar ilo̧k n̄an Jema?",
                "2": "Im raar aolep kōnono, ijello̧kun wōt jilu, im ba: kōm kōņaan bwe ālikin am̧ kar mour n̄an dettan eo an armej, bwe jerbal eo am̧, eo Kwaar kūr kōm n̄an e, en maron̄ wōr jem̧ļo̧kin, bwe kōmin maron̄ m̧ōkajwaj n̄an Eok ilo Aelōn̄ eo Am̧.",
                "3": "Im Eba n̄an er: Em̧ōņōņō kom̧ kōnke kom̧ ar kōņaan men in jān Eō, ālikin kom̧ij jiljilimjuonn̄oul im ruo iiō dettami kom̧ naaj itok n̄an Eō ilo aelōn̄ eo Aō; im ippa kom̧ naaj lo kakkije.",
                "4": "Im ālikin Eaar kōnono n̄an er, eaar oktakļo̧k n̄an ro jilu, im ba n̄an er: Ta kom̧ij kōņaan bwe in kōm̧m̧an n̄an kom̧, n̄e Iaar ilo̧k n̄an Jema?",
                "5": "Im raar būrom̧ōj ilo burueer, bwe raar ekkōl in jab kōnono n̄an e men eo raar kōņaan.",
                "6": "Im Eba n̄an er: Lo, I jeļā ļōmņak ko ami, im kom̧ ar kōņaan men eo Jon, Aō jitōnbōro, eo eaar pād ippa ilo jerbal eo Aō, m̧okta jān kar kotak Eō jān riJu ro, eaar kōņaan jān Eō.",
                "7": "Kōn menin, eļapļo̧k ami m̧ōņōņō, bwe kom̧ naaj jamin nemak mej; a kom̧ naaj mour n̄an lo aolep kōm̧m̧an ko an Jemān n̄an ro nejin armej, em̧ool m̧ae men otemjej naaj kūrm̧ool ekkar n̄an ankilaan Jemān, n̄e Inaaj itok ilo Aō aiboojoj kōn kajoor ko in lan̄.",
                "8": "Im kom̧ naaj jamin en̄taan kōn metak ko an mej; a n̄e Inaaj itok ilo Aō aiboojoj kom̧ naaj oktak ilo būkkinkwōle ilo rom jān wabanban n̄an jab wabanban; innām kom̧ naaj jeraam̧m̧an ilo aelōn̄ eo an Jema.",
                "9": "Im bar juon alen, kom̧ naaj jab metak n̄e kom̧ naaj pād ilo kanniōk, im jab būrom̧ōj ijello̧kun wōt kōn jero̧wiwi ko an laļ; im aolep men in Inaaj kōm̧m̧an kōnke men eo kom̧ ar kōņaan jān Eō, kōnke kom̧ ar kōņaan bwe kom̧in maron̄ bōktok jetōb ko an armej n̄an Eō, n̄e laļ pād wōt.",
                "10": "Im kōn un in kom̧ naaj obrak in lan̄lōn̄; im kom̧ naaj jijet ilo aelōn̄ eo an Jema; aaet, ami lan̄lōn̄ enaaj obrak, em̧ool āinwōt Jema eaar letok n̄an Eō dipiio in lan̄lōn̄; im kom̧ naaj āinwōt em̧ool āinwōt N̄a, im N̄aij āinwōt Jema; im Jema im N̄a kōmij juon;",
                "11": "Im Jetōb Kwōjarjar ej kam̧ool kōn Jema im kōn Eō; im Jema ej leļo̧k Jetōb Kwōjarjar n̄an ro nejin armej kōn Eō.",
                "12": "Im ālikin men kein ke em̧ōj an Jisōs kar kōnono naan kein, Eaar jibwe aolepāer kajjojo kōn akkiin pein ijello̧kun wōt ro rekar itōn pād wōt, innām Eaar jepļaak.",
                "13": "Im lo, lan̄ ko raar peļļo̧k, im kar kotaklōn̄ļo̧k er ilo lan̄, im raar lo im ron̄ men ko jab maron̄ kōnono.",
                "14": "Im eaar bōbrae er bwe ren jab kōnono; im kar jab leļo̧k n̄an er kajoor bwe ren maron̄ kōnono men ko raar lo im ron̄;",
                "15": "Im eļan̄n̄e raar pād ilo ānbwin ak ilikin ānbwin, raar jab maron̄ jeļā, bwe eaar āinwōt n̄an er n̄e eaar kōjakkōlkōl er n̄an er, bwe rekar oktak jān ānbwin in kanniōk n̄an jekjek eo ejjab wabanban, bwe ren maron̄ lo men ko an Anij.",
                "16": "A ālikin men kein raar bar jipan̄ ioon mejān laļ; mekarta raar jab jipan̄ kōn men ko raar ron̄ im kōnono, kōnke naan in jiron̄ eo kar leļo̧k n̄an er ilo lan̄.",
                "17": "Im kiiō, eļan̄n̄e ak jab raar kanniōk ak jab kanniōk, jān raan in aer kōjakkōlkōl, ij jab jeļā;",
                "18": "A jon̄an in i jeļā, ekkar n̄an kar ļo̧o̧k eo kar letok—raar ito-itak ioon mejān āneo, im jipan̄ armej otemjej, kobaiktok jon̄an wōt an lōn̄ n̄an kabun̄ eo im retōmak ilo aer kwaļo̧k naan; peptaiji er, im jon̄an wōt lōn̄ in ro raar peptaij raar bōk Jetōb Kwōjarjar.",
                "19": "Im kar joļo̧k er ilo kalbuuj jān er ro raar jab pād ilo kabun̄ eo. Im kalbuuj ko raar jab maron̄ im̧we er, bwe raar jepelļo̧k ilo ruo.",
                "20": "Im kar joļo̧k er laļļo̧k ilo ium̧win bwidej; a raar den̄ļo̧ke laļ kōn naan in Anij, jon̄an jān An kajoor kar kōtļo̧k er jān m̧wilaļ ko in bwidej; im kōn menin raar jab maron̄ kūbwij ron̄ ko rekkar n̄an dāpij er.",
                "21": "Im jilu alen kar joļo̧k er ilo kijeek im bōk ejjeļo̧k jorrāān.",
                "22": "Im ruo alen kar joļo̧k er ilo ro̧n̄ in mennin mour ko rawiia; im lo raar ikkure ippān mennin mour awiia ko āinwōt juon ajri ippān juon kunen lamb, im bōk ejjeļo̧k jorrāān.",
                "23": "Im ālikin men kein bwe āindein raar ilo̧k ilubwiljin aolep armej in Nipai, im kar kwaļo̧k gospel an Kraist n̄an armej otemjej ioon mejān āneo; im rekar oktak tok n̄an Irooj, im kar kobatok tok ilo kabun̄ eo an Kraist, im āindein armej in epepen eo raar jeraam̧m̧an, ekkar n̄an naan eo an Jisōs.",
                "24": "Im kiiō n̄a, Mormon, ij kōm̧m̧an jem̧ļo̧k in ekkōnono kōn men kein n̄an jidik iien.",
                "25": "Lo, iaar nan̄in itōn jeje etan ro rej jan̄in kar nemake mej, a Irooj eaar bōbrae; kōn menin iaar jab je er, bwe rej ņojak jān laļ in.",
                "26": "A lo, iaar lo er, im raar jipan̄ eō.",
                "27": "Im lo renaaj pād ilubwiljin ro riAelōn̄ ko, im ro riAelōn̄ ko rej jamin jeļā er.",
                "28": "Renaaj barāinwōt pād ilubwiljin riJu ro, im riJu ro rej jamin jeļā er.",
                "29": "Im enaaj waļo̧k, n̄e Irooj ej lo ekkar ilo An ļoļātāt bwe renaaj jipan̄ aolep bwij ko an Israel rejjeplōklōk, im n̄an laļ ko otemjej, nukwin ko, lo ko im armej, im naaj bōktok er n̄an Jisōs elōn̄ armej ro, bwe kōņaan eo aer en maron̄ kūrm̧ool, im barāinwōt kōnke kajoor in karreel an Anij eo ej ilo er.",
                "30": "Im rej āinwōt enjeļ ro an Anij, im eļan̄n̄e renaaj jar n̄an Jemān ilo etan Jisōs remaron̄ kwaļo̧k er n̄an jabdewōt armej rej kile ekkar n̄an er.",
                "31": "Kōn menin, eļap im kabwilōn̄lōn̄ jerbal ko renaaj kōm̧m̧an jān er, m̧okta jān raan eo eļap im ej itok n̄e armej otemjej renaaj aikuj lukkuun jutak im̧aan jikin ekajet an Kraist.",
                "32": "Aaet em̧ool ilubwiljin ro riAelōn̄ ko enaaj wōr juon jerbal eļap im kabwilōn̄lōn̄ kōm̧m̧an jān er, m̧okta jān raan in ekajet.",
                "33": "Im eļan̄n̄e ewōr ippemi aolep jeje ko rekwōjarjar ko rej letok juon bwebwenato in aolep jerbal ko rekabwilōn̄lōn̄ an Kraist, kom̧ naaj, ekkar n̄an naan ko an Kraist, jeļā bwe men kein reaikuj itok.",
                "34": "Im wo n̄an eo e jamin naaj eo̧ron̄ naan ko an Jisōs, im barāinwōt n̄an er ro Eaar kāālet im jilkinļo̧k ilubwiljier; bwe jabdewōt eo ej jab bōk naan ko an Jisōs im naan ko an ro Eaar jilkinļo̧k rejjab bōk E; im kōn menin E jamin naaj bōk er ilo raan eo āliktata;",
                "35": "Im enaaj kar em̧m̧anļo̧k eļan̄n̄e raar jab ļotak. Bwe kom̧ij kōtmāne bwe kom̧ maron̄ kajekdo̧o̧n ekajet eo an Anij eo eļatipn̄ōl, eo kar jujuri ium̧win neen armej, bwe āindein lo̧mo̧o̧r en maron̄ itok?",
                "36": "Im kiiō lo, āinwōt iaar kōnono kōn ro im Irooj eaar kāālet, aaet, em̧ool ro jilu ro kar kotaklōn̄ļo̧k er ilo lan̄ ko, jon̄an iaar jab jeļā eļan̄n̄e kar karreoik er jān wabanban n̄an jab wabanban—",
                "37": "A lo, jān ke iaar jeje, iaar kajjitōk ippān Irooj, im Eaar kwaļo̧ke n̄an eō bwe eaikuj wōr juon oktak jerbale ioon ānbwinnier, eļan̄n̄e jab eaikuj bwe ren nemake mej;",
                "38": "Kōn menin, bwe ren maron̄ jab nemake mej eaikuj wōr juon oktak jerbale ioon ānbwin ko aer, bwe ren maron̄ jab en̄taan kōn metak ak būrom̧ōj ijello̧kun wōt kōn jero̧wiwi ko an laļ.",
                "39": "Kiiō oktak in ej jab āinwōt eo enaaj bōk jikin ilo raan eo āliktata; a eaar wōr juon oktak jerbale ioer, jon̄an Setan eaar ejjeļo̧k an kajoor ioer, bwe eaar jab maron̄ kapo er; im kar kokwōjarjar er ilo kanniōk, jon̄an raar ekwōjarjar, im bwe kajoor ko an laļ raar jab maron̄ kajeikik er.",
                "40": "Im ilo jekjek in rekar pād wōt m̧ae raan in ekajet an Kraist; im ilo raan eo renaaj bōk juon oktak eļapļo̧k, im n̄an bōk er ilo aelōn̄ eo an Jemān n̄an jab bar diwōjļo̧k, a n̄an jokwe ippān Anij indeeo ilo lan̄ ko."
            },
            "29": {
                "1": "Im kiiō lo, ij ba n̄an kom̧ bwe n̄e Irooj enaaj lo ekkar, ilo An ļoļātāt, bwe ennaan kein ren naaj itok n̄an ro riAelōn̄ ko ekkar n̄an An innaan, innām kom̧ maron̄ jeļā bwe bujen eo Jemān eaar kōm̧m̧ane ippān ro nejin Israel, kōn jepļaaktok eo aer n̄an āne ko āneen aer jolōt, e dedeļo̧k an jino in kūrm̧ool.",
                "2": "Im kom̧ maron̄ jeļā bwe naan ko an Irooj, ko kar kōnono jān rikanaan ro rekwōjarjar, naaj aolep kūrm̧ool; im kom̧ aikuj jab ba bwe Irooj ej karum̧wijļo̧k itok eo An n̄an ro nejin Israel.",
                "3": "Im kom̧ aikuj jab ļōmņake ilo būruōmi bwe naan ko kar kōnono rewaan, bwe lo, Irooj enaaj keememej bujen eo An eo Eaar kōm̧m̧an n̄an armej ro An m̧weo im̧ōn Israel.",
                "4": "Im n̄e renaaj lo ennaan kein rej waļo̧ktok ilubwiljimi, innām kom̧ aikuj jab ļo̧k wōt kōrraati kōm̧m̧an ko an Irooj, bwe jāje in an ekajet ej ilo pein anbwijmaron̄; im lo, ilo raan eo, eļan̄n̄e kom̧ naaj kōrraati kōm̧m̧an ko An Enaaj kōm̧m̧an bwe en naaj bun̄ ioomi.",
                "5": "Wo n̄an eo ej kōrraat e kōm̧m̧an ko an Irooj; aaet, wo n̄an e eo enaaj kaarmejjete Kraist im jerbal ko An!",
                "6": "Aaet, wo n̄an e eo enaaj kaarmejjete revelesōn ko an Irooj, im eo enaaj ba Irooj e bōjrak An jerbal kōn revelesōn, ak kōn kanaan, ak kōn mennin letok ko, ak kōn lo ko, ak kōn kōmour ko, ak kōn kajoor eo an Jetōb Kwōjarjar!",
                "7": "Aaet, im wo n̄an e eo enaaj ba ilo raan en, n̄an bōk ļapļo̧k, bwe ejamin wōr mennin bwilōn̄ Jisōs Kraist emaron̄ jerbale; bwe e eo enaaj kōm̧m̧ane men in naaj erom āinwōt eo nejin ko̧kkure, bwe n̄an e ekar ejjeļo̧k tūriam̧o, ekkar n̄an naan eo an Kraist!",
                "8": "Aaet, im kom̧ij jab aikuj jab ellotaanļo̧k wōt, ak kōrraat, ak kōm̧m̧an ikkure kōn ruJu ro, ak jabdewōt iaan ro m̧ōttan in m̧weo im̧ōn Israel; bwe lo, Irooj ej keememej bujen eo An n̄an er, im Enaaj kōm̧m̧an n̄an er ekkar n̄an ta eo Eaar kanejnej.",
                "9": "Kōn menin kom̧ij jab aikuj ļōmņak bwe kom̧ maron̄ kajeor pein anbwijmaron̄ in Irooj n̄an anmiin̄, bwe E en maron̄ jab kurm̧ool ekajet n̄an kakūrm̧ool bujen eo Eaar kōm̧m̧ane n̄an m̧weo im̧ōn Israel."
            },
            "30": {
                "1": "Kom̧in eo̧ron̄, O kom̧ ro riAelōn̄ ko, im ron̄jaki naan ko an Jisōs Kraist, eo Nejin Anij emour, eo Eaar jiron̄ eō bwe in kōnono kōn kom̧, bwe, lo Eaar jiron̄ eō bwe in jeje, im ba:",
                "2": "Kom̧in eļļo̧k, aolep kom̧ ro riAelōn̄ ko, jān iaļ ko renana ami; im ukeļo̧k jān jerbal in ļōn̄ ko ami, im riab ko im m̧oņ ko ami, im jān kanejnej ittino ko ami, im jān anij waan ko ami, im uror ko ami, im priestcraft ko ami, im ebbanban ko ami, im juunm̧aad ko ami, im jān ami nana ko im kajjōjō otemjeļo̧k, im itok n̄an Eō, im peptaij ilo Eta, bwe kom̧in maron̄ bōk juon jeorļo̧k in jero̧wiwi ko ami, im obrak kōn Jetōb Kwōjarjar, bwe kom̧in maron̄ bōnbōn ippān armej ro Aō ro rej jān m̧weo im̧ōn Israel."
            }
        }
    },
    "4-ne": {
        "meta": {
            "slug": "4-ne",
            "name": "Nipai Emān",
            "chapterWord": "Jebta"
        },
        "chapters": {
            "1": {
                "intro": "Juon bwebwenato in armej in Nipai, ekkar n̄an ļo̧o̧k eo an.",
                "1": "Im ālikin men kein bwe jiln̄uul im emān iiō eo eaar eļļā, im barāinwōt jiln̄uul im ļalem, im lo ro rikaļooran Jisōs raar ejaake kabun̄ eo an Kraist ilo aolepān jikin ko ipeļaakin ijo. Im jon̄an lōn̄ in wōt eo eaar itok n̄an er, im kar m̧ool in ukeļo̧k jān jero̧wiwi ko aer, raar peptaij ilo etan Jisōs; im raar barāinwōt bōk Jetōb Kwōjarjar.",
                "2": "Im ālikin men kein ilo iiō eo kein kajiln̄uul im jiljino, armej ro raar aolep oktaktok n̄an Irooj, ioon aolepān mejān āneo, jim̧or riNipai im riLeman, im eaar ejjeļo̧k akwāālel ko im epelon̄lon̄ ko ilubwiljier, im armej otemjej eaar kōm̧m̧an jim̧we n̄an eo juon.",
                "3": "Im eaar aer men otemjej ilo ejjeļo̧k kalijekļo̧k; kōn menin eaar ejjeļo̧k rim̧weie im rijeram̧ōl, kōm̧akoko im anemkwōj, a raar aolep anemkwōj, im ribōk mennin letok in lan̄ eo.",
                "4": "Im ālikin men kein jiln̄uul im jiljilimjuon iiō eaar eļļā barāinwōt, im eaar wōr wōt aenōm̧m̧an ilo āneo.",
                "5": "Im eaar wōr jerbal ko reļļap im kabwilōn̄lōn̄ jerbali jān ro rikaļooran Jisōs, jon̄an raar kōmour ro rinan̄inmej, im kōjerkak ro rimej, im kōm̧m̧an bwe riakā ren etetal, im ripilo n̄an bōk aer loļo̧kjeņ, im rijarron̄ron̄ n̄an ron̄; im aolep mennin bwilōn̄ otemjeļo̧k raar jerbali ilubwiljin ro nejin armej; im ilo ejjeļo̧k men raar jerbali mennin bwilōn̄ ko ijello̧kun wōt n̄e eaar ilo etan Jisōs.",
                "6": "Im āindein jiln̄uul im ruwalitōk iiō eo eaar eļļā, im barāinwōt jiln̄uul im ruwatimjuon, im en̄oul im juon, im en̄oul im ruo, aaet, em̧ool m̧ae en̄oul im ruwatimjuon iiō ko raar eļļā, im barāinwōt lemn̄oul im juon, im lemn̄oul im ruo; aaet, im m̧ae lemn̄oul im ruwatimjuon iiō ko raar eļļā.",
                "7": "Im Irooj eaar kōjeraam̧m̧an otem kōjeraam̧m̧an er ilo āneo; aaet, jon̄an raar kalōk jikin kwelo̧k ko bar juon alen ijoko eaar lōn̄ jikin kwelo̧k ko kar tili.",
                "8": "Aaet, em̧ool jikin kwelo̧k eo eļap Zaraemla raar kōm̧m̧an bwe en bar ekkal.",
                "9": "A eaar wōr elōn̄ jikin kwelo̧k ko rekar rum̧ļo̧k, im dān ko raar wanlōn̄tak ilo ijo jikier; kōn menin jikin kwelo̧k kein kar jab maron̄ kōkāāli.",
                "10": "Im kiiō, lo, ālikin men kein armej in Nipai raar kanooj kajoor, im kar wōrļo̧k otem wōrļo̧k m̧ōkaj, im erom armej ro rem̧m̧an otem em̧m̧an im karbōb.",
                "11": "Im raar m̧are, im leļo̧k ilo m̧are, im kar jeraam̧m̧an ekkar n̄an jarlepju in kallim̧ur ko Irooj eaar kōm̧m̧an n̄an er.",
                "12": "Im rekar jab etetalļo̧k wōt ālikin kōm̧m̧an ko im kain̄i ko an kien Moses; a raar etetal ilo̧kan kien ko rekar būki jān aer Irooj im aer Anij, wōnm̧aanļo̧k ilo jitlo̧k im jar, im ilo kwelo̧k ippān doon makijkij jim̧or n̄an jar im n̄an ron̄ naan eo an Irooj.",
                "13": "Im ālikin men kein eaar jab wōr akwāālel ilubwiljin aolep armej ro, ilo aolep āneo; a eaar wōr mennin bwilōn̄ ko rekajoor kar jerbali ilubwiljin rikaļoor ro an Jisōs.",
                "14": "Im ālikin men kein jiljilimjuonn̄oul im juon iiō eo eaar eļļā, im barāinwōt jiljilimjuonn̄oul im ruo iiō, aaet, im ilo tukaduin, m̧ae jiljilimjuonn̄oul im ruwatimjuon iiō eaar eļļā; aaet, em̧ool jibukwi iiō ko raar eļļā, im rikaļoor ro an Jisōs, ro Eaar kāālet er, ra aolep ilo̧k n̄an lo paredais an Anij, ijello̧kun wōt jilu ro raar pād wōt; im eaar wōr bar jet rikaļoor kar kapit er ilo jikier; im barāinwōt elōn̄ in epepen eo eaar eļļā.",
                "15": "Im ālikin men kein eaar ejjeļo̧k jum̧ae doon ilo āneo, kōnke iakwe eo an Anij eo eaar pād ilo būruōn armej ro.",
                "16": "Im eaar ejjeļo̧k juunm̧aad ko, ak akwāāl ko, ak ailwaro ko, ak ļōn̄ ko, ak riab ko, ak uror ko, ak jabdewōt wāween m̧ōm̧ an kanniōk; im em̧ool eaar ejjeļo̧k bar armej rem̧ōņōņōļo̧k ilubwiljin armej ro otemjej kar ejaak jān pein Anij.",
                "17": "Eaar jab wōr riko̧o̧t ro, ak riuror ro, im eaar ejjeļo̧k riLeman, ak jabdewōt; riAelōn̄, a raar juon, ro nejin Kraist, im rijolōt e aelōn̄ in Anij.",
                "18": "Im ekōjkan aer kar jeraam̧m̧an! Bwe Irooj eaar kōjeraam̧m̧an er ilo aolep kōm̧m̧an ko aer; aaet, em̧ool raar jeraam̧m̧an im eddekļo̧k m̧ae jibukwi im jon̄oul iiō raar eļļāļo̧k; im epepen eo m̧oktata jān Kraist eaar eļļāļo̧k, im eaar ejjeļo̧k epelon̄lon̄ ilo aolepān āneo.",
                "19": "Im ālikin men kein Nipai, eo eaar kōjparoke ļo̧o̧k in āliktata, (im eaar kōm̧m̧ane ioon pileij ko an Nipai) eaar mej, im ļeo nejin Amos eaar kōm̧m̧ane ioon pileij ko an Nipai barāinwōt.",
                "20": "Im eaar kōjparok e ruwalitōkn̄oul im emān iiō ko, im eaar wōr wōt aenōm̧m̧an ilo āneo, ijello̧kun wōt juon m̧ōttan edik in armej ro im raar jekadļo̧k jān kabun̄ eo im bōk ioer etan riLeman ro; kōn menin eaar jino wōr bar riLeman ro ilo āneo.",
                "21": "Im ālikin men kein Amos eaar mej barāinwōt, (im eaar jibukwi im ruwatimjuonn̄oul im emān iiō ko jān itok eo an Kraist) im ļeo nejin Amos eaar kōjparok ļo̧o̧k in ilo jikin; im eaar barāinwōt kōm̧m̧ane ioon pileij ko an Nipai; im eaar barāinwōt kar jeje ilo bok in Nipai, eo ej bok in.",
                "22": "Im ālikin men kein rūbukwi iiō ko raar eļļā; im epepen eo kein karuo raar aolep eļļā ijello̧kun wōt jet.",
                "23": "Im kiiō n̄a, Mormon, ikōņaan bwe kom̧in jeļā bwe armej ro raar wōrļo̧k, jon̄an raar ajeeded ioon aolepān mejān āneo, im bwe raar kanooj m̧weie, kōnke aer jeban ilo Kraist.",
                "24": "Im kiiō, ilo rūbukwi im juon iiō in eaar jino wōr ilubwiljier ro raar utiej ilo juwa, āinwōt raar kōņak nuknuk ko eļap wōņāer, im bōōr ko rem̧m̧an otemjeļo̧k, im kōn men ko rekanooj em̧m̧an jān laļ.",
                "25": "Im jān iien eo m̧aanļo̧k m̧weiuk ko m̧weieer im jeban ko aer raar kalijekļo̧k wōt ilubwiljier.",
                "26": "Im raar jino in ajej ilo kumi ko; im raar jino kalōk im̧ōn jar ko n̄an er make n̄an bōk ļapļo̧k, im kar jino in kaarmejjete kabun̄ eo em̧ool an Kraist.",
                "27": "Im ālikin men kein ke rūbukwi im jon̄oul iiō ko raar eļļā eaar wōr elōn̄ kabun̄ ko ilo āneo; aaet, eaar wōr elōn̄ kabun̄ ko raar kanejnej n̄an jeļā Kraist, im mekarta raar kaarmejjete eļapļo̧k m̧ōttan ko gospel eo An, jon̄an raar kōtļo̧k nana ko otemjeļo̧k, im raar leļo̧k men eo ekwōjarjar n̄an e eo kar kōmo̧ e kōnke jab tōllo̧kin.",
                "28": "Im kabun̄ in eaar wōrļo̧k otem wōrļo̧k kōnke jero̧wiwi, im kōnke kajoor eo an Setan eo eaar bōk burueer.",
                "29": "Im bar juon alen, eaar wōr bar juon kabun̄ eaar kaarmejjete Kraist; im raar matōrtōr kabun̄ eo em̧ool an Kraist, kōnke ettā bōro eo aer im aer tōmak ilo Kraist; im raar kūtōtōik er kōnke lōn̄ in mennin bwilōn̄ ko kar jerbali ilubwiljier.",
                "30": "Kōn menin raar kōjerbal kajoor im maron̄ ioon ro rikaļooran Jisōs ro raar pād ippāer, im raar joļo̧k er ilo kalbuuj; a jān kajoor in naan in Anij, eo eaar ilo er, kalbuuj ko raar jepelļo̧k ilo ruo, im raar ilo̧k im kōm̧m̧ani mennin bwilōn̄ ko rekajoor ilubwiljier.",
                "31": "Mekarta, im jekdo̧o̧n aolep mennin bwilōn̄ kein, armej ro raar kapene burueer, im kar kappukot n̄an m̧an er, em̧ool āinwōt riJu ro ilo Jerusalem raar kappukot n̄an m̧an Jisōs, ekkar n̄an An kar ba.",
                "32": "Im raar joļo̧k er ilo kijeek ko rebwil, im raar diwōjtok im bōk ejjeļo̧k jorrāān.",
                "33": "Im raar barāinwōt joļo̧k er ilo ron̄ ko in mennin mour ko rawiia, im raar ikkure ippān mennin mour ko rawiia em̧ool āinwōt juon ajri ippān juon Lamb; im diwōjtok raar diwōjtok jān ilubwiljier, im bōk ejjeļo̧k jorrāān.",
                "34": "Mekarta, armej ro raar kapene burueer, bwe ekar lōn̄ pris ro im rikanaan waan ro raar tōl er n̄an kalōk elōn̄ im̧ōn jar ko, im n̄an kōm̧m̧an aolep wāween nana otemjeļo̧k. Im raar den̄ļo̧ke armej ro an Jisōs; ak armej ro an Jisōs raar jab bar ukōtļo̧k. Im āindein raar idakunkunļo̧k ilo jab tōmak im jero̧wiwi, jān iiō n̄an iiō, em̧ool m̧ae rūbukwi im jiln̄uul ko raar eļļāļo̧k.",
                "35": "Im kiiō ālikin men kein ilo iiō in, aaet, ilo rūbukwi im jiln̄uul im juon iiō, eaar wōr juon ajej eļap ilubwiljin armej ro.",
                "36": "Im ālikin men kein ilo iiō in eaar wōr juon armej raar jerkak ro kar etaer riNipai, im rekar ritōmak ro ilo Kraist rem̧ool; im ilubwiljier eaar wōr ro kar kūr er kōn riLeman—RiJekab, im riJosep, im riZoram;",
                "37": "Kōn menin ritōmak ro ilo Kraist rem̧ool, im rikabun̄-jar ro an Kraist rem̧ool, (ilubwiljier kar jilu rikaļoor ro an Jisōs ro rekab pād wōt) kar kūr er riNipai, im riJekab, im riJosep, im riZoram.",
                "38": "Im ālikin men kein ro raar jab bōk gospel eo kar kūr er riLeman, im riLemuel, im riIshmael; im raar jab idakunkunļo̧k ilo jab tōmak, a raar kōņaan kabun̄pata ņae gospel eo an Kraist; im raar katakin ro nejier bwe ren aikuj jab tōmak, em̧ool āinwōt ro jemāer, jān jinoin, raar idakunkunļo̧k.",
                "39": "Im ekar kōnke jero̧wiwi im kajjōjō eo an ro jemāer, em̧ool āinwōt n̄e ekar ilo jinoin. Im kar katakin er n̄an dike ro nejin Anij, em̧ool āinwōt kar katakin riLeman ro n̄an dike ro nejin Nipai jān jinoin.",
                "40": "Im ālikin men kein rūbukwi im im en̄oul im emān iiō ko raar eļļāļo̧k, im āindein kar m̧akūtkūt ko an armej ro. Im m̧ōttan eo eļapļo̧k in armej ro enana eaar kanooj kajoor, im kanooj lōn̄ļo̧k otem lōn̄ļo̧k jān kar armej ro an Anij.",
                "41": "Im raar wōnm̧aanļo̧k wōt n̄an kalōk im̧ōn jar ko n̄an er, im kainōknōki kōn aolep mennin aorōk otemjeļo̧k. Im āindein rūbukwi im lemn̄oul iiō ko raar eļļāļo̧k, im barāinwōt rūbukwi im jiljinon̄oul iiō ko.",
                "42": "Im ālikin men kein m̧ōttan eo enana in armej ro eaar jino bar kajutak kanejnej ko rettino im kanejnej ittino ko an Kadiantōn.",
                "43": "Im barāinwōt armej ro kar kūr er armej ro an Nipai raar jino in utiej ilo burueer, kōnke aer kanooj m̧weie ko aer, im raar jino utiej ilo burueer āinwōt ro jeir im jatier, riLeman ro.",
                "44": "Im jān iien in rikaļoor ro raar jino in būrom̧ōj kōn jero̧wiwi ko an laļ.",
                "45": "Im ālikin men kein ke jilubukwi iiō ko raar eļļāļo̧k, jim̧or armej in Nipai im riLeman ro raar erom nana otem nana juon āinwōt eo bar juon.",
                "46": "Im ālikin men kein riko̧o̧t in Kadiantōn ro raar ajeeded ioon aolepān mejān āneo; im eaar ejjeļo̧k raar jim̧we ijello̧kun wōt rikaļoor ro an Jisōs. Im gold im silver raar ko̧koņi ilo jikin ko̧koņ ilo kanooj ļap, im raar wiakake ilo aolep mennin wiakake otemjeļo̧k.",
                "47": "Im ālikin men kein ālikin jilubukwi im ļalem iiō ko raar eļļāļo̧k, (im armej ro raar pād wōt ilo jero̧wiwi) Amos eaar mej; im ļeo jatin, Ammaron, eaar kōjparok ļo̧o̧k eo ilo jikin.",
                "48": "Im ālikin men kein ke jilubukwi im ron̄oul iiō ko raar eļļāļo̧k, Ammaron, kōnke kar kipel e jān Jetōb Kwōjarjar, eaar ņooj ļo̧o̧k ko rekar kwōjarjar—aaet, em̧ool aolep ļo̧o̧k ko rekwōjarjar ko kar lilaļtak jān epepen n̄an epepen, ko raar kwōjarjar—em̧ool m̧ae jilubukwi im karon̄oul iiō eo jān itok eo an Kraist.",
                "49": "Im eaar ņooj i n̄an Irooj, bwe ren maron̄ bar itok n̄an m̧ōttan in im̧ōn Jekab, ekkar n̄an kanaan ko im kallim̧ur ko an Irooj. Im āindein ej jem̧ļo̧k in ļo̧o̧k eo an Ammaron."
            }
        }
    },
    "morm": {
        "meta": {
            "slug": "morm",
            "name": "Bok in Mormon",
            "chapterWord": "Jebta"
        },
        "chapters": {
            "1": {
                "1": "Im kiiō n̄a, Mormon, ij kōm̧m̧an juon ļo̧o̧k in men ko iaar jim̧or lo im ron̄, im ņa etan Bok in Mormon.",
                "2": "Im enan̄in iien eo Ammaron eaar ņooji ļo̧o̧k ko n̄an Irooj, eaar itok n̄an ippa, (n̄a iaar nan̄in jon̄oul iiō detta, im iaar jino jeļā jidik ilo̧kan wāween jeļā an armej ro aō) im Ammaron eaar ba n̄an eō: Ij meļeļe bwe kwōj juon ajri ejeļā koļmānļo̧kijeņ, im kwo m̧ōkaj n̄an meļeļe;",
                "3": "Kōn menin, n̄e kwōj nan̄in ron̄oul im emān iiō ko dettam̧ ikōņaan bwe kwōn keememej men ko kwaar meļeļe kōn armej rein; im n̄e kwōj nan̄in dettan en kwōn ilo̧k n̄an āneen Antōm, n̄an juon bat eo naaj ņa etan Sim; im ijeņ iaar likūt n̄an Irooj aolep ļo̧o̧k ko m̧wijiti rekwōjarjar kōn armej rein.",
                "4": "Im lo, kwōnaaj bōk pileij ko an Nipai n̄an eok make, im bwe eo kwōnaaj likūt ilo jikin eo rej pād ie; im kwōnaaj m̧wijit ioon pileij ko an Nipai aolep men ko kwaar lo kōn armej rein.",
                "5": "Im n̄a, Mormon, ij juon bwijjin Nipai, (im jema etan eaar Mormon) iaar keememej men ko Ammaron eaar jiron̄ eō.",
                "6": "Im ālikin men kein n̄a, ke iaar jon̄ouljuon iiō detta, kar bōkļo̧k eō jān jema ilo āneo iturōk, em̧ool n̄an āneen Zaraemla.",
                "7": "Im aolepān mejān āneo eaar libobo kōn m̧ōko, im armej ro raar nan̄in bwijlep in wōt, āinwōt ekar bok in lo̧jet.",
                "8": "Im ālikin men kein ilo iiō in eaar wōr juon tariņae ikōtaan riNipai ro, ro raar kitbuuj riNipai ro im riJekab eo im riJosep ro im riZoram ro; im tariņae in eaar ikōtaan riNipai ro, im riLeman ro im riLemuel ro im riIshmael ro.",
                "9": "Kiiō riLeman ro im riLemuel ro im riIshmael ro kar etaer riLeman, im kumi ko ruo kar riNipai im riLeman.",
                "10": "Im ālikin men kein tariņae eo eaar jino in pād ilubwiljier ilo tōrerein ko an Zaraemla, iturin dān ko in Sidon.",
                "11": "Im ālikin men kein riNipai ro raar aintok ippān doon juon oran in em̧m̧aan eļap, em̧ool n̄an lōn̄ļo̧k jān oran in jiln̄uul to̧ujin. Im ālikin men kein eaar wōr aer ilo ejja in wōt jet pata ko, ko ilo er riNipai ro raar m̧an riLeman ro im kar m̧an elōn̄ iaer.",
                "12": "Im ālikin men kein riLeman ro raar kabbōjrak kōttōbalbal eo aer, im eaar wōr aenōm̧m̧an eaar jutak ilo āneo; im aenōm̧m̧an eaar pād ium̧win tōrean eo enan̄in emān iiō ko, jon̄an eaar ejjeļo̧k kōto̧o̧rļo̧k bōtōktōk.",
                "13": "A jero̧wiwi eaar anjo̧ ioon mejān aolepān āneo, jon̄an Irooj eaar bōk ro rikaļooran rejitōnbōro, im jerbal in bwilōn̄ ko im in kōmour eaar bōjrak kōnke nana eo an armej ro.",
                "14": "Im eaar ejjeļo̧k mennin letok jān Irooj, im Jetōb Kwōjarjar eaar jab itok ioon jabdewōt, kōnke aer nana im jab tōmak.",
                "15": "Im n̄a, ke eaar jon̄oul ļalem iiō ko detta im kōnke iaar jeļā koļmānļo̧kijeņ, kōn menin Irooj eaar lotok eō, im kar nemake im jeļā kōn em̧m̧an eo an Jisōs.",
                "16": "Im iaar kijejeto n̄an kwaļo̧k naan n̄an armej rein, a kar kili lo̧n̄iiū, im kar bōbrae bwe in kwaļo̧k naan n̄an er; bwe lo raar kōņaan kōpata ņae aer Anij; im rikaļoor ro rejitōnbōro kar bōkļo̧k er jān āneo, kōnke aer nana.",
                "17": "A iaar pād wōt ilubwiljier, a kar bōbrae eō n̄an kwaļo̧k naan n̄an er, kōnke kijn̄en̄e eo an burueer; im kōnke kijn̄en̄e eo an burueer āneo eaar lia kōn er.",
                "18": "Im riko̧o̧t in Kadiantōn rein, ro raar pād ilubwiljin riLeman ro, raar pādjake āneo, jon̄an ro ijo raar jino ņooj mennin aorōk ko aer ilo bwidej; im rekar ijjir, kōnke Irooj eaar kaliaik āneo, bwe ren jab kar maron̄ dāpiji, im jab bar dāpiji.",
                "19": "Im ālikin men kein ekar wōr anijnij ko, im ekkōpal ko, im m̧adm̧ōd ko; im kajoor eo an eo enana eaar jerbal ioon aolepān mejān āneo, em̧ool n̄an kūrm̧ool in aolep naan ko an Abinadai, im barāinwōt Samuel riLeman eo."
            },
            "2": {
                "1": "Im ālikin men kein ilo ejja iiō wōt eaar bar jino wōr juon tariņae ikōtaan riNipai ro im riLeman ro. Im jekdo̧o̧n n̄e iaar inono, iaar ļap ilo ānbwinnū; kōn menin armej in Nipai raar jitōn̄ eō bwe in aer ritōl, ak ritōl in jarin tariņae ko aer.",
                "2": "Kōn menin ālikin men kein ilo iiō eo kein kajon̄ouljiljino aō eaar ilo̧k jarin tariņae eo an riNipai ro, ņae riLeman ro; kōn menin jilubukwi im ron̄oul im jiljino iiō ko raar eļļāļo̧k.",
                "3": "Im ālikin men kein ilo jilubukwi im ron̄oul im jiljilimjuon iiō eo riLeman ro raar kōm̧m̧alijar ņae kōm kōn eļap otem ļap kajoor, jon̄an raar kōlōļn̄o̧n̄ jarin tariņae ko aō; kōn menin raar jab kōņaan ire, im raar jino in jenlikļo̧k n̄an jikin ko ituiōn̄.",
                "4": "Im ālikin men kein kōm ar itok n̄an jikin kwelo̧k in An̄kola, im kōm ar bōk jikin kwelo̧k eo, im kōm̧m̧ani m̧aanjāppopo ko n̄an jojomar kōn kōm ņae riLeman ro. Im ālikin men kein kōm ar kapenļo̧k jikin kwelo̧k eo kōn am kajoor; a jekdo̧o̧n aolep kapenļo̧k ko am riLeman ro raar itok ioom̧ im lukwarkwareļo̧k kōm jān jikin kwelo̧k eo.",
                "5": "Im raar barāinwōt bar lukwarkwareļo̧k kōm jān āneen Devid.",
                "6": "Im kōm ar m̧aajļo̧k im itok n̄an āneen Joshua, eo eaar ilo tōrerein ko irilik iturin parijet.",
                "7": "Im ālikin men kein kōm ar aintok armej ro am jon̄an wōt an m̧ōkaj, bwe kōmin maron̄ likūt er ippān doon ilo juon ānbwin.",
                "8": "A lo, āneo eaar obrak kōn riko̧o̧t ro im kōn riLeman ro; im mekarta ko̧kkure eo eļap eaar etoto ioon armej ro aō, raar jab ukeļo̧k jān kōm̧m̧an ko aer renana; kōn menin eaar wōr bōtōktōk im ibeebjauwe rej ajeeded ilo aolepān mejān āneo, jim̧or ioon m̧ōttan eo an riNipai ro im barāinwōt ioon m̧ōttan eo an riLeman ro; im eaar juon jum̧ae edipiio ilo aolepān mejān āneo.",
                "9": "Im kiiō, riLeman ro eaar wōr juon aer kiin̄, im etan eaar Aron; im eaar itok ņae kōm kōn juon jarin tariņae in en̄oul im emān to̧ujin. Im lo, iaar jutak ņae e kōn en̄oul im ruo to̧ujin. Im ālikin men kein iaar anjo̧ ioon e kōn jarin tariņae eo aō jon̄an eaar ko im̧aō. Im lo, aolep men in eaar kōm̧m̧an, im jilubukwi im jiln̄uul iiō ko raar eļļāļo̧k.",
                "10": "Im ālikin men kein riNipai ro raar jino ukeļo̧k jān nana eo aer, im kar jino in kūr em̧ool āinwōt ekar kanaan jān Samuel rikanaan eo; bwe lo ejjeļo̧k juon armej emaron̄ kar kōjparok men eo eaar an make, bwe riko̧o̧t ro, im rirakim ro, im riuror ro, im rianijnij eo, im riekkōpal ro eaar pād ilo āneo.",
                "11": "Āindein eaar jino wōr juon būrom̧ōj im liaajlo̧ļ ilo aolepān āneo kōnke kar men kein, im eļapļo̧k ilubwiljin armej in Nipai ro.",
                "12": "Im ālikin men kein ke n̄a, Mormon, iaar lo aer liaajlo̧ļ im aer būrom̧ōj im aer n̄ijlo̧k im̧aan Irooj, buruō eaar jino in m̧ōņōņō ilo n̄a, kōnke iaar jeļā bwe tūriam̧okake ko im kem̧m̧aanwa an Irooj, kōn menin iaar kōtmāne bwe Enaaj kar tūriam̧o n̄an er bwe ren maron̄ bar erom juon armej e wānōk.",
                "13": "A lo lan̄lōn̄ in aō eaar waan, bwe aer būrom̧ōj eaar jab n̄an ukeļo̧k, kōnke em̧m̧an eo an Anij; a eaar ijello̧kun būrom̧ōj an riatajinemjen, kōnke Irooj e jamin kar kōtļo̧k er iien otemjej n̄an lo m̧ōņōņō ilo jero̧wiwi.",
                "14": "Im raar jab itok n̄an Jisōs kōn bōro ko rerup im jetōb ko rettā, a raar kanejneje Anij, im kōņaan mej. Mekarta raar kōņaan ire kōn jāje eo kōn mour ko aer.",
                "15": "Im ālikin men kein aō būrom̧ōj eaar bar ro̧o̧l tok n̄an eō, im iaar lo bwe raan in jouj eaar eļļāļo̧k jān er, jim̧or ilo kanniōk im ilo jetōb; bwe iaar lo to̧ujin ko in er raar okjak ilo jum̧ae ņae aer Anij, im kar ejoujik āinwōt kūbween alōōr ioon mejān āneo. Im āindein jilubukwi im en̄oul im emān iiō ko raar eļļāļo̧k.",
                "16": "Im ālikin men kein ilo jilubukwi im en̄oul im ļalem iiō eo riNipai ro raar jino in ko im̧aan riLeman ro; im rekar lukwarkware er m̧ae raar itok em̧ool n̄an āneen Jason, m̧okta jān an kar maron̄ in kabbōjrak er ilo jenlikļo̧k eo aer.",
                "17": "Im kiiō, jikin kwelo̧k in Jason eaar epaake āneo ijo Ammaron eaar kalbwin ļo̧o̧k ko n̄an Irooj, bwe ren maron̄ jab kar ko̧kkuri. Im lo iaar jako ekkar n̄an naan eo an Ammaron, im kar būki pileij ko an Nipai, im kar kōm̧m̧ane juon ļo̧o̧k ekkar n̄an naan ko an Ammaron.",
                "18": "Im ioon pileij ko an Nipai iaar kōm̧m̧ane juon bwebwenato edipiio in aolep jero̧wiwi im mennin jōjō ko; ak ioon pileij kein iaar bōjrak n̄an kōm̧m̧ane juon bwebwenato edipiio in jero̧wiwi im mennin jōjō ko aer, bwe lo, juon jekjek in jero̧wiwi im mennin jōjō eaar jab bōjrak eaar pād im̧aan meja jān iien eo eaar bwe aō meļeļe n̄an lo iaļ ko an armej.",
                "19": "Im wo ej n̄a kōnke aer jero̧wiwi; bwe būruōn em̧ōj an obrak kōn būrom̧ōj kōnke jero̧wiwi eo aer, aolep raan ko aō; mekarta, ijeļā bwe naaj kotak eō ilo raan eo āliktata.",
                "20": "Im ālikin men kein ilo iiō in armej in Nipai kar bar kakiduduik im kokak er. Im ālikin men kein kar kokakļo̧k kōm m̧ae am kar itok iōn̄ļo̧k n̄an āneo kar etan Sem.",
                "21": "Im ālikin men kein kōm ar kapenļo̧k jikin kwelo̧k in Sem, im kōm ar aintok armej ro am jon̄an wōt eo eaar maron̄, bwe bōlen kōm in maron̄ lo̧mo̧o̧ren er jān ko̧kkure.",
                "22": "Im ālikin men kein ilo jilubukwi im en̄oul im jiljino iiō eo raar jino in itok ioom̧ bar juon alen.",
                "23": "Im ālikin men kein iaar kōnono n̄an armej ro aō, im kōketak er kōn eļap kajoor, bwe ren jutak pen im̧aan riLeman ro im ire kōn kōrā ro pāleer, im ro nejier, im m̧ōko im̧weer, im jikin ko jikier.",
                "24": "Im naan ko aō raar karuj er jidik n̄an iruj, jon̄an raar jab ko jān im̧aan riLeman ro, a jutak kōn peran ņae er.",
                "25": "Im ālikin men kein kōm ar tariņae ippān juon jarin tariņae in jiln̄uul to̧ujin ņae juon jarin tariņae in lemn̄oul to̧ujin. Im ālikin men kein kōm ar jutak im̧aer kōn eļap pen jon̄an raar ko jān im̧aam.",
                "26": "Im ālikin men kein ke raar ko kōm ar lukwarkware er kōn jarin tariņae ko am, im kar bar iioon er, im kar m̧an er; mekarta kajoor eo an Irooj eaar jab pād ippām; aaet, kōm kar makeļo̧k iaam, bwe jetōb eo an Irooj eaar jab pād wōt ilo kōm; kōn menin kōm ar erom m̧ōjņo̧ āinwōt ro jeiūm̧ im jatūm̧.",
                "27": "Im buruō eaar būrom̧ōj kōnke jorrāān in eļap an armej ro aō, kōnke jero̧wiwi eo aer im mennin jōjō ko aer. A lo, kōm ar kōm̧m̧alijar ņae riLeman ro im riko̧o̧t ro an Kadiantōn ro, m̧ae kōm ar bar bōk āne ko āneen am jolōt.",
                "28": "Im jilubukwi im en̄oul im ruwatimjuon iiō eaar eļļāļo̧k. Im ilo jilubukwi im lemn̄oul iiō eo kōm ar kōm̧m̧an e juon bujen jem̧jerā ippān riLeman ro im riko̧o̧t ro an Kadiantōn, ilo eo kōm ar bōk āne ko āneen am jolōt im kar ajeji.",
                "29": "Im riLeman ro raar letok n̄an kōm āneo ituiōn̄, aaet, em̧ool n̄an iaļ aidik eo eaar tōlļo̧k ilo āneo iturōk. Im kōm ar leļo̧k n̄an riLeman ro aolep āneo iturōk."
            },
            "3": {
                "1": "Im ālikin men kein riLeman ro raar jab bar itok n̄an pata m̧ae jon̄oul iiō ko raar eļļāļo̧k. Im lo, iaar kōjerbal armej ro aō, riNipai ro, ilo kōpooj āne ko āneer im kein tariņae ko aer ilo kōtmāne iien pata.",
                "2": "Im ālikin men kein Irooj ar ba n̄an eō: Kwōn kūr armej rein—Kom̧in ukeļo̧k, im itok n̄an Eō, im kom̧in peptaij, im bar kalōk kabun̄ eo Aō, im kom̧ naaj mour.",
                "3": "Im iaar kūr n̄an armej rein, a eaar ilo waan; im raar jab kile bwe eaar Irooj eo eaar oņaake er, im leļo̧k n̄an er juon iaļ n̄an ukeļo̧k. Im lo raar kapene burueer ņae Irooj aer Anij.",
                "4": "Im ālikin men kein ālikin an jon̄oul iiō in kar eļļāļo̧k, kōm̧m̧an, ilo dipiio, jilubukwi im jiljinon̄oul iiō jān itok eo an Kraist, kiin̄ eo an riLeman eo eaar jilkintok juon lōta n̄an eō, eo eaar letok n̄an eō n̄an jeļā bwe raar m̧aanjāppopo in bar itok n̄an pata ņae kōm.",
                "5": "Im ālikin men kein iaar kōm̧m̧an bwe armej ro aō ren aikuj kukļo̧k ippān doon ilo Āneen Lo̧urō, n̄an jikin kwelo̧k eo eaar ilo tōrerein ko, iturin iaļ aidik eo ej tōlļo̧k ilo āneo iturōk.",
                "6": "Im ijo kōm ar likūt jarin tariņae ko am, bwe kōmin maron̄ kabbōjrak jarin tariņae ko an riLeman ro, bwe ren maron̄ jab bōk aer jabdewōt iaan āne ko āneem; kōn menin kōm ar kapenļo̧k ņae er kōn aolep am kajoor.",
                "7": "Im ālikin men kein ilo jilubukwi im jiljinon̄oul im juon iiō eo riLeman ro raar wanlaļtak n̄an jikin kwelo̧k in Lo̧urō n̄an kōpata ņae kōm; im ālikin men kein ilo iiō eo kōm ar anjo̧ ioer, jon̄an raar ro̧o̧l n̄an āne ko āneer bar juon alen.",
                "8": "Im ilo jilubukwi im jiljinon̄oul im ruo iiō eo raar bar wanlaļtak n̄an kōpata. Im kōm ar anjo̧ ioer bar juon alen, im kar m̧an juon oran eo eļap iaer, im rimej ro aer kar joļo̧k er ilo lo̧jet.",
                "9": "Im kiiō, kōnke men in eļap eo armej ro aō, riNipai ro, raar kōm̧m̧ane, raar jino in likōmjāje ilo kajoor eo aer make, im kar jino in kanejnej im̧aan lan̄ ko bwe renaaj kar idenoņeik er jān bōtōktōkin ro jeir im jatier ro raar mej jān rikōjdat ro aer.",
                "10": "Im raar kanejnej kōn lan̄ ko, im barāinwōt kōn tūroon an Anij, bwe ren kar wanlōn̄ļo̧k n̄an kōpata ņae rikōjdat ro aer, im naaj kar jekļo̧k er jān mejān āneo.",
                "11": "Im ālikin men kein n̄a, Mormon, iaar kanooj m̧akoko jān iien in m̧aanļo̧k n̄an juon rilale im ritōl an armej rein, kōnke aer jero̧wiwi im kajjōjō.",
                "12": "Lo, i kar tōl er, jekdo̧o̧n aer jero̧wiwi i kar tōl er elōn̄ iien ko n̄an kōpata, im kar iakwe er, ekkar n̄an iakwe an Anij eo eaar ilo n̄a, kōn aolepān buruō; im aō kar lutōkļo̧k ilo jar n̄an aō Anij aolep aetok in raan kōn er; mekarta, eaar ilo ejjeļo̧k tōmak, kōnke pen eo an burueer.",
                "13": "Im jilu alen iaar kōtļo̧k er jān peier ro aer rikōjdat, im raar jab ukeļo̧k jān jero̧wiwi ko aer.",
                "14": "Im ke eaar m̧ōj aer kanejnej kōn aolep men ko kar kōmo̧iki jān ad Irooj im Rilo̧mo̧o̧r Jisōs Kraist, bwe ren kar wanlōn̄ļo̧k n̄an rikōjdat ro aer n̄an pata, im idenoņeik er make kōn bōtōktōkin ro jeir im jatier, lo ainikien Irooj eaar itok n̄an eō, im ba:",
                "15": "Idenoņe ej Aō, im Inaaj ņa wōņāān; im kōnke armej rein raar jab ukeļo̧k ālikin Aō kar kōtļo̧k er, lo, renaaj m̧wijkōk jān mejān laļ.",
                "16": "Im ālikin men kein iaar kanooj m̧akoko in wanlōn̄ļo̧k ņae rikōjdat ro aō; im iaar kōm̧m̧an em̧ool āinwōt Irooj eaar jiron̄ eō; im iaar jutak āinwōt rikam̧ool ewaan n̄an kwaļo̧k n̄an laļ men ko iaar lo im ron̄, ekkar n̄an waļo̧k ko an jetōb eo eaar kam̧ool kōn men ko rej itok.",
                "17": "Kōn menin ij jeje n̄an kom̧, ro riAelōn̄ ko, im barāinwōt n̄an kom̧, m̧weo im̧ōn Israel, n̄e jerbal eo enaaj ijjino, bwe kom̧ naaj nan̄in itōn pojak n̄an ro̧o̧l n̄an āneen ami jolōt.",
                "18": "Aaet, lo, ij jeje n̄an aolep jeban ko in laļ; aaet, n̄an kom̧, jon̄oulruo bwij ko an Israel, ro renaaj ekajet ekkar n̄an jerbal ko ami jān jon̄oulruo eo Jisōs eaar kāālet bwe ren An rikaļoor ilo āneen Jerusalem.",
                "19": "Im ij jeje barāinwōt n̄an ro m̧ōttan in armej rein, ro renaaj barāinwōt ekajet jān ro jon̄oulruo im Jisōs eaar kāālet ilo āne in; im renaaj ekajet jān bar jon̄oulruo ro jet im Jisōs eaar kāālet ilo āneen Jerusalem.",
                "20": "Im men kein jetōb eo ej kwaļo̧k n̄an eō; kōn menin ij jeje n̄an kom̧ aolep. Im kōn un in ij jeje n̄an kom̧, bwe kom̧in maron̄ jeļā bwe kom̧ aikuj aolep jutak im̧aan jea in ekajet an Kraist, aaet, aolep armej ro rej an aolepān nukwin eo an Adam ioon laļ; im kom̧ aikuj jutak n̄an ekajet kōn jerbal ko ami, eļan̄n̄e rej em̧m̧an ak nana.",
                "21": "Im barāinwōt bwe kom̧ maron̄ tōmak gospel eo an Jisōs Kraist, eo kom̧ naaj lo ilubwiljimi; im barāinwōt bwe riJu ro, armej in bujen eo an Irooj, naaj wōr bar jet rikam̧ool ijello̧kun E eo raar lo im ron̄jake, bwe Jisōs, eo raar m̧ane, eaar lukkuun Kraist eo im lukkuun Anij eo.",
                "22": "Im ikōņaan bwe in maron̄ karreel aolep kom̧ jeban ko in laļ n̄an ukeļo̧k im pojak n̄an jutak im̧aan jea in ekajet an Kraist."
            },
            "4": {
                "1": "Im kiiō ālikin men kein ilo jilubukwi im jiljinon̄oul im jilu iiō eo riNipai ro raar wanlōn̄ļo̧k ippān jarin tariņae ko aer n̄an kōpata ņae riLeman ro, ļo̧k jān Āneen Lo̧urō.",
                "2": "Im ālikin men kein jarin tariņae ko an riNipai ro kar lukwarkwareļo̧k er bar juon alen n̄an Āneen Mej. Im ke raar kijeļo̧k wōt, juon jarin tariņae ekāāl an riLeman ro eaar itok ioer; im eaar wōr juon aer pata ekanooj nana, eo waļo̧k in riLeman ro raar bōk jikin kwelo̧k in Lo̧urō, im kar m̧an elōn̄ iaan riNipai ro, im kar bōk elōn̄ rikalbuuj.",
                "3": "Im bwe in jar eo eaar ko im koba ippān ro ilo jikin kwelo̧k Tiankōm. Kiiō jikin kwelo̧k Tiankōm eaar pād ilo tōrerein ko iturin parijet in lo̧jet; im eaar barāinwōt pād iturin jikin kwelo̧k in Lo̧urō.",
                "4": "Im eaar kōnke jarin tariņae ko an riNipai ro raar wanlōn̄ļo̧k n̄an riLeman ro bwe ren jino in kar m̧an er; bwe eļan̄n̄e en kar jab men in, riLeman ro ren kar jab wōr aer kajoor ioer.",
                "5": "A, lo, ekajet an Anij enaaj itok ioon ro renana; im ej jān ro rinana me ro rinana rej bōk kaje; im ej ro rinana rej kalim̧otak būruōn ro nejin armej n̄an kōto̧o̧rļo̧k bōtōktōk.",
                "6": "Im ālikin men kein riLeman ro raar kōm̧m̧ani m̧aanjāppopo ko n̄an itok ņae jikin kwelo̧k Tiankōm.",
                "7": "Im ālikin men kein ilo jilubukwi im jiljinon̄oul im emān iiō eo riLeman ro raar itok ņae jikin kwelo̧k Tiankōm, bwe ren maron̄ bōk aer jikin kwelo̧k Tiankōm barāinwōt.",
                "8": "Im ālikin men kein rekar kajenlikļo̧k im lukwarkwareļo̧k er jān riNipai ro. Im ke riNipai ro raar lo bwe rekar lukwarkware ļo̧k riLeman ro raar bar jino likōmjāje ilo kajoor eo aer make; im raar ilo̧k ilo maron̄ eo aer make, im bar bōk aer jikin kwelo̧k in Lo̧urō.",
                "9": "Im kiiō aolep men kein rekar kōm̧m̧an, im ekar wōr to̧ujin ko kar m̧ane er ilo rājet ko jim̧or, jim̧or riNipai ro im riLeman ro.",
                "10": "Im ālikin men kein bwe jilubukwi im jiljinon̄oul im jiljino iiō eaar eļļāļo̧k, im riLeman ro raar bar itok ioon riNipai ro n̄an pata; im jekdo̧o̧n riNipai ro raar jab ukeļo̧k jān nana eo raar kōm̧m̧an, a wōnm̧aanļo̧k ilo aer jero̧wiwi wōt.",
                "11": "Im lo ej jab maron̄ kōmeļeļeiki, ak armej ej jab maron̄ jeje juon kōmmeļeļe eweeppān kōn jekjek eo ekanooj nana kōn bōtōktōk eo im ibeebjauwe eo eaar ilubwiljin armej ro, jim̧or jān riNipai ro im jān riLeman ro; im bōro otemjej eaar penļo̧k, kōn menin raar itok-limo ilo kōto̧o̧rļo̧k bōtōktōk ilo ejjeļo̧k bōjrak.",
                "12": "Im eaar jan̄in kar wōr nana ekanooj ļap ilubwiljin aolep ro nejin Liai, ak em̧ool ilubwiljin aolep m̧weo im̧ōn Israel, ekkar n̄an naan ko an Irooj, āinwōt kar ilubwiljin armej rein.",
                "13": "Im ālikin men kein riLeman ro raar bōk jikin kwelo̧k in Lo̧urō, im men in kōnke oran eo aer eaar eļļā jān oran eo an riNipai ro.",
                "14": "Im raar barāinwōt kōm̧m̧alijar ņae jikin kwelo̧k Tiankōm, im kar lukwarkwareļo̧k ro ie jān e, im bōk elōn̄ rikalbuuj jim̧or kōrā ro im ajri ro, im kar ajeļo̧k er āinwōt katok ko n̄an anij ekjab ko aer.",
                "15": "Im ālikin men kein ilo jilubukwi im jiljinon̄oul im jiljilimjuon iiō eo, riNipai ro raar ļōkatip kōnke riLeman ro raar katok kōn kōrā ro aer im ro nejier, bwe raar kōm̧m̧alijar ņae riLeman ro kōn eļap otem ļap illu, jon̄an raar bar m̧an riLeman ro, jon̄an raar bar m̧an riLeman ro, im lukwarkwareļo̧k er jān jikin ko jikier.",
                "16": "Im riLeman ro raar jab bar kōm̧m̧alijar ņae riNipai ro m̧ae jilubukwi im jiljilimjuonn̄oul im ļalem iiō eo.",
                "17": "Im ilo iiō in raar wanlaļtak ņae riNipai ro kōn aolep kajoor ko aer; im rekar jab bōnbōn kōnke ļap in oran eo aer.",
                "18": "Im jān iien in m̧aanļo̧k riNipai ro raar bōk ejjeļo̧k kajoor ioon riLeman ro, a kar jino bōkļo̧k er jān em̧ool āinwōt m̧ōļawi im̧aan aļ.",
                "19": "Im ālikin men kein riLeman ro raar wanlaļtak ņae jikin kwelo̧k in Lo̧urō; im eaar wōr juon pata ekanooj nana otem nana kar kōm̧m̧ane ilo āneo Āneen Lo̧urō, eo ilo e raar m̧an riNipai ro.",
                "20": "Im raar bar ko jān im̧aer, im raar itok n̄an jikin kwelo̧k Boaz; im ijin raar jutak ņae riLeman ro kōn eļap kajoor, jon̄an riLeman ro raar jab m̧an er m̧ae aer kar bar itok alen kein karuo.",
                "21": "Im ke raar itok alen kein karuo, kar lukwarkwareļo̧k riNipai ro kar m̧an er kōn juon im eļap otem ļap; kōrā ro aer im ro nejier kar bar katok kake er n̄an ekjab ko.",
                "22": "Im ālikin men kein riNipai ro raar bar ko jān im̧aer, im bōkļo̧k aolep armej ro ippāer, jim̧or ilo jikin ko reļļap im jikin kwelo̧k ko reddik.",
                "23": "Im kiiō n̄a, Mormon, kōnke iaar lo bwe riLeman ro raar nan̄in itōn ko̧kkure āneo, kōn menin iaar ilo̧k n̄an toļ Sim, im kar bōk lōn̄ļo̧k aolep ļo̧o̧k ko Ammaron eaar ņooji n̄an Irooj."
            },
            "5": {
                "1": "Im ālikin men kein bwe iaar ilo̧k ilubwiljin riNipai ro, im kar ukeļo̧k jān kanejnej eo iaar kōm̧m̧ane bwe i ban kar jipan̄ er ļo̧k wōt; im raar letok n̄an eō bar maron̄ n̄an tōl jarin tariņae ko aer, bwe raar reilo̧k n̄an eō āinwōt n̄e iaar maron̄ kōtļo̧k er jān en̄taan ko aer.",
                "2": "A lo, eaar jako aō kōjatdikdik, bwe iaar jeļā ekajet ko an Irooj ko renaaj itok ioer; bwe raar jab ukeļo̧k jān nana ko aer, a raar kakkōt kōn mour ko aer im jab kūr ioon Eo eaar kōm̧anm̧an er.",
                "3": "Im ālikin men kein riLeman ro raar kōm̧m̧alijar ņae kōm ke kōm ar ko n̄an jikin kwelo̧k in Jordan; a lo, kar kokak likļo̧k er bwe raar jab bōk jikin kwelo̧k eo ilo iien eo.",
                "4": "Im ālikin men kein raar kōm̧m̧alijar ņae kōm bar juon alen, im kōm ar dāpij jikin kwelo̧k eo. Im eaar wōr barāinwōt jikin kwelo̧k ko jet kar dāpij er jān riNipai ro, ko raar jikin koone reppen rekar m̧wijkōkļo̧k bwe ren jab maron̄ deļo̧n̄ ilo āneo kar im̧aam, n̄an ko̧kkure ro ilo āneo āneem.",
                "5": "A ālikin men kein jabdewōt āne ko kōm ar eļļā jān i, im ro ie raar jab kuktok, kar ko̧kkure er jān riLeman ro, im jikin ko reļļap aer, im jikin ko reddik, im jikin kwelo̧k ko kar tili kōn kijeek; im āindein jilubukwi im jiljilimjuonn̄oul im ruwatimjuon iiō ko raar eļļāļo̧k.",
                "6": "Im ālikin men kein ilo jilubukwi im ruwalitōkn̄oul iiō eo riLeman ro raar bar itok ņae kōm n̄an pata, im kōm ar jutak ņae er ilo pen; a eaar aolep ilo waan, bwe ekanooj ļap kar oraer jon̄an raar jujuri armej in riNipai ium̧win neer.",
                "7": "Im ālikin men kein kōm ar bar ko, im ro eaar ko eaar innitōtļo̧k jān m̧ōkaj an riLeman ro raar ļe, im ro eaar ko eaar jab ļapļo̧k jān m̧ōkaj an riLeman ro kar juok laļļo̧k im ko̧kkure er.",
                "8": "Im kiiō lo, n̄a, Mormon, ij jab kōņaan kaen̄taan jetōb ko an armej ilo joļo̧k im̧aer jekjek in bōtōktōk im ibeebjauwe in ekanooj nana āinwōt eaar waļo̧k im̧aan meja; a n̄a, kōnke i jeļā bwe men kein em̧ool aikuj in jeļā kaki, im bwe aolep men ko rej ņojak ren waļo̧k ioon bōrwaj ko—",
                "9": "Im barāinwōt bwe jeļāļo̧kjeņ eo kōn men kein eaikuj itok n̄an m̧ōttan eo an armej rein, im barāinwōt n̄an ro riAelōn̄ ko, ro Irooj eaar ba enaaj kajjeplōklōk armej rein, im armej rein rej aikuj bōnbōn ejjeļo̧k tokjāer ilubwiljier—kōn menin ij jeje juon kakkobaba edik, ij jab peran in kōnono n̄an lewōj dipiio in bwebwenato in men ko iaar loi, kōnke naan in jiron̄ eo letok n̄an eō, im barāinwōt bwe kom̧in maron̄ jab bōk eļap būrom̧ōj kōnke jero̧wiwi eo an armej rein.",
                "10": "Im kiiō lo, men in ij kōnono n̄an ro ineer, im barāinwōt n̄an ro riAelōn̄ ko ro raar eddo kōn m̧weo im̧ōn Israel, ro rej kile im jeļā jān ia jeraam̧m̧an ko aer rej itok.",
                "11": "Bwe i jeļā bwe rein renaaj būrom̧ōj kōn jorrāān ko an m̧weo im̧ōn Israel; aaet, renaaj būrom̧ōj kōn ko̧kkure eo an armej rein; renaaj būrom̧ōj bwe armej rein raar jab ukeļo̧k bwe ren maron̄ dāpdep ilo pā ko pein Jisōs.",
                "12": "Kiiō men kein kar jei n̄an m̧ōttan eo an im̧ōn Jekab; im rekar jeje ilo̧kan wāween in, kōnke Anij e jeļā bwe jero̧wiwi e ban kwaļo̧ki tok n̄an er; im rej ņojak n̄an Irooj bwe ren maron̄ waļo̧k tok ilo iien eo An make.",
                "13": "Im en̄in ej naan in jiron̄ eo iaar bōk e; im lo, renaaj waļo̧k tok ekkar n̄an naan in jiron̄ eo an Irooj, n̄e Enaaj lo ekkar, ilo ļoļātāt eo An.",
                "14": "Im lo, renaaj ilo̧k n̄an riJu ro rejjab tōmak; im kōn jibadbad in renaaj ilo̧k—bwe ren maron̄ bun̄bōro bwe Jisōs ej RiKraist, eo Nejin Anij emour; bwe Jemān en maron̄ bōktok, kōn eo Nejin ejitōnbōrotata, un eo an eļap im ejjeļo̧k jem̧ļo̧kin, ilo kōjepļaaktok riJu ro, ak aolep m̧weo im̧ōn Israel, n̄an āneo āneen aer jolōt, eo Irooj aer Anij eaar leļo̧k n̄an er, n̄an kūrm̧ool in bujen eo An;",
                "15": "Im barāinwōt bwe ineen armej rein ren maron̄ ļapļo̧k aer tōmak gospel eo An, eo enaaj ilo̧k n̄an er jān ro riAelōn̄ ko; bwe armej rein renaaj ejjeplōklōk, im naaj erom armej emarok, eo ettoon, im ekajjōjō, ilōn̄ inļo̧k jekjek eo jan̄in kar lo ilubwiljid, aaet, em̧ool eo eaar pād ilubwiljin riLeman ro, im men in kōnke aer jab tōmak im kabun̄-jar n̄an ekjab.",
                "16": "Im lo, Jetōb eo an Irooj eaar dedeļo̧k an jab pād ippān ro jemāer; im rej pād jaab ippān Kraist im Anij ilo laļ in; im kar kokakto-kokaktak er āinwōt kilin wūt im̧aan kōto.",
                "17": "Rekar juon alen juon armej ekarbōb, im rekar bōk Kraist aer seperd; aaet, kar tōl er em̧ool jān Anij Jemān.",
                "18": "A kiiō, lo, rej bōk tōl jān Setan, em̧ool āinwōt kilin wūt eo uukļo̧k im̧aan kōto, a āinwōt wa eo kinōōrto-kinōōrtak ioon ņo ko, eo ejjeļo̧k an wōjļā im emjak, ak ejjeļo̧k jabdewōt men eo ej kajebwābweiki; im em̧ool āinwōt wa in, āindein er.",
                "19": "Im lo, Irooj eaar dāpij jeraam̧m̧an ko aer, ko remaron̄ kar būki ilo āniin, bwe ro riAelōn̄ ko renaaj bōk āne in.",
                "20": "A lo, enaaj jejjet bwe naaj kokakļo̧k er im kajjeplōklōk er jān ro riAelōn̄ ko; im ālikin kar kokakļo̧k im kajjeplōklōk er jān ro riAelōn̄ ko, lo, innām Irooj enaaj keememej bujen eo Eaar kōm̧m̧ane n̄an Ebream im n̄an aolepān m̧weo im̧ōn Israel.",
                "21": "Im barāinwōt Irooj enaaj keememej jar ko an ro reweeppān, ko kar lilōn̄ļo̧k n̄an e kōn er.",
                "22": "Innām, O kom̧ ro riAelōn̄ ko, ekōjkan ami jutak im̧aan kajoor eo an Anij, ijello̧kun wōt n̄e kom̧ naaj ukeļo̧k im oktak jān iaļ ko renana ami?",
                "23": "Kom̧ij jab jeļā ke bwe kom̧ij pād ilo pein Anij? Kom̧ij jab jeļā ke bwe An aolep kajoor, im ilo naan in jiron̄ eo An eļap laļ enaaj lemlem ippān doon āinwōt juon bok lemlem?",
                "24": "Kōn menin, kom̧in ukeļo̧k, im kōttāik kom̧ make im̧aan Mejān, n̄e E ab itok kōn ekajet ņae kom̧—n̄e m̧ōttan in ineen Jekab ab naaj ilo̧k ilubwiljimi āinwōt juon ļaioon, im kekōl kom̧ ilo m̧ōttan ko reddik, im ejjeļo̧k naaj kōtļo̧k e."
            },
            "6": {
                "1": "Im kiiō ij kadedeļo̧k ļo̧o̧k in aō kōn ko̧kkure eo an armej ro aō, riNipai. Im ālikin men kein kōm ar m̧aajļo̧k im̧aan riLeman ro.",
                "2": "Im n̄a, Mormon, eaar je lōta eo n̄an kiin̄ eo an riLeman ro, im kar kōņaan jān e bwe en kōtļo̧k n̄an kōm bwe kōmin maron̄ aintok ippān doon armej ro am n̄an āneen Kumora, iturin bat eo kar ņa etan Kumora, im ijin kōm naaj kōpata ippāer.",
                "3": "Im ālikin men kein kiin̄ eo an riLeman ro eaar kōtļo̧k n̄an eō men eo iaar kōņaan.",
                "4": "Im ālikin men kein kōm ar m̧aajļo̧k n̄an āneen Kumora, im kōm ar kajutak em̧ kōppād ko am ipeļaakin bat Kumora; im eaar ilo āneo āneen elōn̄ dān ko, reba ko, im unjān dān ko; im ijin kōm ar kōjatdikdik n̄an bōk tam̧m̧we eo em̧m̧anļo̧k ioon riLeman ro.",
                "5": "Im ke jilubukwi im ruwalitōkn̄oul im emān iiō ko raar eļļāļo̧k, kōm ar kukļo̧k aolep bwe in armej ro am n̄an āneen Kumora.",
                "6": "Im ālikin men kein ke kōm ar ainļo̧k armej ro am ilo juon wōt n̄an āneen Kumora, lo n̄a, Mormon, iaar jino bwijwoļā; im kōnke iaar jeļā bwe enaaj kakkōt eo āliktata an armej ro aō, im kōnke Irooj eaar jiron̄ eō bwe in jab kōtļo̧k ļo̧o̧k ko kar lilaļtak jān ro jemām, ko raar ekwōjarjar, n̄an wōtlo̧k ilo pein riLeman ro, (bwe riLeman ro ren ko̧kkuri) kōn menin iaar kōm̧m̧an ļo̧o̧k in jān pileij ko an Nipai, im ņooje ilo bat Kumora aolep ļo̧o̧k ko kar lōke eō kaki jān pein Irooj, ijello̧kun wōt pileij kein reiiet ko iaar liļo̧k n̄an ļeo nejū Moronai.",
                "7": "Im ālikin men kein armej ro aō, ippān kōrā ro pāleer im ro nejier, raar kiiō lo jarin tariņae ko an riLeman ro rej m̧aajtok n̄an er; im kōn mijak nana eo ej kobrak būruōn aolep ro renana, eaar kōttar n̄an bōk er.",
                "8": "Im ālikin men kein raar itok im kōpata ņae kōm, im armej otemjej eaar obrak kōn lōļn̄o̧n̄ kōnke ļap in oran ko aer.",
                "9": "Im raar wōtlo̧k ioon armej ro aō kōn jāje eo, im kōn lippo̧ņ, im kōn m̧ade, im kōn ūlūl, im kōn kein tariņae ko otemjeļo̧k.",
                "10": "Im ālikin men kein em̧m̧aan ro aō rekar oļo̧k, aaet, em̧ool jon̄oul to̧ujin eo aō ro raar pād ippa, im iaar kinejnej im okjak ilubwiljier; im raar kijoone eō bwe raar jab kōjjem̧ļo̧k mour eo aō.",
                "11": "Im ke raar deblo̧k im juok aolep armej ro aō ijello̧kun wōt ron̄oul im emān in iaam, (ilubwiljin ro kar ļeo nejū Moronai) im ālikin am kar rōļo̧k jān mej an armej ro am, kōm ar lo ilo ilju, ke riLeman ro raar ro̧o̧l n̄an kāām ko aer, jān ioon bat Kumora, jon̄oul to̧ujin in armej ro aō ro raar wōtlo̧k, ro raar bōk tōl im̧aer jān eō.",
                "12": "Im kōm ar barāinwōt lo jon̄oul to̧ujin in armej ro aō ro kar tōl er jān ļeo nejū Moronai.",
                "13": "Im lo, jon̄oul to̧ujin eo an Kidkiddona eaar wōtlo̧k, im eaar barāinwōt pād ilubwiljier.",
                "14": "Im Lama eaar wōtlo̧k ippān jon̄oul to̧ujin eo an; im Gilgal eaar wōtlo̧k ippān jon̄oul to̧ujin eo an; im Lima eaar wōtlo̧k ippān jon̄oul to̧ujin eo an; im Jeneōm eaar wōtlo̧k ippān jon̄oul to̧ujin eo an; im Kumenia, im Moronaia, im Antionum, im Siblom, im Sem, im Jos, raar wōtlo̧k ippān jon̄oul to̧ujin ko aer kajjojo.",
                "15": "Im ālikin men kein eaar wōr bar jon̄oul ro raar wōtlo̧k jān jāje eo, ippān jon̄oul to̧ujin ko aer kajjojo; aaet, em̧ool aolep armej ro aō, ijello̧kun wōt ro ron̄oul im emān ro raar pād ippa, im barāinwōt jet wōt ro raar kōjenolo̧k er im ilo̧k n̄an riLeman ro, raar okjak; im kanniōkier, im di ko dier, im bōtōktōkier rej babu ioon mejān laļ, kōnke kar likūt er jān pein ro raar m̧an er n̄an kōt ioon āneo, im n̄an m̧adeon̄eon̄ļo̧k im n̄an ro̧o̧l n̄an laļ eo jineer.",
                "16": "Im jetōb eo aō eaar m̧weiur kōn en̄taan, kōnke mej eo an armej ro aō, im iaar lam̧ōj:",
                "17": "O kom̧ ro rekarbōb, ekōjkan ami kar jekadļo̧k jān iaļ ko an Irooj! O kom̧ ro rekarbōb, ekōjkan ami kar jab bōk Jisōs, eo eaar jutak kōn pā ko repeļļo̧k n̄an bōk kom̧!",
                "18": "Lo, eļan̄n̄e kom̧ ar jab kōm̧m̧ane men in, kom̧ naaj kar jab wōtlo̧k. A lo, kom̧ij wōtlo̧k, im ij būrom̧ōj kōn ami jako.",
                "19": "O kom̧ ro nejin m̧aan im kōrā rem̧m̧an, kom̧ ro jemān im jinen, kom̧ ļōm̧aro im lim̧aro pālele, kom̧ ro rekarbōb, ekōjkan bwe kom̧ in kar wōtlo̧k!",
                "20": "A lo, kom̧ij jako, im būrom̧ōj ko aō rejjab maron̄ kōro̧o̧l tok kom̧.",
                "21": "Im ejjab etto ej itok bwe ānbwinnimi enaaj kōņak jab wabanban, im ānbwin kein ko rej kiiō kōtļo̧k ilo wabanban ejjab etto rej aikuj erom ānbwin ko rej jamin ijurwewe; innām kom̧ij aikuj jutak im̧aan jea in ekajet an Kraist, n̄an ekajet ekkar n̄an jerbal ko ami; im eļan̄n̄e āindein bwe kom̧ij jim̧we, innām kom̧ij jeraam̧m̧an ippān ro jemāmi ro raar ilo̧k im̧ami.",
                "22": "O bwe kom̧in kar ukeļo̧k m̧okta jān ko̧kkure in eļap eaar itok ioomi. A lo, kom̧ij jako, im Jemān, aaet, Jemān Indeeo in lan̄, ejeļā tam̧m̧wemi; im E ej kōm̧m̧an kōn kom̧ ekkar n̄an An jim̧we im tūriam̧okake."
            },
            "7": {
                "1": "Im kiiō, lo, inaaj kōnono jidik n̄an m̧ōttan eo an armej rein ro rekar mour, eļan̄n̄e āindein bwe Anij en leļo̧k n̄an er naan ko aō, bwe ren maron̄ jeļā kōn men ko an ro jemāer; aaet, ij kōnono n̄an kom̧, kom̧ ro m̧ōttan m̧weo im̧ōn Israel; im erkein naan ko ij kōnono:",
                "2": "Kom̧in jeļā bwe kom̧ij jān m̧weo im̧ōn Israel.",
                "3": "Kom̧in jeļā bwe kom̧ij aikuj itok n̄an ukeļo̧k, n̄e jaab kom̧ jamin mour.",
                "4": "Kom̧in jeļā bwe kom̧ij aikuj door kein tariņae ko ami, im jab m̧ōņōņōļo̧k wōt ilo kōto̧o̧rļo̧k bōtōktōk, im jab bar būki, ijello̧kun wōt n̄e Anij enaaj jiron̄ kom̧.",
                "5": "Kom̧in jeļā bwe kom̧ij aikuj itok n̄an jeļāļo̧kjeņ eo kōn ro jemāmi, im ukeļo̧k jān aolep jero̧wiwi ko im nana ko ami, im lōke Jisōs Kraist, bwe E ej eo Nejin Anij, im bwe Eaar mej jān riJu ro, im jān kajoor eo an Jemān Eaar bar jerkak, eo kōn menin Eaar bōk anjo̧ ioon lōb eo; im barāinwōt ilo E kein ire an mej kar oran̄ļo̧k.",
                "6": "Im Eaar bōktok jerkakpeje an ro rimej, jān men in armej emaron̄ jerkak n̄an jutak im̧aan An jea in ekajet.",
                "7": "Im Eaar bōktok lo̧mo̧o̧ren eo an laļ, kōn mennin eo loe ejjeļo̧k ruōn im̧aan Mejān ilo raan in ekajet eo kar leļo̧k n̄an e n̄an jokwe ilo im̧aan mejān Anij ilo aelōn̄ eo An, n̄an al indeeo nebar ko ippān jarin al ko ilōn̄, n̄an Jemān, im n̄an Nejin, im n̄an Jetōb Kwōjarjar, ro rej juon Anij, ilo jekjek in m̧ōņōņō eo ejjeļo̧k jem̧ļo̧kin.",
                "8": "Kōn menin ukeļo̧k, im peptaij ilo etan Jisōs, im bōk im ļoore gospel eo an Kraist, eo naaj likūt im̧ami, jab ilo wōt ļo̧o̧k in ak barāinwōt ilo ļo̧o̧k eo enaaj itok n̄an ro riAelōn̄ ko jān riJu ro, ļo̧o̧k eo enaaj itok jān ro riAelōn̄ ko n̄an kom̧.",
                "9": "Bwe lo, men in kar jeje n̄an jibadbad eo bwe kom̧ maron̄ tōmak men eo; im eļan̄n̄e kom̧ij tōmak men eo kom̧ naaj tōmak men in barāinwōt; im eļan̄n̄e kom̧ij tōmak men in kom̧ naaj jeļā kōn ro jemāmi, im barāinwōt jerbal ko reļļap ko kar jerbali kōn kajoor eo an Anij ilubwiljier.",
                "10": "Im kom̧ naaj barāinwōt jeļā bwe kom̧ij juon m̧ōttan in ineen Jekab; kōn menin kom̧ij bōnbōn ilubwiljin armej ro jān bujen eo m̧oktata; im eļan̄n̄e āindein bwe kom̧in tōmak ilo Kraist, im kom̧ij peptaij, m̧okta kōn dān, innām kōn kijeek im kōn Jetōb Kwōjarjar, ļoor waanjon̄ok eo an ad Rilo̧mo̧o̧r, ekkar n̄an men eo eaar jiron̄ kōj, enaaj em̧m̧an n̄an kom̧ ilo raan in ekajet eo. Amen."
            },
            "8": {
                "1": "Lo n̄a, Moronai, ij kadedeļo̧k ļo̧o̧k eo an jema, Mormon. Lo, ewōr ippa jet men ko n̄an jeje, men ko kar jiron̄ eō jān jema.",
                "2": "Im kiiō ālikin men kein ālikin pata eo eļap im kijon̄ ilo Kumora, lo, riNipai ro raar ko ilo āneo iturōk kar kakiduduik er jān riLeman ro, m̧ae kar ko̧kkure aolep er.",
                "3": "Im jema barāinwōt eaar mej jān er, im em̧ool n̄a make ij pād n̄an jeje bwebwenato ekabūrom̧ōm̧ōj kōn ko̧kkure eo an armej ro aō. A lo, rejako, im ij kakūrm̧ool naan in jiron̄ eo an jema. Im eļan̄n̄e ak jab renaaj m̧an eō, ij jab jeļā.",
                "4": "Kōn menin inaaj jeje im ņooji ļo̧o̧k ko ilo laļ; im ia ij ilo̧k ejjeļo̧k tokjān.",
                "5": "Lo, jema eaar kōm̧m̧ane ļo̧o̧k in, im eaar jeje jibadbad eo ie. Im lo, inaaj kar je barāinwōt eļan̄n̄e en kar wōr jikin ioon pileij ko, a ikar jab; im ore ejjeļo̧k ippa, bwe ij make iaō. Jema ekar mej ilo pata, im aolep nukū, im ejjeļo̧k ro jera ak ia raar ilo̧k; im ewi toun Irooj enaaj kōtļo̧k bwe in maron̄ mour ij jab jeļā.",
                "6": "Lo, ābukwi iiō ko raar eļļāļo̧k jān itok eo an am Irooj im Rilo̧mo̧o̧r.",
                "7": "Im lo, riLeman ro raar kakiduduik armej ro aō, riNipai ro, laļļo̧k jān jikin kwelo̧k n̄an jikin kwelo̧k im jān jikin n̄an jikin, em̧ool m̧ae rej ejjeļo̧k ļo̧o̧k; im eļap eaar wōtlo̧k eo aer; aaet, eļap im kabwilōn̄lōn̄ ej ko̧kkure eo an armej ro aō, riNipai ro.",
                "8": "Im lo, e ej ilo pein Irooj eo Eaar kōm̧m̧ane. Im lo barāinwōt, riLeman ro rej tariņae ippān doon; im aolepān mejān āniin ej juon doulul ejjeļo̧k jem̧ļo̧kin kōn uror im kōto̧o̧rļo̧k bōtōktōk; im ejjeļo̧k juon e jeļā jem̧ļo̧kin tariņae eo.",
                "9": "Im kiiō, lo, ij ba eļapļo̧k kōn er, bwe ejjeļo̧k juon ijello̧kun wōt riLeman ro im riko̧o̧t ro rej pād ioon mejān āneo.",
                "10": "Im ejjeļo̧k juon eo e jeļā Anij em̧ool ijello̧kun wōt ro rikaļooran Jisōs, ro raar pād wōt ilo āneo m̧ae kar jero̧wiwi eo an armej ro eaar kanooj ļap jon̄an Irooj eaar jab kōtļo̧k er n̄an pād ippān armej ro; im eļan̄n̄e jab ak aaet rej pād ioon mejān āneo ejjeļo̧k armej e jeļā.",
                "11": "A lo, jema im n̄a kōm ar lo er, im raar jerbal n̄an kōm.",
                "12": "Im jabdewōt eo ej bōk ļo̧o̧k in, im naaj jab liaakeļo̧k e kōnke jab weeppān ko rej ilo e, ejja rein wōt naaj jeļā kōn men ko reļļapļo̧k jān kein. Lo, n̄a Moronai; im eļan̄n̄e en kar maron̄, inaaj kar kōm̧m̧an bwe aolep men kein kom̧in jeļā.",
                "13": "Lo, ij kōm̧m̧an jem̧ļo̧k in ekkōnono kōn armej rein. N̄aij ļeo nejin Mormon, im jema eaar juon bwijjin Nipai.",
                "14": "Im n̄aij ejja eo wōt ej ņooj ļo̧o̧k in n̄an Irooj; im pileij kein rejjab aorōk, kōnke naan in jiron̄ an Irooj. Bwe em̧ool E ej ba bwe ejjeļo̧k enaaj būki n̄an bōk ļapļo̧k; a ļo̧o̧k kein rekanooj aorōk; im jabdewōt eo enaaj bōktok e n̄an meram, e Irooj enaaj kōjeraam̧m̧an.",
                "15": "Bwe ejjeļo̧k emaron̄ wōr an kajoor n̄an bōktok n̄an meram ijello̧kun wōt n̄e leļo̧k n̄an e jān Anij; bwe Anij kōtļo̧k bwe en kōm̧m̧an kōn mejōkļo̧k wōt aiboojoj eo An, ak em̧m̧an eo an armej in bujen eo an Irooj etto im etto aer ajeeded.",
                "16": "Im em̧ōņōņō e eo enaaj bōktok men in n̄an meram; bwe naaj bōktok e jān marok n̄an meram, ekkar n̄an naan eo an Anij; aaet, naaj bōktok e jān laļ, im enaaj erromaakļo̧k jān ilo marok, im itok n̄an jeļā eo an armej raņ; im enaaj kōm̧m̧an jān kajoor eo an Anij.",
                "17": "Im eļan̄n̄e ewōr bōd ko renaaj bōd ko an armej. A lo, jejeļā ejjeļo̧k bōd; mekarta Anij e jeļā men ko otemjej; kōn menin, e eo ej liaakeļo̧k, e en ekkōl n̄e e ab pād ilo kauwōtata in kijeek in hell.",
                "18": "Im e eo ej ba: Kwōn kwaļo̧k n̄an eō, ak kwōnaaj den̄den̄—e en ekkōl n̄e e ab tōl men eo kōmo̧ in Irooj.",
                "19": "Bwe lo, ejja eo wōt ej ekajet ilo jerwaan naaj bar ekajet e ilo jerwaan; bwe ekkar n̄an jerbal ko an naaj wōņāān ko an; kōn menin e eo ej den̄ļo̧ke naaj bar den̄ļo̧ke, jān Irooj.",
                "20": "Lo jeje ekwōjarjar ta ej ba—armej enaaj jab den̄ļo̧ke, im e ej jab naaj ekajet; bwe ekajet ej ej Aō, Irooj ej ba, im idenoņe ej Aō barāinwōt, im Inaaj ņa wōņāān.",
                "21": "Im e eo enaaj kōnono illu im akwāālel ko ņae jerbal ko an Irooj, im ņae armej in bujen eo an Irooj ro rej m̧weo im̧ōn Israel, im naaj ba: Kōm naaj ko̧kkure jerbal an Irooj, im Irooj eba keememej bujen eo Eaar kōm̧m̧an n̄an m̧weo im̧ōn Israel—ejja in wōt ej pād ilo kauwōtata n̄an juok laļļo̧k im joļo̧k ilo kijeek eo;",
                "22": "Bwe jibadbad ko ejjeļo̧k jem̧ļo̧kier an Irooj renaaj wōnm̧aanļo̧k wōt, m̧ae aolep kallim̧ur ko An renaaj kūrm̧ool.",
                "23": "Kom̧in lin̄ōrikanaan ko an Aiseia. Lo, Ijjab maron̄ jei. Aaet, lo ij ba n̄an kom̧, bwe bwe ro rekwōjarjar raar ilo̧k m̧okta jān eō, ro raar bōk āniin, naaj kūr, aaet, em̧ool jān bwidej renaaj kūr n̄an Irooj; im āinwōt Irooj ej mour Enaaj keememej bujen eo Eaar kōm̧m̧ane ippāer.",
                "24": "Im E ejeļā jar ko aer, bwe raar kōn ro jeir im jatier. Im E ejeļā tōmak eo aer, bwe ilo Etan raar maron̄ kōm̧akūt toļ ko; im ilo Etan raar maron̄ kōm̧m̧an bwe laļ en m̧akūtkūt; im jān kajoor eo An innaan raar maron̄ kōm̧m̧an bwe kalbuuj ko ren jeepepļo̧k n̄an laļ; aaet, em̧ool kijeek ebwil eaar jab maron̄ tile er, im jab mennin mour ko rellāj ak jedpānit ko rōbaijin, kōnke kajoor in An innaan.",
                "25": "Im lo, jar ko aer raar barāinwōt kōn e bwe Irooj en kōtļo̧k n̄an bōktok men kein m̧aantak.",
                "26": "Im ejjeļo̧k juon eaikuj ba rej jamin naaj itok, bwe em̧ool renaaj, bwe Irooj Eaar kōnono e; bwe jān laļ renaaj itok, jān pein Irooj, im ejjeļo̧k emaron̄ dāpij e; im enaaj itok ilo raan eo n̄e enaaj ba bwe mennin bwilōn̄ ko rekar mootļo̧k; im enaaj itok āinwōt juon ej kōnono jān ro rimej.",
                "27": "Im enaaj itok ilo raan eo n̄e bōtōktōkin ro rekwōjarjar renaaj kūr n̄an Irooj, kōnke kanejnej ittino ko im jerbal ko an marok.",
                "28": "Aaet, enaaj itok ilo raan eo n̄e kajoor an Anij naaj kaarmejjete e, im kabun̄ ko renaaj ettoon im naaj utiej ilo juwa in burueer; aaet, em̧ool ilo raan eo n̄e ritōl ro an kabun̄ ko im rikaki ro renaaj utiejļo̧k ilo juwa in burueer, em̧ool n̄an ebbanban kōn ro rej pād ilo kabun̄ ko aer.",
                "29": "Aaet, enaaj itok ilo raan eo n̄e enaaj wōr ron̄ kōn kijeek ko, im lan̄ ko, im tab in baat ilo laļ ko ejjab aer;",
                "30": "Im ewōr naaj ron̄ kōn tariņae ko, im ennaan in tariņae ko, im m̧akūtkūt in laļ ko im jikin ko an ro rim̧oņ.",
                "31": "Aaet, enaaj itok ilo raan eo n̄e enaaj wōr mennin kattoon ko ioon mejān laļ; enaaj wōr uror ko, im ko̧o̧t, im riab, im m̧oņ ko, im mennin ļōn̄ ko, im aolep mennin jōjō otemjeļo̧k; n̄e enaaj wōr elōn̄ ro renaaj ba, Kwōn kōm̧m̧an men in, ak kōm̧m̧an men en, im e jab wōr tokjān, bwe Irooj enaaj rejetak rein in ilo raan eo āliktata. A wo n̄an rein, bwe ren pād ilo jekjek eo enana im ilo lokjak ko an nana.",
                "32": "Aaet, enaaj itok ilo raan eo n̄e enaaj wōr kabun̄ ko kalōki renaaj ba: Kwōn itok n̄an eō, im kōn am̧ jāān kwōnaaj lo jeorļo̧k bōd in jero̧wiwi ko am̧.",
                "33": "O kom̧ armej ro renana im ankeke im kijn̄en̄e kōnwaami, etke kom̧ ar kalōki kabun̄ ko n̄an ami bōk eļapļo̧k? Etke kom̧ ar ukōt naan eo ekwōjarjar an Anij, bwe kom̧in maron̄ bōk mej ioon jetōb ko ami? Lo, kom̧in reilo̧k n̄an mōdānļo̧k ko an Anij; bwe lo, iien eo ej itok ilo raan eo n̄e aolep men kein renaaj kūrm̧ool.",
                "34": "Lo, Irooj eaar kwaļo̧k n̄an eō men ko reļļap im kabwilōn̄lōn̄ kōn men eo ejjab to enaaj itok, ilo raan eo n̄e men kein renaaj waļo̧k tok ilubwiljimi.",
                "35": "Lo, ij kōnono n̄an kom̧ āinwōt n̄e kom̧ ar pād, im mekarta kom̧ij jab. A lo, Jisōs Kraist eaar kwaļo̧k kom̧ n̄an eō, im ijeļā kōm̧m̧an ko ami.",
                "36": "Im ijeļā bwe kom̧ij etetal ilo juwa in būruōmi; im ejjeļo̧k ijello̧kun jet wōt ro rejjab lōn̄aj er make ilo juwa in burueer, n̄an kōņaki nuknuk ko rekanooj karbōb, n̄an ebbanban, im akwāālel ko, im kōmetak, im matōrtōr ko, im aolep wāween nana otemjeļo̧k; im kabun̄ ko ami, aaet, em̧ool kajjojo iaami, eaar ettoon kōnke juwa in būruōmi.",
                "37": "Bwe lo, kom̧ij iakwe m̧ani, im m̧weiuk ko ami, im nuknuk ko rekarbōb ami, im kainōknōk ko an im̧ōn jar ko ami, eļapļo̧k jān ami iakwe ro rejeram̧ōl im reaikuj, rinan̄inmej im rien̄taan.",
                "38": "O kom̧ riettoon, kom̧ rietao, kom̧ rikaki raņ, ro rej wiakake er make kōn men eo enaaj ejjo, etke kom̧ ar kattoon kabun̄ eo ekwōjarjar an Anij? Etke kom̧ij jook n̄an bōk ioomi āt eo etan Kraist? Etke kom̧ij jab ļōmņak bwe eļapļo̧k aorōk in m̧ōņōņō eo ejjeļo̧k jem̧ļo̧kin jān būrom̧ōj eo e jamin mej—kōnke nebar an laļ?",
                "39": "Etke kom̧ij kainōknōk kom̧ kōn men eo ejjeļo̧k an mour, im mekarta kom̧ij kōtļo̧k ro rikwōle, im ro riaikuj, im keelwaan, im rinan̄inmej im en̄taan n̄an eļļāļo̧k jān kom̧, im jab kile er?",
                "40": "Aaet, etke kom̧ij kalōkļo̧k mennin jōjō ko rettino ami n̄an bōk ļapļo̧k, im kōm̧m̧an bwe kōrā ro ejako pāleer ren būrom̧ōj im̧aan Irooj, im barāinwōt ajri ro remake n̄an būrom̧ōj im̧aan Irooj, im barāinwōt bōtōktōkin ro jemāer im ro pāleer n̄an kūr n̄an Irooj jān bwidej, kōn idenoņe ioon bōrami?",
                "41": "Lo, jāje in idenoņe ej toto ioomi; im iien eo ejjab to ej itok n̄e Ej idenoņeik bōtōktōkin ro rekwōjarjar ioomi, bwe E jamin naaj jab kōtļo̧k kūr ko aer ļo̧k wōt."
            },
            "9": {
                "1": "Im kiiō, ij kōnono barāinwōt kōn ro rejjab tōmak ilo Kraist.",
                "2": "Lo, kom̧ naaj tōmak ilo raan in lowaj kom̧—lo, n̄e Irooj enaaj itok, aaet, em̧ool raan eo eļap n̄e laļ enaaj lemlem ippān doon āinwōt juon bok lemlem, im lan̄ ko renaaj ōnļo̧k kōn bwil ekajoor, aaet, ilo raan eo eļap n̄e naaj bōkļo̧k kom̧ n̄an jutak im̧aan Lamb an Anij—innām kom̧ naaj ke ba bwe ejjeļo̧k Anij?",
                "3": "Innām kom̧ naaj kariabļo̧k wōt ke Kraist, ak kom̧ maron̄ ke lo Lamb an Anij? Kom̧ij kōtmāne ke kom̧ naaj jokwe ippān ium̧win juon bōklōkōt in ami bōd? Kom̧ij kōtmāne ke bwe kom̧ maron̄ m̧ōņōņō n̄an jokwe ippān Armej in ekwōjarjar, n̄e jetōb ko ami rej en̄taan kōn juon bōklōkōt in bōd jon̄an kom̧ ar nan̄in kar ke juri kien ko An?",
                "4": "Lo, ij ba n̄an kom̧ bwe kom̧ naaj kar būrom̧ōjļo̧k wōt n̄an jokwe ippān Anij eo ekwōjarjar im jim̧we, ium̧win juon bōklōkōt in ami ettoon im̧aan E, jān ami naaj kar jokwe ippān jetōb ro rejako ilo hell.",
                "5": "Bwe lo, n̄e naaj bōktok kom̧ n̄an lo ami keelwaan im̧aan Anij, im barāinwōt aiboojoj an Anij, im ekwōjarjar eo an Jisōs Kraist, enaaj kōmour urur in kijeek eo ejamin kun ioomi.",
                "6": "O innām kom̧ ro rej jab tōmak, kom̧in oktak tok n̄an Irooj; kūr ilo kajoor n̄an Jemān ilo etan Jisōs, bwe bōlen ren jab lo kom̧ jab libbijinjin, erreo, karbōb, im mouj, ālikin kar karreo jān bōtōktōkin Lamb eo, ilo raan eo eļap im āliktata.",
                "7": "Im bar juon alen ij kōnono n̄an kom̧ ro rej kariab mōdānļo̧k ko an Anij, im ba bwe em̧ōj juļo̧k, bwe ejjeļo̧k mōdānļo̧k ko, ak kanaan ko, ak mennin leļo̧k ko, ak kōmour, ak kōnono kōn lo ko, im ukok in lo ko;",
                "8": "Lo ij ba n̄an kom̧, e eo ej kariab men kein ej jab jeļā gospel eo an Kraist; aaet, eaar jab kōnono jān jeje ko rekwōjarjar; eļan̄n̄e āindein, e ej jab meļeļe er.",
                "9": "Bwe jej jab ke kōnono jān jeje ko rekwōjarjar bwe Anij ej āinwōt juon inne, rainin, im indeeo, im ilo E ejjeļo̧k irlo̧k ak ellor in ukoktak.",
                "10": "Im kiiō, eļan̄n̄e kom̧ ar kūnne n̄an kom̧ juon anij eo ej ukoktak, im ilo eo ewōr lur in ukoktak, innām kom̧ ar kūnne n̄an kom̧ juon anij eo ej jab Anij in mennin bwilōn̄ ko.",
                "11": "A lo, inaaj kwaļo̧k n̄an kom̧ juon Anij in mennin bwilōn̄ ko, em̧ool Anij an Ebream, im Anij an Aisak, im Anij an Jekab; im E ejja wōt Anij eo Eaar kōm̧anm̧an lan̄ ko im laļ, im aolep men ko otemjeļo̧k ie.",
                "12": "Lo, Eaar kōm̧anm̧an Adam, im jān Adam eaar itok wōtlo̧k an armej. Im kōnke wōtlo̧k eo an armej eaar itok Jisōs Kraist, em̧ool eo Jemān im eo Nejin; im kōnke Jisōs Kraist eaar itok lo̧mo̧o̧ren armej.",
                "13": "Im kōnke lo̧mo̧o̧ren eo an armej, eo eaar itok jān Jisōs Kraist, kar bar bōktok er ilo im̧aan mejān Irooj; aaet, en̄in ej ijo aolep armej rej bōk lo̧mo̧o̧r, kōnke mej eo an Kraist ej kakūrm̧ool jerkakpeje, eo ej kakūrm̧ool lo̧mo̧o̧ren jān kiki indeeo, jān kiki eo armej naaj kōjerkak er jān e jān kajoor eo an Anij n̄e jilel eo enaaj jan̄; im renaaj wōnm̧aantak, jim̧or rittā im riutiej, im aolep naaj jutak im̧aan jikin ekajet An, kōnke kar lo̧mo̧o̧ren er im kōtļo̧k er jān to in mej ejjeļo̧k jem̧ļo̧kin, mej eo ej mej ilo kanniōk.",
                "14": "Innām ej itok ekajet an Eo Ekwōjarjar ioer; innām ej itok iien eo n̄e eo ettoon enaaj ettoon wōt; im eo e jim̧we enaaj jim̧we wōt; im eo e m̧ōņōņō enaaj m̧ōņōņō wōt; im eo ej jab m̧ōņōņō enaaj jab m̧ōņōņō wōt.",
                "15": "Im kiiō, O aolep kom̧ ro raar kūnne n̄an kom̧ make anij eo emaron̄ kōm̧anm̧an ejjeļo̧k mennin bwilōn̄ ko, ikōņaan kajjitōk jān kom̧, men kein otemjej renan̄in ke eļļā, ko iaar kōnono kaki? Jem̧ļo̧k eo enan̄in ke itok? Lo ij ba n̄an kom̧, Jaab; im Anij ej jan̄in bōjrak an juon Anij in mennin bwilōn̄ ko.",
                "16": "Lo, men ko Anij eaar jerbali rejjab kabwilōn̄lōn̄ ilo mejad ke? Aaet, im wōn emaron̄ meļeļe jerbal ko rekabwilōn̄lōn̄ an Anij?",
                "17": "Wōn enaaj ba bwe ej jab juon mennin bwilōn̄ bwe jān An innaan lan̄ im laļ ren kar waļo̧k; im jān kajoor in An innaan armej eaar ejaak jān būn̄aln̄al in laļ; im jān kajoor in An innaan mennin bwilōn̄ ko kar jerbali?",
                "18": "Im wōn enaaj ba bwe Jisōs Kraist eaar jab kōm̧m̧an elōn̄ mennin bwilōn̄ ko rekajoor? Im kar wōr elōn̄ mennin bwilōn̄ ko rekajoor jerbali jān pein rijjilōk ro?",
                "19": "Im eļan̄n̄e eaar wōr mennin bwilōn̄ ko jerbali iien ko, etke Anij eaar bōjrak an juon Anij in mennin bwilōn̄ ko men̄e E ej juon eo ejjab ukoktak? Im lo, ij ba n̄an kom̧ E ej jab ukoktak; eļan̄n̄e āindein E en kar bōjrak an juon Anij; im E ej jab bōjrak an juon Anij, im E ej Anij in mennin bwilōn̄ ko.",
                "20": "Im un eo Ej bōjrak n̄an kōm̧m̧ani mennin bwilōn̄ ko ilubwiljin ro nejin armej ej kōnke raar idakunkunļo̧k ilo jab tōmak, im ilo̧k jān iaļ eo e jim̧we, im jab jeļā Anij eo reaikuj lōke.",
                "21": "Lo, ij ba n̄an kom̧ bwe jabdewōt eo ej tōmak ilo Kraist, im ejjeļo̧k pere, jabdewōt enaaj kajjitōk ippān Jemān ilo etan Kraist naaj leļo̧k n̄an e; im kallim̧ur in ej n̄an aolep, em̧ool n̄an jeban ko in laļ.",
                "22": "Bwe lo, āindein Jisōs Kraist, eo Nejin Anij, eaar ba n̄an ro rikaļooran raar aikuj kar pād, aaet, im barāinwōt n̄an aolep ro rikaļooran, ilo ron̄jake an jarlepju eo: Kom̧in ilo̧k ilo aolepān laļ, im kwaļo̧k gospel eo n̄an armej otemjeļo̧k;",
                "23": "Im eo ej tōmak im ej peptaij enaaj mour, a eo ej jab tōmak enaaj jako;",
                "24": "Im kakōļļe kein renaaj ļoor er ro rej tōmak—ilo Eta renaaj kadiwōjļo̧k jetōb ettoon raņ; renaaj kōnono kōn lo ko rekāāl; renaaj kotak jedpānit ko; im eļan̄n̄e rej idaak jabdewōt mennin mej e jamin naaj kōmetak er; renaaj likūt peier ioon rinan̄inmej im renaaj bar ājmour;",
                "25": "Im jabdewōt eo ej tōmak ilo Eta, im pere ejjeļo̧k ippān, n̄an e Inaaj kapene aolep naan ko Aō, em̧ool n̄an jeban ko in laļ.",
                "26": "Im kiiō, lo, wōn emaron̄ jutak ņae jerbal ko an Irooj? Wōn emaron̄ kariab naan ko An? Wōn enaaj jutak ņae kajoor eļap an Irooj? Wōn enaaj dike jerbal ko an Irooj? Wōn enaaj dike ro nejin Kraist? Lo, aolep kom̧ ro ridike jerbal ko an Irooj, bwe kom̧ naaj ļo̧kjānami im jako.",
                "27": "O innām jab dike, im jab ļo̧kjānami, a eo̧ron̄ naan ko an Irooj, im kajjitōk ippān Jemān ilo etan Jisōs kōn ta jabdewōt kom̧ naaj aikuji. Jab pere, a kom̧in tōmak, im jino āinwōt ilo iien ko etto, im itok n̄an Irooj kōn aolepān būruōmi, im jerbale lo̧mo̧o̧r eo ami make kōn mijak im wūdiddid im̧aan Mejān.",
                "28": "Kom̧in jeļāļo̧kjeņ ilo raan ko in ami mālejjon̄; utūkļo̧k jān kom̧ aolep ettoonon; jab kajjitōk, bwe kom̧in maron̄ kan̄i ilo jurjurmelea ko ami, a kajjitōk kōn juon pen eo jamin kōm̧akūti, bwe kom̧in naaj kōtļo̧k n̄an ejjeļo̧k kapo, a bwe kom̧in naaj jerbal n̄an Anij eo em̧ool im emour.",
                "29": "Kom̧in lale bwe kom̧in jab peptaij ilo jab tōllo̧ke; kom̧in lale bwe kom̧in jab bōk kwōjkwōj an Kraist ilo jab tōllo̧ke; a kom̧in lale bwe kom̧in kōm̧m̧an men ko otemjej ilo tōllo̧ke, im kōm̧m̧ane ilo etan Jisōs Kraist, eo Nejin Anij emour; im eļan̄n̄e kom̧ij kōm̧m̧ane men in, im niknik n̄an jem̧ļo̧kin, kom̧ ilo ejjeļo̧k jabdewōt wāween naaj kadiwōjļo̧k kom̧.",
                "30": "Lo, ij kōnono n̄an kom̧ āinwōt n̄e iaar kōnono jān ro rimej; bwe i jeļā bwe kom̧ naaj bōk naan kein aō.",
                "31": "Jab liaakeļo̧k eō kōnke aō jab wānōk, im jab jema, kōnke an jab wānōk, im jab er ro raar jeje im̧aan e; ak ijello̧kun in leļo̧k kam̧m̧oolol ko n̄an Anij bwe Eaar kōm̧m̧an im kaalikkar n̄an kom̧ jab wānōk ko ami, bwe kom̧in maron̄ jeļā n̄an jeļāļo̧kjeņļo̧k jān kar kōm.",
                "32": "Im kiiō, lo, kōm ar jeje ļo̧o̧k in ekkar n̄an jeļā eo am, im ilo jeje ko kar ņa etaer ilubwiljim kajin Ijipt ukōte, eo kar lelaļtak im ukōte jān kōm, ekkar n̄an wāween am kōnono.",
                "33": "Im eļan̄n̄e pileij ko am rekar bwe aer ļap kōmin kar jeje ilo kajin Hibru; ak kajin Hibru eaar barāinwōt oktak jān kōm barāinwōt; im eļan̄n̄e kōm maron̄ kar jeje ilo kajin Hibru, lo, kom̧ naaj kar jab lo irļo̧k ilo ļo̧o̧k eo am.",
                "34": "A Irooj E jeļā men ko kōm ar jeje, im barāinwōt bwe ejjeļo̧k bar armej ejeļā kajin eo am; im kōnke ejjeļo̧k bar armej ejeļā kajin eo am, kōn menin Eaar kōpooj wāween ko n̄an ukōt ļo̧o̧k in.",
                "35": "Im men kein raar jeje bwe kom̧in maron̄ joļo̧k jān men ko ballemi bōtōktōkin ro jeid im jatid, ro raar idakunkunļo̧k ilo jab tōmak.",
                "36": "Im lo, men kein ko kōm ar kōņaan kōn ro jeiūm̧ im jatim, aaet, em̧ool aer jepļaaktok n̄an jeļā kōn Kraist, rej ekkar n̄an jar ko an aolep ro rekwōjarjar ro raar jokwe ilo āneo.",
                "37": "Im Irooj Jisōs Kraist en leļo̧k bwe jar ko aer ren uwaak ekkar n̄an aer tōmak; im Anij Jemān en keememej bujen eo Eaar kōm̧m̧ane ippān m̧weo im̧ōn Israel; im E en kōjeraam̧m̧an er indeeo, kōn tōmak ioon etan Jisōs Kraist. Amen."
            }
        }
    },
    "ether": {
        "meta": {
            "slug": "ether",
            "name": "Bok in Ether",
            "chapterWord": "Jebta"
        },
        "chapters": {
            "1": {
                "1": "Im kiiō n̄a, Moronai, ij wōnm̧aanļo̧k n̄an kwaļo̧k juon bwebwenato in ro etto kar ko̧kkure er jān pein Irooj ioon mejān āneo iōn̄.",
                "2": "Im ij bōk bwebwenato in aō jān ron̄oul im emān pileij ko kar loi jān armej ro an Limai, eo kar etan Bok in Ether.",
                "3": "Im āinwōt iaar kōtmāne bwe m̧ōttan eo m̧oktata in ļo̧o̧k in, eo eaar kōnono kōn ejaak eo an laļ, im barāinwōt kōn Adam, im juon bwebwenato jān iien jab eo em̧ool n̄an im̧ōn bar eo eļap, im jabdewōt men otemjeļo̧k ko raar waļo̧k ilubwiljin ro nejin armej m̧ae iien eo, ej kar pād ilubwiljin riJu ro.",
                "4": "Kōn menin ij jab jeje men ko rekar waļo̧k jān raan ko an Adam m̧ae iien eo; a rekar pād ioon pileij ko; im jabdewōt eo ej loi, ejja in wōt enaaj wōr an kajoor bwe e en maron̄ bōk tarlep in bwebwenato eo.",
                "5": "A lo, ij lewōj jab tarlep in bwebwenato eo, a m̧ōttan bwebwenato eo ij lewōj, jān im̧ōn bar eo laļļo̧k m̧ae kar ko̧kkure er.",
                "6": "Im ilo wāween in ij lewōj bwebwenato eo. E eo ej jeje ļo̧o̧k in kar Ether, im eaar juon bwijjin Koriantōr.",
                "7": "Koriantōr eaar ļeo nejin Moron.",
                "8": "Im Moron eaar ļeo nejin Etem.",
                "9": "Im Etem eaar ļeo nejin Ahah.",
                "10": "Im Ahah eaar ļeo nejin Set.",
                "11": "Im Set eaar ļeo nejin Siblon.",
                "12": "Im Siblon eaar ļeo nejin Kom.",
                "13": "Im eaar ļeo nejin Koriantōm.",
                "14": "Im Koriantōm eaar ļeo nejin Amnaikadda.",
                "15": "Im Amnaikadda eaar ļeo nejin Aron.",
                "16": "Im Aron eaar juon jān bwijjin Het, eo eaar ļeo nejin Heartom.",
                "17": "Im Heartom eaar ļeo nejin Lib.",
                "18": "Im Lib eaar ļeo nejin Kis.",
                "19": "Im Kis eaar ļeo nejin Korom.",
                "20": "Im Korom eaar ļeo nejin Livai.",
                "21": "Im Livai eaar ļeo nejin Kim.",
                "22": "Im Kim ar ļeo nejin Moriantōn.",
                "23": "Im Moriantōn eaar juon bwijjin Riplakis.",
                "24": "Im Riplakis eaar ļeo nejin Sez.",
                "25": "Im Sez eaar ļeo nejin Het.",
                "26": "Im Het eaar ļeo nejin Kom.",
                "27": "Im Kom Kom eaar ļeo nejin Koriantōm.",
                "28": "Im Koriantōm eaar ļeo nejin Emer.",
                "29": "Im Emer eaar ļeo nejin Omer.",
                "30": "Im Omer eaar ļeo nejin Shule.",
                "31": "Im Shule eaar ļeo nejin Kib.",
                "32": "Im Kib eaar ļeo nejin Oraia, eo eaar nejin Jered em̧m̧an;",
                "33": "Jered eo eaar ilo̧k ippān ļeo jein im ro nukwier, ippān bar ro jet im ro nukwier, jān im̧ōn bar eo eļap, ilo iien eo Irooj eaar pukwōj kajin eo an armej ro, im kanejnej ilo An illu bwe ren kar ejjeplōklōk ioon aolepān mejān laļ; im ekkar n̄an naan eo an Irooj armej ro raar ejjeplōklōk.",
                "34": "Im ļeo jein im jatin Jered kōnke eaar juon em̧m̧aan eineea im kajoor, im juon em̧m̧aan ekanooj kar lo jouj an Irooj, Jered, ļeo jatin, eaar ba n̄an e: Kwōn kūr n̄an Irooj, bwe E en jab pukwōj kōj bwe jān jab maron̄ meļeļe naan ko ad.",
                "35": "Im ālikin men kein ļeo jein im jatin Jered eaar kūr n̄an Irooj, im Irooj eaar tūriam̧o kake Jered; kōn menin eaar jab pukwōj kajin eo an Jered; im Jered im ļeo jein rekar jab pok.",
                "36": "Innām Jered eaar ba n̄an ļeo jein: Kwōn bar kūr n̄an Irooj, im emaron̄ bwe Enaaj ukōtļo̧k An illu jān erro Jered, bwe En jab pukwōj kajin eo aer.",
                "37": "Im ālikin men kein ļeo jein im jatin Jered eaar kūr n̄an Irooj, im Irooj eaar tūriam̧o kake ro jeraer im ro nukwier barāinwōt, bwe kar jab pukwōj er.",
                "38": "Im ālikin men kein Jered eaar bar ekkōnono n̄an ļeo jein, im ba: Kwōn ilo̧k im kajjitōk ippān Irooj eļan̄n̄e ak jab Enaaj kadiwōjļo̧k kōj jān āneo, im eļan̄n̄e Enaaj kadiwōjļo̧k kōj jān āneo, kūr n̄an e ia jenaaj ilo̧k. Im wōn ejeļā ak Irooj Enaaj bōkļo̧k kōj ilo juon āneo ej make ioon aolepān laļ? Im eļan̄n̄e āindein, jān m̧ool n̄an Irooj, bwe jān maron̄ bōk e n̄an ad jolōt.",
                "39": "Im ālikin men kein ļeo jein im jatin Jered eaar kūr n̄an Irooj ekkar n̄an men eo kar kōnono jān lo̧n̄iin Jered.",
                "40": "Im ālikin men kein Irooj eaar ron̄jake ļeo jein im jatin Jered, im wōr An tūriam̧o ioon e, im Eaar ba n̄an e:",
                "41": "Kwōn ilo̧k im aintok ippān doon mennin mour ko am̧, jim̧or kom̧aan im kokōrā, in mennin mour otemjeļo̧k; im barāinwōt in ine in laļ jān ine otemjeļo̧k; im ro nukum̧; im barāinwōt Jered ļeo jatūm̧ im ro nukwin; im barāinwōt ro jeram̧ im ro nukwier, im ro jeran Jered im ro nukwier.",
                "42": "Im n̄e em̧ōj am̧ kōm̧m̧ane men in kwōnaaj ilo̧k im̧aer laļļo̧k ilo kom̧laļ eo ej pād iōn̄. Im ijeņ Inaaj iioon eok, im Inaaj ilo̧k im̧aamļo̧k ilo āneo e makeļo̧k ioon aolep āne ko in laļ.",
                "43": "Im ijeņ Inaaj kōjeraam̧m̧an ineem, im kajutak n̄an Eō ineem, im in ineen ļeo jatūm̧, im er ro renaaj ilo̧k ippam̧, juon laļ eļap. Im ijeņ enaaj ejjeļo̧k eļapļo̧k jān laļ eo Inaaj kajutak e n̄an Eō jān ineem, ioon aolepān mejān laļ. Im āindein Inaaj kōm̧m̧an n̄an eok kōnke iien in e aetok kwaar kūr n̄an Eō."
            },
            "2": {
                "1": "Im ālikin men kein Jered im ļeo jein, im ro nukwier, im barāinwōt ro jeran Jered im ļeo jein im ro nukwier, raar wanlaļļo̧k ilo kom̧laļ eo ituiōn̄, (im etan kom̧laļ eo eaar Nimrod, kōnke kar etņake juon rikakidudu ekajoor) kōn bwijin in mennin mour ko aer ko rekar aintok ippān doon, kom̧aan im kokōrā, jān mennin mour otemjeļo̧k.",
                "2": "Im rekar barāinwōt likūt aujiid ko im jān bao ko imejatoto; im rekar barāinwōt juon jāpe, ilo eo rekar bōk ippāer ek in dān ko.",
                "3": "Im rekar barāinwōt bōkļo̧k ippāer deseret, eo oktan, ej juon hōnni bi; im āindein raar bōkļo̧k ippāer bwijin in ko in bi ko, im aolep men ko otemjeļo̧k rekar pād ioon mejān āneo, ine ko kajjojo otemjeļo̧k.",
                "4": "Im ālikin men kein ke rekar wanlaļļo̧k ilo kom̧laļ in Nimrod Irooj eaar wanlaļļo̧k im kōnono ippān ļeo jein im jatin Jered; im Eaar pād ilo juon kōdo̧, im ļeo jein im jatin Jered eaar jab lo E.",
                "5": "Im ālikin men kein Irooj eaar jiron̄ er bwe ren ilo̧k ilo āne jem̧aden eo, aaet, ilo m̧ōttan emān in ijo ejjeļo̧k armej eaar ilo̧k ie. Im ālikin men kein Irooj eaar ilo̧k im̧aer, im kar kōnono ippāer ke Eaar jutak ilo kōdo̧ eo, im kar leļo̧k tōl ko ia ren aikuj ito-itak.",
                "6": "Im ālikin men kein rekar ito-itak ilo āne jem̧aden, im kar jeki wa baaj ko, ko ilowaer raar kijoone elōn̄ dān ko, im rekar bōk tōl iien otemjej jān pein Irooj.",
                "7": "Im Irooj ejamin kar kōtļo̧k bwe ren bōjrak im̧aanļo̧k lo̧jet ilo āne jem̧aden eo, a Eaar kōņaan bwe ren ilo̧k em̧ool n̄an āneen kallim̧ur, eo eaar makeļo̧k ioon aolep laļ ko jet, ko Irooj Anij eaar ko̧koņ n̄an juon armej ejim̧we.",
                "8": "Im Eaar kanejnej ilo An illu n̄an ļeo jein im jatin Jered, bwe jabdewōt eo ej bōk āneen kallim̧ur in, jān iien eo m̧aanļo̧k im indeeo, ej aikuj jerbal n̄an e, Anij em̧ool im emake, a naaj bōkļo̧k er n̄e tarlep in An illu enaaj itok ioer.",
                "9": "Im kiiō, je maron̄ lo kean̄ ko an Anij kōn āne in, bwe e ej juon āneen kallim̧ur; im jabdewōt laļ enaaj bōk e enaaj jerbal n̄an Anij, a naaj bōkļo̧k er n̄e tarlep in An illu enaaj itok ioer. Im tarlep in An illu ej itok ioer n̄e rej kalo ilo jero̧wiwi.",
                "10": "Bwe lo, en̄in ej āneo e makeļo̧k ioon aolep laļ ko jet; kōn menin e eo ej bōk enaaj jerbal n̄an Anij a bok ļo̧o̧k; bwe e ej kean̄ ejjeļo̧k jem̧ļo̧k in an Anij. Im e ej jab m̧ae dipiio in jero̧wiwi ilubwiljin ro nejin āneo, n̄e naaj pookļo̧k er.",
                "11": "Im men in ej itok n̄an kom̧, O kom̧ ro riAelōn̄ ko, bwe kom̧in maron̄ jeļā kean̄ ko an Anij—bwe kom̧in maron̄ ukeļo̧k, im jab wōnm̧aanļo̧k wōt ilo jero̧wiwi ko ami m̧ae dipiio eo ej itok, bwe kom̧in maron̄ jab bōk laļtak dipiio in illu an Anij ioomi āinwōt ro riamņak ro ilo āne in m̧oktaļo̧k raar kōm̧m̧an.",
                "12": "Lo, en̄in ej juon āne e makeļo̧k, im jabdewōt laļ enaaj bōk e e naaj anemkwōj jān kōm̧akoko, im jān jipo̧kwe, im jān aolep bar laļ ko jet ium̧win lan̄, eļan̄n̄e renaaj wōr jerbal n̄an Anij eo an āne in, eo ej Jisōs Kraist, eo ej kar kwaļo̧ke jān men ko kōm ar jeje.",
                "13": "Im kiiō ij wōnm̧aanļo̧k kōn ļo̧o̧k eo aō; bwe lo, ālikin men kein Irooj eaar bōkļo̧k Jered im ro jein im jatin em̧ool n̄an lo̧jet eo eļap eo ej ajeje āne ko. Im ke raar itok n̄an lo̧jet raar kajutak im̧ōn kōppād ko aer; im raar ņa etan jikin eo Moriankōmōr; im raar jokwe ilo im̧ōn kōppād ko, im kar jokwe ilo im̧ōn kōppād ko ioon parijet eo kōn tōrean in emān iiō.",
                "14": "Im ālikin men kein ilo jem̧ļo̧k in emān iiō ko Irooj eaar bar itok n̄an ļeo jein im jatin Jered, im jutak ilo juon kōdo̧ im ekkōnono ippān. Im kōn tōrean in jilu awa ko Irooj eaar kōnono ippān ļeo jein im jatin Jered, im kar kauweik e kōnke eaar jab keememej n̄an kūr ioon etan Irooj.",
                "15": "Im ļeo jein im jatin Jered eaar ukeļo̧k jān nana eo eaar kōm̧m̧an, im kar kūr ioon etan Irooj kōn ro jein im jatin ro raar pād ippān. Im Irooj eaar ba n̄an e: Inaaj jeorļo̧k am̧ bōd im ro jeiūm̧ im jatūm̧ jān jero̧wiwi ko aer; a kwōnaaj jab bar jero̧wiwi, bwe kwōnaaj keememej bwe Jetōb eo Aō e jamin naaj pād ippān armej; kōn menin, eļan̄n̄e kom̧ naaj jero̧wiwi m̧ae ami naaj kanooj kalo naaj bukweļo̧k kom̧ jān im̧aan mejān Irooj. Im erkein rej ļōmņak ko Aō kōn āneo Iaar lewōj n̄an kom̧ n̄an ami jolōt; bwe enaaj juon āneo emake ioon aolep bar āne ko jet.",
                "16": "Im Irooj eba: Kwōn ilo̧k n̄an jerbal im jekjek, āinwōt baaj ko kwaar jino jek i m̧oktaļo̧k. Im ālikin men kein ļeo jein im jatin Jered eaar ilo̧k n̄an jerbal, im barāinwōt ro jein im jatin, im kar jek i baaj ko ilo̧kan wāween eo rekar jek i, ekkar n̄an tōl ko an Irooj. Im rekar iddik, im rekar mera ioon dān, em̧ool āinwōt mera in juon bao ioon dān.",
                "17": "Im rekar jekjek ilo̧kan wāween eo rekar dim otem dim, em̧ool bwe ren kar dāpij dān āinwōt jāpe ekilōk; im kapier raar dim āinwōt jāpe ekilōk; im jeban ko aer raar ekkan̄; im tulōn̄ier rekar dim āinwōt juon jāpe ekilōk; im aetokaer eaar aetokan juon wōjke; im kōjām ko aer, n̄e rej kilōk, raar dim āinwōt juon jāpe ekilōk.",
                "18": "Im ālikin men kein ļeo jein im jatin Jered eaar kūr n̄an Irooj, im ba: O Irooj, iaar kōm̧m̧ane jerbal eo Kwaar jiron̄ eō, im iaar kōm̧m̧ani baaj ko ekkar n̄an āinwōt Kwaar tōl eō.",
                "19": "Im lo, O Irooj, ilowaer ejjeļo̧k meram; ia kōm naaj jebwābweļo̧k? Im barāinwōt kōm naaj jako, bwe ilowaer kōm jamin menono, ijello̧kun menono mejatoto eo ej ilowaer; kōn menin kōm naaj jako.",
                "20": "Im Irooj eba n̄an ļeo jein im jatin Jered: Lo, kwōnaaj kōm̧m̧an juon ron̄ ilo ioon, im barāinwōt ilo kapene; im n̄e kwōnaaj jabjab kōn mejatoto kwōnaaj kōpeļļo̧k ron̄ eo n̄an bōk mejatoto. Im eļan̄n̄e enaaj āindein bwe dān ej itok ioomi, lo, kom̧ naaj pinej ron̄ eo, bwe kom̧in maron̄ jab jako ilo ibwijleplep.",
                "21": "Im ālikin men kein ļeo jein im jatin Jered eaar kōm̧m̧an āinwōt, ekkar n̄an āinwōt Irooj eaar jiron̄.",
                "22": "Im eaar bar kūr n̄an Irooj im ba: O Irooj, lo iaar kōm̧m̧an āinwōt Kwaar jiron̄ eō; im iaar kōpooj baaj ko n̄an armej ro aō, im lo ejjeļo̧k meram ilowaer. Lo, O Irooj, Kwōn kōtļo̧k ke bwe kōmin naaj kijoone dān in eļap ilo marok jilōn̄lōn̄?",
                "23": "Im Irooj eba n̄an ļeo jein im jatin Jered: Ta kwo kōņaan bwe in kōm̧m̧an bwe en wōr ami meram ilo wa ko? Bwe lo, ej jab maron̄ wōr ami wūntō, bwe renaaj pedakilkil im tipdikdik; im kom̧ij jab maron̄ bōk kijeek ippemi, bwe kom̧ naaj ban ilo̧k kōn meram in kijeek.",
                "24": "Bwe lo, kom̧ naaj āinwōt juon raj ilo ibuļōn lo̧jet; bwe toļ in ņo ko renaaj pedakilkil ioomi. Mekarta, Inaaj bar bōklōn̄tak kom̧ jān m̧wilaļ ko in lo̧jet; bwe kōto ko raar ilo̧k jān lo̧n̄iiū, im barāinwōt wōt ko im ibwijleplep ko Iaar jilkinļo̧k.",
                "25": "Im lo, Ij kōpooj eok ņae men kein; bwe kom̧ij jab maron̄ kijoone m̧wilaļ in eļap ijello̧kun n̄e Ij kōpooj kom̧ ņae ņo ko in lo̧jet, im kōto ko raar ilo̧k, im ibwijleplep ko renaaj itok. Kōn menin ta kwo kōņaan bwe In kōpooj n̄an eok bwe kom̧ maron̄ romrom n̄e oran̄ļo̧k kom̧ ilo m̧wilaļ ko in lo̧jet?"
            },
            "3": {
                "1": "Im ālikin men kein ļeo jein im jatin Jered, (kiiō oran wa ko kar kōpooji eaar ruwalitōk) eaar ilo̧k n̄an toļ eo, eo raar ņa etan toļ Selem, kōnke eaar utiejen eaar utiej otem utiej, im eaar kaōnļo̧k jān juon ejm̧aan jon̄ouljiljino dekā; im raar mouj im alikkar, em̧ool āinwōt glass; im eaar būki ilo pein ioon toļ eo, im bar kūr n̄an Irooj, im ba:",
                "2": "O Irooj, Kwaar ba bwe kōm aikuj naaj pooļ kōn ibwijleplep ko. Kiiō lo, O Irooj, im jab ļōkatip ippān eo karejeram̧ kōnke an m̧ōjņo̧ Im̧aam̧; bwe kōm jeļā Kwokwōjarjar im kwōj jokwe ilo lan̄ ko, im bwe kōm ij jab tōllo̧ke pād Im̧aam̧; kōnke wōtlo̧k in nememe eo am eaar erom nana wōt; mekarta, O Irooj, Kwaar letok n̄an kōm juon kien bwe kōmin aikuj kūr Ioom̧, bwe jān Eok kōm maron̄ bōk ekkar n̄an kōņaan ko am.",
                "3": "Lo, O Irooj, Kwaar den̄ļo̧k kōm kōnke jero̧wiwi eo am, im kar lukwarkwareļo̧k kōm, im kōn iiō lōn̄lōn̄ kein kōm ar pād ilo āne jem̧aden; mekarta, Kwaar tūriam̧okake kōm. O Irooj, Kwōn kalimjek eō ilo būrom̧ōj, im kajeorļo̧k Am̧ illu jān rein ro Am̧ armej, im jab kōtļo̧k bwe ren naaj ilo̧k ilo kijoone m̧wilaļ in e kijon̄ ilo maroklep; a lale men kein ko iaar kaōnļo̧k jān ejm̧aan eo.",
                "4": "Im i jeļā, O Irooj, bwe kwe Am̧ aolep kajoor, im maron̄ kōm̧m̧an jabdewōt men kwōnaaj n̄an jeraam̧m̧an an armej; kōn menin un̄ūr dekā kein, O Irooj, kōn jānit in Peim, im kōpooj er bwe ren maron̄ romaakļo̧k ilo maroklep; im renaaj romaakļo̧k n̄an kōm ilo wa ko kōm ar kōpooji, bwe en maron̄ wōr am romrom n̄e kōm naaj kijoone lo̧jet in.",
                "5": "Lo, O Irooj, Kwo maron̄ kōm̧m̧ane men in. Kōm jeļā bwe Kwo maron̄ kwaļo̧k tok Am̧ kajoor eļap, eo āinwōt edik n̄an meļeļe an armej.",
                "6": "Im ālikin men kein ke ļeo jein im jatin Jered eaar ba men kein, lo, Irooj eaar erļo̧ke pein im un̄ūr dekā ko juon ilo̧k juon kōn akkiin pein. Im rōn̄el nuknuk eo kar bōkļo̧k jān mejān ļeo jein im jatin Jered, im eaar lo akkiin pein Irooj; im eaar āinwōt akkiin pein juon armej, āinwōt n̄an kanniōk im bōtōktōk; im ļeo jein im jatin Jered eaar wōtlo̧k laļļo̧k im̧aan Irooj, bwe ekar obrak kōn lōļn̄o̧n̄.",
                "7": "Im Irooj eaar lo bwe ļeo jein im jatin Jered eaar wōtlo̧k n̄an laļ; im Irooj eba n̄an e: Kwōn jutak, etke kwaar wōtlo̧k?",
                "8": "Im eaar ba n̄an Irooj: Iaar lo akkiin pein Irooj, im iaar mijak n̄e E ab den̄ļo̧k eō; bwe iaar jab jeļā bwe Irooj ewōr kanniōk im bōtōktōkin.",
                "9": "Im Irooj eba n̄an e: Kōnke am̧ tōmak kwaar lo bwe Inaaj bōk Ioō kanniōk im bōtōktōk; im ejjan̄in kar wōr armej eaar itok Im̧aō kōn tōmak in ekanooj ļap āinwōt kwaar itok; bwe n̄e eaar jab āindein kom̧ jamin maron̄ kar lo akkiin Peiū. Kwaar ke lo eļapļo̧k jān in?",
                "10": "Im eaar uwaak: Jaab; Irooj, kwōn kwaļo̧k Eok n̄an eō.",
                "11": "Im Irooj eba n̄an e: Kwōj tōmak ke naan ko Inaaj kōnono?",
                "12": "Im eaar uwaak: Aaet, Irooj, i jeļā bwe Kwōj kōnono m̧ool eo, bwe Kwe kwōj juon Anij in m̧ool, im jab maron̄ riab.",
                "13": "Im ālikin an ba naan kein, lo, Irooj eaar kwaļo̧ke n̄an e, im ba: Kōnke kwo jeļā men kein em̧ōj lo̧mo̧o̧ren eok jān wōtlo̧k eo; kōn menin em̧ōj bar kōro̧o̧ltok eok im̧aan Meja; kōn menin Ij kwaļo̧k Eō n̄an eok.",
                "14": "Lo, N̄a eo kar kōpooje jān pedped eo an laļ n̄an pinmuuri armej ro Aō. Lo, N̄a Jisōs Kraist. N̄aij Jemān im Nejin. Ilo N̄a aolep armej naaj mour, im bwe indeeo, em̧ool er ro renaaj lōke ioon Eta; im renaaj erom m̧aan im kōrā ro nejū.",
                "15": "Im Ij jan̄in kar kwaļo̧k Eō n̄an armej eo Iaar kōm̧anm̧an e, bwe ejjan̄in kar wōr armej eaar lōke Eō āinwōt kwaar. Kwōj lo ke bwe kwe kar kōm̧anm̧an eok ilo̧kan nemāmeō? Aaet, em̧ool aolep armej kar kōm̧anm̧an ilo jinoin ilo̧kan nemāmeō make.",
                "16": "Lo, ānbwin in, eo kwōj lo kiiō, ej ānbwinnin Jetōb eo Aō; im armej Iaar kōm̧anm̧an ālikin ānbwinnin Aō jetōb; im em̧ool āinwōt Ij waļo̧k n̄an kwe ilo Jetōb Inaaj waļo̧k n̄an armej ro Aō ilo kanniōk.",
                "17": "Im kiiō, kōnke n̄a, Moronai, iaar ba ij jab maron̄ kōm̧m̧an tarlep in bwebwenato in men kein ko iaar jeje, kōn menin ebwe bwe in ba bwe Jisōs eaar kwaļo̧ke n̄an ļein ilo jetōb, em̧ool ālikin wāween eo im ilo jekjek in juon ejja ānbwin em̧ool āinwōt Eaar kwaļo̧ke n̄an riNipai ro.",
                "18": "Im Eaar jipan̄ e em̧ool āinwōt Eaar jipan̄ riNipai ro; im aolep men in, bwe ļein en maron̄ jeļā bwe Eaar Anij, kōnke jerbal ko reļļap ko Irooj eaar kwaļo̧k n̄an e.",
                "19": "Im kōnke jeļā eo an ļein jamin kar dāpij e jān lo ilowaan rōn̄el nuknuk eo; im eaar lo akkiin Jisōs, eo, ke eaar lo e, eaar wōtlo̧k kōn lōļn̄o̧n̄; bwe eaar jeļā ke eaar akkiin Irooj; im eaar wōr an tōmak ļo̧k wōt, bwe eaar jeļā, ejjeļo̧k pere.",
                "20": "Kōn menin, kōnke eaar wōr an jeļā eweeppān kōn Anij, e jamin kar dāpij jān ilowaan rōn̄el nuknuk eo; kōn menin eaar lo Jisōs; im Eaar jipan̄ e.",
                "21": "Im ālikin men kein Irooj eaar ba n̄an ļeo jein im jatin Jered: Lo, kwōj jamin naaj kōtļo̧k men kein ko kwaar lo im ron̄ n̄an ilo̧k n̄an laļ, m̧ae iien eo ej itok bwe Inaaj kaiboojoj Eta ilo kanniōk; kōn menin kwōnaaj ko̧koņ ilo buruōm̧ men ko kwaar lo im ron̄, im kwaļo̧ke n̄an ejjeļo̧k armej.",
                "22": "Im lo, n̄e kwōnaaj itok n̄an Eō, kwōnaaj jei im naaj sili, bwe ejjeļo̧k juon en maron̄ ukōti; bwe kwōnaaj jei ilo juon kajin bwe ren jab maron̄ kōnono jān e.",
                "23": "Im lo, dekā kein ruo Inaaj liwōj n̄an eok, im kwōnaaj sili barāinwōt ippān men ko kwōnaaj jeje.",
                "24": "Bwe lo, kajin eo kwōnaaj jeje Iaar pukwōje; kōn menin Inaaj kōm̧m̧an ilo iien Aō make bwe dekā kein ren naaj kōļapļo̧k n̄an mejān armej men kein ko kwōnaaj jeje.",
                "25": "Im ke Irooj Eaar ba naan kein, Eaar kwaļo̧k n̄an ļeo jein im jatin Jered aolep ro ioon laļ ro rekar pād, im barāinwōt aolep ro renaaj pād; im Eaar jab dāpij jān mejān, em̧ool n̄an jem̧ļo̧k ko in laļ.",
                "26": "Bwe Eaar ba n̄an e ilo iien ko m̧okta, bwe eļan̄n̄e En kar tōmak ilo E bwe E en kar kwaļo̧k n̄an e men otemjej—eaikuj kar kwaļo̧k n̄an e, kōn menin Irooj eaar jab maron̄ dāpij jabdewōt jān e, bwe eaar jeļā bwe Irooj eaar maron̄ kwaļo̧k n̄an e men otemjej.",
                "27": "Im Irooj eaar ba n̄an e: Kwōn jeje men kein im sili; im Inaaj kwaļo̧ki ilo iien eo Aō make n̄an ro nejin armej.",
                "28": "Im ālikin men kein Irooj eaar jiron̄ e bwe en sili dekā ko ruo ko eaar būki, im jab kwaļo̧ki, m̧ae iien Irooj en kar kwaļo̧k er n̄an ro nejin armej."
            },
            "4": {
                "1": "Im Irooj eaar jiron̄ ļeo jein im jatin Jered n̄an wanlaļļo̧k jān toļ eo jān im̧aan mejān Irooj, im jeje men ko eaar loi; im kar kōmo̧ik aer itok n̄an ro nejin armej m̧ae ālikin Enaaj kar toto ioon debwāāl; im kōn un in kiin̄ Mosaia eaar kōjparoki, bwe ren jab kar itok n̄an laļ m̧ae ālikin Kraist en kar kwaļo̧ke n̄an armej ro An.",
                "2": "Im ālikin Kraist em̧ool eaar kwaļo̧ke n̄an armej ro An Eaar jiron̄ er bwe ren maron̄ kabun̄bun̄ļo̧ki.",
                "3": "Im kiiō, ālikin men in, rekar aolep idakunkunļo̧k ilo jab tōmak; im eaar ejjeļo̧k juon ijello̧kun wōt riLeman ro, im rekar jab bōk gospel eo an Kraist; kōn menin kar jiron̄ eō bwe in bar ņooji ilo bwidej.",
                "4": "Lo, ikar jeje ioon pileij kein lukkuun men ko ļeo jein im jatin Jered eaar loi; im ejjan̄in kar wōr men eļapļo̧k kwaļo̧ki jān ko kar kwaļo̧ki n̄an ļeo jein im jatin Jered.",
                "5": "Kōn menin Irooj eaar jiron̄ eō bwe in jei; im iaar jei. Im Eaar jiron̄ eō bwe en sili; im eaar barāinwōt jiron̄ eō bwe in sili kein ukok ko; kōn menin iaar sili kein ukok ko, ekkar n̄an naan in jiron̄ eo an Irooj.",
                "6": "Bwe Irooj eaar ba n̄an eō: Renaaj jamin ilo̧k n̄an ro riAelōn̄ ko m̧ae raan eo renaaj ukeļo̧k jān nana ko aer, im erreo im̧aan Irooj.",
                "7": "Im ilo raan eo renaaj kwaļo̧k lōke ilo N̄a, Irooj ej ba, em̧ool āinwōt ļeo jein im jatin Jered eaar kōm̧m̧an, bwe ren maron̄ erom kwōjarjar ilo N̄a, innām Inaaj kwaļo̧k n̄an er men ko ļeo jein im jatin Jered eaar loi, em̧ool n̄an erļo̧ke n̄an er aolep revelesōn ko Aō, Jisōs Kraist ej ba, eo Nejin Anij, Jemān lan̄ ko im laļ, im men ko otemjej ilowaer.",
                "8": "Im eo enaaj jum̧ae naan eo an Irooj, e en anatema; im e eo enaaj kariab men kein, en anatema; bwe n̄an er Inaaj kwaļo̧k ejjeļo̧k eļapļo̧k men ko, Jisōs Kraist ej ba; bwe N̄aij Eo ej kōnono.",
                "9": "Im ilo Aō naan in jiron̄ lan̄ ko rej peļļo̧k im rej kilōk; im ilo Aō innaan laļ ej m̧akūtkūt; im ilo Aō naan in jiron̄ ro kobbaer renaaj jako, em̧ool āinwōt jān kijeek.",
                "10": "Im E eo ej jab tōmak naan ko Aō ej jab tōmak ro rikaļoora; im eļan̄n̄e enaaj āindein bwe N̄aij jab kōnono, kom̧in ekajet; bwe kom̧ naaj jeļā bwe e ej N̄a eo ej kōnono, ilo raan eo āliktata.",
                "11": "Im e eo ej tōmak men kein ko Iaar kōnono e Inaaj loļo̧k kōn alikkar ko in Jetōb eo Aō, im enaaj jeļā im naaj jeje. Bwe kōnke Jetōb eo Aō enaaj jeļā bwe men kein rem̧ool; bwe rej karreel armej n̄an kōm̧m̧an em̧m̧an.",
                "12": "Im jabdewōt men ej karreel armej n̄an kōm̧m̧an em̧m̧an ej jān Eō; bwe em̧m̧an ej itok jān ejjeļo̧k ijello̧kun wōt Eō. N̄aij ejja eo wōt ej tōl armej n̄an aolep em̧m̧an; e eo ej jab tōmak naan ko aō enaaj jamin tōmak Eō—bwe I mour; im e eo e jamin naaj tōmak Eō e jamin naaj tōmak Jema eo eaar jilkintok Eō. Bwe lo, N̄aij Jemān, N̄aij meram eo, im mour eo, im m̧ool eo an laļ.",
                "13": "Kom̧in itok n̄an Eō, O kom̧ ro riAelōn̄ ko, im Inaaj kwaļo̧k n̄an kom̧ men ko reļļap, jeļāļo̧kjeņ eo me ej ņojak kōnke jab tōmak.",
                "14": "Kom̧in itok n̄an Eō, O kom̧ m̧weo im̧ōn Israel, im enaaj waļo̧k n̄an kom̧ ekōjkan an ļap men ko Jemān eaar kōpooj n̄an kom̧, jān pedped eo an laļ; im eaar jab itok n̄an kom̧, kōnke jab tōmak.",
                "15": "Lo, n̄e kom̧ naaj kekōl rōn̄el nuknuk in jab tōmak eo ej kōm̧m̧an bwe kom̧in pād ilo tam̧m̧we in jero̧wiwi eo ami, im pen in būruōmi, im pilo in koļmānļo̧kijeņ, innām naaj men ko reļļap im kabwilōn̄lōn̄ ko rekar ņojak jān pedped eo an laļ jān kom̧—aaet, n̄e kom̧ naaj kūr ioon Jemān ilo Eta, kōn bōro eo erup im jetōb eo ettā, innām kom̧ naaj jeļā bwe Jemān e eaar keememej bujen eo Eaar kōm̧m̧an n̄an ro jemāmi, O m̧weo im̧ōn Israel.",
                "16": "Innām naaj revelesōn ko Aō ko Iaar kōm̧m̧an bwe ren jeje jān eo karejera Jon naaj erļo̧k ilo mejān aolep armej. Keememej, n̄e kom̧ij lo men kein, kom̧ naaj jeļā bwe iien eo epaak bwe renaaj waļo̧k ilo lukkuun m̧akūtkūt.",
                "17": "Kōn menin, n̄e kom̧ naaj bōk ļo̧o̧k in kom̧ maron̄ jeļā bwe jerbal eo an Jemān ej ijjino ioon aolepān mejān āneo.",
                "18": "Kōn menin, ukeļo̧k aolep kom̧ jeban ko in laļ, im itok n̄an Eō, im tōmak gospel eo Aō, im peptaij ilo Eta; bwe eo ej tōmak im ej peptaij e naaj mour; a eo ej jab tōmak naaj jako; im kakōļļe ko renaaj ļoor ro rej tōmak ilo Eta.",
                "19": "Im em̧ōņōņō eo lo ke e niknik n̄an Eta ilo raan eo āliktata, bwe naaj kotak e n̄an jokwe ilo aelōn̄ eo kōpooj n̄an e jān pedped eo an laļ. Im lo ej N̄a eo eaar kōnono men in. Amen."
            },
            "5": {
                "1": "Im kiiō n̄a, Moronai, iaar jeje naan ko kar jiron̄ eō, ekkar n̄an ememej eo aō; im Iaar jiron̄ eok men ko iaar sili; kōn menin jab jibwi kōn un in bwe kwōn maron̄ ukok; bwe men in em̧ōj kōmo̧ik eok, ijello̧kun ilo iien eo ekkar enaaj ļoļātāt ilo Anij.",
                "2": "Im lo, kwo m̧aron̄ utiej bwe kwo m̧aron̄ kwaļo̧k pileij ko n̄an ro renaaj jipan̄ n̄an bōk tok jerbal in;",
                "3": "Im n̄an jilu naaj kwaļo̧k n̄an er jān kajoor in Anij; kōn menin renaaj jeļā ilo lukkuun m̧ool bwe men kein rem̧ool.",
                "4": "Im ilo lo̧n̄iin jilu rikam̧ool naaj men kein jutak; im naan in kam̧ool an jilu, im jerbal in, eo ilo enaaj kwaļo̧kļo̧k kajoor eo an Anij im barāinwōt An innaan, eo jān e Jemān, im Nejin, im Jetōb Kwōjarjar rej kam̧ool—im aolep men in naaj jutak āinwōt juon naan in kam̧ool ņae laļ ilo raan eo āliktata.",
                "5": "Im eļan̄n̄e enaaj āindein bwe rej ukeļo̧k im itok n̄an Jemān ilo etan Jisōs, naaj bōk er ilo aelōn̄ in Anij.",
                "6": "Im kiiō, eļan̄n̄e eaar ejjeļo̧k aō maron̄ n̄an men kein, kom̧in ekajete; bwe kom̧ naaj jeļā bwe ewōr aō maron̄ n̄e kom̧ naaj lo eō, im jenaaj jutak im̧aan Anij ilo raan eo āliktata. Amen."
            },
            "6": {
                "1": "Im kiiō n̄a, Moronai, ij wōnm̧aanļo̧k n̄an lewōj ļo̧o̧k eo an Jered im ļeo jein.",
                "2": "Bwe ālikin men kein ālikin Irooj eaar kōpooj dekā ko ļeo jein im jatin Jered eaar būki lōn̄ļo̧k ilo toļ eo, ļeo jein im jatin Jered eaar wanlaļļo̧k jān toļ eo, im eaar likūt dekā ko ilo wa ko kar kōpooji, juon ilo kajjojo jeban wa ko; im lo, raar leļo̧k meram n̄an wa ko.",
                "3": "Im āindein Irooj eaar kōm̧m̧an bwe dekā ko ren romaak ilo maroklep, n̄an leļo̧k meram n̄an em̧m̧aan ro, kōrā ko, im ajri ro, bwe ren maron̄ kijoone dān ko reļļap ilo maroklep.",
                "4": "Im ālikin men kein ke em̧ōj aer kar kōpooj aolep m̧ōn̄ā otemjeļo̧k, bwe jān men in ren maron̄ mour ioon dān, im barāinwōt kanooj n̄an bwijin in mennin mour ko reddik im mennin mour ko reļļap aer, im jabdewōt mennin mour awiia ak mennin mour ak bao in mejatoto bwe ren maron̄ būki ippāer—im ālikin men kein ke em̧ōj aer kar kōm̧m̧ani aolep men kein raar uwe ioon wa ko waer ak baaj ko, im jerakļo̧k ilo lo̧jet eo, ajeļo̧k er make n̄an Irooj aer Anij.",
                "5": "Im ālikin men kein Irooj Anij eaar kōm̧m̧an bwe en wōr juon kōto ekijon̄ ej m̧akroro ioon mejān dān ko, ļo̧k n̄an āneen kallim̧ur; im āindein kar kejepelik er ioon ņo ko in lo̧jet im̧aan kōto eo.",
                "6": "Im ālikin men kein rekar elōn̄ alen kallib ilo m̧wilaļ ko in lo̧meto, kōnke ņo toļ ko rekar rup ioer, im barāinwōt eļap im nana lan̄ ko rekar waļo̧k jān lāj in kōto eo.",
                "7": "Im ālikin men kein ke rekar kallib ilo m̧wilaļ eo ejjeļo̧k kar dān emaron̄ kōmetak er, wa ko waer kōnke rekar āinwōt juon jāpe, im barāinwōt rekar dim āinwōt wa eo waan Noa; kōn menin ke rekar pooļ ijeņ im ijeņ kōn elōn̄ dān ko rekar kūr n̄an Irooj, im Eaar bar bōk lōn̄ļo̧k er ioon aejet in dān ko.",
                "8": "Im ālikin men kein kōto eo eaar jab bōjrak n̄an uukļo̧k n̄an āneen kallim̧ur ke rekar pād ioon dān ko; im āindein kar kinōōrļo̧k er im̧aan kōto eo.",
                "9": "Im raar al nebar ko n̄an Irooj; aaet, ļeo jein im jatin Jered eaar al wūjtak ko n̄an Irooj, im eaar kam̧m̧oolol im wūjtake Irooj aolepān raan eo; im ke bon̄ōn eo eaar itok, rekar jab bōjrak n̄an wūjtake Irooj.",
                "10": "Im āindein kar kinōōrļo̧k er; im ejjeļo̧k kidudujet in lo̧jet eaar ko̧kkure er, im jab kajorrāān er; im rekar wōr aer meram wōt, men̄e eaar ioon dān ak ium̧win dān.",
                "11": "Im āindein kar kinōōrļo̧k er, jilubukwi im en̄oul im emān raan ko ioon dān.",
                "12": "Im rekar laurōeļo̧k parijet in āneen kallim̧ur. Im ke rekar likūt neer ioon parijet ko in āneen kallim̧ur rekar badikdik er ioon mejān āneo, im kar kōttāik er im̧aan Irooj, im kar jan̄ dān in jan̄ in m̧ōņōņō im̧aan Irooj, kōnke lōn̄ in jouj ko An ioer.",
                "13": "Im ālikin men kein rekar ilo̧k ioon mejān āneo, im kar jino kapidodo bwidej eo.",
                "14": "Im Jered eaar wōr emān nejin em̧m̧aan; im kar etaer Jakom, im Kilga, im Mahah, im Oraia.",
                "15": "Im ļeo jein im jatin Jered eaar barāinwōt keotak em̧m̧aan ro im kōrā ro.",
                "16": "Im ro jeran Jered im ļeo jein kar oraer enan̄in ron̄oul im ruo armej; im rekar barāinwōt keotak em̧m̧aan ro im kōrā ro m̧okta jān aer kar itok n̄an āneen kallim̧ur; im kōn menin rekar jino in lōn̄.",
                "17": "Im kar katakin er n̄an etetal ettā im̧aan Irooj; im kar barāinwōt katakin er jān ijo ilōn̄.",
                "18": "Im ālikin men kein rekar jino ajeeded ioon mejān āneo, im n̄an wōrļo̧k im n̄an kapidodo bwidej eo; im rekar kanooj kajoor ilo āneo.",
                "19": "Im ļeo jein im jatin Jered eaar jino in bwijwoļā, im kar lo bwe eaikuj ejjab to wanlaļļo̧k n̄an lōb; kōn menin eaar ba n̄an Jered: Jān aintok ippān doon armej ro ad bwe jān maron̄ bwine er, bwe jān maron̄ jeļā jān er ta rekōņaan kōj m̧okta jān ad wanlaļļo̧k n̄an lōb ko ad.",
                "20": "Im ekkar n̄an karōk armej ro rekar kobaļo̧k ippān doon. Kiiō oran ļōm̧aro im lim̧aro nejin ļeo jein im jatin Jered kar ron̄oul im ruo armej; im oran ļōm̧aro im lim̧aro nejin Jered kar jon̄oulruo, eaar wōr emān nejin em̧m̧aan.",
                "21": "Im ālikin men kein rekar bwine armej ro aer; im ālikin aer kar bwine er, rekar kōņaan jān er men ko rekar kōņaan bwe ren kōm̧m̧an m̧okta jān aer wanlaļļo̧k n̄an lōb ko aer.",
                "22": "Im ālikin men kein armej ro rekar kōņaan jān er bwe ren kapit juon iaan ļōm̧aro nejier bwe en kiin̄ ioer.",
                "23": "Im kiiō lo, men in eaar kabbūrom̧ōjm̧ōj n̄an er. Im ļeo jein im jatin Jered eba n̄an er: Em̧ool men in ej tōlļo̧k ilo jipo̧kwe.",
                "24": "A Jered eba n̄an ļeo jein: Kōtļo̧k er bwe ren maron̄ wōr aer kiin̄. Im kōn menin eba n̄an er: Kom̧in kāālet jān ilubwiljin ļōm̧aro nejin juon kiin̄, em̧ool eo kom̧ kōņaan.",
                "25": "Im ālikin men kein rekar kāālet em̧ool m̧aanje eo an ļeo jein im jatin Jered; im etan eaar Pākāk. Im ālikin men kein eaar m̧akoko in kar jab kōņaan bwe e en aer kiin̄. Im armej ro rekar kōņaan bwe jemān en kipel e, a jemān ekar jab; im eaar jiron̄ er bwe ren kipel ejjeļo̧k juon armej bwe en aer kiin̄.",
                "26": "Im ālikin men kein rekar kāālet aolep ļōm̧aro jatin Pākāk, im rekar jab kōņaan.",
                "27": "Im ālikin men kein kar jab bar ļōm̧aro nejin Jered, em̧ool aolep ijello̧kun wōt juon; im Oraia ekar ekkapit n̄an kiin̄ ioon armej ro.",
                "28": "Im eaar jino irooj, im armej ro rekar jino in jeraam̧m̧an; im rekar m̧weie otem m̧weie.",
                "29": "Im ālikin men kein Jered eaar mej, im ļeo jein barāinwōt.",
                "30": "Im ālikin men kein Oraia eaar etetal ettā im̧aan Irooj, im eaar ememej ekōjkan ļap in men ko Irooj eaar kōm̧m̧an n̄an jemān, im barāinwōt kar katakin armej ro an ekōjkan ļap in men ko Irooj eaar kōm̧m̧an n̄an ro jemāer."
            },
            "7": {
                "1": "Im ālikin men kein Oraia eaar kōm̧m̧an ekajet ioon eo ilo jim̧we aolep raan ko an, raan ko an raar lōn̄ otem lōn̄.",
                "2": "Im eaar keotak m̧aan ro im kōrā ro; aaet, eaar keotak jiln̄uul im juon, ro ilubwiljier kar ron̄oul im jilu em̧m̧aan.",
                "3": "Im ālikin men kein eaar barāinwōt keotak Kib ilo dettan eo erūtto. Im ālikin men kein Kib eaar irooj ilo ijo jikin; im Kib eaar keotak Korior.",
                "4": "Im ke Korior eaar jiln̄uul im ruo iiō ko dettan eaar jum̧ae jemān, im ilo̧k im jokwe ilo āneen Nior; im eaar keotak m̧aan im kōrā ro, im rekar karbōb otem karbōb; kōn menin Korior eaar kan̄ōlļo̧k elōn̄ armej ilo̧kan.",
                "5": "Im ke eaar aintok ippān doon juon jarin tariņae eaar ilo̧k n̄an āneen Moron ijo kiin̄ eo eaar jokwe, im bōk e rijipo̧kwe, eo eaar kakūrm̧ool ennaan eo an ļeo jein im jatin Jered bwe naaj kar bōkļo̧k er ilo jipo̧kwe.",
                "6": "Kiiō āneen Moron, ijo kiin̄ eo eaar jokwe, eaar epaake āneo kar etan Āneen Lo̧urō jān riNipai ro.",
                "7": "Im ālikin men kein Kib eaar jokwe ilo jipo̧kwe, im armej ro an ium̧win Korior ļeo nejin, m̧ae eaar erom bwijwoļā otem bwijwoļā; mekarta Kib eaar keotak Shule ilo an rūtto dettan, ke eaar pād wōt ilo jipo̧kwe.",
                "8": "Im ālikin men kein Shule eaar illu ippān ļeo jatin; im Shule eaar kanooj ekkeke, im erom kajoor otem kajoor ekkar n̄an kajoor an armej; im eaar barāinwōt ekkeke ilo jim̧we.",
                "9": "Kōn menin, eaar itok n̄an toļ Ipreim, im eaar kaōnļo̧k jān toļ eo, im kōm̧m̧an jāje ko jān aen n̄an ro eaar kan̄ōlļo̧k er ippān; im ālikin eaar kōpālpel er kōn jāje ko eaar ro̧o̧l n̄an jikin kwelo̧k Nior, im leļo̧k pata n̄an ļeo jein Korior, jān wāween in eaar bōk aelōn̄ eo im kōro̧o̧l e n̄an jemān Kib.",
                "10": "Im kiiō kōnke men eo Shule eaar kōm̧m̧an, jemān eaar likūt ioon aelōn̄ in kiin̄ eo; kōn menin eaar jino in irooj ilo ijo jikin jemān.",
                "11": "Im ālikin men kein eaar kōm̧m̧an ekajet ilo jim̧we; im eaar kajeededļo̧k aelōn̄ eo an ioon aolepān mejān āneo, bwe armej raar erom kanooj lōn̄ otem lōn̄.",
                "12": "Im ālikin men kein Shule eaar barāinwōt keotak elōn̄ nejin m̧aan im kōrā.",
                "13": "Im Korior eaar ukeļo̧k jān elōn̄ nana ko eaar kōm̧m̧an; kōn menin Shule eaar leļo̧k n̄an e kajoor ilo aelōn̄ in kiin̄ eo an.",
                "14": "Im ālikin men kein Korior eaar lōn̄ nejin m̧aan im kōrā. Im ilubwiljin m̧aan ro nejin Korior eaar wōr juon etan eaar Noa.",
                "15": "Im ālikin men kein Noa eaar kōpata ņae Shule, kiin̄ eo, im barāinwōt Korior jemān, im kan̄ōlļo̧k Kohor ļeo jatin, im barāinwōt aolep ļōm̧aro jatin im elōn̄ iaan armej ro.",
                "16": "Im eaar leļo̧k pata n̄an Shule, kiin̄ eo, eo jān eaar bōk āneen jolōt eo aer m̧oktata; im eaar erom kiin̄ ioon m̧ōttan jab eo in āneo.",
                "17": "Im ālikin men kein eaar bar tariņae ippān Shule, kiin̄ eo; im eaar bōk Shule, kiin̄ eo, im bōkļo̧k e ilo jipo̧kwe ilo Moron.",
                "18": "Im ālikin men kein ke eaar nan̄in itōn leļo̧k e ilo mej, ļōm̧aro nejin Shule raar ne meraļo̧k ilo m̧weo im̧ōn Noa ilo bon̄ im m̧ane, im rupe laļļo̧k kōjām in kalbuuj eo im kadiwōjļo̧k jemāer, im likūt e ioon tūroon in aelōn̄ in kiin̄ eo an make.",
                "19": "Kōn menin, ļeo nejin Noa eaar kalōkļo̧k aelōn̄ in kiin̄ eo an ilo ijo jikin; mekarta rekar jab bar bōk kajoorļo̧k wōt ioon Shule kiin̄ eo, im armej ro rekar ium̧win tōl an Shule kiin̄ eo raar kanooj jeban otem jeban im kanooj ļap.",
                "20": "Im laļ eo eaar ajej; im eaar wōr ruo aelōn̄ in kiin̄ ko, aelōn̄ in kiin̄ eo an Shule, im aelōn̄ in kiin̄ eo an Kohor, ļeo nejin Noa.",
                "21": "Im Kohor, ļeo nejin Noa, eaar kōm̧m̧an bwe armej ro an rej kōpata ippān Shule, ilo eo e Shule eaar anjo̧ ioer im kar m̧an Kohor.",
                "22": "Im kiiō Kohor eaar wōr juon nejin em̧m̧aan eo kar etan Nimrod; im Nimrod eaar kōtļo̧k aelōn̄ eo an Kohor n̄an Shule, im eaar lo jouj ilo mejān Shule; kōn menin Shule eaar likūt eļap tūriam̧o ko ioon e, im eaar kōm̧m̧an ilo aelōn̄ eo an Shule ekkar n̄an kōņaan ko an.",
                "23": "Im barāinwōt ilo iien irooj an Shule eaar itok rikanaan ro ilubwiljin armej ro, ro kar jilkinļo̧k er jān Irooj, im kanaan bwe jero̧wiwi eo im kabun̄-jar n̄an ekjab an armej ro eaar bōkļo̧k juon lia ioon āneo, im naaj kar ko̧kkure er eļan̄n̄e raar jab ukeļo̧k.",
                "24": "Im ālikin men kein armej ro raar ba ņae rikanaan ro, im kar kajjirere kake er. Im ālikin men kein kiin̄ Shule eaar kōm̧m̧an ekajet ņae aolep ro rekar ba ņae rikanaan ro.",
                "25": "Im eaar kōm̧m̧an juon kakien iaolepān āneo, eo eaar leļo̧k kajoor n̄an rikanaan ro bwe ren ilo̧k jabdewōt ijoko rekar kōņaan; im jān un in kar bōkļo̧k armej ro n̄an ukeļo̧k.",
                "26": "Im kōnke armej ro raar ukeļo̧k jān jero̧wiwi ko im kabun̄-jar n̄an ekjab ko aer Irooj eaar dāpij er, im rekar jino in bar jeban ilo āneo. Im ālikin men kein Shule eaar keotak m̧aan ro im kōrā ro ilo dettan erūtto.",
                "27": "Im eaar wōr ejjeļo̧k bar tariņae ko ilo raan ko an Shule; im eaar keememej men ko reļļap Irooj eaar kōm̧m̧an n̄an ro jemān ilo bōkļo̧k er im kijoone m̧wilaļ eo eļap ilo āneen kallim̧ur; kōn menin eaar kōm̧m̧an ekajet ilo jim̧we aolep raan ko an."
            },
            "8": {
                "1": "Im ālikin men kein eaar keotak Omer, im Omer eaar irooj ilo ijo jikin. Im Omer eaar keotak Jered; im Jered eaar keotak m̧aan ro im kōrā ro.",
                "2": "Im Jered eaar jum̧ae jemān, im ilo̧k im jokwe ilo āneen Het. Im ālikin men kein eaar m̧oņe elōn̄ armej, kōnke naan in m̧oņ ko an, m̧ae eaar bōk jimattan in aelōn̄ in kiin̄ eo.",
                "3": "Im ke eaar bōk jimattan in aelōn̄ in kiin̄ eo eaar leļo̧k pata n̄an jemān, im eaar bōkļo̧k jemān ilo jipo̧kwe, im eaar kōm̧m̧an bwe en jerbal ilo jipo̧kwe;",
                "4": "Im kiiō, ilo raan ko in irooj an Omer eaar pād ilo jipo̧kwe jimattan in raan ko an. Im ālikin men kein eaar keotak m̧aan ro im kōrā ro, ilubwiljier kar Esrom im Koriantumur;",
                "5": "Im rekar kanooj illu otem illu kōnke kōm̧m̧an ko an Jered ļeo jeir, jon̄an rekar kajutak juon jarin tariņae im kar kōpata ippān Jered. Im ālikin men kein rekar kōpata ippān ilo bon̄.",
                "6": "Im ālikin men kein ke rekar iabon̄e jarin tariņae eo an Jered renan̄in kar itōn iabon̄ e barāinwōt; im eaar akweļap ippāer bwe ren jab m̧ane, im eaar ajeļo̧k aelōn̄ eo n̄an jemān. Im ālikin men kein rekar kōtļo̧k n̄an e an mour.",
                "7": "Im kiiō Jered eaar būrom̧ōj otem būrom̧ōj kōnke jako in aelōn̄ eo, bwe eaar likūt būruōn ioon aelōn̄ eo im ioon aiboojoj an laļ.",
                "8": "Kiiō lio nejin Jered kōnke eaar tijem̧ļo̧k otem tijem̧ļo̧k, im ke ej lo būrom̧ōj ko an jemān, eaar ļōmņak n̄an ejaake juon karōk eo emaron̄ kar kōjepļaak aelōn̄ eo n̄an jemān.",
                "9": "Kiiō lio nejin Jered eaar kanooj deo̧. Im ālikin men kein eaar kōnono ippān jemān, im ba n̄an e: Kōn ta jema e kanooj ļap an būrom̧ōj? Eaar jab kōnono ilo ļo̧o̧k eo ro jemād raar bōktok ilo kijoone m̧wilaļ eļap ke? Lo, ejjeļo̧k ke juon bwebwenato kōn er etto, bwe er jān karōk ittino ko aer rekar bōk aelōn̄ in kiin̄ ko im bun̄bun̄ eļap?",
                "10": "Im kiiō, kōn menin, jema en ijilōkļo̧k n̄an Akis, ļeo nejin Kimnōr; im lo, n̄a ideo̧, im inaaj eb im̧aan ļeo, im inaaj kabun̄ būruōn, bwe en kōņaan bwe in pāleen; kōn menin eļan̄n̄e enaaj kōņaan jān eok bwe kwōn leļo̧k n̄an e n̄a bwe in lio pāleen, innām kwōnaaj ba: Inaaj lewōj liin eļan̄n̄e kwōnaaj bōktok n̄an eō bōran jemam̧, kiin̄ eo.",
                "11": "Im kiiō Omer eaar eo jeran Akis; kōn menin, ke Jered eaar ijilōkļo̧k n̄an Akis, lio nejin Jered eaar eb im̧aan ļeo bwe en kabun̄ būruōn, jon̄an eaar kōņaan lio bwe en pāleen. Im ālikin men kein ļeo eaar ba n̄an Jered: Kwōn letok liin n̄an eō bwe en pālleō.",
                "12": "Im Jered eba n̄an e: Inaaj lewōj liin n̄an eok, eļan̄n̄e kwōnaaj bōktok n̄an eō bōran jemam̧, kiin̄ eo.",
                "13": "Im ālikin men kein Akis eaar aintok n̄an m̧weo im̧ōn Jered aolep ro nukwin, im eba n̄an er: Kwōnaaj ke kanejnej n̄an eō bwe kwōnaaj tiljek n̄an eō ilo men in Inaaj kōņaan jān eok?",
                "14": "Im ālikin men kein rekar aolep kanejnej n̄an e, jān Anij in lan̄, im barāinwōt jān lan̄ ko, im barāinwōt jān laļ, im jān bōraer, bwe jabdewōt eo enaaj irļo̧k jān jipan̄ eo Akis eaar kōņaan enaaj jako bōran; im jabdewōt eo enaaj kwaļo̧k jabdewōt men Akis eaar kwaļo̧k n̄an er, ejja in wōt enaaj jako mour eo an.",
                "15": "Im ālikin men kein āindein rekar errā ippān Akis. Im Akis eaar leļo̧k n̄an er kallim̧ur ko kar leļo̧k n̄an er ro etto ro barāinwōt rekar kappukot maron̄, eo kar le laļļo̧k em̧ool jān Kein, eo eaar riuror jān jinoin.",
                "16": "Im er kar oņaake er jān kajoor an devil n̄an liļo̧k kallim̧ur kein n̄an armej ro, n̄an dāpij er ilo marok, n̄an jipan̄ rein rekar kappukot maron̄ n̄an bōk maron̄, im n̄an uror, im n̄an rakim, im n̄an riab, im n̄an kōm̧m̧an aolep wāween otemjeļo̧k in jero̧wiwi im ļōn̄.",
                "17": "Im eaar lio nejin Jered eo eaar likūt e ilo būruōn n̄an kūbwij mennin etto kein; im Jered eaar likūt e ilo būruōn Akis; kōn menin, Akis eaar leļo̧k e n̄an ro nukwin im ro jeran, tōlļo̧k er jān kallim̧ur karbōb ko n̄an kōm̧m̧an jabdewōt men eaar kōņaan.",
                "18": "Im ālikin men kein raar ejaake juon kumi ittino, em̧ool āinwōt er jān etto; kumi eo e kanooj kajjōjō im nana ioon aolep, ilo im̧aan mejān Anij;",
                "19": "Bwe Irooj ej jab jerbal ilo kumi ittino ko, im E jab jiron̄ bwe armej en kōto̧o̧rļo̧k bōtōktōk, a ilo men otemjeļo̧k E ej kōmo̧ik e, jān jinoin armej.",
                "20": "Im kiiō n̄a, Moronai, ij jab jeje kōn wāween kallim̧ur ko im kumi ittino ko aer, bwe ekar kwaļo̧k n̄an eō bwe ekar wōr ilubwiljin aolep armej ro, im eaar dedeļo̧k aer pād ilubwiljin riLeman ro.",
                "21": "Im rekar kōmour ko̧kkure eo an armej ro im ij kiiō kōnono, im barāinwōt ko̧kkure an armej in Nipai.",
                "22": "Im jabdewōt laļ enaaj rejetake kumi ittino ko āinwōt kein, n̄an bōk maron̄ im ļapļo̧k, m̧ae aer naaj ajeeded iaolepān laļ, lo, naaj ko̧kkure er; bwe Irooj E jamin kōtļo̧k bwe bōtōktōkin ro rekwōjarjar, ro naaj kōto̧o̧rļo̧k jān er, naaj iien otemjej kūr n̄an e jān bwidej kōn idenoņe ioer im mekarta E jab ņa wōņāer.",
                "23": "Kōn menin, O kom̧ ro riAelōn̄ ko, e ej ļoļātāt ilo Anij bwe men kein ren waļo̧k n̄an kom̧, bwe jāni kom̧in maron̄ ukeļo̧k jān jero̧wiwi ko ami, im jab kōtļo̧k bwe men kumi ittino uror kein renaaj eļļā ioomi, ko kar kalōki n̄an bōk maron̄ im ļapļo̧k—im jerbal eo, aaet, em̧ool jerbal in ko̧kkure ej itok ioomi, aaet, em̧ool jāje in ekajet an Anij Indeeo naaj wōtlo̧k ioomi, n̄an wōtlo̧k im ko̧kkure eo ami eļan̄n̄e kom̧ naaj kōtļo̧k men kein bwe ren waļo̧k.",
                "24": "Kōn menin, Irooj ej jiron̄ kom̧, n̄e kom̧ naaj lo men kein rej itok ilubwiljimi bwe kom̧ naaj ruj n̄an juon kile in tam̧m̧we nana eo ami, kōnke kumi ittino in eo enaaj pād ilubwiljimi; a wo n̄an e, kōnke bōtōktōkin ro rekar mej; bwe rej kūr jān bwidej kōn idenoņe ioon e, im barāinwōt ioon ro raar kalōke.",
                "25": "Bwe enaaj waļo̧k bwe jabdewōt ej kalōke lōn̄ļo̧k ej kappukot n̄an joļo̧k anemkwōj an aolep āne ko, aelōn̄ ko, im laļ ko; im ej bōktok ko̧kkure an aolep armej, bwe e ej ekkal in devil, eo ej jemān aolep riab otemjeļo̧k; em̧ool ejja ririab eo eaar kapo ro jemād im jined m̧oktata, aaet, em̧ool ejja ririab eo eaar kōm̧m̧an bwe armej en uror jān jinoin; eo eaar kapene būruōn armej bwe ren uror e rikanaan ro, im kade er, im kadiwōjļo̧k er jān jinoin.",
                "26": "Kōn menin, n̄a, Moronai, kar jiron̄ eō n̄an jeje men kein bwe naan ej maron̄ jako, im bwe iien eo en maron̄ itok bwe Setan en ejjeļo̧k an maron̄ ioon būruōn ro nejin armej, a bwe ren reel n̄an kōm̧m̧an em̧m̧an wōt, bwe ren maron̄ itok n̄an unin aolep jim̧we im bōk mour."
            },
            "9": {
                "1": "Im kiiō n̄a, Moronai, ij wōnm̧aanļo̧k kōn ļo̧o̧k eo aō. Kōn menin, lo, ālikin men kein kōnke kumi ittino kein an Akis im ro jeran, lo, rekar kajeepepļo̧k aelōn̄ eo an Omer.",
                "2": "Mekarta, Irooj eaar tūriam̧o n̄an Omer, im barāinwōt n̄an ļōm̧aro nejin im n̄an lim̧aro nejin ro rekar jab kappukot ko̧kkure eo an.",
                "3": "Im Irooj eaar kakkōl Omer ilo juon tōņak bwe en diwōjļo̧k jān āneo; kōn menin Omer eaar diwōjļo̧k jān āneo ippān baam̧le eo an, im ito-itak elōn̄ raan ko, im ilo̧k im eļļā iturinļo̧k bat in Sim, im ilo̧k iturin jikin eo riNipai ro rekar mej ie, im jān ijo taļo̧k, im ilo̧k n̄an jikin eo kar etan Ablom, iturin parijet, im ijo eaar kajutak im̧ōn kōppād eo an, im barāinwōt ļōm̧aro nejin im lim̧aro nejin, im aolep m̧weo im̧ōn, ijello̧kun wōt kar Jered im baam̧le eo an.",
                "4": "Im ālikin men kein Jered kar kāālet e kiin̄ ioon armej ro, jān pein nana; im eaar leļo̧k n̄an Akis lio nejin n̄an pāleen.",
                "5": "Im ālikin men kein Akis eaar kappukot mour eo an ļeo jelpān jemān; im eaar akweļap n̄an ro eaar kallim̧ur kōn kanejnej eo an ro etto, im raar bōk bōran jemān-ilo-kien, ke eaar jijet ioon an tūroon, im kadeļo̧n̄ļo̧k armej ro an.",
                "6": "Bwe ekanooj ļap kar ajeeded eo an jukjuk in pād in ittino jon̄an eaar kaankekeik būruōn aolep armej ro; kōn menin Jered kar m̧ane ioon tūroon eo an, im Akis eaar irooj ilo ijo jikin.",
                "7": "Im ālikin men kein Akis eaar jino in kam̧o kōn ļeo nejin, kōn menin eaar kalbuuj e ilo kalbuuj, im dāpij e kōn edik ak ejjeļo̧k kanooj m̧ae eaar en̄taan im mej.",
                "8": "Im kiiō ļeo jatin eo eaar mej, (im etan eaar Nimra) eaar illu ippān jemān kōnke men eo jemān eaar kōm̧m̧an n̄an ļeo jein.",
                "9": "Im ālikin men kein Nimra eaar aintok ippān doon juon oran em̧m̧aan edik, im koļo̧k jān āneo, im ilo̧k im jokwe ippān Omer.",
                "10": "Im ālikin men kein Akis eaar keotak m̧an ro nejin jet, im raar karreel būruōn armej ro, mekarta n̄e raar kallim̧ur n̄an e n̄an kōm̧m̧an aolep wāween nana otemjeļo̧k ekkar n̄an men eo raar ikdeelel e.",
                "11": "Kiiō armej ro an Akis rekar kōņaan n̄an bōk ļapļo̧k, em̧ool āinwōt Akis eaar kōņaan maron̄; kōn menin, ļōm̧aro nejin Akis rekar leļo̧k n̄an er m̧ani, eo jān wāween in rekar kan̄ōlļo̧k eļapļo̧k m̧ōttan armej ro ilo̧kaerļo̧k.",
                "12": "Im eaar jino wōr juon tariņae ikōtaan ļōm̧aro nejin Akis im Akis, eo eaar tōrean elōn̄ iiō ko, aaet, n̄an jako eo an enan̄in aolep armej ro ilo aelōn̄ eo, aaet, em̧ool aolep, ijello̧kun wōr kar jiln̄uul armej, im ro raar ko ippān m̧weo im̧ōn Omer.",
                "13": "Kōn menin, Omer kar bar kōjepļaakļo̧k n̄an āneen jolōt eo an.",
                "14": "Im ālikin men kein Omer eaar jino in bwijwoļā; mekarta, ilo dettan eo an ebwijwoļā eaar keotake Emer; im eaar kapit Emer n̄an kiin̄ n̄an irooj ilo ijo jikin.",
                "15": "Im ālikin eaar kapit Emer n̄an kiin̄ eaar lo aenōm̧m̧an ilo āneo n̄an tōrean in ruo iiō, im eaar mej, ālikin an kar lo elōn̄ otem lōn̄ raan, ko rekar obrak kōn būrom̧ōj. Im ālikin men kein Emer eaar irooj ilo ijo jikin, im kar ļoor bun̄tōn ne ko an jemān.",
                "16": "Im Irooj eaar bar jino n̄an bōk lia eo ļo̧k jān āneo, im m̧weo im̧ōn Emer eaar jeraam̧m̧an otem jeraam̧m̧an ium̧win tōl an Emer; im ilo tōrean in jiljinon̄oul im ruo iiō ko rekar erom kajoor otem kajoor, jon̄an rekar erom m̧weie otem m̧weie—",
                "17": "Im eaar wōr aer wāween leen wōjke otemjeļo̧k, im in grain, im in silk ko, im in nuknuk aidik iden ko, im in gold, im in silver, im in mennin aorōk ko;",
                "18": "Im barāinwōt wāween kattle otemjeļo̧k, im in oxen, im kau ko, im in sip, im in piik, im goat ko, im barāinwōt elōn̄ mennin mour rot ko jet ko rekar wōr tokjāer n̄an kijen armej.",
                "19": "Im eaar wōr aer o̧o̧j barāinwōt, im donkey ko, im eaar wōr eļbōn ko im kurelōm ko im kum̧ōm̧ ko; aolep ko rekar wōr tokjāer n̄an armej, im eļapļo̧k tata eļbōn ko im kurelōm ko im kum̧ōm̧ ko.",
                "20": "Im āindein Irooj eaar lutōkleplepļo̧k kōjeraam̧m̧an ko An ioon āne in, eo eaar makeļo̧k ioon aolep āne ko jet; im Eaar jiron̄ bwe jabdewōt eo enaaj bōk āne in ej aikuj bōk e n̄an Irooj, n̄e jab renaaj jako n̄e ren kar kalo ilo jero̧wiwi; bwe ioon rein, Irooj ej ba: Inaaj lutōkleplepļo̧k tarlep in Aō illu.",
                "21": "Im Emer eaar kōm̧m̧an ekajet ilo jim̧we aolep raan ko an, im eaar keotak elōn̄ nejin m̧aan im kōrā; im eaar keotak Koriantōm, im eaar kapit Koriantōm n̄an irooj ilo ijo jikin.",
                "22": "Im ālikin eaar kapit Koriantōm n̄an irooj ilo ijo jikin eaar mour emān iiō, im eaar lo aenōm̧m̧an ilo āneo; aaet, im e em̧ool eaar lo Nejin Weeppān, im kar m̧ōņōņō im wōj ilo raan ko an; im eaar mej ilo aenōm̧m̧an.",
                "23": "Im ālikin men kein Koriantōm eaar etetal ilo bun̄tōn ko an jemān, im kar kalōk elōn̄ jikin kwelo̧k ko reļļap, im kar leļo̧k men eo eaar em̧m̧an n̄an armej ro an ilo aolep raan ko an. Im ālikin men kein eaar ejjeļo̧k nejin em̧ool m̧ae eaar rūtto otem rūtto.",
                "24": "Im ālikin men kein lio pāleen eaar mej, bwe eaar jibukwi im ruo iiō rūttoun. Im ālikin men kein Koriantōm eaar bōk n̄an pāleen, ilo dettan erūtto, juon jiron̄ edik, im kar keotak m̧aan ro im kōrā ro; kōn menin eaar mour m̧ae eaar jibukwi im en̄oul im ruo iiō ko dettan.",
                "25": "Im ālikin men kein eaar keotak Kom, im Kom ar irooj ilo ijo jikin; im eaar irooj en̄oul im ruwatimjuon iiō, im eaar keotak Het; im eaar barāinwōt keotak m̧aan ro im kōrā ro jet nejin.",
                "26": "Im armej ro raar bar ajeeded ioon aolepān mejān āneo, im eaar jino wōr juon jero̧wiwi ekanooj ļap otem ļap ioon mejān āneo, im Het eaar jino in atbo̧kwōje karōk ittino ko in etto, n̄an ko̧kkure jemān.",
                "27": "Im ālikin men kein eaar jojān tūroon eo jemān, bwe eaar m̧ane kōn jāje eo an make; im eaar irooj ilo ijo jikin.",
                "28": "Im eaar itok rikanaan ro ilo āneo bar juon alen, im lam̧ōj ukeļo̧k n̄an er—bwe ren aikuj kōpooj iaļ eo an Irooj n̄e jaab enaaj itok juon kalia ioon mejān āneo; aaet, em̧ool en kar wōr juon n̄ūta eļap, eo ilo e ren kar jako eļan̄n̄e raar jab ukeļo̧k.",
                "29": "A armej raar jab tōmak naan ko an rikanaan ro, a raar kadiwōjļo̧k er; im jet iaer raar joļo̧k ilo ron̄ ko im likūt er n̄an jako. Im ālikin men kein raar kōm̧m̧ani aolep men kein ekkar n̄an naan in jiron̄ an kiin̄ eo, Het.",
                "30": "Im ālikin men kein eaar jino wōr juon n̄ūta ioon āneo, im ro ie raar kanooj jorrāān otem jorrāān m̧ōkaj kōnke n̄ūta eo, bwe eaar ejjeļo̧k wōt ioon mejān laļ.",
                "31": "Im eaar waļo̧ktok jedpānit ko repaijin barāinwōt ioon mejān āneo, im kar baijini elōn̄ armej. Im ālikin men kein bwijin in mennin mour ko rekar jino ko im̧aan jedpānit ko repaijin, ļo̧k n̄an āneo irōk, eo kar ņa etan jān riNipai ro Zaraemla.",
                "32": "Im ālikin men kein eaar wōr elōn̄ iaer rekar jako ilo iaļ eo; mekarta, eaar wōr jet rekar ko ilo āneo irōk.",
                "33": "Im ālikin men kein Irooj eaar kōm̧m̧an bwe jedpānit ko ren jab lukwarkwar er ļo̧k wōt, a bwe ren wōrwōre iaļ eo bwe armej ro ren jab eļļā, bwe jabdewōt eo ej kajjion̄ in eļļā en maron̄ wōtlo̧k jān jedpānit ko repaijin.",
                "34": "Im ālikin men kein armej ro raar ļoor iaļ eo an mennin mour awiia ko, im kar oran̄ļo̧k ānbwin mej ko an ro rekar wōtlo̧k ilo iaļ eo, m̧ae rekar oran̄ļo̧k er aolep. Kiiō ke armej ro raar lo bwe rej aikuj jako rekar jino ukeļo̧k jān jero̧wiwi ko aer im kūr n̄an Irooj.",
                "35": "Im ālikin men kein ke raar kōttāik er ebwe im̧aan Irooj Eaar jilkinļo̧k wōt ioon mejān laļ; im armej ro rekar jino in bar emmourur, im eaar jino wōr leen ilo āne ko ituiōn̄, im ilo aolep āne ko ipeļaakin ijo. Im Irooj eaar kwaļo̧kļo̧k An kajoor n̄an er ilo oņaake er jān n̄ūta."
            },
            "10": {
                "1": "Im ālikin men kein Sez, eo eaar juon bwijjin Het—bwe Het eaar jako jān n̄ūta eo, im aolep m̧weo im̧ōn ijello̧kun wōt Sez—kōn menin, Sez eaar jino kalōk bar juon alen juon armej retipdikdik.",
                "2": "Im ālikin men kein Sez eaar keememej ko̧kkure an ro jemān, im eaar kalōk juon aelōn̄ ejim̧we; bwe eaar keememej ta Irooj eaar kōm̧m̧an ilo bōktok Jered im ļeo jein im jatinioon m̧wilaļ eo; im eaar etetal ilo iaļ ko an Irooj; im eaar keotak m̧aan ro im kōrā ro nejin.",
                "3": "Im ļeo jein erūtto tata eo etan eaar Sez, rekar kōpata ņae e; mekarta, Sez eaar metak jān pein riko̧o̧t eo, kōnke an kanooj m̧weie, eo eaar bōktok aenōm̧m̧an bar juon alen n̄an jemān.",
                "4": "Im ālikin men kein jemān eaar kalōk elōn̄ jikin kwelo̧k ko ioon mejān āneo, im armej ro raar bar jino in ajeeded ioon aolepān mejān āneo. Im Sez eaar mour n̄an juon dettan eo erūtto; im eaar keotak Riplakis. Im eaar mej, im Riplakis eaar irooj ilo ijo jikin.",
                "5": "Im ālikin men kein Riplakis eaar jab kōm̧m̧an men eo e jim̧we ilo im̧aan mejān Irooj, bwe eaar wōr elōn̄ pāleen kōrā im konkubain ko, im eaar likūt ioon aeran armej men eo eaar eddo n̄an ineek; aaet, eaar ewōj er kōn ewōj ko reddo; im kōn ewōj ko eaar kalōk elōn̄ m̧ōko reļļap.",
                "6": "Im eaar kajutak n̄an e tūroon eo em̧m̧an otem em̧m̧an; im eaar kalōk elōn̄ kalbuuj ko, im jabdewōt eo eaar jab pād ium̧win ewōj ko eaar joļo̧k ilo kalbuuj; im jabdewōt eo eaar jab maron̄ kōļļā ewōj eaar joļo̧k ilo kalbuuj; im eaar kōm̧m̧an bwe ren jerbal wōt n̄an rejetak eo aer; im jabdewōt eo eaar m̧akoko n̄an jerbal eaar kōm̧m̧an bwe ren leļo̧k n̄an mej.",
                "7": "Kōn menin eaar bōk aolep jerbal mājedik ko an, aaet, em̧ool gold mājedik ko an eaar kōm̧m̧an bwe ren kōm̧anm̧anļo̧k ilo kalbuuj; im aolep wāween eļtan pā ko remājedik eaar kōm̧m̧an bwe ren jerbali ilo kalbuuj. Im ālikin men kein eaar kaen̄taan armej ro kōn jerbal in ļōn̄ ko im mennin jōjō ko an.",
                "8": "Im ke eaar irooj kōn tōrean in en̄oul im ruo iiō ko armej ro raar jutak ilo kōpata ņae e; im eaar jino wōr juon tariņae bar juon alen ilo āneo, jon̄an Riplakis eaar mej, im ro bwijjin kar lukwarkwareļo̧k er jān āneo.",
                "9": "Im ālikin men kein ālikin tōrean in elōn̄ iiō ko, Moriantōn, (eaar juon bwijjin Riplakis) eaar aintok ippān doon juon jarin tariņae in ro riatajinemjen, im eaar ilo̧k im leļo̧k tariņae n̄an armej ro; im eaar bōk maron̄ ioon elōn̄ jikin kwelo̧k ko; im tariņae eo eaar kanooj kabbūrom̧ōjm̧ōj otem kabbūrom̧ōjm̧ōj, im eaar bōk tōrean in elōn̄ iiō ko; im eaar bōk maron̄ ioon aolepān āneo, im eaar kajutak e make kiin̄ ioon aolepān āneo.",
                "10": "Im ālikin eaar kajutak e make kiin̄ eaar kameraik eddo an armej ro, jān men in eaar lo jouj ilo mejān armej ro, im rekar kapit e n̄an aer kiin̄.",
                "11": "Im eaar kōm̧m̧an jim̧we n̄an armej ro, a jab n̄an e make kōnke jerbal in ļōn̄ ko an rellōn̄; kōn menin kar bukweļo̧k e jān im̧aan mejān Irooj.",
                "12": "Im ālikin men kein Moriantōn eaar kalōk elōn̄ jikin kwelo̧k ko, im armej ro rekar erom m̧weie otem m̧weie ium̧win an irooj, jim̧or ilo m̧ōko, im ilo gold im silver, im ilo kallib grain, im ilo mennin mour ko reddik, im mennin mour ko reļļap, im men kein kar kōjepļaakļo̧k n̄an er.",
                "13": "Im Moriantōn eaar mour n̄an dettan eo eļap otem ļap, innām eaar keotak Kōm; im Kōm ar irooj ilo ijo jikin jemān; im eaar irooj ruwalitōk iiō, im jemān eaar mej. Im ālikin men kein Kōm ar jab irooj ilo jim̧we, kōn menin eaar jab lo jouj jān Irooj.",
                "14": "Im ļeo jatin eaar jutak ilo kōpata ņae e, eo jān eaar bōk e ilo jipo̧kwe; im eaar pād ilo jipo̧kwe aolep raan ko an; im eaar keotak m̧aan ro im kōrā ro nejin ilo jipo̧kwe, im ilo dettan erūtto eaar keotak Livai; im eaar mej.",
                "15": "Im ālikin men kein Livai eaar jerbal ilo jipo̧kwe ālikin mej eo an jemān, kōn tōrean eo en̄oul im ruo iiō ko. Im eaar kōm̧m̧ane juon tariņae ņae kiin̄ eo an āneo, eo jān eaar bōk n̄an e make aelōn̄ eo.",
                "16": "Im ālikin an kar bōk n̄an e make aelōn̄ eo eaar kōm̧m̧an men eo e jim̧we ilo mejān Irooj; im armej ro raar jeraam̧m̧an ilo āneo; im eaar mour n̄an juon dettan eo erūtto, im keotak m̧aan ro im kōrā ro; im eaar barāinwōt keotak Korom, eo eaar kapit e kiin̄ ilo ijo jikin.",
                "17": "Im ālikin men kein Korom eaar kōm̧m̧ane men eo em̧m̧an ilo mejān Irooj aolep raan ko an; im eaar keotak elōn̄ m̧aan ro im kōrā ro; im ālikin eaar kar lo elōn̄ raan ko eaar jako, em̧ool āinwōt n̄an aolepān laļ; im Kis eaar irooj ilo ijo jikin.",
                "18": "Im ālikin men kein Kis eaar jako barāinwōt, im Lib eaar irooj ilo ijo jikin.",
                "19": "Im ālikin men kein Lib eaar barāinwōt kōm̧m̧ane men eo em̧m̧an ilo mejān Irooj. Im ilo raan ko an Lib jedpānit ko rōbaijin raar jako. Kōn menin rekar ilo̧k ilo āneo irōk, n̄an kakijen n̄an armej ro iāneo, bwe āneo eaar meno̧kno̧k kōn mennin mour ko in bukun wōjke ko. Im Lib eaar barāinwōt erom juon rikakidudu eļap.",
                "20": "Im raar kalōk juon jikin kwelo̧k eļap iturin kōnwaan eaidik in āneo, iturin jikin eo ijo lo̧jet ej ajeje āneo.",
                "21": "Im rekar kōjparok āneo irōk n̄an juon āne jem̧aden, n̄an kakidudu. Im aolepān mejān āneo iōn̄ eaar meno̧kno̧k kōn armej.",
                "22": "Im rekar waan otem waan, im raar wiaik im wiakake im jilkinto-jilkintak m̧weiuk n̄an doon, bwe ren maron̄ bōk ļapļo̧k.",
                "23": "Im rekar jerbale wāween ore otemjeļo̧k, im rekar kōm̧m̧an gold, im silver, im aen, im brass, im aolep wāween metal ko otemjeļo̧k; im rekar kūbwij e jān bwidej; kōn menin, rekar kūbwij ejoujik in bwidej n̄an bōk ore, jān gold, im jān silver, im jān aen, im jān kōba. Im rekar jerbali aolep wāween jerbal ko otemjeļo̧k remājedik.",
                "24": "Im rekar wōr aer silk, im nuknuk aidik iden; im rekar jerbal aolep wāween nuknuk otemjeļo̧k, bwe ren maron̄ ņa ballier jān aer keelwaan.",
                "25": "Im rekar kōm̧m̧an aolep wāween kein jerbal ko otemjeļo̧k n̄an kalbwin bwidej, jim̧or n̄an plow im n̄an kallib, n̄an m̧adm̧ōd im n̄an rarō, im barāinwōt n̄an liklik.",
                "26": "Im rekar kōm̧m̧an aolep wāween kein jerbal ko otemjeļo̧k ko kaki rekar jerbal ippān mennin mour ko aer.",
                "27": "Im rekar kōm̧m̧an aolep wāween kein jerbal ko in tariņae. Im rekar jerbali aolep wāween otemjeļo̧k in eļtan pā ko remājedik otem mājedik.",
                "28": "Im ejjan̄in wōr juon armej eaar jeraam̧m̧an jān kar er, im kar jeraam̧m̧anļo̧k jān pein Irooj. Im rekar pād ilo āneo eaar makeļo̧k ilōn̄ in aolep āne ko, bwe Irooj eaar kōnono men in.",
                "29": "Im ālikin men kein Lib eaar mour elōn̄ iiō ko, im keotak m̧aan ro im kōrā ro; im eaar barāinwōt keotak Heartom.",
                "30": "Im ālikin men kein Heartom eaar irooj ilo ijo jikin jemān. Im ke Heartom eaar irooj ron̄oul im emān iiō ko, lo, aelōn̄ eo kar bōk jān e. Im eaar jerbal elōn̄ iiō ko ilo jipo̧kwe, aaet, em̧ool aolep bwe in raan ko an.",
                "31": "Im eaar keotak Het, im Het eaar mour ilo jipo̧kwe aolep raan ko an. Im Het eaar keotak Aron, im Aron eaar jokwe ilo jipo̧kwe aolep raan ro an; im eaar keotak Amnaikadda, im Amnaikadda eaar barāinwōt jokwe ilo jipo̧kwe aolep raan ko an; im eaar keotak Koriantōm, im Koriantōm eaar jokwe ilo jipo̧kwe aolep raan ko an; im eaar keotak Kom.",
                "32": "Im ālikin men kein Kom ar kan̄ōlļo̧k jimattan in aelōn̄ eo. Im eaar irooj ioon jimattan in aelōn̄ eo en̄oul im ruo iiō ko; im eaar ilo̧k n̄an kōpata ņae kiin̄ eo, Amkid, im rekar ire ium̧win tōrean in elōn̄ iiō ko, iien eo Kom eaar bōk maron̄ ioon Amkid, im kar bōk maron̄ ioon bwe in aelōn̄ eo.",
                "33": "Im ilo raan ko an Kom eaar jino wōr riko̧o̧t ro ilo āneo; im rekar kōmour karōk in etto ko, im kar liļo̧k kallim̧ur ko ālikin wāween eo jān etto, im bar kappukot n̄an ko̧kkure aelōn̄ eo.",
                "34": "Kiiō Kom eaar ire ņae er eļap; mekarta, eaar jab anjo̧ ņae er."
            },
            "11": {
                "1": "Im eaar itok barāinwōt ilo raan ko an Kom elōn̄ rikanaan ro, im kar kanaan kōn ko̧kkure eo an armej ro reļļap ijello̧kun n̄e ren kar ukeļo̧k, im oktak n̄an Irooj, im kajekdo̧o̧n uror ko im jero̧wiwi ko aer.",
                "2": "Im ālikin men kein rikanaan ro kar jab bōk er jān armej ro, im rekar ko n̄an Kom kōn likōpejn̄ak, bwe armej ro raar kappukot n̄an ko̧kkure er.",
                "3": "Im raar kanaan n̄an Kom elōn̄ men ko; im eaar m̧ōņōņō ilo aolep bwe in raan ko an.",
                "4": "Im eaar mour n̄an dettan eo em̧m̧an im rūtto, im keotak Siblom; im Siblom eaar irooj ilo ijo jikin. Im ļeo jatin Siblom eaar kōpata ņae e, im eaar jino wōr juon tariņae eļap otem ļap ilo aolepān āneo.",
                "5": "Im ālikin men kein ļeo jatin Siblom eaar kōm̧m̧an bwe aolep rikanaan ro raar kanaan kōn ko̧kkure eo an armej ro ren leļo̧k er n̄an mej.",
                "6": "Im eaar wōr jorrāān eļap ilo aolepān āneo, bwe rekar kam̧ool bwe lia eļap en kar itok ioon āneo, im barāinwōt ioon armej ro, im bwe en kar wōr juon ko̧kkure ilubwiljier, juon eo āinwōt kar jan̄in kar pād ioon mejān laļ, im di ko dier ren kar erom āinwōt ejoujik in bwidej ioon mejān āneo ijello̧kun n̄e rej ukeļo̧k jān aer jero̧wiwi.",
                "7": "Im raar jab ron̄iie n̄an ainikien Irooj, kōnke kanejnej nana ko aer; kōn menin, eaar jino wōr tariņae ko im aitwerōk ko ilo aolepān āneo, im barāinwōt elōn̄ n̄ūta ko im nan̄inmej ko, jon̄an eaar wōr juon ko̧kkure eļap, āinwōt juon eo kar jan̄in kar jeļā kake ioon mejān laļ; im aolep men in eaar kūrm̧ool ilo raan ko an Siblom.",
                "8": "Im armej ro raar jino in ukeļo̧k jān aer nana; im jon̄an wōt eo rekar Irooj Eaar tūriam̧okake ioer.",
                "9": "Im ālikin men kein Siblom eaar mej, im Set kar bōkļo̧k ilo jipo̧kwe, im kar jokwe ilo jipo̧kwe aolep raan ko an.",
                "10": "Im ālikin men kein Ahah, ļeo nejin, eaar bōk aelōn̄ eo; im eaar irooj ioon armej ro aolep raan ko an. Im eaar kōm̧m̧an aolep wāween nana otemjeļo̧k ilo raan ko an, eo jān e e eaar kōm̧m̧an bwe kōto̧o̧rļo̧k in eļap bōtōktōk; im eiiet kar raan ko an.",
                "11": "Im Etem, kōnke eaar bwijjin Ahah, eaar bōk aelōn̄ eo; im eaar barāinwōt kōm̧m̧an ta eo eaar nana ilo raan ko an.",
                "12": "Im ālikin men kein ilo raan ko an Etem eaar itok elōn̄ rikanaan ro, im kar bar kanaan n̄an armej ro; aaet, rekar kanaan bwe Irooj en kar kanooj ko̧kkure er ļo̧k jān mejān laļ ijello̧kun n̄e raar ukeļo̧k jān nana ko aer.",
                "13": "Im ālikin men kein armej ro raar kapene burueer, im kar jab ron̄iie n̄an naan ko aer; im rikanaan ro raar būrom̧ōj im jenļo̧k jān ilubwiljin armej ro.",
                "14": "Im ālikin men kein Etem eaar kōm̧m̧an ekajet ilo nana aolep raan ko an; im eaar keotak Moron. Im ālikin men kein Moron eaar irooj ilo ijo jikin; im Moron e a kōm̧m̧an men eo enana im̧aan Irooj.",
                "15": "Im ālikin men kein eaar wanlōn̄ juon kitōltōl ilubwiljin armej ro, kōnke kanejnej ittino eo kar kalōk e n̄an bōk ļapļo̧k; im eaar wanlōn̄ļo̧k juon em̧m̧aan ekajoor ilubwiljier ilo nana, im leļo̧k pata n̄an Moron, eo ilo eaar ukōj jimattan in aelōn̄ eo; im eaar dāpij jimattan in aelōn̄ eo kōn elōn̄ iiō ko.",
                "16": "Im ālikin men kein Moron eaar ukōj e, im kar bōk aelōn̄ eo bar juon alen.",
                "17": "Im ālikin men kein eaar jerkak bar juon em̧m̧aan ekajoor; im eaar juon bwijjin ļeo jein im jatin Jered.",
                "18": "Im ālikin men kein eaar ukōj Moron im bōk aelōn̄ eo; kōn menin, Moron eaar jokwe ilo jipo̧kwe aolepān bwe in raan ko an; im eaar keotak Koriantōr.",
                "19": "Im ālikin men kein Koriantōr eaar jokwe ilo jipo̧kwe aolep raan ko an.",
                "20": "Im ilo raan ko an Koriantōr eaar barāinwōt wōr elōn̄ rikanaan ro, im kar kanaan kōn men ko reļļap im kabwilōn̄lōn̄, im kar kūr ukeļo̧k n̄an armej ro, im ijello̧kun n̄e ren kar ukeļo̧k Irooj Anij en kar kōm̧m̧an ekajet ņae er n̄an tōn̄tōn̄ in ko̧kkure eo aer;",
                "21": "Im bwe Irooj Anij en kar jilkinļo̧k ak bōktok bar juon armej n̄an bōk āneo, jān An kajoor, ālikin wāween eo Eaar bōktok ro jemāer.",
                "22": "Im raar jab bōk aolep naan ko an rikanaan ro, kōnke jukjuk in pād ittino eo aer im mennin jōjō ko aer.",
                "23": "Im ālikin men kein Koriantōr eaar keotak Ether, im eaar mej, kōnke eaar jokwe ilo jipo̧kwe aolep raan ko an."
            },
            "12": {
                "1": "Im ālikin men kein raan ko an Ether raar ilo raan ko an Koriantumur; im Koriantumur eaar kiin̄ ioon aolepān āneo.",
                "2": "Im Ether eaar rikanaan eo an Irooj; kōn menin Ether eaar ilo̧k ilo raan ko an Koriantumur, im kar jino n̄an kanaan n̄an armej ro, bwe ekar jamin dāpij e kōnke Jetōb in Irooj eaar pād ilo e.",
                "3": "Bwe eaar kūr jān jibbon̄, em̧ool m̧ae tulo̧kļo̧k in al, im kōketake armej ro n̄an lōke Anij n̄an ukeļo̧k n̄e reab lo ko̧kkure, im ba n̄an er bwe kōn tōmak men otemjeļo̧k renaaj kūrm̧ool—",
                "4": "Kōn menin, jabdewōt eo ej lōke Anij emaron̄ kōjatdikdik ilo m̧ool kōn laļ eo em̧m̧anļo̧k, aaet, em̧ool jikin eo ianbwijmaron̄ in pein Anij, kōjatdikdik eo ej itok jān tōmak, kōm̧m̧an juon emjak n̄an jetōb ko an armej, eo en kar kōm̧m̧an bwe ren pen im dim, iien otemjej baptoa ilo jerbal ko rem̧m̧an, in kar tōl n̄an kaiboojoj Anij.",
                "5": "Im ālikin men kein Ether eaar kanaani men ko reļļap im kabwilōn̄lōn̄ n̄an armej ro, ko raar jab lōke, kōnke raar jab loi.",
                "6": "Im kiiō, n̄a, Moronai, in kōnono jidik kōn men kein; In kwaļo̧k n̄an laļ bwe tōmak ej men ko kōjatdikdik kaki im jab loi; kōn menin, jab jum̧ae kōnke kom̧ij jab lo, bwe kom̧ij bōk ejjeļo̧k kam̧ool m̧ae ālikin mālejjon̄ in ami tōmak.",
                "7": "Bwe eaar kōn tōmak Kraist eaar kwaļo̧k E make n̄an ro jemām, ālikin An kar jerkak jān ro remej; im Eaar jab kwaļo̧ke n̄an er m̧ae ālikin an kar wōr aer tōmak ilo E; kōn menin, emennin aikuj bwe jet en kar wōr aer tōmak ilo E, bwe Eaar kwaļo̧k E make jaab n̄an laļ.",
                "8": "A kōn tōmak an armej Eaar kwaļo̧k E make n̄an laļ, im kaiboojoj etan Jemān, im kar kōpooj iaļ eo bwe ro jet ren maron̄ ribōk jān mennin letok jān lan̄, bwe ren maron̄ kōjatdikdik kōn men ko rejjab kar loi.",
                "9": "Kōn menin, kom̧ maron̄ barāinwōt wōr ami kōjatdikdik, im ribōk jān mennin letok eo, eļan̄n̄e kom̧ naaj ak wōr ami tōmak.",
                "10": "Lo eaar kōn tōmak er jān etto kar kūr er ilo̧kan karōk eo ekwōjarjar an Anij.",
                "11": "Kōn menin, kōn tōmak kar letok kien Moses. A ilo mennin letok eo kōn Nejin, Anij eaar kōpooj juon iaļ em̧m̧anļo̧k; im e ej jān tōmak bwe eaar kūrm̧ool.",
                "12": "Bwe eļan̄n̄e eaar ejjeļo̧k tōmak ilubwiljin ro nejin armej Anij emaron̄ kōm̧m̧an ejjeļo̧k mennin bwilōn̄ ilubwiljier; kōn menin, Eaar jab kwaļo̧ke make m̧ae ālikin aer tōmak.",
                "13": "Im lo, eaar tōmak eo an Alma im Amulek in eaar kōm̧m̧an bwe kalbuuj eo en jeepepļo̧k n̄an laļ.",
                "14": "Lo, eaar tōmak eo an Nipai im Liai eo eaar jerbale oktak eo ioon riLeman ro, bwe ren kar peptaij kōn kijeek im kōn Jetōb Kwōjarjar.",
                "15": "Lo eaar tōmak an Ammōn im ļōm̧aro jatin eo eaar jerbale ekanooj ļap mennin bwilōn̄ ilubwiljin riLeman ro.",
                "16": "Aaet, im em̧ool aolep er ro raar jerbali mennin bwilōn̄ ko rekar jerbali kōn tōmak, em̧ool barāinwōt ro raar m̧okta jān Kraist im barāinwōt ro kar ālik.",
                "17": "Im eaar kōn tōmak bwe rikaļoor ro jilu raar bōk kallim̧ur eo bwe ren maron̄ jab nemak mej; im raar jab bōk kallim̧ur eo m̧ae ālikin aer tōmak.",
                "18": "Im barāinwōt jab ilo jabdewōt iien jabdewōt eaar jerbali mennin bwilōn̄ ko m̧ae ālikin aer tōmak; kōn menin raar m̧okta tōmak ilo eo Nejin Anij.",
                "19": "Im eaar lōn̄ ro aer tōmak eaar kanooj kajoor otem kajoor, em̧ool m̧okta jān an Kraist kar itok, ro kar jab maron̄ dāpij er jān ilowaan rōn̄el nuknuk eo, a em̧ool raar lo kōn mejaer men ko rekar lo kōn juon mejān tōmak, im rekar m̧ōņōņō.",
                "20": "Im lo, jaar lo ilo ļo̧o̧k in bwe juon iaan rein eaar ļeo jein im jatin Jered; bwe ekanooj ļap kar an tōmak ilo Anij, bwe ke Anij eaar jakem̧aanļo̧k akkiin pein Eaar maron̄ jab ņooje jān mejān ļeo jein im jatin Jered, kōnke An innaan eo Eaar kōnono n̄an e, naan eo eaar bōk kōn tōmak.",
                "21": "Im ālikin ļeo jein im jatin Jered eaar lo akkiin pein Irooj, kōnke kallim̧ur eo ļeo jein im jatin Jered eaar bōk kōn tōmak, Irooj eaar jab maron̄ dāpij jabdewōt jān mejān; kōn menin Eaar kwaļo̧k n̄an e men ko otemjeļo̧k, bwe kar jab maron̄ dāpijļo̧k wōt e itulikin rōn̄el nuknuk eo.",
                "22": "Im ej kōn tōmak bwe ro jema ren kar bōk kallim̧ur eo bwe men kein ren itok n̄an ro jeir im jatier kōn ro riAelōn̄ ko; kōn menin Irooj eaar jiron̄ eō, aaet, em̧ool Jisōs Kraist.",
                "23": "Im iaar ba n̄an e: Irooj, ro riAelōn̄ ko renaaj kajjirere kōn men kein, kōn am m̧ōjņo̧ ilo jeje; bwe Irooj eaar kōm̧m̧an bwe kōmin kajoor ilo naan kōn tōmak, a Kwaar jab kōm̧m̧an bwe kōmin kajoor ilo jeje; bwe Kwaar kōm̧m̧an aolep armej rein bwe ren maron̄ kōnono eļap, kōn Jetōb Kwōjarjar eo Kwaar leļo̧k n̄an er;",
                "24": "Im Kwaar kōm̧m̧an bwe kōmin maron̄ jeje ak jidik, kōn apeltak in peim. Lo, Kwaar jab kōm̧m̧an kōmin kajoor ilo jeje āinwōt ļeo jein im jatin Jered, bwe Kwaar kōm̧m̧an bwe men ko eaar jeje ren kajoor em̧ool āinwōt Kwe, n̄an kipel armej n̄an kōnono jāni.",
                "25": "Kwaar barāinwōt kōm̧m̧an bwe naan ko am ren kajoor im ļap, em̧ool bwe kōmin jab maron̄ jei; kōn menin, ke kōmij jeje kōmij lo m̧ōjņo̧ eo am, im bun̄ kōn kajejjet jikin naan ko am; im ij lōļn̄o̧n̄ n̄e ro riAelōn̄ ko renaaj kajjirere kōn naan ko am.",
                "26": "Im ke iaar ba men in, Irooj eaar kōnono n̄an eō, im ba: ribwebwe rej kajjirere, ak renaaj būrom̧ōj; im Aō jouj ebwe n̄an rittā bōro, bwe ej jamin naaj em̧m̧anļo̧k tam̧m̧weer jān m̧ōjņo̧ eo am̧;",
                "27": "Im eļan̄n̄e armej rej itok n̄an Eō Inaaj kwaļo̧k n̄an er aer m̧ōjņo̧. Ij leļo̧k n̄an armej m̧ōjņo̧ bwe ren maron̄ ettā bōro; im Aō jouj ebwe n̄an aolep armej ro rej kōttāik er Im̧aō; bwe eļan̄n̄e rej kōttāik er Im̧aō, im wōr aer tōmak ilo N̄a, innām Inaaj kōm̧m̧an mennin m̧ōjņo̧ ko ren erom kajoor n̄an er.",
                "28": "Lo, Inaaj kwaļo̧k n̄an ro riAelōn̄ ko aer m̧ōjņo̧, im Inaaj kwaļo̧k n̄an er bwe tōmak, kōjatdikdik im iakwe-em̧ool rej bōktok n̄an Eō—unjān aolep jim̧we.",
                "29": "Im n̄a, Moronai, ālikin iaar ron̄ naan kein, iaar aenōm̧m̧an, im ba: O Irooj, Am̧ jim̧we enaaj kōm̧m̧an, bwe i jeļā bwe Kwōj jerbal n̄an ro nejin armej ekkar n̄an tōmak eo aer;",
                "30": "Bwe ļeo jein im jatin Jered eaar ba n̄an toļ Zerin, Kwōn em̧m̧akūt—im eaar em̧m̧akūt. Im eļan̄n̄e eaar jab wōr an tōmak e jamin kar em̧m̧akūt; kōn menin Kwaar jerbal ālikin armej eaar wōr aer tōmak.",
                "31": "Bwe āindein Kwaar kwaļo̧k Eok make n̄an ro rikaļooram̧; bwe ālikin aer kar tōmak, im kar kōnono ilo Etam̧, Kwaar kwaļo̧k Eok make n̄an er ilo eļap kajoor.",
                "32": "Im ij barāinwōt keememej bwe Kwaar ba bwe Kwaar kōpooj juon jikin n̄an armej, aaet, em̧ool ilubwiljin jikin ko rem̧m̧an an Jemām, eo ilo e armej remaron̄ wōr juon kōjatdikdik em̧m̧anļo̧k; kōn menin armej rej aikuj kōjatdikdik, n̄e jab e jamin bōk jolōt ilo jikin eo Kwaar kōpooje.",
                "33": "Im bar juon alen, ij keememej bwe Kwaar ba bwe Kwaar iakwe laļ, em̧ool n̄an ajeļo̧k mour eo Am̧ kōn laļ, bwe Kwaar maron̄ bar bōk e n̄an kōpooj juon jikin n̄an ro nejin armej.",
                "34": "Im kiiō ijeļā bwe iakwe in eo ilo Kwe n̄an ro nejin armej ej iakwe-em̧ool; kōn menin, ijello̧kun n̄e ewōr iakwe-em̧ool ippān armej rej jab maron̄ bōk jikin eo Kwaar kōpooj ilo jikin ko rem̧m̧an an Jemām.",
                "35": "Kōn menin, ijeļā kōn men in Kwaar ba, bwe eļan̄n̄e ro riAelōn̄ ko ejjeļo̧k aer iakwe-em̧ool, kōn am m̧ōjņo̧, bwe Kwōnaaj mālejjon̄ er, im bōkļo̧k aer maron̄, aaet, em̧ool men eo rekar bōk e, im leļo̧k n̄an er ro renaaj m̧ōņōņō in bōk eļapļo̧k.",
                "36": "Im ālikin men kein iaar jar n̄an Irooj bwe E en leļo̧k n̄an ro riAelōn̄ ko jouj, bwe ren maron̄ wōr aer iakwe-em̧ool.",
                "37": "Im ālikin men kein Irooj eba n̄an eō: Eļan̄n̄e ejjeļo̧k ippāer iakwe-em̧ool ej jab mennin inepata n̄an eok, kwaar tiljek; kōn menin, ballūm̧ renaaj erreo. Im kōnke kwaar lo am̧ m̧ōjņo̧ naaj kōm̧m̧an bwe kwōn kajoor, em̧ool n̄an jijet ilo jikin eo Iaar kōpooj ilo jikin ko rem̧m̧an an Jema.",
                "38": "Im kiiō n̄a, Moronai, iaar bar iakwe ro riAelōn̄ ko, aaet, im barāinwōt bar iakiakwe ro riAelōn̄ ko, aaet, im barāinwōt n̄an ro jeiū im jatū ro ij iakwe er, m̧ae kōm naaj iioon doon im̧aan jikin ekajet an Kraist, ijo aolep armej renaaj jeļā bwe nuknuk ko ballū rejjab libbijinjin kōn bōtōktōkimi.",
                "39": "Innām kom̧ naaj jeļā bwe iaar lo Jisōs, im bwe Eaar kōnono ippa ilo jelm̧ae doon, im bwe Eaar jiron̄ eō ilo kanooj ettā, em̧ool āinwōt juon armej ej jiron̄ bar juon ilo kajin eo aō make, kōn men kein;",
                "40": "Im jet wōt iaar jeje, kōn m̧ōjņo̧ eo aō ilo jeje.",
                "41": "Im kiiō, ikōņaan kōketak kom̧ n̄an kappukot Jisōs in eo rikanaan ro im rijjilōk ro rekar jeje kake, bwe jouj eo an Anij Jemān, im barāinwōt Irooj Jisōs Kraist, im Jetōb Kwōjarjar, ro rekar jeje ļo̧o̧k kōn er, ren maron̄ pād ilo kom̧ indeeo. Amen."
            },
            "13": {
                "1": "Im kiiō n̄a, Moronai, ij wōnm̧aanļo̧k n̄an kadedeļo̧k ļo̧o̧k eo aō kōn ko̧kkure eo an armej ro iaar jeje kake er.",
                "2": "Bwe lo, rekar kajekdo̧o̧n aolep naan ko an Ether; bwe eaar kanooj ba n̄an er kōn men ko otemjeļo̧k, jān jino in armej im bwe ālikin dān ko rekar jenļo̧k jān mejān āne in eaar erom āneo e makeļo̧k ioon aolepān laļ ko bar jet, juon āne e makeļo̧k an Irooj; kōn menin Irooj eaar kōņaan bwe aolep armej ren jerbal n̄an e ro rej jokwe ioon mejān ijo;",
                "3": "Im bwe eaar jikin Jerusalem Ekāāl eo enaaj kar wanlaļtak jān lan̄, im jikin ekwōjarjar an Irooj.",
                "4": "Lo, Ether eaar lo raan ko an Kraist, im eaar kōnono kōn juon Jerusalem Ekāāl ioon āniin.",
                "5": "Im eaar barāinwōt kōnono kōn m̧weo im̧ōn Israel, im Jerusalem eo jān e Liai en kar itok jāne—ālikin enaaj kar jeepepļo̧k enaaj kar bar ekkal bar juon alen, im jikin kwelo̧k ekwōjarjar n̄an Irooj; kōn menin, e jamin naaj kar Jerusalem eo ekāāl bwe eaar pād ilo iien eo etto; a en kar bar ekkal, im erom juon jikin kwelo̧k ekwōjarjar an Irooj; im enaaj kar bar ekkal n̄an m̧weo im̧ōn Israel—",
                "6": "Im bwe Jerusalem Ekāāl enaaj ekkal ioon āne in, n̄an ro m̧ōttan ineen Josep, n̄an men ko ekar wōr juon kakōļļeier.",
                "7": "Bwe ejja āinwōt Josep eaar bōktok jemān laļļo̧k ilo āneen Ijipt, em̧ool eaar mej ijo; kōn menin, Irooj eaar bōktok juon m̧ōttan ineen Josep jān āneen Jerusalem, bwe E en maron̄ tūriam̧o n̄an ineen Josep bwe ren jab naaj jako, em̧ool āinwōt Eaar tūriam̧o n̄an jemān Josep bwe e en maron̄ jab jako.",
                "8": "Kōn menin, m̧ōttan eo an im̧ōn Josep naaj ekkal ioon āniin; im enaaj āneen aer jolōt; im renaaj kalōk juon jikin kwelo̧k ekwōjarjar n̄an Irooj, āinwōt Jerusalem eo m̧okta; im renaaj jamin bar pok, m̧ae jem̧ļo̧k eo ej itok n̄e laļ enaaj jako.",
                "9": "Im enaaj wōr juon lan̄ ekāāl im juon laļ ekāāl; im renaaj āinwōt ko m̧okta ijello̧kun wōt ko m̧okta renaaj jako, im men otemjeļo̧k renaaj erom kāāl.",
                "10": "Innām ej itok Jerusalem Ekāāl; im em̧ōņōņō ro rej jokwe ijo, bwe ej er ro ballier rej mouj kōn bōtōktōkin Lamb eo; im er rej ro rej bōnbōn ilubwiljin m̧ōttan in ineen Josep, ro rekar jān m̧weo im̧ōn Israel.",
                "11": "Innām barāinwōt ej itok Jerusalem eo m̧okta; im ro kobban ie, em̧ōņōņō er, bwe rekar kwaļkoļ ilo bōtōktōkin Lamb eo; im er rej ro rekar ejjeplōklōk im kar aintok er jān m̧ōttan ko emān in laļ, im jān laļ ko iōn̄, im rej ribōk leen kūrm̧ool in bujen eo Anij eaar kōm̧m̧an ippān ro jemāer, Ebream.",
                "12": "Im n̄e men kein rej itok, kakūrm̧ool e jeje eo ekwōjarjar ej ba, er rein er ro kar m̧oktata, ro renaaj āliktata; im er rein ro rekar āliktata, ro renaaj m̧oktata.",
                "13": "Im iaar itōn jeje eļapļo̧k, a kar kōmo̧ik eō; a eļap im kabwilōn̄lōn̄ kar kanaan ko an Ether; a rekar watōk e āinwōt ejjeļo̧k, im kadiwōjļo̧k e; im eaar tilekek make ilo ro̧n̄in dekā eo ilo raan, im ilo bon̄ eaar ilo̧k im lale men ko rekar waļo̧k ioon armej ro.",
                "14": "Im ke eaar jokwe ilo ron̄ in dekā eo eaar kōm̧m̧ane bwe in ļo̧o̧k in, im lali ko̧kkure ko rekar itok ioon armej ro, ilo bon̄.",
                "15": "Im ālikin men kein ilo ejja iiō eo wōt im kar kadiwōjļo̧k e jān ilubwiljin armej ro eaar jino wōt juon tariņae eļap ilubwiljin armej ro, bwe eaar wōr elōn̄ ro rekar wanlōn̄tak, ro rekar em̧m̧aan ekajoor, im kappukot n̄an ko̧kkure Koriantumur jān karōk ittino ko aer renana, im jān karōk kein kar kōnono kaki.",
                "16": "Im kiiō Koriantumur, kōnke ke eaar ekkatak, e make, ilo aolep kōttōbalbal ko an tariņae im aolep m̧oņ ko an laļ, kōn menin eaar leļo̧k pata in er ro rekar kappukot n̄an ko̧kkure e.",
                "17": "A eaar jab ukeļo̧k, im jab ļōm̧aro rewūlio im lim̧aro redeo̧ nejin; barāinwōt jab ļōm̧aro rewūlio im lim̧aro redeo̧ nejin Kohor; im barāinwōt jab ļōm̧aro rewūlio im lim̧aro redeo̧ nejin Korior; im ilo tukaduin, eaar ejjeļo̧k juon iaan ļōm̧aro rewūlio im lim̧aro redeo̧ nejier ioon mejān aolepān laļ rekar ukeļo̧k jān jero̧wiwi ko aer.",
                "18": "Kōn menin, ālikin men kein ilo iiō eo m̧oktata Ether eaar jokwe ilo ro̧n̄ in dekā eo, eaar wōr elōn̄ armej ro kar m̧an er jān jāje eo an kumi ittino ko, rej ire ņae Koriantumur bwe ren maron̄ bōk aelōn̄ eo.",
                "19": "Im ālikin men kein ļōm̧aro nejin Koriantumur rekar kanooj ire im kar kanooj bōtōktōk.",
                "20": "Im ilo iiō eo kein karuo naan an Irooj eaar itok n̄an Ether, bwe en aikuj ilo̧k im kanaan n̄an Koriantumur bwe, eļan̄n̄e enaaj kar ukeļo̧k, im aolepān m̧weo im̧ōn, Irooj Enaaj kar leļo̧k n̄an e aelōn̄ eo im dāpij armej ro—",
                "21": "Ijello̧kun in ren kar jako, im aolep m̧weo im̧ōn ijello̧kun wōt e make. Im enaaj kar mour wōt n̄an lo kūrm̧ool in kanaan ko kar kōnono kōn bar juon armej rej bōk āneo n̄an aer āneen jolōt; im Koriantumur en kar bōk juon kallib jān er; im aolep armej naaj kar ko̧kkure er ijello̧kun wōt Koriantumur.",
                "22": "Im ālikin men kein Koriantumur eaar jab ukeļo̧k, barāinwōt jab m̧weo im̧ōn, im barāinwōt jab armej ro; im tariņae ko rekar jab bōjrak; im rekar kappukot n̄an m̧an Ether, a eaar ko jān im̧aer im bar tilekek ilo ro̧n̄ in dekā eo.",
                "23": "Im ālikin men kein eaar wanlōn̄tak Shared, im eaar barāinwōt kōpata ippān Koriantumur; im eaar eaar anjo̧ ioon, jon̄an ilo iiō eo kein kajilu eaar bōkļo̧k e ilo kōm̧akoko.",
                "24": "Im ļōm̧aro nejin Koriantumur, ilo iiō kein kāāmen, eaar anjo̧ ioon Shared, im bar bōk aelōn̄ eo n̄an jemāer.",
                "25": "Kiiō eaar jino wōr juon tariņae ioon aolepān mejān āneo, kajjojo em̧m̧aan otemjeļo̧k ippān ro m̧ōttan rekar ire kōn ta eo eaar kōņaan.",
                "26": "Im ekar wōr rikowadon̄ ro, im ilo tukaduin, aolep wāween nana otemjeļo̧k ioon aolepān mejān āneo.",
                "27": "Im ālikin men kein Koriantumur eaar illu otem illu ippān Shared, im eaar ilo̧k ņae e ippān jarin tariņae ko an n̄an pata; im rekar iioon doon ilo illu eļap, im rekar iioon doon ilo kom̧laļ in Gilgal; im pata eo eaar kanooj nana otem nana.",
                "28": "Im ālikin men kein Shared eaar ire ņae e kōn tōrean in jilu raan ko. Im ālikin men kein Koriantumur eaar anjo̧ ioon e, im eaar lukwarkwar e m̧ae eaar itok n̄an meļaaj ko in Heshlon.",
                "29": "Im ālikin men kein Shared eaar bar leļo̧k pata n̄an e ioon meļaaj ko; im lo, eaar anjo̧ ioon Koriantumur, im lukwarkwar e likļo̧k n̄an kom̧laļ in Gilgal.",
                "30": "Im Koriantumur eaar leļo̧k n̄an Shared pata bar juon alen ilo kom̧laļ in Gilgal, eo ilo e eaar anjo̧ Shared im eaar m̧an e.",
                "31": "Im Shared eaar kakinejnej Koriantumur ioon bukien neen, jon̄an eaar jab ilo̧k n̄an bar tariņae ium̧win tōrean in ruo iiō, iien eo aolep armej ro ioon āneo rekar kōto̧o̧rļo̧k bōtōktōk, im eaar ejjeļo̧k juon n̄an bōbrae er."
            },
            "14": {
                "1": "Im kiiō eaar jino wōr juon lia eļap ioon aolepān āneo kōnke jero̧wiwi an armej ro, ilo eo, eļan̄n̄e juon armej eaar likūt kein jerbal ko an ak jāje eo an ilo jikin, ak ioon jikin eo ekkar bwe en kar doore ie, lo, ilo raan eo ilju, eaar jab maron̄ lo e, jon̄an ļap in lia eo ioon āneo.",
                "2": "Kōn menin aolep em̧m̧aan eaar kanooj dāpij men eo eaar an, kōn pein, im kar jab bidikai im ekar jab kōņaan leļo̧k; im aolep em̧m̧aan eaar likūt wōt jurōn jāje eo an ilo anbwijmaron̄ in, ilo jojomar kōn men ko m̧weien im mour eo an make im an kōrā ro pāleen im ajri ro nejin.",
                "3": "Im kiiō, ālikin tōrean in ruo iiō ko, im ālikin mej an Shared, lo, eaar jerkaktok ļeo jatin Shared im eaar leļo̧k pata n̄an Koriantumur, eo ilo e Koriantumur eaar m̧ane e im kar lukwarkwar e n̄an āne jem̧aden eo an Akis.",
                "4": "Im ālikin men kein ļeo jatin Shared eaar leļo̧k pata n̄an e ilo āne jem̧aden in Akis; im pata eo eaar kōmetak otem kōmetak, im elōn̄ to̧ujin ko rekar wōtlo̧k jān jāje eo.",
                "5": "Im ālikin men kein Koriantumur eaar jepooļe āne jem̧aden eo; im ļeo jatin Shared eaar m̧aajļo̧k jān ilujeen āne jem̧aden eo ilo bon̄, im iabon̄e juon m̧ōttan in jarin tariņae eo an Koriantumur, ke rekar kadek.",
                "6": "Im eaar ilo̧k n̄an āneen Moron, im kar likūt e make ioon tūroon eo an Koriantumur.",
                "7": "Im ālikin men kein Koriantumur eaar pād ippān jarin tariņae eo an ilo āne jem̧aden kōn tōrean in ruo iiō ko, ko ilo er eaar po eļap kajoor n̄an jarin tariņae eo an.",
                "8": "Kiiō ļeo jatin Shared, e etan eaar Giliad, eaar barāinwōt bōk eļap kajoor n̄an jarin tariņae eo an, kōnke kanejnej ittino ko.",
                "9": "Im ālikin men kein pris utiej eo an eaar uror e ke eaar jijet ioon tūroon eo an.",
                "10": "Im ālikin men kein juon iaan kanejnej ittino ko raar bōk uror e ilo iaļ eo ittino, im bōk n̄an e make aelōn̄ in kiin̄ eo; im etan eaar Lib; im Lib eaar juon em̧m̧aan eineea, eļapļo̧k jān jabdewōt bar em̧m̧aan ilubwiljin aolep armej ro.",
                "11": "Im ālikin men kein ilo iiō eo m̧oktata in Lib, Koriantumur eaar wanlōn̄ļo̧k n̄an āneen Moron, im kar leļo̧k pata n̄an Lib.",
                "12": "Im ālikin men kein eaar ire ippān Lib, ilo eo Lib eaar den̄ļo̧ke ioon pein jon̄an eaar kinejnej; mekarta, jarin tariņae eo an Koriantumur eaar m̧urm̧ur m̧aanļo̧k ioon Lib, jon̄an eaar ko n̄an tōrerein ko ioon parijet.",
                "13": "Im ālikin men kein Koriantumur eaar lukwarkware e; im Lib eaar leļo̧k pata n̄an e ioon parijet.",
                "14": "Im ālikin men kein Lib eaar m̧an jarin tariņae eo an Koriantumur, bwe ren bar ko n̄an āne jem̧aden in Akis.",
                "15": "Im ālikin men kein Lib eaar lukwarkware e m̧ae eaar itok n̄an meļaaj ko in Akos. Im Koriantumur eaar bōk aolep armej ro ippān ļeo ke eaar ko im̧aan Lib ilo m̧ōttan eo in āneo n̄an ijo eaar ko.",
                "16": "Im ke eaar itok n̄an meļaaj ko in Akos eaar leļo̧k pata n̄an Lib, im eaar den̄ļo̧ke e m̧ae an kar mej; mekarta, ļeo jatin Lib eaar itok ņae Koriantumur ilo ijo jikin, im pata eo eaar kanooj bwiltōn̄tōn̄ otem bwiltōn̄tōn̄, ilo eo Koriantumur eaar bar ko im̧aan jarin tariņae eo an ļeo jatin Lib.",
                "17": "Kiiō etan ļeo jatin Lib eaar Siz. Im ālikin men kein Siz eaar lukwarkwareļo̧k Koriantumur, im eaar kawōtlo̧k elōn̄ jikin kwelo̧k ko, im eaar m̧an jim̧or kōrā ro im ajri ro, im eaar tile jikin kwelo̧k ko.",
                "18": "Im eaar ilo̧k juon lōļn̄o̧n̄ kōn Siz ilo aolepān āneo; aaet, juon kūr eaar ilo̧k iaolepān āneo—Wōn emaron̄ jutak im̧aan jarin tariņae eo an Siz? Lo, ej pooke bwidej eo im̧aan!",
                "19": "Im ālikin men kein armej ro rekar jino kukļo̧k ippān doon ilo jarin tariņae ko, iaolepān mejān āneo.",
                "20": "Im rekar ajej; im juon m̧ōttan in er eaar koļo̧k n̄an jarin tariņae eo an Siz, im juon m̧ōttan in er eaar ko n̄an jarin tariņae eo an Koriantumur.",
                "21": "Im eaar kanooj ļap im to kar pata eo, im ekanooj to jon̄an kōto̧o̧rļo̧k bōtōktōk im ibeebjauwe eo, jon̄an aolepān mejān āneo eaar meno̧kno̧k kōn ānbwin ro remej.",
                "22": "Im ekanooj innitōt im m̧ōkaj kar pata eo jon̄an eaar ejjeļo̧k eaar pād n̄an kalbwin ro remej, a rekar ilo̧k jān kōto̧o̧rļo̧k bōtōktōk n̄an kōto̧o̧rļo̧k bōtōktōk, likūti ānbwin ko in jim̧or em̧m̧aan ro, kōrā ro, im ajri ro reeojaļļo̧k ioon mejān āneo, n̄an erom kijen likaakrak ko an ānbwin.",
                "23": "Im nām eo eaar ilo̧k ioon mejān āneo, em̧ool ioon aolepān mejān āneo; ijoke armej ro rekar kanooj inepata ilo raan im ilo bon̄, kōnke kar nām eo.",
                "24": "Mekarta, Siz eaar jab bōjrak n̄an lukwarkware Koriantumur; bwe eaar kanejnej n̄an idenoņe e make ioon Koriantumur kōn bōtōktōkin ļeo jatin, eo kar m̧an e, im naan eo an Irooj eo eaar itok n̄an Ether bwe Koriantumur en jab wōtlo̧k jān jāje eo.",
                "25": "Im āindein jej lo bwe Irooj eaar loļo̧k er ilo dipiio in An illu, im jero̧wiwi ko im mennin jōjō ko aer rekar kōpooj juon iaļ n̄an ko̧kkure eo aer ejjeļo̧k jem̧ļo̧kin.",
                "26": "Im ālikin men kein Siz eaar lukwarkware Koriantumur taļo̧k, em̧ool n̄an tōrerein ko iturin parijet, im ijo eaar leļo̧k pata n̄an Siz ilo tōrean in jilu raan ko.",
                "27": "Im ekanooj kar nana ko̧kkure eo ilubwiljin jarin tariņae ko an Siz bwe armej ro rekar jino in mijak, im kar jino in ko im̧aan jarin tariņae ko an Koriantumur; im rekar ko n̄an āneen Korior, im m̧anļo̧k armej ro im̧aer, aolepān ro rekar jab kobaļo̧k ippāer.",
                "28": "Im rekar kajutak im̧ōn kōppād ko aer ilo kom̧laļ Korior; im Koriantumur eaar kajutak im̧ōn kōppād ko an ilo kom̧laļ in Surr. Kiiō kom̧laļ in Surr eaar epaake toļ Komnor; kōn menin, Koriantumur eaar ainļo̧k aolepān jarin tariņae ko an ippān doon ioon toļ Komnor, im kar kōjan̄ robba eo n̄an jarin tariņae ko an Siz n̄an karuwaineneikļo̧k er n̄an pata.",
                "29": "Im ālikin men kein rekar wōnm̧aanļo̧k, a kar bar lukwarkwareļo̧k er; im raar bar itok alen ruo, im kar bar lukwarkwareļo̧k er alen kein karuo. Im ālikin men kein rekar bar itok alen kajilu, im pata eo eaar bwiltōn̄tōn̄ otem bwiltōn̄tōn̄.",
                "30": "Im ālikin men kein Siz eaar den̄ļo̧ke Koriantumur bwe eaar leļo̧k n̄an e elōn̄ kinej ko rem̧wilaļ; im Koriantumur, kōnke eaar jako bōtōktōkin, eaar ļotļo̧k, im kar bōkļo̧k āinwōt n̄e eaar mej.",
                "31": "Kiiō jako in em̧m̧aan ro, kōrā ro, im ajri ilo aolep jar ko jim̧or eaar kanooj ļap jon̄an Siz eaar jiron̄ armej ro an bwe ren jab lukwarkware jarin tariņae ko an Koriantumur; kōn menin, raar ro̧o̧lļo̧k n̄an kāām eo aer."
            },
            "15": {
                "1": "Im ālikin men kein ke Koriantumur eaar mour jān kinej ko kōnjan, eaar jino in keememej naan ko Ether eaar kōnono n̄an e.",
                "2": "Im eaar lo bwe em̧ōj de an mej jān jāje eo enan̄inļo̧k ruo milien ko in armej ro an, im eaar jino būrom̧ōj ilo būruōn; aaet, eaar wōr remej ruo milien ko in armej ro rekajoor, im barāinwōt kōrā ro pāleer im ro nejier.",
                "3": "Im eaar jino in ukeļo̧k jān nana eo eaar kōm̧m̧ane; eaar jino in keememej naan ko kar kōnono jān lo̧n̄iin aolep rikanaan ro, im eaar lo bwe rekar kūrm̧ool n̄an tōre in, pilin̄ otemjeļo̧k; im an eaar būrom̧ōj im abin lo kaenōm̧m̧an.",
                "4": "Im ālikin men kein eaar je juon lōta n̄an Siz, im kōņaan bwe e en kōtļo̧k armej ro, im en kar kōtļo̧k aelōn̄ in kiin̄ eo kōn wōt mour ko an armej ro.",
                "5": "Im ālikin men kein ke Siz eaar bōk lōta eo an eaar jeje juon lōta n̄an Koriantumur, bwe e en ajeļo̧k make e, bwe en maron̄ m̧ane e kōn jāje eo an make, bwe en maron̄ dāpij mour ko an armej ro.",
                "6": "Im ālikin men kein armej ro raar ukeļo̧k jaab jān aer nana; im armej ro an Koriantumur kar kalim̧otak er n̄an illu ņae armej ro an Siz; im armej ro an Siz kar kalim̧otak er n̄an illu ņae armej ro an Koriantumur; kōn menin, armej ro an Siz raar leļo̧k pata n̄an armej ro an Koriantumur.",
                "7": "Im ke Koriantumur eaar lo bwe e nan̄in kar itōn wōtlo̧k eaar bar ko im̧aan armej ro an Siz.",
                "8": "Im ālikin men kein eaar ilo̧k n̄an dān ko in Ripliankōm, eo, oktan, ej ļap, ak n̄an ļe jān aolep; kōn menin, ke rekar ilo̧k n̄an dān kein raar kajutak em̧ kōppād ko aer; im Siz barāinwōt eaar kajutak em̧ kōppād ko an epaakeļo̧k er; im kōn menin ilo raan eo ilju raar itok n̄an pata.",
                "9": "Im ālikin men kein raar ire juon pata enana otem nana, eo ilo e Koriantumur eaar bar kinejnej, im eaar ļotļo̧k kōn jako in bōtōktōk.",
                "10": "Im ālikin men kein jarin tariņae ko an Koriantumur rekar kobaļo̧k ioon jarin tariņae ko an Siz bwe ren m̧an er, bwe rekar kōm̧m̧an bwe ren ko im̧aer; im raar koļo̧k n̄an rak, im kar kajutak im̧ōn kōppād ko aer ilo juon jikin eo kar ņa etan Okat.",
                "11": "Im ālikin men kein jarin tariņae eo an Koriantumur raar kajutak em̧ kōppād ko aer iturin bat Rama; im eaar ejja bat in wōt ijo jema Mormon eaar ņooji ļo̧o̧k ko n̄an Irooj, ko raar ekwōjarjar.",
                "12": "Im ālikin men kein raar kobaļo̧k ippān doon aolep armej ro ioon aolepān mejān āneo, ro rekar jar mej, ijello̧kun wōt Ether.",
                "13": "Im ālikin men kein Ether eaar lo aolep kōm̧m̧an ko an armej ro; im eaar lo bwe armej ro rekar rejetake Koriantumur kar ainļo̧k er ippān doon n̄an jarin tariņae eo an Koriantumur; im armej ro raar rejetake Siz kar ainļo̧k er ippān doon n̄an jarin tariņae eo an Siz.",
                "14": "Kōn menin, erro kar ium̧win tōrean in emān iiō ko ain ippān doon armej ro, bwe ren maron̄ bōk aolep ro rekar pād ioon mejān āneo, im bwe ren maron̄ bōk aolep kajoor eo remaron̄ kar bōk e.",
                "15": "Im ālikin men kein ālikin kar ainļo̧k er ippān doon, aolep kajjojo n̄an jarin tariņae eo eaar kāālet, ippān kōrā ro pāleer im ro nejier—jim̧or m̧aan ro, kōrā ko im ajri kar kōpālpel er kōn kein tariņae ko, kar wōr kein tōrak ko, im dipil ko, im penjān bar ko, im kar kanuknuk er ilo ballin tariņae—raar m̧aajļo̧k juon ņae bar juon n̄an pata; im raar ire aolep raan eo, im kar jab anjo̧.",
                "16": "Im ālikin men kein ke eaar bon̄ rekar kijeļo̧k, im kar ro̧o̧l n̄an kāām ko aer; im ālikin rekar ro̧o̧l n̄an kāām ko aer rekar jino liaajlo̧ļ im lim̧ō kōn jako in mej eo an armej ro aer; im ekanooj kar ļap jan̄ ko aer, lim̧ō ko im liaajlo̧ļ ko aer, jon̄an rekar kekōl otem kekōl mejatoto.",
                "17": "Im ālikin men kein ilo raan eo ilju rekar bar ilo̧k n̄an pata, im eļap im nana kar raan eo; mekarta, raar jab anjo̧, im ke bon̄ōn eo eaar bar itok raar kekōl mejatoto eo kōn jan̄ ko aer, im lim̧ō ko aer, im būrom̧ōj ko aer, kōn jako im mej an armej ro aer.",
                "18": "Im ālikin men kein Koriantumur eaar bar jeje juon lōta n̄an Siz, im kōņaan bwe en jab bar itok n̄an pata, ak bwe en bōk aelōn̄ in kiin̄ eo, im dāpij mour ko an armej ro.",
                "19": "A lo, Jetōb eo an Irooj eaar bōjrak an m̧akūtkūt ippāer, im Setan eaar wōr an aolep kajoor ioon būruōn armej ro; bwe rekar wūjlepeļo̧k aer n̄an pen in būrueer, im pilo in ļōmņak ko aer bwe ren maron̄ kar jako; kōn menin rekar bar ilo̧k n̄an tariņae.",
                "20": "Im ālikin men kein raar ire aolep raan eo, im ke bon̄ōn eo eaar itok raar kiki ioon jāje ko aer.",
                "21": "Im ilo ilju rekar ire em̧ool m̧ae bon̄ōn eaar itok.",
                "22": "Im ke bon̄ eaar itok rekar kadek kōn illu, em̧ool āinwōt juon armej rej kadek kōn wain; im rekar bar kiki ioon jāje ko aer.",
                "23": "Im ilo raan eo ilju rekar bar ire; im ke bon̄ōn eo raar aolep wōtlo̧k jān jāje eo ijello̧kun wōt lemn̄oul im ruo in armej ro an Koriantumur, im jiljinon̄oul im ruwatimjuon in armej ro an Siz.",
                "24": "Im ālikin men kein raar kiki ioon jāje ko aer bon̄ōn eo, im ilo raan eo ilju raar bar ire, im raar jum̧ae ilo aer kajoor kōn jāje ko aer im kōn kein tōrak ko aer, aolep raan eo.",
                "25": "Im ke bon̄ōn eo eaar itok eaar wōr jiln̄uul im ruo armej ro an Siz, im ron̄oul im jiljilimjuon in armej ro an Koriantumur.",
                "26": "Im ālikin men kein raar mōn̄ā im kar kiki, im kar pojak n̄an mej ilo raan eo ilju. Im eaar wōr em̧m̧aan ro reļļap im lāj āinwōt n̄an kajoor an armej raņ.",
                "27": "Im ālikin men kein raar ire kōn tōrean in jilu awa ko, im raar ļotļo̧k kōn jako in bōtōktōk.",
                "28": "Im ālikin men kein ke armej ro an Koriantumur rekar bōk ebwe kajoor bwe ren maron̄ kar etetal, rekar itōn ko kōn mour ko aer; a lo, Siz eaar jutak, im barāinwōt em̧m̧aan ro an, im eaar kanejnej ilo an illu bwe e en kar m̧an Koriantumur ak en kar mej jān jāje eo.",
                "29": "Kōn menin, eaar lukwarkware er, im ilo ilju eaar jibwe er; im raar bar ire kōn jāje eo. Im ālikin men kein ke eaar m̧ōj aer aolep wōtlo̧k jān jāje eo, ijello̧kun wōt kar Koriantumur im Siz, lo Siz eaar ļotļo̧k kōn jako in bōtōktōk.",
                "30": "Im ālikin men kein ke Koriantumur eaar atōrakļo̧k ioon jāje eo an, bwe e en kakkije jidik, eaar jekļo̧k bōran Siz.",
                "31": "Im ālikin men kein ke em̧ōj an kar jekļo̧k bōran Siz, Siz eaar jutak ilo pein im oļo̧k; im ālikin an kar kijejeto n̄an bōk menwan, eaar mej.",
                "32": "Im ālikin men kein Koriantumur eaar oļo̧k n̄an laļ, im erom āinwōt n̄e eaar ejjeļo̧k mour ilo e.",
                "33": "Im Irooj eaar kōnono n̄an Ether, im ba n̄an e: Kwōn ilo̧k. Im eaar ilo̧k, im lo bwe naan ko an Irooj raar aolep kūrm̧ool; im eaar kadedeļo̧k ļo̧o̧k eo an; (im juon m̧ōttan jibukwi iaar jab jeje) im eaar ņooji ilo wāween eo armej in Limai eaar jab loi.",
                "34": "Kiiō naan ko āliktata rej jeje jān Ether rej erkein: Eļan̄n̄e aaet ak jaab Irooj ej kilaan bwe in nemak mej, ak bwe in pād ilo ankilaan Irooj ilo kanniōk, ej jab aorōk, eļan̄n̄e āindein bwe in mour ilo aelōn̄ in Anij. Amen."
            }
        }
    },
    "moro": {
        "meta": {
            "slug": "moro",
            "name": "Bok in Moronai",
            "chapterWord": "Jebta"
        },
        "chapters": {
            "1": {
                "1": "Kiiō N̄a, Moronai, ālikin kar kōm̧m̧an jem̧ļo̧kin kōkaduduik bwebwenato in armej ro an Jered, Iaar kōtmāne ij jab bar jejeļo̧k wōt, ak i jan̄in kar mej; im iaar jab kwaļo̧k eō n̄an riLeman ro n̄e raab kar m̧ane eō.",
                "2": "Bwe lo, tariņae ko aer rej kaammijak otem kaammijak ilubwiljier; im kōnke aer matōrtōr rej leļo̧k n̄an mej riNipai otemjej bwe rej jamin kaarmejjete Kraist.",
                "3": "Im n̄a, Moronai, ij jamin kaarmejjete Kraist; kōn menin, iaar ito-itak ijoko jabdewōt imaron̄ n̄an oņaake eo an mour eo aō make.",
                "4": "Kōn menin, ij jeje bar jet men ko, reāinjuon jān men eo iaar kōtmāne; bwe iaar kōtmāne jab n̄an jeje eļapļo̧k; ak ij jeje bar jet men, bwe bōlen remaron̄ aorōk n̄an ro jeiū im jatū, riLeman ro, ilo jet raan tokālik, ekkar n̄an ankilaan Irooj."
            },
            "2": {
                "1": "Naan ko an Kraist, ko Eaar kōnono n̄an ro rikaļooran, jon̄oulruo eo Eaar kāālet, ke Eaar likūt pā ko pein ioer—",
                "2": "Im Eaar kūr er kōn etaer, im ba: Kom̧ naaj kūr n̄an Jema ilo Eta, ilo jar ekajoor; im ālikin ami kar kōm̧m̧ane men in kom̧ enaaj wōr ami kajoor bwe n̄an eo kom̧ naaj likūt peimi ioon, kom̧ naaj leļo̧k Jetōb Kwōjarjar; im ilo Eta kom̧ naaj leļo̧k E, bwe āindein ro Aō rijjilōk rej kōm̧m̧an.",
                "3": "Kiiō Kraist eaar kōnono naan kein n̄an er ilo iien m̧oktata in waļo̧k eo An; im jarlepju eo eaar jab ron̄, a rikaļoor ro raar ron̄; im ioon jon̄an wōt eo raar likūt peier, eaar wōtlo̧k Jetōb Kwōjarjar."
            },
            "3": {
                "1": "Wāween eo rikaļoor ro, ro kar ņa etaer elder ro an kabun̄ eo, raar kapit pris ro im rikaki ro—",
                "2": "Ālikin aer kar jar n̄an Jemān ilo etan Kraist, rekar likūt peier ioer, im ba:",
                "3": "Ilo etan Jisōs Kraist ij kapit eok juon pris (ak eļan̄n̄e e ej juon rikaki, ij kapit eok juon rikaki) n̄an kwaļo̧k kōn ukeļo̧k im jeorļo̧k in jero̧wiwi ko kōn Jisōs Kraist, jān niknik in tōmak ioon Etan n̄an jem̧ļo̧kin. Amen.",
                "4": "Im ekkar n̄an wāween in raar kapit pris ro im rikaki ro, ekkar n̄an mennin leļo̧k ko im kūr ko an Anij n̄an armej; im raar kapit er jān kajoor eo an Jetōb Kwōjarjar, eo eaar ilo er."
            },
            "4": {
                "1": "Wāween eo elder ro im pris ro aer rej kōjeraam̧m̧an kanniōkin im bōtōktōkin Kraist n̄an kabun̄ eo; im raar kōjeraam̧m̧an e ekkar n̄an naan in jiron̄ ko an Kraist; kōn menin jejeļā wāween eo e m̧ool; im elder ak pris eo eaar kajeedede—",
                "2": "Im raar bukwelōlō ippān kabun̄ eo, im jar n̄an Jemān ilo etan Kraist, im ba:",
                "3": "O Anij, Jemām Indeeo, kōmij kajjitōk Ippam̧ ilo etan Nejūm̧, Jisōs Kraist, n̄an kōjeraam̧m̧an im kokwōjarjar pilawā in n̄an jetōb ko an ro otemjej rej bōk m̧ōttan; bwe ren maron̄ m̧ōn̄ā ilo aer ememej ānbwinnin Nejūm̧, im kam̧ool n̄an Kwe, O Anij, Jemām Indeeo, bwe rem̧ōņōņō in bōk ioer etan Nejūm̧, im keememej E iien otemjej, im kōjparok kien ko An ko Eaar liļo̧k n̄an er, bwe Jetōb eo An en maron̄ pād ippāer iien otemjej. Amen."
            },
            "5": {
                "1": "Wāween eo kōjeraam̧m̧ane wain eo—Lo, raar bōk kap eo, im ba:",
                "2": "O Anij, Jemām Indeeo, kōmij kajjitōk Ippam̧, ilo etan Nejūm̧, Jisōs Kraist, n̄an kōjeraam̧m̧an im kokwōjarjar wain in n̄an jetōb ko an ro otemjej rej idaak jān e, bwe ren maron̄ kōm̧m̧ane ilo ememej bōtōktōkin Nejūm̧, eo eaar to̧o̧rļo̧k kōn er; bwe ren maron̄ kam̧ool n̄an kwe, O Anij, Jemām Indeeo, bwe ren keememej E iien otemjej, bwe Jetōb eo An en maron̄ pād ippāer. Amen."
            },
            "6": {
                "1": "Im kiiō ij kōnono kōn peptaij. Lo, elder ro, pris ro, im rikaki ro, kar peptaij; im rekar jab peptaij eļan̄n̄e raar jab kwaļo̧k leen ekkar bwe ren kar tōllo̧ke.",
                "2": "Rekar barāinwōt jab bōk jabdewōt n̄an peptaij ijello̧kun wōt n̄e rekar wōnm̧aanļo̧k kōn bōro eo erup im jetōb ettā, im kar kam̧ool n̄an kabun̄ eo bwe raar lukkuun m̧ool ilo ukeļo̧k jān aolep jero̧wiwi ko aer.",
                "3": "Im ejjeļo̧k kar bōk n̄an peptaij ijello̧kun n̄e rekar bōk ioer etan Kraist, im kar wōr juon kōttōpar n̄an jerbal n̄an e n̄an jem̧ļo̧kin.",
                "4": "Im ālikin kar bōk er n̄an peptaij, im kar jerbale ioer im karreoik er jān kajoor eo an Jetōb Kwōjarjar, rekar bōnbōn ilubwiljin armej ro an kabun̄ eo an Kraist; im etaer kar būki, bwe ren maron̄ keememej im naajdik er jān em̧m̧an eo an naan in Anij, n̄an kōjparok er ilo wāween ejim̧we, n̄an kōjparok er iien otemjej n̄an ekkōl im jar, atartar make ioon em̧m̧an ko an Kraist, eo ej rijeje im rikadedeļo̧k an tōmak eo aer.",
                "5": "Im kabun̄ eo eaar kwelo̧k emmakijkij, n̄an jitlo̧k im n̄an jar, im n̄an kōnono ippān doon kōn em̧m̧anļo̧k eo an jetōb ko aer.",
                "6": "Im raar kwelo̧k makijkij n̄an bōk pilawā im wain eo, ilo ememej Irooj Jisōs.",
                "7": "Im rekar kanooj jejjet n̄an lale bwe en ejjeļo̧k jero̧wiwi ilubwiljier; im jabdewōt eo kar lo n̄an kōm̧m̧an bōd, im jilu rikam̧ool an kabun̄ eo eaar liaakeļo̧k er im̧aan elder ro, im eļan̄n̄e rejjab ukeļo̧k, im jab kwaļo̧k burueer, etaer kar jeorļo̧k, im rekar jab bōnbōn ilubwiljin armej ro an Kraist.",
                "8": "A jon̄an emmakijkij in aer ukeļo̧k im kappukot jeorļo̧k bōd, kōn jibadbad em̧ool, kar jeorļo̧k aer bōd.",
                "9": "Im kwelo̧k ko aer kar kōm̧m̧an jān kabun̄ eo ālikin wāween jerbal ko an jetōb, im jān kajoor eo an Jetōb Kwōjarjar; bwe āinwōt kajoor eo an Jetōb Kwōjarjar eaar tōl er eļan̄n̄e n̄an kwaļo̧k naan, ak n̄an kōketak, ak n̄an jar, ak n̄an owar ilo jar, ak n̄an al, em̧ool āindein eaar kōm̧m̧an."
            },
            "7": {
                "1": "Im kiiō n̄a, Moronai, ij jeje jet naan ko an jema Mormon, ko eaar kōnono kōn tōmak, kōjatdikdik, im iakwe-em̧ool; bwe ilo̧kan wāween in eaar kōnono n̄an armej ro, ke eaar katakin er ilo im̧ōn kwelo̧k ko rekar kalōk i n̄an jikin kabun̄-jar.",
                "2": "Im kiiō n̄a, Mormon, ij kōnono n̄an kom̧, ro jeiū im jatū rejitōnbōro; im ej jān jouj an Anij Jemād, im ad Irooj Jisōs Kraist, im ankilaan ekwōjarjar, kōn mennin letok in An kūr n̄an eō, bwe ij maron̄ anemkwōj n̄an kōnono n̄an kom̧ ilo iien in.",
                "3": "Kōn menin, ikōņaan kōnono n̄an kom̧ ro rej jān kabun̄ eo, ro rej rikaļoor ro an Kraist reineem̧m̧an, im ro raar bōk kōjatdikdik ebwe eo jān e kom̧ maron̄ deļo̧n̄ļo̧k ilo kakkije an Irooj, jān iien in m̧aanļo̧k m̧ae kom̧ naaj kakkije Ippān ilo lan̄.",
                "4": "Im kiiō ro jeiū im jatū, ij lo waļo̧kin men kein jān kom̧ kōn ami etetal eaenōm̧m̧an ippān ro nejin armej.",
                "5": "Bwe ij keememej naan an Anij eo ej ba jān jerbal ko aer kwōnaaj jeļā er; bwe eļan̄n̄e jerbal ko aer rej em̧m̧an, innām rej em̧m̧an barāinwōt.",
                "6": "Bwe lo, Anij eaar ba armej eo enana ejamin kōm̧m̧an men eo em̧m̧an; bwe eļan̄n̄e ej leļo̧k juon mennin leļo̧k, ak jar n̄an Anij, eļan̄n̄e ej jab naaj kōm̧m̧ane kōn lukkuun būruōn aorōk in n̄an e ejjeļo̧k.",
                "7": "Bwe lo, in ej jab watōk men in n̄an e wānōk.",
                "8": "Bwe lo, eļan̄n̄e juon armej enana ej leļo̧k juon mennin leļo̧k, e ej kōm̧m̧ane ilo kūbboņ; āindein mennin watōk n̄an e ejja āinwōt n̄e eaar dāpij mennin leļo̧k eo; kōn menin ej watōk men in nana im̧aan Anij.",
                "9": "Im āindein barāinwōt ej watōk enana n̄an armej eo, eļan̄n̄e enaaj jar im jab kōn lukkuun m̧ool in būruōn; aaet, im aorōk in n̄an e ejjeļo̧k, bwe Anij ej jab bōk rein.",
                "10": "Kōn menin, armej eo enana ej jab maron̄ kōm̧m̧an men eo em̧m̧an; barāinwōt eban maron̄ leļo̧k mennin leļo̧k em̧m̧an.",
                "11": "Bwe lo, unjān dān emeo̧ ej jab maron̄ kwaļo̧k dān em̧m̧an; barāinwōt unjān dān em̧m̧an ejamin kwaļo̧k dān emeo̧; kōn menin, armej eo ej karejeran devil ejamin ļoor Kraist; im eļan̄n̄e e ej ļoor Kraist e jamin juon karejeran devil.",
                "12": "Kōn menin, men otemjej ko rem̧m̧an rej itok jān Anij; im men eo enana ej itok jān devil; bwe devil ej rikōjdat n̄an Anij, im ej jum̧ae E iien otemjej, im karuwainene im karreel n̄an jero̧wiwi, im n̄an kōm̧m̧an men eo enana iien otemjej.",
                "13": "A lo, men eo jān Anij ej karuwainene im karreel n̄an kōm̧m̧an em̧m̧an iien otemjej; kōn menin, jabdewōt men ej karuwainene im karreel n̄an kōm̧m̧an em̧m̧an, im n̄an iakwe Anij, im n̄an jerbal n̄an E, ej kōketak in Anij.",
                "14": "Kōn menin, kom̧in eo̧ron̄, ro jeiū im jatū rejitōnbōro, bwe kom̧in jab ekajet men eo enana bwe ej jān Anij, ak bwe men eo em̧m̧an im jān Anij ej jān devil.",
                "15": "Bwe lo, ro jeiū im jatū, em̧ōj lewōj n̄an kom̧ n̄an ekajet, bwe kom̧in maron̄ jeļā em̧m̧an jān nana; im wāween eo n̄an ekajet ej kanooj alikkar, bwe kom̧in maron̄ jeļā kōn juon jeļā eweeppān, āinwōt raanleplep jān bon̄ nijōk.",
                "16": "Bwe lo, Jetōb in Kraist em̧ōj leļo̧k e n̄an aolep armej, bwe en maron̄ jeļā em̧m̧an jān nana; kōn menin, ij kwaļo̧k wāween eo n̄an ekajet; bwe men otemjeļo̧k ej karuwainene n̄an kōm̧m̧an em̧m̧an, im n̄an karreel n̄an tōmak ilo Kraist, kar jilkinļo̧k e jān kajoor eo im mennin leļo̧k eo an Kraist; kōn menin kom̧ maron̄ jeļā kōn juon jeļāļo̧kjeņ eweeppān e ej jān Anij.",
                "17": "A jabdewōt men ej karreel armej n̄an kōm̧m̧an nana, im jab tōmak ilo Kraist, im kaarmejjete E, im jab jerbal n̄an Anij, innām kom̧ naaj jeļā kōn juon jeļāļo̧kjeņ eweeppān men in ej jān devil; bwe ilo̧kan wāween in devil ej kōm̧m̧an jerbal enana, bwe e ej karreel ejjeļo̧k armej n̄an kōm̧m̧an em̧m̧an, jaab, jab juon, jaab enjeļ ro an, im jab er ro raar wūjlepeļo̧k er n̄an E.",
                "18": "Im kiiō, ro jeiū im jatū, kōnke ij lo bwe kom̧ jeļā meram eo kom̧ij maron̄ ekajet jān e, meram eo ej meram an Kraist, lale bwe kom̧in jab ekajet ilo bōd; bwe kōn ejja ekajet eo kom̧ij ekajet naaj barāinwōt ekajet kom̧.",
                "19": "Kōn menin, ij akweļap n̄an kom̧, ro jeiū im jatū, bwe kom̧ij aikuj kappukot ilo niknik ilo meram eo an Kraist bwe kom̧in maron̄ jeļā em̧m̧an jān nana; im eļan̄n̄e kom̧ naaj ekkejel pen ioon men otemjej em̧m̧an, im jab liaakeļo̧k men in, kom̧ naaj lukkuun m̧ool juon nejin Kraist.",
                "20": "Im kiiō, ro jeiū im jatū, ekōjkan an maron̄ bwe kom̧in maron̄ kūkki im dāpdep ioon men otemjej em̧m̧an?",
                "21": "Im kiiō ij itok n̄an tōmak in, eo kake iaar ba ikar kōnono; im inaaj jiron̄ kom̧ wāween eo kōn e kom̧ maron̄ ekkejel pen ioon men otemjej em̧m̧an.",
                "22": "Bwe lo, Anij ejeļā men otemjeļo̧k, kōnke E ej jān indeeo n̄an indeeo, lo, Eaar jilkinļo̧k enjeļ ro n̄an jipan̄ ro nejin armej, n̄an kwaļo̧k ilo alikkar itok eo an Kraist; im ilo Kraist men otemjej em̧m̧an ej aikuj itok.",
                "23": "Im Anij barāinwōt eaar kwaļo̧k n̄an rikanaan ro, jān lo̧n̄iin make, bwe Kraist en kar itok.",
                "24": "Im lo, ekar wōr elōn̄ wāween ko im Eaar kwaļo̧k men kein n̄an ro nejin armej, ko rekar em̧m̧an; im men otemjeļo̧k ko rem̧m̧an rej itok jān Kraist; ijello̧kun in armej raar wōtlo̧k, im ejjeļo̧k men em̧m̧an ekar itok n̄an er.",
                "25": "Kōn menin, jān jipan̄ an enjeļ raņ, im jān naan otemjeļo̧k eaar diwōjļo̧k jān lo̧n̄iin Anij, armej raar jino kwaļo̧k tōmak ilo Kraist; im āindein jān tōmak, raar ekkejel pen ioon men otemjej em̧m̧an; im āindein eaar m̧ae itok eo an Kraist.",
                "26": "Im ālikin An kar itok armej raar barāinwōt lo lo̧mo̧o̧r jān tōmak ilo Etan; im jān tōmak, rej erom m̧aan ro nejin Anij. Im ejja lukkuun āinwōt Kraist ej mour Eaar kōnono naan kein n̄an ro jemād, im ba: Jabdewōt men kom̧ naaj kajjitōk ippān Jema ilo Eta, eo ej em̧m̧an, ilo tōmak, im lōke bwe kom̧ naaj bōk, lo, enaaj waļo̧k n̄an kom̧.",
                "27": "Kōn menin, ro jeiū im jatū rejitōnbōro, mennin bwilōn̄ ko rekar bōjrak ke kōnke Kraist eaar wanlōn̄ļo̧k ilo lan̄, im kar jijet ianbwijmaron̄ in pein Anij, n̄an bōk jān Jemān jim̧we ko an in tūriam̧okake eo kar An ioon ro nejin Armej raņ?",
                "28": "Bwe Eaar uwaake jem̧ļo̧k ko an kien eo, im Eaar bōk aolep ro raar tōmak ilo E; im ro eaar wōr aer tōmak ilo E renaaj eddāp n̄an men otemjej em̧m̧an; kōn menin E ej errā ilo jibadbad eo kōn ro nejin armej raņ; im Ej jokwe indeeo ilo lan̄ ko.",
                "29": "Im kōnke Eaar kōm̧m̧ane men in, ro jeiū im jatū rejitōnbōro, mennin bwilōn̄ ko rekar ke bōjrak? Lo ij ba n̄an kom̧, Jaab; barāinwōt enjeļ raņ raar jab bōjrak n̄an jerbal ippān ro nejin armej raņ.",
                "30": "Bwe lo, er rej rijerbal An, n̄an jipan̄ ekkar n̄an naan eo an An naan in jiron̄, im kwaļo̧k er n̄an er ro ekajoor aer tōmak im epen ļōmņak ko aer ilo wāween m̧wil otemjeļo̧k em̧m̧an.",
                "31": "Im opij eo an jerbal in eo aer ej n̄an kūr armej n̄an ukeļo̧k, im n̄an kakūrm̧ool im n̄an kōm̧m̧ane jerbal in bujen ko an Jemān, ko Eaar kōm̧m̧an n̄an ro nejin armej raņ, n̄an kōpooj iaļ eo ilubwiljin ro nejin armej raņ, jān kajeededļo̧k naan eo an Kraist n̄an ro kāālet in Irooj, bwe ren maron̄ kwaļo̧k naan in kam̧ool kōn E.",
                "32": "Im jān kōm̧m̧an āinwōt, Irooj Anij ej kōpooj iaļ eo bwe bwe in armej raņ ren maron̄ wōr aer tōmak ilo Kraist, bwe Jetōb Kwōjarjar en wōr jikin ilo burueer, ekkar n̄an kajoor eo An; im ekkar n̄an wāween in bōktok Jemān, bujen ko Eaar kōm̧m̧an n̄an ro nejin armej raņ.",
                "33": "Im Kraist eaar ba: Eļan̄n̄e kom̧ naaj tōmak ilo N̄a kom̧ naaj wōr ami kajoor n̄an kōm̧m̧an jabdewōt men emennin aikuj ilo N̄a.",
                "34": "Im Eaar ba: Ukeļo̧k aolep kom̧ jem̧ļo̧k ko in laļ, im itok n̄an Eō, im peptaij ilo Eta, im tōmak ilo N̄a, bwe kom̧in maron̄ mour.",
                "35": "Im kiiō, ro jeiū im jatū rejitōnbōro, eļan̄n̄e wāween eo in bwe men kein rem̧ool ko iaar kōnono n̄an kom̧, im Anij enaaj kwaļo̧k n̄an kom̧, kōn kajoor im aiboojoj eļap ilo raan eo āliktata, bwe rej m̧ool, im eļan̄n̄e rej m̧ool raan in mennin bwilōn̄ ko eaar bōjrak ke?",
                "36": "Ak enjeļ ro raar bōjrak ke n̄an waļo̧k n̄an ro nejin armej raņ? Ak Eaar dāpij ke kajoor in Jetōb Kwōjarjar jān er? Ak En ke, toun wōt an iien wōnm̧aanļo̧k, ak an laļ naaj jutak, ak naaj wōr juon armej ioon mejān laļ n̄an lo̧mo̧o̧ren?",
                "37": "Lo ij ba n̄an kom̧, Jaab; bwe ej jān tōmak mennin bwilōn̄ ko rej jerbali; im ej jān tōmak bwe enjeļ raņ ren waļo̧k im jipan̄ armej; kōn menin, eļan̄n̄e men kein raar bōjrak wo n̄an ro nejin armej raņ, bwe ej kōn jab tōmak, im aolep e waan.",
                "38": "Bwe ejjeļo̧k armej enaaj mour, ekkar n̄an naan ko an Kraist, ijello̧kun n̄e renaaj tōmak ilo Etan; kōn menin, eļan̄n̄e men kein raar bōjrak, innām tōmak eaar bōjrak barāinwōt; im enana tam̧m̧win armej, bwe er rej āinwōt n̄e eaar ejjeļo̧k pinmuur eaar kōm̧m̧an.",
                "39": "A lo, ro jeiū im jatū rejitōnbōro, ij lo waļo̧kin men kein rem̧m̧anļo̧k jān kom̧, bwe ij kōjjem̧ļo̧k bwe ewōr ami tōmak ilo Kraist kōnke ami ettā; bwe eļan̄n̄e kom̧ ar jab tōmak ilo E innām kom̧ij jab ekkar n̄an bōnbōn ilubwiljin armej in kabun̄ eo An.",
                "40": "Im bar juon alen, ro jeiū im jatū rejitōnbōro, ikōņaan kōnono n̄an kom̧ kōn kōjatdikdik. Ekōjkan ami naaj tōpar tōmak, ijello̧kun n̄e naaj ejjeļo̧k ami kōjatdikdik?",
                "41": "Im ta eo kom̧ naaj kōjatdikdik kake? Lo ij ba n̄an kom̧ bwe kom̧ naaj kōjatdikdik kōn pinmuur eo an Kraist im kajoor in An jerkakpeje, n̄an naaj jerkak n̄an mour indeeo, im men in kōnke ami tōmak ilo E ekkar n̄an kallim̧ur eo.",
                "42": "Kōn menin, eļan̄n̄e armej ewōr an tōmak eaikuj wōr an kōjatdikdik; bwe n̄e ejjeļo̧k tōmak e jamin wōr jabdewōt kōjatdikdik.",
                "43": "Im bar juon alen, lo ij ba n̄an kom̧ bwe e ej jab maron̄ wōr an tōmak im kōjatdikdik, ijello̧kun n̄e enaaj ineem̧m̧an, im ettā būruōn.",
                "44": "Eļan̄n̄e āindein, an tōmak im kōjatdikdik e waan, bwe ejjeļo̧k bōk e im̧aan Anij, ijello̧kun riineem̧m̧an im ettā ilo bōro; im eļan̄n̄e armej eo ej ineem̧m̧an im ettā ilo bōro, im kwaļo̧k būruōn jān kajoor eo an Jetōb Kwōjarjar bwe Jisōs ej Kraist eo, eaikuj wōr an iakwe-em̧ool; bwe eļan̄n̄e ejjeļo̧k an iakwe-em̧ool e ejjeļo̧k tokjān; kōn menin eaikuj wōr an iakwe-em̧ool.",
                "45": "Im iakwe-em̧ool ej meanwōd im e jouj, im ej jab juunm̧aade, ej jab kappukot men ko an, ej jab illulu, ej jab ļōmņak nana, im jab lan̄lōn̄ ilo nana ak lan̄lōn̄ ilo m̧ool eo, ej kijenmej ilo men otemjej, ej tōmak ilo men otemjej, ej kōjatdikdik ilo men otemjej, ej niknik ilo men otemjej.",
                "46": "Kōn menin, ro jeiū im jatū rejitōnbōro, eļan̄n̄e ejjeļo̧k ami iakwe-em̧ool, kom̧ jekdo̧o̧n, bwe iakwe-em̧ool ej jamin jako. Kōn menin, kom̧in eddāp n̄an iakwe-em̧ool, eo ej ļaptata jān men otemjej, bwe men otemjej renaaj jem̧ļo̧k—",
                "47": "A iakwe-em̧ool ej iakwe eo erreo an Kraist, im e kijejeto indeeo; im jabdewōt eo lo e ippān ilo raan eo āliktata, enaaj em̧m̧an ippān.",
                "48": "Kōn menin, ro jeiū im jatū rejitōnbōro, kom̧in jar n̄an Jemād kōn aolep kajoor in bōro, bwe kom̧in maron̄ obrak kōn iakwe eo An, eo Eaar leļo̧k ioon aolep ro rej rikaļoor ro an rem̧ool an Nejin, Jisōs Kraist; bwe kom̧in maron̄ erom m̧aan ro nejin Anij; bwe n̄e Enaaj waļo̧k jenaaj āinwōt E, bwe jenaaj lo E ilo lukkuun nememen; bwe jen maron̄ bōk kōjatdikdik in; bwe jān maron̄ karreo em̧ool āinwōt E erreo. Amen."
            },
            "8": {
                "1": "Juon lōta an jema Mormon, kar je n̄an eō, Moronai; im eaar jeje n̄an eō m̧ōkaj ālikin wōt kar kūr eō n̄an jerbal in. Im ilo wāween in eaar jeje n̄an eō, im ba:",
                "2": "Nejū m̧aan jitōnbōro, Moronai, ij m̧ōņōņō otem m̧ōņōņō bwe am̧ Irooj Jisōs Kraist eaar ļōmņak kōn eok, im kar kūr eok n̄an jerbal in An, im n̄an jerbal in ekwōjarjar An.",
                "3": "Ij ļōmņak kōn eok iien otemjej ilo jar ko aō, im jar wōt n̄an Anij Jemān ilo etan eo Nejin Ekwōjarjar, Jisōs, bwe E, kōn em̧m̧an im jouj eo an ejjeļo̧k jem̧ļo̧kin, naaj kōjparok eok kōn kijejeto in tōmak ilo Etan n̄an jem̧ļo̧k in.",
                "4": "Im kiiō, nejū m̧aan, ij kōnono n̄an eok kōn men eo ej kanooj kabūrom̧ōj eō; bwe ej kabūrom̧ōj eō bwe en wōr aitwerōk ko rej jerkak ilubwiljimi.",
                "5": "Bwe, eļan̄n̄e iaar jeļā m̧ool eo, ekar wōr aitwerōk ko ilubwiljimi kōn peptaij in ajri ro nejimi reddik.",
                "6": "Im kiiō, nejū m̧aan, ikōņaan bwe kom̧in niknik jerbal, bwe bōd ļapļap in en em̧m̧akūt jān ilubwiljimi; bwe, bwe kōn un in iaar jeje lōta in.",
                "7": "Bwe em̧ōkaj ālikin wōt iaar jeļā kōn men kein kōn kom̧ iaar kajjitōk ippān Irooj kōn wāween in. Im naan eo an Irooj eaar itok n̄an eō jān kajoor eo an Jetōb Kwōjarjar, im ba:",
                "8": "Kwōn ron̄jaki naan ko an Kraist, am̧ Ripinmuur, am̧ Irooj im am̧ Anij. Lo, Iaar itok ilo laļ jab n̄an kūr ro rekwōjarjar ak ro rijero̧wiwi n̄an ukeļo̧k; eo ājmour ej jab aikuj riuno, a er ro renan̄inmej; kōn menin, ajri ro reddik reājmour, bwe rejjab maron̄ kōm̧m̧an jero̧wiwi; kōn menin lia eo an Adam kar bōk jān er ilo N̄a, bwe en ejjeļo̧k an kajoor ioer; im kien m̧wijm̧wij ej ļot ilo N̄a.",
                "9": "Im ilo wāween in Jetōb Kwōjarjar eaar kwaļo̧k naan eo an Anij n̄an eō; kōn menin, nejū m̧aan jitōnbōro, i jeļā bwe men in ej kajjirere im̧aan Anij, bwe kom̧in peptaij ajri ro reddik.",
                "10": "Lo ij ba n̄an eok bwe men in kwōnaaj katakin—ukeļo̧k im peptaij n̄an ro rej reaikuj im remaron̄ kōm̧m̧an jero̧wiwi; aaet, katakin ro jemān im jinen bwe rej aikuj ukeļo̧k im peptaij, im kōttāik er āinwōt ro nejier reddik, im renaaj aolep mour ippān ro nejier reddik.",
                "11": "Im ajri ro nejier reddik reaikuj jab ukeļo̧k, im barāinwōt peptaij. Lo, peptaij ej n̄an ukeļo̧k n̄an kajejjet kien ko n̄an jeorļo̧k in jero̧wiwi ko.",
                "12": "A ajri ro reddik remour ilo Kraist, em̧ool jān pedped an laļ; eļan̄n̄e eaar jab āindein, Anij ej Anij in kalijekļo̧k, im barāinwōt Anij e ukoktak, im rijepiaan armej raņ; bwe ewi jon̄an lōn̄ in ajri ro reddik raar mej kōn ejjeļo̧k peptaij!",
                "13": "Kōn menin, eļan̄n̄e ajri ro reddik reban kar mour kōn ejjeļo̧k peptaij, rein reaikuj kar ilo̧k n̄an hell eo ejjeļo̧k jem̧ļo̧kin.",
                "14": "Lo ij ba n̄an eok, bwe e eo ej ļōmņak bwe ajri ro reddik reaikuj peptaij ej pād ilo āt emeo̧ im kworak in nana; bwe e ejjeļo̧k an tōmak, kōjatdikdik, ak jab iakwe-em̧ool; kōn menin, eļan̄n̄e kar bukweļo̧k e ke ej pād ilo ļōmņak in, eaikuj wanlaļļo̧k n̄an hell.",
                "15": "Bwe ekanooj in nana n̄an ļōmņak bwe Anij ej lo̧mo̧o̧ren juon ajri kōnke peptaij, im eo juon eaikuj jako kōnke eaar jab peptaij.",
                "16": "Wo n̄an er ro renaaj kaankeke iaļ ko an Irooj ekkar n̄an wāween in, bwe renaaj jako ijello̧kun n̄e rej ukeļo̧k. Lo, ij kōnono kōn kajoor, kōnke ewōr aō maron̄ jān Anij; im ij jab mijak ta armej remaron̄ kōm̧m̧an; bwe iakwe eweeppān ej joļo̧k mijak otemjeļo̧k.",
                "17": "Im ij obrak kōn iakwe-em̧ool, eo ej iakwe ejjeļo̧k jem̧ļo̧kin; kōn menin, aolep ajri ro rej āinwōt n̄a; kōn menin, ij iakwe ajri ro reddik kōn iakwe eo eweeppān; im rej aolep āier wōt juon im ribōk leen lo̧mo̧o̧r.",
                "18": "Bwe I jeļā bwe Anij ej jab Anij in kalijekļo̧k, im jab juon eukoktak; bwe E ej jab ukoktak jān indeeo n̄an aolep indeeo.",
                "19": "Ajri ro reddik rejjab maron̄ ukeļo̧k; kōn menin, e juon men ekanooj nana n̄an kaarmejjete tūriam̧okake ko rem̧ool an Anij n̄an er, bwe er rej aolep mour ilo E kōnke tūriam̧okake eo An.",
                "20": "Im e eo ej ba bwe ajri ro reddik reaikuj peptaij ej kaarmejjete tūriam̧okake ko an Kraist, im ej kajejtokjān pinmuur eo An im kajoor in An lo̧mo̧o̧ren.",
                "21": "Wo n̄an rein, bwe rej pād ilo kauwōtata in mej, hell, im en̄taan ejjeļo̧k jem̧ļo̧kin. Ij kōnono ilo kajoor; Anij eaar jiron̄ eō. Kwōn ron̄jake im eo̧ron̄ i, bwe rej jutak ņae eok ilo jikin ekajet an Kraist.",
                "22": "Bwe lo bwe aolep ajri ro reddik otemjeļo̧k remour ilo Kraist, im barāinwōt aolep er ro ejako kien eo ippāer. Bwe kajoor in pinmuur eo ej itok ioon aolep er ro ejjeļo̧k kien eo ippāer; kōn menin, eo jab ņa ruōn, ak eo ej pād ium̧win ejjeļo̧k liaakeļo̧k, ej jab maron̄ ukeļo̧k; im n̄an in peptaij ejej tokjān—",
                "23": "A men in ej kajjirere im̧aan Anij, im ej kaarmejjete tūriam̧okake ko an Kraist, im kajoor in Jetōb Kwōjarjar eo An, im ej likūt lōke ilo jerbal ko remej.",
                "24": "Lo, nejū m̧aan, men in ej jab aikuj waļo̧k; bwe ukeļo̧k ej n̄an er ro rej pād ium̧win liaakeļo̧k im ium̧win lia in kien eo e rup.",
                "25": "Im leen ko m̧oktata an ukeļo̧k ej peptaij; im peptaij ej itok jān tōmak n̄an kajejjet in kien ko; im kajejjet in kien ko ej bōktok jeorļo̧k in jero̧wiwi ko;",
                "26": "Im jeorļo̧k in jero̧wiwi ko ej bōktok ettā, im ettā in bōro; im kōnke ettā im ettā in bōro ej itok lotok an Jetōb Kwōjarjar, Rikaenōm̧m̧an eo ej kobrak kōn kōjatdikdik im iakwe eweeppān, iakwe eo ej ejamin jako jān niknik n̄an jar, m̧ae jem̧ļo̧kin enaaj itok, n̄e aolep rekwōjarjar renaaj jokwe ippān Anij.",
                "27": "Lo, nejū m̧aan, inaaj jeje n̄an eok bar juon alen eļan̄n̄e ijjab ilo̧k m̧ōkaj ņae riLeman ro. Lo, juwa eo an laļ in, ak armej in riNipai raņ, eaar kam̧ool ko̧kkure eo aer ijello̧kun n̄e rej ukeļo̧k.",
                "28": "Kwōn jar kōn er, nejū m̧aan, bwe ukeļo̧k en maron̄ itok n̄an er. Bwe lo, ij ekkōl n̄e jetōb ab kar bōjrak an jerbal ippāer; im ilo m̧ōttan jab e ilo aelōn̄ in rej barāinwōt kappukot n̄an joļo̧k aolep kajoor im maron̄ ej itok jān Anij; im rej kaarmejjete Jetōb Kwōjarjar.",
                "29": "Im ālikin joļo̧k ekanooj ļap jeļā, nejū m̧aan, rej aikuj jako ejjab to, n̄an kūrm̧ool in kanaan ko kar kōnono jān rikanaan ro, im barāinwōt naan ko an ad Rilo̧mo̧o̧r make.",
                "30": "Bar iakwe, nejū m̧aan, m̧ae inaaj bar jeje n̄an eok, ak naaj iioon eok bar juon alen. Amen."
            },
            "9": {
                "intro": "Lōta eo kein karuo an Mormon n̄an ļeo nejin Moronai.",
                "1": "Nejū m̧aan ejitōnbōro, ij jeje n̄an eok bar juon alen bwe kwōn maron̄ jeļā bwe Ij mour wōt; a ij jeje jidik kōn men eo ekabūrom̧ōjm̧ōj.",
                "2": "Bwe lo, ikar tariņae juon pata ekanooj nana ippān riLeman raņ, eo ilo e kōm ar jab anjo̧; im Arkeantōs eaar wōtlo̧k jān jāje eo, im barāinwōt Luram im Emrom; aaet, im eaar jako jān kōm eļap oran in em̧m̧aan ro am rejenolo̧k.",
                "3": "Im kiiō lo, nejū m̧aan, ij ekkōl n̄e riLeman ro raab naaj ko̧kkure armej rein; bwe rejjab ukeļo̧k, im Setan ej pukwōj er iien otemjej n̄an illu juon ippān eo juon.",
                "4": "Lo, aō jerbal ippāer ej wōnm̧aanļo̧k wōt; im n̄e ij kōnono naan eo an Anij kōn ekkan̄ rej wūdiddid im illu ņae eō; im n̄e ij kōjerbal ejjeļo̧k ekkan̄ rej kapene burueer ņae e; kōn menin, ij ekkōl n̄e jetōb eo an Irooj ab kar bōjrak jerbal ippāer.",
                "5": "Bwe ekanooj ļap otem ļap aer illu bwe āinwōt n̄an n̄a er ejjeļo̧k aer mijak mej; im raar jako iakwe eo aer, juon n̄an bar juon; im rej maro kōn bōtōktōk im idenoņe wōt.",
                "6": "Im kiiō, nejū m̧aan ejitōnbōro, mekarta aer pen, jān niknik jerbal; bwe eļan̄n̄e jenaaj bōjrak jān jerbal, jenaaj bōktok ium̧win liaakeļo̧k; bwe ewōr juon jerbal n̄an ad kōm̧m̧ane kiiō ilo ānbwinnin kle in, bwe jān maron̄ anjo̧ ioon rikōjdat in aolep weeppān, im kakkijeik ad ilo aelōn̄ in Anij.",
                "7": "Im kiiō ij jeje jidik kōn en̄taan ko an armej rein. Bwe ekkar n̄an jeļā eo iaar bōk jān Amoron, lo, riLeman ro elōn̄ aer rikalbuuj, ro raar bōk er jān im̧ōn bar in Serriza; im eaar wōr em̧m̧an, kōrā, im ajri ro.",
                "8": "Im ļōm̧aro pāleen im jemān kōrā ro im ajri ro raar m̧ane er; im rej naajdik kōrā ro kanniōk in ļōm̧aro pāleer, im ajri ro kōn kanniōk in ro jemāer; im ejjeļo̧k dān, ijello̧kun wōt jidik, rej leļo̧k n̄an er.",
                "9": "Im mekarta kajjōjō in eļap an riLeman ro, ej jab eļļā jān men eo an armej ro an ilo Moriantōm. Bwe lo, elōn̄ iaan kōrā ro nejin riLeman ro raar bōk er rikalbuuj; im ālikin ankoņak jān er men eo e kanooj kabun̄-būruōn im aorōk ilōn̄in men otemjeļo̧k, eo ej m̧wil erreo im wānōk—",
                "10": "Im ālikin aer kar kōm̧m̧ane men in, raar urore er ilo wāween eo ekanooj nana, den̄ļo̧ke ānbwinnier em̧ool n̄an mej; im ālikin aer kar kōm̧m̧ane men in, raar kan̄ kanniōkier āinwōt mennin mour ko rawiia, kōnke pen in burueer; im rej kōm̧m̧ane āinwōt kakōļļeen peran.",
                "11": "O nejū m̧aan jitōnbōro, ekōjkan an juon armej āinwōt rein, bwe ren ejjeļo̧k aer jekjek in mour em̧m̧an—",
                "12": "(Im jet wōt iiō ko raar eļļā, im raar juon armej reawiie im ineem̧m̧an)",
                "13": "A O nejū m̧aan, ekōjkan an juon armej āinwōt rein, ro aer m̧ōņōņō ej ilo ekanooj ļap mennin jōjō—",
                "14": "Ekōjkan ad maron̄ kōtmāne bwe Anij enaaj dāpij pein ilo ekajet ņae kōj?",
                "15": "Lo, buruō ej kūr: Wo n̄an armej rein. Diwōjtok ilo ekajet, O Anij, im ņooj jero̧wiwi ko, nana, im mennin jōjō ko aer jān im̧aan Mejam̧.",
                "16": "Im bar juon alen, nejū m̧aan, ewōr elōn̄ kōrā ro emej pāleer im lim̧aro nejier ro rej pād wōt ilo Serriza; im bwe m̧ōttan men ko kijeer ko riLeman ro raar jab būki; lo, jarin tariņae eo an Zenepai eaar būki, im likūt er n̄an ito-itak jabdewōt ijoko remaron̄ n̄an kakijen; im elōn̄ lōļļap rej ļotļo̧k ilo iaļ eo im mej.",
                "17": "Im jarin tariņae in ippa e m̧ōjņo̧; im jarin tariņae ko an riLeman ro rej pād ikōtaan Serriza im n̄a; im jon̄an wōt lōn̄in ro raar ko n̄an jarin tariņae eo an Aron eaar wōtlo̧k rimej n̄an aer lāj enana.",
                "18": "O jerata eo an armej ro aō! Rej mour kōn ejjeļo̧k jokane im ejjeļo̧k tūriam̧o. Lo, n̄aij juon armej wōt, im ewōr aō wōt kajoor eo an armej, im ij jab maron̄ kipel naan in jiron̄ ko aō.",
                "19": "Im rekar erom kajoor ilo aer ankeke; im rej lāj āinwōt, im jab kōtļo̧k juon, jaab rūtto im dik; im rej m̧ōņōņō ilo men otemjej ijello̧kun men eo em̧m̧an; im en̄taan eo an kōrā ro am im ro nejim ioon aolepān mejān āne ej eļļā jān aolep; aaet, lo ej jab maron̄ ba, im jab maron̄ kar je.",
                "20": "Im kiiō, nejū m̧aan, ij jab kōnonoļo̧k wōt kōn wāween in enana. Lo, kwo jeļā naan eo an armej rein; kwo jeļā bwe er ejjeļo̧k aer unin tōl, im eļļā jān en̄jake eo, im aer nana ej eļļā jān eo an riLeman raņ.",
                "21": "Lo, nejū m̧aan, ij jab maron̄ nebar er n̄an Anij n̄e eab m̧an eō.",
                "22": "A lo, nejū m̧aan, ij nebar eok n̄an Anij, im ij lōke ilo Kraist kwōnaaj mour; im ij jar n̄an Anij bwe E en oņaake mour eo am̧, n̄an kam̧ool ro̧o̧l eo an armej ro An n̄an E, ak lukkuun ko̧kkure eo aer; bwe i jeļā bwe reaikuj jako ijello̧kun n̄e rej ukeļo̧k im ro̧o̧l n̄an E.",
                "23": "Im eļan̄n̄e rej jako enaaj āinwōt kar riJered ro, kōnke itok-limo in burueer, ilo kappukot bōtōktōk im idenoņe.",
                "24": "Im eļan̄n̄e āindein bwe ren mej, je jeļā bwe elōn̄ iaan ro jeid im jatid raar jepelļo̧k im kobaļo̧k ippān riLeman ro; kōn menin, jeje jidik kōn jet men, eļan̄n̄e kworōļo̧k im inaaj mej im jab lo eok; ak ij kōjatdikdik bwe imaron̄ lo eok ejjab to; bwe ewōr ippa ļo̧o̧k kwōjarjar ko ikōņaan liwōj n̄an eok.",
                "25": "Nejū em̧m̧aan, kwōn tiljek ilo Kraist; im men ko iaar jeje ren jab kabūrom̧ōj eok, n̄an kaddoik eok n̄an mej; a Kraist en lōn̄aj eok, im en̄taan ko im mej eo An, im waļo̧k in Ānbwinnin n̄an ro jemād, im An tūriam̧okake im lōjokmen, im kōjatdikdik in An aiboojoj im mour indeeo, ren pād ilo ļōmņak eo am̧ indeeo.",
                "26": "Im bwe jouj an Anij Jemān, eo an tūroon eutiej ilo lan̄ ko, im ad Irooj Jisōs Kraist, eo ej jijet ianbwijmaron̄ in pein An kajoor, m̧ae men otemjeļo̧k renaaj erom An, pād, im juk ilo kwe indeeo. Amen."
            },
            "10": {
                "1": "Kiiō n̄a, Moronai, ij jeje jidik āinwōt an em̧m̧an n̄an eō; im ij jeje n̄an ro jeiū im jatū, riLeman ro; im ikōņaan bwe ren jeļā jeļā ke elōn̄ļo̧k jān ābukwi im ron̄oul iiō ko raar eļļā jān ke kakōļļe eo kar letok kōn itok eo an Kraist.",
                "2": "Im ij sili ļo̧o̧k kein, ālikin aō kar kōnono jet ennaan ilo iaļan kōketak kom̧.",
                "3": "Lo, ikōņaan kōketak kom̧ bwe n̄e kwōnaaj kōnono jān men kein, im eļan̄n̄e e mennin mālōtlōt ilo Anij bwe kom̧in kōnono jān i, bwe kom̧in keememej ekōjkan an Irooj kar tūriam̧okake ro nejin armej, jān ejaake an Adam em̧ool laļtak m̧ae iien eo kom̧ naaj bōk men kein, im kejakļo̧kjeņ kōn e ilo būruōmi.",
                "4": "Im n̄e kom̧ naaj būki men kein, ikōņaan kōketak kom̧ bwe kom̧in kajjitōk ippān Anij, Jemān Indeeo, ilo etan Jisōs Kraist, eļan̄n̄e men kein rej jab m̧ool; im eļan̄n̄e kom̧ naaj kajjitōk kōn juon bōro em̧ool, kōn lukkuun kōttōpar, im ewōr tōmak ilo Kraist, Enaaj kwaļo̧k m̧ool in n̄an kom̧, jān kajoor eo an Jetōb Kwōjarjar.",
                "5": "Im jān kajoor eo an Jetōb Kwōjarjar kom̧ maron̄ jeļā m̧ool eo an men ko otemjeļo̧k.",
                "6": "Im jabdewōt men em̧m̧an ej jim̧we im m̧ool; kōn menin, ejjeļo̧k men em̧m̧an ej kaarmejjete Kraist, a kaalikkar bwe E emour.",
                "7": "Im kom̧ maron̄ jeļā bwe E emour, jān kajoor eo an Jetōb Kwōjarjar; kōn menin ikōņaan kōketak kom̧ bwe kom̧in jab kaarmejjete kajoor eo an Anij; bwe E ej jerbal kōn kajoor, ekkar n̄an tōmak an ro nejin armej, eo āinwōt juon rainin im ilju, im indeeo.",
                "8": "Im bar juon alen, ij kōketak kom̧, ro jeiū im jatū, bwe kom̧in jab kaarmejjete mennin letok ko an Anij, bwe er rellōn̄; im rej itok jān ejja wōt Anij in. Im ewōr iaļ ko mennin letok kein rej litok; bwe ejja Anij in wōt eo ej jerbale men otemjej ilo men otemjej; im rej liļo̧k jān waļo̧k ko an Jetōb in Anij n̄an armej raņ, n̄an kōļapļo̧k er.",
                "9": "Bwe lo, n̄an juon ej leļo̧k jān Jetōb in Anij, bwe e en maron̄ katakin naan in mālōtlōt;",
                "10": "Im n̄an bar juon, bwe e en maron̄ katakin naan in jeļāļo̧kjeņ eo jān ejja Jetōb in wōt;",
                "11": "Im n̄an bar juon, tōmak ekanooj ļap otem ļap; im n̄an bar juon, mennin letok in kōmour jān ejja Jetōb in wōt;",
                "12": "Im bar juon alen, n̄an bar juon, bwe en maron̄ jerbali mennin bwilōn̄ ko reļļap;",
                "13": "Im bar juon alen, n̄an bar juon, bwe en maron̄ kanaan kōn aolep men otemjeļo̧k;",
                "14": "Im bar juon alen, n̄an bar juon, n̄an lo enjeļ raņ im Jetōb in jipan̄ raņ;",
                "15": "Im bar juon alen, n̄an bar juon, aolep jekjek in lo ko otemjeļo̧k;",
                "16": "Im bar juon alen, n̄an bar juon, ukok in kajin ko im lo ko reoktak.",
                "17": "Im aolep mennin letok kein rej itok jān Jitōbōn Kraist im rej itok n̄an armej otemjej kajjojo, āinwōt ekkar n̄an ankilaan.",
                "18": "Im ikōņaan kōketak kom̧, ro jeiū im jatū rejitōnbōro, bwe kom̧in keememej bwe mennin letok otemjej em̧m̧an ej itok jān Kraist.",
                "19": "Ikōņaan kōketak kom̧, ro jeiū im jatū rejitōnbōro, bwe kom̧in keememej bwe E ej juon wōt inne, rainin, im indeeo, im bwe aolep mennin letok ko iaar kōnono, ko rej jān Jetōb, rej jamin naaj jako, em̧ool toun wōt an laļ naaj jutak, ekkar wōt n̄an jab tōmak eo an ro nejin armej.",
                "20": "Kōn menin, ej aikuj wōr tōmak; im eļan̄n̄e ej aikuj wōr tōmak ej aikuj barāinwōt wōr kōjatdikdik; im eļan̄n̄e ej aikuj wōr kōjatdikdik ej aikuj wōr barāinwōt iakwe-em̧ool.",
                "21": "Im eļan̄n̄e ejjeļo̧k ami iakwe-em̧ool kom̧ ilo ejjeļo̧k jabdewōt wāween maron̄ mour ilo aelōn̄ in Anij; im kom̧ij jab maron̄ mour ilo aelōn̄ in Anij eļan̄n̄e ejjeļo̧k ami tōmak; im kom̧ij jab maron̄ eļan̄n̄e ejjeļo̧k ami kōjatdikdik.",
                "22": "Im eļan̄n̄e ejjeļo̧k ami kōjatdikdik kom̧ aikuj in pād ilo ebbeer; im ebbeer ej itok kōnke jero̧wiwi.",
                "23": "Im Kraist em̧ool eaar ba n̄an ro jemād: Eļan̄n̄e ewōr ami tōmak kom̧ maron̄ kōm̧m̧an aolep men otemjeļo̧k ko remennin aikuj n̄an Eō.",
                "24": "Im kiiō ij kōnono n̄an aolep jem̧ļo̧k ko an laļ—bwe eļan̄n̄e raan eo ej itok bwe kajoor im mennin letok ko an Anij renaaj jako jān ilubwiljimi, enaaj kōnke jab tōmak.",
                "25": "Im wo n̄an ro nejin armej raņ eļan̄n̄e men in enaaj wāween eo; bwe ejamin wōr naaj kōm̧m̧an em̧m̧an ilubwiljimi, jaab ejjeļo̧k juon. Bwe eļan̄n̄e enaaj wōr juon ilubwiljimi ej kōm̧m̧an em̧m̧an, enaaj jerbal kōn kajoor im mennin letok ko an Anij.",
                "26": "Im wo n̄an er ro renaaj kōm̧m̧an bwe men kein ren jako im mej, bwe rej mej ilo jero̧wiwi ko aer, im rejjab maron̄ mour ilo aelōn̄ in Anij; im ij kōnono men in ekkar n̄an naan ko an Kraist; im ij jab riab.",
                "27": "Im ij kōketak kom̧ n̄an keememej men kein; bwe em̧ōkaj an iien eo itok bwe kom̧ naaj jeļā bwe ij jab riab, bwe kom̧ naaj lo eō ilo jikin ekajet an Anij; im Irooj Anij enaaj ba n̄an kom̧: Iaar jab ke kwaļo̧k naan ko Aō n̄an kom̧, ko kar jeje jān ļein, āinwōt juon ej kūr jān ro remej, aaet, em̧ool āinwōt juon ej kōnono jān bwidej?",
                "28": "Ij kwaļo̧k men kein bwe en kūrm̧ool kanaan kein. Im lo, renaaj diwōjļo̧k jān lo̧n̄iin Anij ejjeļo̧k jem̧ļo̧kin; im An innaan enaaj ajjoweweļo̧k jān epepen n̄an epepen.",
                "29": "Im Anij enaaj kwaļo̧k n̄an kom̧, bwe men in iaar jeje e m̧ool.",
                "30": "Im bar juon alen ij kōketak kom̧ bwe kom̧in itok n̄an Kraist, im ekkejel wōt ioon aolep mennin letok em̧m̧an, im jab un̄ūr mennin letok enana, im jab men eo ettoon.",
                "31": "Im ruj, im jerkak jān bwidej, O Jerusalem; aaet, im kōņak nuknuk ko rekarbōb am̧, O lim̧aro nejin Zaion; im kōkajoorļo̧k stake ko am im kōļapļo̧k tōrerein ko am indeeo, bwe kwōn maron̄ jab bar pok, bwe bujen ko an Jemān Indeeo ko Eaar kōm̧m̧ani n̄an kom̧, O m̧weo im̧ōn Israel, rej kūrm̧ool.",
                "32": "Aaet, itok n̄an Kraist, im weeppān ilo E, im kaarmejjete kom̧ make jān aolep men ko rejjab em̧m̧an, im iakwe Anij kōn aolep am̧ maron̄, ļōmņak im kajoor, innām An jouj enaaj bwe n̄an kom̧, bwe jān An jouj kom̧ maron̄ weeppān ilo Kraist; im eļan̄n̄e jān jouj an Anij kom̧ij weeppān ilo Kraist, kom̧ ilo ejjeļo̧k jabdewōt wāween maron̄ kaarmejjete kajoor eo an Anij.",
                "33": "Im bar juon alen, eļan̄n̄e kom̧ jān jouj an Anij kom̧ij weeppān ilo Kraist, im jab kaarmejjete kajoor eo An, innām kom̧ij kokwōjarjar ilo Kraist jān jouj an Anij, kōn to̧o̧rļo̧k in bōtōktōkin Kraist, eo ej ilo bujen eo an Jemān n̄an jeorļo̧k in jero̧wiwi ko ami, bwe kom̧in maron̄ kwōjarjar, ejjeļo̧k libbijinjin.",
                "34": "Im kiiō ij ba n̄an aolep, bar iakwe. Ij ilo̧k ejjab to n̄an kakkije ilo paredais an Anij, m̧ae iien aō jetōb im ānbwinnū renaaj bar koba, im naaj bōktok eō anjo̧ ilo mejatoto, n̄an iioon kom̧ im̧aan jikin ekajet ejouj an Jeova Eļap, Rikajet Indeeo an jim̧or ro remour im ro remej. Amen."
            }
        }
    }
}