{
    "1-ne": {
        "meta": {
            "slug": "1-ne",
            "name": "Buka ya Ntlha ya ga Nifae",
            "chapterWord": "Kgaolo"
        },
        "chapters": {
            "1": {
                "intro": "Pego ka ga Lihae le mosadi wa gagwe Saraeya, le barwawe ba bane, ba bidiwa, (go simolola ka yo mogolo) Leimene, Lemuele, Seme, le Nifae. Morena o tlhagisa Lihae go tswa mo lefatsheng la Jerusalema, ka gore o ne a porofita go batho ka ga boleofi jwa bone, mme jalo ba batla go senya botshelo jwa gagwe. O tsaya malatsi a le mararo a loeto go tsena mo nageng le balelwapa la gagwe. Nifae o tsaya bakaulengwe ba gagwe, mme ba boela kwa lefatsheng la Jerusalema go latela pego e e kwadilweng ka ga Bajuta. Pego ka ga ditshotlego tsa bone. Ba tsaya barwadia Išemaele go ba dira basadi. Ba tsaya bamalwapa a bone go tsena mo nageng. Ditshotlego le dipogisego tsa bone mo nageng. Tsela ya mesepele ya bone. Ba tla fa boidiiding jwa metsi. Bakaulengwe ba ga Nifae ba ingaola kgatlhanong le ene. O a ba didimatsa, mme o aga sekepe. Ba bitsa leina la lefelo Letlepu. Ba kgabaganya boidiidi jwa metsi go tsena mo lefatsheng la tsholofetso, le jalo jalo. Se ke ka fa pegong ya ga Nifae; kgotsa ka mafoko a mangwe, nna, Nifae, ke kwadile pego e.",
                "1": "Nna, Nifae, ke tsetswe ke batsadi ba ba molemo, jalo he ke ne ka rutwa ka selekanyo sengwe dithuto tsotlhe tsa ga ntate; mme ke bonye dipogisego tse dintsi mo malatsing a me, mme le fa go ntse jalo, ke ne ke ratilwe thata ke Morena mo malatsing otlhe a me; ee, ke ne ke na le kitso e kgolo ya molemo le masaitseweng a Modimo, jalo he, ke dira pego e e kwadilweng ka ditiragalo tsa me mo malatsing a me.",
                "2": "Ee, ke dira pego e e kwadilweng ka puo ya ga ntate, e e akaretsang go ithuta ga Bajuta le puo ya Baegepeto.",
                "3": "Mme ke itse gore pego e ke e dirang ka mokwalo ke boammaaruri; mme ke e dira ka seatla sa me; mme ke e dira ka fa kitsong ya me.",
                "4": "Gonne go ne ga diragala mo tshimologong ya ngwaga wa ntlha wa puso ya ga Setekia, kgosi ya Juta, (ntate, Lihae, a ntse kwa Jerusalema mo malatsing otlhe a gagwe); mme gone mo ngwageng oo, go ne ga tla baporofiti ba le bantsi, ba porofita go batho gore ba ikotlhaye, e seng jalo motse mogolo Jerusalema o tlaa senngwa.",
                "5": "Ka jalo he go ne ga diragala gore ntate, Lihae, jaaka a ne a tsamaya pele a rapela go Morena, ee, le ka pelo ya gagwe yotlhe, mo boemong jwa batho ba gagwe.",
                "6": "Mme go ne ga diragala gore fa a ntse a rapela go Morena, ga tla mosipuri wa molelo wa nna fa godimo ga lefika fa pele ga gagwe; mme a bona a ba a utlwa go le gontsi; mme ka ntlha ya dilo tse a neng a di bona a ba a di utlwa o ne a roroma a ba a tetesela mo go feteletseng.",
                "7": "Mme go ne ga diragala gore a boele kwa ntlong ya gagwe kwa Jerusalema; mme a itatlhela mo godimo ga bolao jwa gagwe, a gateletswe ke Mowa le dilo tse a neng a di bonye.",
                "8": "Mme jalo a gateletswe ke Mowa, o ne a tsewa mo ponong, le ka moo a bona magodimo a bulega, mme a ithaya a re o ne a bona Modimo a ntse mo setilong sa gagwe sa bogosi, a dikaganyeditswe ke masomosomo a a senang palo a baengele mo seemong sa go opelela le go baka Modimo wa bone.",
                "9": "Mme go ne ga diragala gore a bone Mongwe a fologela go tswa gareng ga legodimo, mme a bona gore kgalalelo ya gagwe e ne e feta ya letsatsi ka setlhoboloko.",
                "10": "Mme o ne gape a bona ba le lesome le bobedi ba bangwe ba mo latela, mme kgalalelo ya bone e gaisa ya dinaledi tsa loapi.",
                "11": "Mme ba tla tlase mme ba ya pele mo sefatlhogong sa lefatshe; mme wa ntlha a tla mme a ema fa pele ga ga ntate, mme a mo neela buka, mme a mo laletsa gore a bale.",
                "12": "Mme go ne ga diragala gore fa a bala, o ne a tladiwa ka Mowa wa Morena.",
                "13": "Mme a bala, a re: Khutsafalo, khutsafalo, go Jerusalema, gonne ke bone bodiabole ja gago! Ee, mme dilo di le dintsi ntate o ne a di bala ka ga Jerusalema—gore o tlaa senngwa, le banni ba one; bontsi bo tlaa nyelela ka tšhaka, mme bontsi bo tlaa tsewa ditshwarwa go tsena mo Babilone.",
                "14": "Mme go ne ga diragala gore fa ntate a sena go bala a ba a bona dilo tse dintsi tse dikgolo tse di gakgamatsang, o ne a buela kwa godimo dilo di le dintsi go Morena, jaaka: Bogolo le kgakgamatso ke ditiro tsa gago, O Morena Modimo Mothatayotlhe! Setilo sa bogosi jwa gago se godimo mo magodimong, mme thata ya gago, le molemo, le kutlwelobotlhoko di godimo ga banni botlhe ba lefatshe; mme, ka o le kutlwelobotlhoko, ga o kitla o letla ba ba tlang kwa go wena gore ba ka nyelela!",
                "15": "Mme morago ga mokgwa o e ne e le puo ya ga ntate mo go bakeng Modimo wa gagwe; gonne botho jwa gagwe bone jwa ipela, le pelo ya gagwe yotlhe e ne e tletse, ka ntlha ya dilo tse a neng a di bonye, ee, tse Morena a neng a di supile go ene.",
                "16": "Mme jaanong nna, Nifae, ga ke dire pego e e tletseng ya dilo tsotlhe tse ntate o neng a di kwala, ka gonne o ne a kwadile dilo di le dintsi tse a di bonyeng mo diponong le mo ditorong; mme gape o ne a kwadile dilo di le dintsi tse a neng a di porofita a ba a di bua go bana ba gagwe, tse ke sa tleng go dira pego e e tletseng ya tsone.",
                "17": "Mme fela ke tlaa dira pego ya ditiragalo tsa me mo malatsing a me. Bonang, ke dira khutshwafatso ya pego e e kwadilweng ya ga ntate, mo dipapetlaneng tse ke di dirileng ka diatla tsa me; ka jalo he, fa ke sena go khutshwafatsa pego e e kwadilweng ya ga ntate, ke gone ke tlaa dirang pego ka botshelo jwa me.",
                "18": "Jalo he, ke eletsa gore lo itse, gore morago ga Morena a sena go bontsha dilo tse dintsi tse di gakgamatsang go ntate, Lihae, ee, ka ga tshenyego ya Jerusalema, bonang, o ne a ya gareng ga batho, mme a simolola go porofita le go bega go bone ka dilo tse a di bonyeng a ba a di utlwa.",
                "19": "Mme go ne ga diragala gore Bajuta ba mo sotle ka ntlha ya dilo tse a neng a di paka ka ga bone; gonne ka boammaaruri o ne a paka ka ga boleo le bodiabole jwa bone; mme o ne a paka gore dilo tse a di bonyeng a ba a di utlwa, ga mmogo le dilo tse a di badileng mo bukeng, di supa ka tlhamalalo ka go tla ga ga Mesia, ga mmogo le thekololo ya lefatshe.",
                "20": "Mme e rile fa Bajuta ba utlwa dilo tse ba ne ba mo tenegela; ee, le jaaka baporofiti ba bogologolo, ba ba neng ba ba koba, ba ba kgobotletsa ka majwe, ba ba bolaya; mme gape ba batla botshelo jwa gagwe, gore ba tle ba bo tseye. Mme bonang, nna, Nifae, ke tlaa supegetsa go lona gore mautlwelobotlhoko a a bonolo a Morena a godimo ga botlhe bao ba a ba tlhophileng, ka ntlha ya tumelo ya bone, go ba dira dinatla le go thata ya kgololo tota."
            },
            "2": {
                "1": "Gonne bonang, go ne ga diragala gore Morena a bue le ntate, ee, le mo torong, mme a re go ene: Go segofaditswe wena Lihae, ka ntlha ya dilo tse wena o di dirileng; le ka ntlha ya gore o ntse o ikanyega mme wa bega go batho ba dilo tse ke di laetseng wena, bona, ba batla go tsaya botshelo jwa gago.",
                "2": "Mme go ne ga diragala gore Morena a laele ntate, le mo torong tota, gore a tseye balelwapa la gagwe mme a emelele go tsena mo nageng.",
                "3": "Mme go ne ga diragala gore o ne a obamela lefoko la Morena, ka jalo he o ne a dira jaaka Morena a mo laetse.",
                "4": "Mme go ne ga diragala gore a emelelele mo nageng. Mme o ne a tlogela ntlo ya gagwe, le lefatshe la boswa jwa gagwe, le gauta ya gagwe, le selefera ya gagwe, le dilo tsa gagwe tsa botlhokwa, mme a seka a tsaya sepe le ene, fela fa e se balelwapa la gagwe, le mefago, le ditante, mme a emelelela mo nageng.",
                "5": "Mme a tla tlase go bapa le melelwane gaufi le letshitshi la Lewatle le Lehibidu; mme a tsamaya mo nageng mo melelwaneng e e gautshwane le Lewatle le Lehibidu; mme a tsamaya mo nageng le balelwapa la gagwe, le le neng le akaretsa Mme Saraeya, le bomorwarre ba batona, ba eneng e le Leimene, Lemuele, le Seme.",
                "6": "Mme go ne ga diragala gore fa a sena go tsamaya malatsi a le mararo mo nageng, o ne a tlhoma tante ya gagwe mo mokgatsheng fa thoko ga noka ya metsi.",
                "7": "Mme go ne ga diragala gore a age aletara ka matlapa mme a dira kabelo go Morena, mme a fa malebogo go Morena Modimo wa rona.",
                "8": "Mme go ne ga diragala gore a bitse leina la noka, Leimene, mme e ne e tshololela mo Lewatleng le Lehibidu; mme mokgatšha o ne o le mo melelwaneng e e gaufi le molomo wa yone.",
                "9": "Mme fa ntate a tla go bona gore metsi a noka a ne a tshologela mo motsweding wa Lewatle le Lehibidu, o ne a bua le Leimene a re: O fa e kare o ka bo o tshwana le noka e, o tshologela ka nako tsotlhe mo motsweding wa tshiamo yotlhe!",
                "10": "Mme o ne a bua gape le Lemuele a re: O fa e kare o ka bo o tshwana le mokgatšha o, o tlhomame mme o nitame, mme o sa tshikhinyege mo go tshegetseng ditaelo tsa Morena!",
                "11": "Jaanong se, o ne a se bua ka ntlha ya go gagamala melala ga ga Leimene le Lemuele; gonne bonang, ba ne ba ngunanguna mo dilong di le dintsi kgatlhanong le rraabo, gonne e ne e le monna wa dipontsho, mme a ne a ba etelela pele go tswa mo lefatsheng la Jerusalema, go tlogela lefatshe la boswa jwa bone, le gauta ya bone, le selefera ya bone, le dilo tsa botlhokwa tsa bone, go nyelela mo nageng. Mme se, ba ne ba re o se dirile ka ntlha ya dikakanyo tse di bomatla tsa pelo ya gagwe.",
                "12": "Mme jalo Leimene le Lemuele, e le ba bagolwane, ba ne ba ngunanguna kgatlhanong le rraabo. Mme ba ne ba ngunanguna ka gonne ba ne ba sa itse ditirisanyo tsa Modimo o o ba bopileng.",
                "13": "Le e seng gore ba ne ba dumela gore Jerusalema, motse o mogolo oo, o ka senngwa go ya ka mafoko a baporofiti. Mme ba ne ba le jaaka Bajuta ba ba neng ba le kwa Jerusalema, ba ba neng ba batla go tsaya botshelo jwa ga ntate.",
                "14": "Mme go ne ga diragala gore ntate a bue le bone mo mokgatsheng wa Lemuele ka thata, a tletse Mowa, go fitlhelela dipopego tsa bone di roroma fa pele ga gagwe. Mme o ne a ba didimatsa, gore ba seka ba akgela kgatlhanong le ene; ka jalo he, ba ne ba dira jaaka a ne a ba laela.",
                "15": "Mme ntate o ne a nna mo tanteng.",
                "16": "Mme go ne ga diragala gore nna, Nifae, ke ne ke le mmotlana mo go feteletseng, le fa go ntse jalo ke le mogolo ka seemo, mme gape ke na le dikeletso tse dikgolo go itse ka masaitseweng a Modimo, ka jalo he, ke ne ka lelela go Morena; mme bonang o ne a nketela, mme a nolofatsa pelo ya me mo ke neng ka dumela mafoko otlhe a a neng a builwe ke ntate; ka jalo he, ke ne ka seka ka ingaola kgatlhanong le ene jaaka barwarre.",
                "17": "Mme ke ne ka bua le Seme, ke mo itsise dilo tse Morena a neng a di ntshupegeditse ka Mowa wa gagwe o o Boitshepho. Mme go ne ga diragala gore a dumele mo mafokong a me.",
                "18": "Mme, bonang, Leimene le Lemuele ba ne ba seka ba obamela go mafoko a me; mme ka ntlha ya gore ke ne ke hutsafaditswe ke bothata jwa dipelo tsa bone, ke ne ka lelela go Morena ka ntlha ya bone.",
                "19": "Mme go ne ga diragala gore Morena a bue le nna a re: O segofaditswe wena, Nifae, ka ntlha ya tumelo ya gago, gonne o mpatlile ka tlhoafalo, ka boikokobetso jwa pelo.",
                "20": "Mme go lekana le jaaka lo tlaa tshegetsa ditaelo tsa me, lo tlaa tswelela, mme lo tlaa etelelwa pele go ya kwa lefatsheng la tsholofetso; ee, le tota lefatshe le ke le lo baakanyeditseng; ee, lefatshe le le kgethegileng godimo ga mafatshe a mangwe otlhe.",
                "21": "Mme fela go lekana le jaaka bakaulengwe ba gago ba tlaa ingaola kgatlhanong le wena, ba tlaa kgaolwa go tswa fa bonnong jwa Morena.",
                "22": "Mme go lekana jaaka wena o tlaa tshegetsa ditaelo tsa me, wena o tlaa dirwa mmusi le moruti godimo ga bakaulengwe ba gago.",
                "23": "Gonne bona, mo letsatsing leo le ba tlaa ingaolang kgatlhanong le nna, ke tlaa ba hutsa, le ka khutso e e botlhoko tota, mme ga ba kitla ba nna le thata godimo ga peo ya gago fa e se fela gore le bone ba ingaole kgatlhanong le nna.",
                "24": "Mme fa go ka nna gore ba ingaole kgatlhanong le nna, ba tlaa nna titeo mo peong ya gago, go ba fudua mo ditseleng tsa kgakololo."
            },
            "3": {
                "1": "Mme go ne ga diragala gore nna, Nifae, ke boe go tswa kwa go bueng le Morena, go tla mo tanteng ya ga ntate.",
                "2": "Mme go ne ga diragala gore a bue le nna, a re: Bona ke lorile toro, e mo go yone Morena a ntaetseng gore wena le bakaulengwe ba gago lo tla boela kwa Jerusalema.",
                "3": "Gonne bona, Labane o na le pego e e kwadilweng ya Bajuta ga mmogo le losika lwa borremogolo, mme di gabilwe mo dipapetlaneng tsa borase.",
                "4": "Ka jalo he, Morena o ntaetse gore wena le barwarrago lo tshwanetse go ya kwa ntlong ya ga Labane, mme lo batle dipego tse di kwadilweng, le bo le di tsisa tlase kwano mo nageng.",
                "5": "Mme jaanong, bona barwarrago ba a ngunanguna, ba re ke selo se se thata se ke se batlileng mo go bone; mme bona, ga ke a se batla mo go bone, mme ke taelo ya Morena.",
                "6": "Jalo he, tsamaya morwaaka, mme o tlaa ratiwa ke Morena, gonne ga o aka wa ngunanguna.",
                "7": "Mme go ne ga diragala gore nna, Nifae, ke reye ntate ke re: Ke tlaa tsamaya mme ke dire dilo tse Morena a di laetseng, gonne ke itse gore Morena ga a neye ditaelo dipe go bana ba batho, fa e se gore o tlaa ba baakanyetsa tsela gore ba tle ba kgone dilo tse a di ba laetseng.",
                "8": "Mme go ne ga diragala gore fa ntate a sena go utlwa mafoko a o ne a itumetse mo go feteletseng, gonne o ne a itse gore ke ne ke segofaditswe ke Morena.",
                "9": "Mme nna, Nifae, le bakaulengwe ba me, re ne ra tsaya loeto lwa rona go tsena mo nageng, ka ditante tsa rona, go tlhatlogela kwa lefatsheng la Jerusalema.",
                "10": "Mme go ne ga diragala gore fa re sena go tlhatlogela kwa lefatsheng la Jerusalema, nna le bakaulengwe ba me re ne ra gakololana mongwe le yo mongwe.",
                "11": "Mme ra latlhela bola—ke mang wa rona yo o tshwanetseng go ya go tsena kwa ntlong ya ga Labane. Mme go ne ga diragala gore bola bo wele mo go Leimene; mme Leimene a ya go tsena mo ntlong ya ga Labane, mme a bua nae jaaka a ne a ntse mo ntlong ya gagwe.",
                "12": "Mme a eletsa go tswa go Labane dipego tse di kwadilweng tse di neng di gabilwe mo dipapetlaneng tsa borase, tse di neng di na le losika la ga ntate.",
                "13": "Mme bonang, go ne ga diragala gore Labane o ne a šakgetse, mme a mo latlhela kwa ntle go tswa fa bonnong ja gagwe; mme a gana gore o ka tsaya dipego tse di kwadilweng. Ka jalo he, o ne a mo raya a re: Bona o serukutlhi, mme ke tlaa go bolaya.",
                "14": "Mme Leimene o ne a sia go tswa fa go ene, mme a bolela dilo tse Labane a di dirileng, go rona. Mme ra simolola go hutsafala mo go feteletseng, mme bakaulengwe ba me ba ne ba le gaufi le go boela kwa go ntate mo nageng.",
                "15": "Mme bonang, ke ne ka ba raya ka re: Jaaka Morena a tshela, le jaaka le rona re tshela, ga re kitla re ya kwa go ntate mo nageng go fitlhelela re kgonne selo se Morena a se re laetseng.",
                "16": "Ka jalo he, a re ikanyegeng mo go tshegetseng ditaelo tsa Morena; jalo he a re yeng re fologele kwa tlase kwa lefatsheng la boswa jwa ga rraetsho, gonne bonang o tlogetse gauta le selefera, le mefuta yotlhe ya dikhumo. Mme tsotlhe tse, o di dirile ka ntlha ya ditaelo tsa Morena.",
                "17": "Gonne o ne a itse gore Jerusalema o tshwanetse go senngwa, ka ntlha ya boleo jwa batho.",
                "18": "Gonne bonang, ba ganne mafoko a baporofiti. Ka jalo he, fa ntate a ka nna mo lefatsheng a sena go laelwa go tshaba mo lefatsheng, bonang, le ene o tla nyelela. Ka jalo he, go tshwanetse go tlhokega gore a tshabe go tswa mo lefatsheng.",
                "19": "Mme bonang, ke tlhalefo mo Modimong gore re tshwanetse re tseye dipego tse di kwadilweng tse, gore re ka somarelela bana ba rona puo ya borraarona;",
                "20": "Mme gape gore re ka ba somarelela mafoko a a builweng ka molomo wa baporofiti botlhe ba ba boitshepho, a a tlisitsweng go bone ka Mowa le thata ya Modimo, fa e sale lefatshe le simologa, le go fitlhelela mo nakong e ya gompieno.",
                "21": "Mme go ne ga diragala gore ka fa mokgweng o wa puo ke ne ka kgona bakaulengwe ba me, gore ba ikanyege mo go tshegetseng ditaelo tsa Modimo.",
                "22": "Mme go ne ga diragala gore re ne ra ya kwa lefatsheng la boswa jwa rona, mme ra kgobokanya mmogo gauta ya rona, le selefera ya rona, le dilo tsa rona tsa botlhokwa.",
                "23": "Mme morago ga re sena go kgobokanya dilo tse mmogo, re ne ra ya kwa godimo gape kwa ntlong ya ga Labane.",
                "24": "Mme go ne ga diragala gore re tsene kwa go Labane, mme ra eletsa gore o ka re fa dipego tse di kwadilweng tse di neng di gabilwe mo dipapetlaneng tsa borase, ka re ne re tlaa mo neela gauta ya rona, le selefera ya rona, le dilo tsotlhe tsa rona tsa botlhokwa.",
                "25": "Mme go ne ga diragala gore fa Labane a bona dithoto tsa rona, le gore di ne di le dikgolo mo go feteletseng, o ne a di tswela pelo, mo e leng gore o ne a re kgoromeletsa kwa ntle, mme a romela batlhanka ba gagwe go re bolaya, gore a tle a tsee dithoto tsa rona.",
                "26": "Mme go ne ga diragala gore re sie fa pele ga batlhanka ba ga Labane, mme re ne re tlamega go tlogela kwa morago dithoto tsa rona, mme di ne tsa wela mo diatleng tsa ga Labane.",
                "27": "Mme ga diragala gore re tshabele mo nageng, mme batlhanka ba ga Labane ba ne ba seka ba re tshwara, mme ra iphitlha mo teng ga legaga la letlapa.",
                "28": "Mme go ne ga diragala gore Leimene o ne a ntenegetse, gape le ntate; ga mmogo le Lemuele, gonne o ne a obamela go mafoko a ga Leimene. Ka jalo he, Leimene le Lemuele ba ne ba bua mafoko a le mantsi a a bogale go rona, barwarrabo ba ba botlana, mme ba ne ba re itaya le ka thobane tota.",
                "29": "Mme go ne ga diragala gore fa ba ntse ba re itaya ka thobane, bonang, moengele wa Morena a tla a ema fa pele ga bone, mme a bua, le bone, a re: Ke eng fa lo itaya morwarralona wa mmotlana ka thobane? A ga lo itse gore Morena o mo tlhophile go nna mmusi godimo ga lona, mme se, ka ntlha ya boikepi jwa lona? Bonang lo tlaa ya godimo kwa Jerusalema gape, mme Morena o tlaa tlisa Labane mo diatleng tsa lona.",
                "30": "Mme morago ga moengele a sena go bua le rona, a tsamaya.",
                "31": "Mme morago ga moengele a sena go tsamaya, Leimene le Lemuele gape ba simolola go ngunanguna, ba re: Go ka kgonega jang gore Morena o ka tlisa Labane mo diatleng tsa rona? Bonang, ke monna wa mogaka, mme o ka laola masome a matlhano, ee, mme e bile o ka bolaya masome a matlhano; jaanong foo ka goreng e seng rona?"
            },
            "4": {
                "1": "Mme go ne ga diragala gore ke bue go bakaulengwe ba me ke re: A re yeng godimo gape kwa Jerusalema, mme a re ikanyegeng mo go tshegetseng ditaelo tsa Morena; gonne o mogolo go feta lefatshe lotlhe, jaanong ka goreng a se mogolo go feta Labane le masome a matlhano a gagwe, ee, kgotsa le go feta masome a a dikete a gagwe?",
                "2": "Jalo he, a re yeng kwa godimo; a re nonofeng jaaka Moše; gonne ka boammaaruri o ne a bua le metsi a Lewatle le Lehibidu mme a kgaoganela kafa le kakwa, mme borraarona ba kgabaganya go tswa mo botshwarweng, mo lefatsheng le le omeletseng, mme batlhabani ba ga Farwe ba latela mme ba betwa ke metsi a Lewatle le Lehibidu.",
                "3": "Jaanong bonang lo itse gore se ke boammaaruri, mme lo itse gape gore moengele o buile le lona; ka jalo he, a lo ka belaela? A re yeng kwa godimo; Morena o kgona go re golola le jaaka borraarona tota, le go senya Labane le jaaka Baegepeto tota.",
                "4": "Jaanong fa ke sena go bua mafoko a, ba ne ba ntse ba gaketse, mme ba nna ba tswelela ka go ngunanguna; le fa go ntse jalo ba ne ba ntshala morago go fitlhelela re tsena kwa ntle ga dipota tsa Jerusalema.",
                "5": "Mme e ne e le bosigo; mme ka dira gore ba iphitlhe kwa ntle ga dipota. Mme morago ga ba sena go iphitlha, nna, Nifae, ka nanabelela mo teng ga motse, mme ka ya pele go ela kwa ntlong ya ga Labane.",
                "6": "Mme ke ne ka etelelwa pele ke Mowa, ke sa itse pele ga nako dilo tse ke neng ke tshwanetse go di dira.",
                "7": "Le fa go ntse jalo, ka ya pele, mme fa ke tla gaufi le ntlo ya ga Labane ka bona monna, mme o ne a wetse fa fatshe fa pele ga me, gonne o ne a tagilwe ke mofine.",
                "8": "Mme fa ke tla kwa go ene ka bona gore e ne e le Labane.",
                "9": "Mme ka bona tšhaka ya gagwe, mme ka e somola mo kgwatlheng ya yone; mme matshwaro a yone e ne e le a gauta e e phepa, mme modiro wa yone o ne o le montle mo go feteletseng, mme ka bona gore bogale jwa yone e ne e le jwa tshipi ya botlhokwatlhokwa.",
                "10": "Mme go ne ga diragala gore ke patikwe ke Mowa gore ke bolaye Labane; mme ka re mo pelong ya me: Le ka nako epe ga ke ise ke tsholole madi a motho. Ka gonyela mme ke batla gore ke seka ka mmolaya.",
                "11": "Mme Mowa wa re go nna gape: Bona, Morena o mo tsisitse mo diatleng tsa gago. Ee, mme gape ke ne ke itse gore o ne a kile a batla go tsaya botshelo jwa me; ee, le gore o ne a sa obamele ditaelo tsa Morena; mme e bile o ne a tsere dithoto tsa rona.",
                "12": "Mme go ne ga diragala gore Mowa wa re go nna gape: Mmolaye, gonne Morena o mo tsisitse mo diatleng tsa gago;",
                "13": "Bonang, Morena o bolaya baleofi go tlisa pele maikaelelo a gagwe a tshiamo. Go botoka gore motho a le mongwe a nyelele go na le gore tšhaba yotlhe e nyenyafale le go nyelela mo tlhoka tumelong.",
                "14": "Mme jaanong, fa nna, Nifae, ke sena go utlwa mafoko a, ka gakologelwa mafoko a Morena a a buileng go nna mo nageng, a re: Go lekana le jaaka peo ya gago e tlaa tshegetsa ditaelo tsa me, e tlaa tswelela mo lefatsheng la tsholofetso.",
                "15": "Ee, ke ne gape ka akanya gore ga ba kake ba tshegetsa ditaelo tsa Morena ka fa molaong wa ga Moše, fa e se ba ka nna le molao.",
                "16": "Mme ke ne gape ke itse gore molao o ne o gabilwe mo dipapetlaneng tsa borase.",
                "17": "Mme gape, ke ne ke itse gore Morena o tsisitse Labane mo diatleng tsa me ka lebaka le—gore ke ka tla ka tsaya pego e e kwadilweng go ya ka fa ditaelong tsa gagwe.",
                "18": "Jalo he ke ne ka obamela lentswe la Mowa, ka tsaya Labane ka moriri wa tlhogo, mme ka kgaola tlhogo ya gagwe ka tšhaka ya gagwe.",
                "19": "Ya re morago ga ke kgaola tlhogo ya gagwe ka tšhaka ya gagwe, ka tsaya diaparo tsa ga Labane mme ka di apara mo mmeleng wa me; ee, le karolwana nngwe le nngwe tota, mme ka itlama ka seaparo sa gagwe sa ntwa mo dinokeng tsa me.",
                "20": "Mme morago ga ke sena go dira se, ka ya pele kwa letloleng la ga Labane. Mme jaaka ke ya pele go ya kwa letloleng la ga Labane, bonang, ka bona motlhanka wa ga Labane yo o neng a tshotse dilotlele tsa letlole. Mme ka mo laela ka lentswe la ga Labane, gore a tsamaye le nna kwa letloleng.",
                "21": "Mme a gopola gore nna ke mong wa gagwe, Labane, gonne o ne a bona diaparo ga mmogo le tšhaka e tlametswe mo nokeng ya me.",
                "22": "Mme a bua le nna ka ga bagolwane ba Bajuta, ene a itse gore mong wa gagwe, Labane, o ne a dule bosigo a le gareng ga bone.",
                "23": "Mme ka bua go ene jaaka e kete e ne e le Labane.",
                "24": "Mme ka bua go ene gape gore ke tshwanetse go tsaya megabo, e e neng e le mo dipapetlaneng tsa borase, go e isa kwa go bakaulengwe ba me ba batona, ba ba neng ba le kwantle ga dipota.",
                "25": "Mme gape ka mo laela gore a ntshale morago.",
                "26": "Mme ene, a gopola gore ke bua ka ga bakaulengwe ba kereke, le gore ka boammaaruri ke ene Labane yoo yo ke mmolaileng, ka jalo he o ne a ntshala morago.",
                "27": "Mme a bua le nna gantsi ka ga bagolwane ba Bajuta, jaaka ke ya pele go bakaulengwe ba me, ba ba neng ba le ka kwantle ga dipota.",
                "28": "Mme go ne ga diragala gore fa Leimene a mpona o ne a tshogile mo go feteletseng, ga mmogo le Lemuele le Seme. Mme ba tshaba go tswa fa pele ga me; gonne ba ne ba gopola gore e ne e le Labane, le gore o mpolaile mme a batla go tsaya matshelo a bone le bone.",
                "29": "Mme go ne ga diragala gore ke bitse morago ga bone, mme ba nkutlwa; ka jalo he ba emisa go tshaba go tswa fa pele ga me.",
                "30": "Mme go ne ga diragala gore fa motlhanka wa ga Labane a bona bakaulengwe ba me a simolola go roroma, mme o ne a le gaufi le go tshaba fa pele ga me le go boele kwa motseng wa Jerusalema.",
                "31": "Mme jaanong nna, Nifae, ke le monna yo motona ka seemo, mme gape ke amogetse nonofo e kgolo ya Morena, jalo he ka kapa motlhanka wa ga Labane, ka mo tshwara, gore a seka a tshaba.",
                "32": "Mme go ne ga diragala gore ke bue le ene, gore fa a ka obamela mafoko a me, fela jaaka Morena a tshela, le jaaka nna ke tshela, le tota jalo gore fa a ka obamela mafoko a rona, re tlaa babalela botshelo jwa gagwe.",
                "33": "Mme ka bua le ene, le ka maikano tota, gore o tlhoka go sa boifa; gore o tlaa nna motho yo o gololesegileng jaaka rona, fa a ka tsamaya kwa tlase mo nageng le rona.",
                "34": "Mme ke ne gape ka bua le ene, ke re: Ka nnete, Morena o re laetse go dira selo se; mme a re tshwanetse re se tlhoafale mo go tshegetseng ditaelo tsa Morena? Jalo he, fa o rata go ya tlase mo nageng kwa go ntate, o tla a nna le bonno le rona.",
                "35": "Mme go ne ga diragala gore Soramo o ne a tsaya kgothatso mo mafokong a ke neng ke a bua. Jaanong Soramo e ne e le leina la motlhanka; mme o ne a solofetsa gore o tlaa ya kwa tlase mo nageng kwa go rraarona. Ee, mme o ne gape a dira maikano go rona gore o tlaa leta le rona go tswa nakong eo go ya kwa pele.",
                "36": "Jaanong re ne re eletsa gore o tla letela le rona ka lebaka le, gore Bajuta ba tle ba seka ba itse ka go tshabela ga rona mo nageng, e sere kgotsa ba re latele mme ba re nyeletse.",
                "37": "Mme go ne ga diragala gore fa Soramo a sena go dira maikano go rona, dipoifo tsa rona tsa fela ka ga gagwe.",
                "38": "Mme go ne ga diragala gore re tseye dipapetlana tsa borase le motlhanka wa ga Labane, mme ra emelelela mo nageng, mme ra etela kwa tanteng ya ga rraarona."
            },
            "5": {
                "1": "Mme go ne ga diragala gore fa re sena go tla kwa tlase mo nageng go rraarona, bonang, o ne a tlala boitumelo, ga mmogo le mme, Saraeya, o ne a itumetse mo go feteletseng, gonne ka boammarauri o ne a hutsafetse ka ntlha ya rona.",
                "2": "Ka gonne o ne a gopotse gore re nyeletse mo nageng; mme o ne gape a setse a ngongoregile kgatlhanong le ntate, a mmolelela gore ke monna wa dipontsho; a re: Bona wena o re ntshitse kwa lefatsheng la boswa jwa rona, mme barwaaka ga ba sa tlhole ba le teng, mme re nyelela mo nageng.",
                "3": "Mme morago ga puo e e ntseng jaana, mme o ne a ngongoregile kgatlhanong le ntate.",
                "4": "Mme go ne go diragetse gore ntate a bue go ene, a re: Ke itse gore ke monna wa dipontsho; gonne fa ke ne ke sa bona dilo tsa Modimo mo ponong ke ka bo ke seka ka itse bomolemo jwa Modimo, mme ka leta kwa Jerusalema, mme ka nyelela le bakaulengwe ba me.",
                "5": "Mme bona, ke amogetse lefatshe la tsholofetso, mo dilong tse ke ipelang; ee, mme ke itse gore Morena o tlaa golola barwaaka go tswa diatleng tsa ga Labane, le go ba tlisa tlase gape go rona mo nageng.",
                "6": "Mme go ya ka puo e e ntseng jaana, ntate, Lihae, a gomotsa mme, Saraeya, mabapi le rona, fa re ne re tsere loeto mo nageng go ya godimo kwa lefatsheng la Jerusalema, go tsaya pego e e kwadilweng ya Bajuta.",
                "7": "Mme fa re sena go boela kwa tanteng ya ga ntate, bonang boitumelo jwa bone bo ne bo tletse, e bile mme o ne a gomotsega.",
                "8": "Mme a bua, a re: Jaanong ke itse ka nnete gore Morena o laetse monna wa me go tshabela mo nageng; ee, mme gape ke itse ka nnete gore Morena o sireleditse barwaaka, mme a ba golola go tswa mo diatleng tsa ga Labane, mme a ba fa thata e ka yone ba ka kgonang selo se Morena a neng a se ba laetse. Mme Morago ga puo e e ntseng jaana e o ne a bua.",
                "9": "Mme go ne ga diragala gore ba itumele mo go feteletseng, mme ba ntsha setlhabelo le dikabelo tse di fisitsweng go Morena; mme ba naya ditebogo go Modimo wa Iseraele.",
                "10": "Mme morago ga ba sena go fa ditebogo go Modimo wa Iseraele, ntate, Lihae, a tsaya dipego tse di kwadilweng tse di neng di gabilwe mo dipapetlaneng tsa borase, mme a di sekaseka go tswa kwa tshimologong.",
                "11": "Mme o ne a bona gore di ne di na le dibuka tse tlhano tsa ga Moše, tse di neng di naya pego ka ga tlholego ya lefatshe, ga mmogo le ya ga Atame le Efa, ba e neng e le batsadi ba rona ba ntlha;",
                "12": "Ga mmogo le pego e e kwadilweng ya Bajuta go tswa kwa tshimologong, le go ya tlase tota kwa tshimologong ya puso ya ga Setekia, kgosi ya Juta;",
                "13": "Ga mmogo le diporofito tsa baporofiti ba ba boitshepho, go tswa kwa tshimologong, le go ya tlase tota kwa tshimologong ya puso ya ga Setekia; ga mmogo le diporofito di le dintsi tse di builweng ka molomo wa ga Jeremia.",
                "14": "Mme go ne ga diragala gore ntate, Lihae, gape a fitlhela mo dipapetlaneng tsa borase losika lwa borraagwe; ka jalo he a itse gore ke kokomana ya ga Josefe; ee, le ene tota Josefe, yo e neng e le morwa Jakobe yo o neng a rekisiwa mo Egepeto, a ba a babalelwa ka seatla sa Morena, gore o ka tla a babalela rraagwe, Jakobe, le botlhe ba ntlo ya gagwe mo go nyeleleng ka tlala.",
                "15": "Mme ba ne gape ba etelelwa go tswa mo botshwarong le go tswa mo lefatsheng la Egepeto, ke ene Modimo yoo yo o neng a ba babalela.",
                "16": "Mme jalo ntate, Lihae, o ne a lemoga losika lwa borraagwe. Le Labane gape e ne e le kokomana ya ga Josefe, ka jalo he ene le borraagwe ba ne ba tshegetsa dipego tse di kwadilweng.",
                "17": "Mme jaanong fa ntate a bona dilo tse tsotlhe, o ne a tladiwa ka Mowa, mme a simolola go porofita ka ga peo ya gagwe—",
                "18": "Gore dipapetlana tse tsa borase di tlaa tsamaya pele go ditšhaba tsotlhe, lotso, diteme, le batho ba e neng e le ba peo ya gagwe.",
                "19": "Ka jalo he, one a re dipapetlana tse tsa borase di seka tsa nyelela ka gope; le e seng gore di ka fifadiwa gape ke nako. Mme o ne a porofita dilo di le dintsi mabapi le peo ya gagwe.",
                "20": "Mme go ne ga diragala gore go fitlha fa, nna le ntate re ne re tshegeditse ditaelo tse ka tsone Morena a neng a re laetse.",
                "21": "Mme re ne re tsere dipego tse di kwadilweng tse Morena a neng a di re laetse, mme ra di sekaseka mme ra fitlhela gore di ne di eletsega; ee, le tota tsa botlhokwa jo bogolo mo go rona, ka jaana re ne re ka somarela ditaelo tsa Morena go bana ba rona.",
                "22": "Ka jalo he, e ne e le tlhalefo mo Moreneng gore re di tshole le rona, fa re ne re tsamaya mo nageng go ya kwa lefatsheng la tsholofetso."
            },
            "6": {
                "1": "Mme jaanong, nna Nifae, ga ke neye losika lwa borraarona mo karolong eno ya pego e e kwadilweng ya me; le fa e le ka nako epe ga ke kitla ke e neela morago ga dipapetlana tse ke di kwalang tse; gonne e neilwe mo pegong e e kwadilweng e e neng e tshegeditswe ke ntate; ka jalo he, ga ke e kwale mo tirong e.",
                "2": "Gonne go ntekane gore ke bue gore re dikokomana tsa ga Josefe.",
                "3": "Mme ga gore sepe mo go nna gore ke nne kelotlhoko go naya pego e e tletseng ka dilo tsotlhe tsa ga ntate gonne di ka seka tsa kwalwa mo dipapetlaneng tse, gonne ke eletsa phatlha ya gore ke ka kwala ka ga dilo tsa Modimo.",
                "4": "Gonne botlalo jwa maikaelelo ke gore ke ka tla ka dira batho go dumela go tla go Modimo wa ga Aberahame, le Modimo wa ga Isake, le Modimo wa ga Jakobe, mme ba bolokwe.",
                "5": "Ka jalo he, dilo tse di itumedisang lefatshe ga ke di kwale, mme dilo tse di itumedisang go Modimo le go bao ba e seng ba lefatshe.",
                "6": "Ka jalo he, ke tlaa neela taelo go peo ya me, gore ba tle ba seka ba baya mo dipapetlaneng tse dilo tse di senang mosola go bana ba batho."
            },
            "7": {
                "1": "Mme jaanong ke kare lo ka itse, gore morago ga ntate, Lihae, a sena go dira bokhutlo jwa go porofita ka ga peo ya gagwe, gone ga diragala gore Morena a bue le ene gape, a re gone go sa tshwanela gore ene, Lihae, a tseye lelwapa la gagwe go tsena mo nageng ba le nosi; mme gore barwawe ba tshwanetse go tsaya barwadi go nna basadi, gore ba ka tla ba emeletsa peo go Morena mo lefatsheng la tsholofetso.",
                "2": "Mme gone ga diragala gore Morena a mo laele gore nna, Nifae, le bakaulengwe ba me, re tshwanetse gape re boele kwa lefatsheng la Jerusalema, mme re tsise tlase Išemaele le ba lelwapa la gagwe mo nageng.",
                "3": "Mme go ne ga diragala gore nna, Nifae, ke ne gape, le bakaulengwe ba me, ra ya pele mo nageng go ya godimo kwa Jerusalema.",
                "4": "Mme go ne ga diragala gore re ye godimo kwa ntlong ya ga Išemaele, mme re ne ra bona thatlego mo matlhong a ga Išemaele, mo re neng ra bua le ene mafoko a Morena.",
                "5": "Mme go ne ga diragala gore Morena a nolofatse pelo ya ga Išemaele, ga mmogo le ba ntlo ya gagwe, mo e leng gore ba ne ba tsaya loeto lwa bone le rona go ya tlase mo nageng kwa tanteng ya ga ntate.",
                "6": "Mme go ne ga diragala gore fa re ntse re tsamaya mo nageng, bonang, Leimene le Lemuele le barwadia Išemaele ba le babedi le barwa Išemaele ba le ba babedi le malwapa a bone, ba ingaola kgatlhanong le rona; ee, kgatlhanong le nna, Nifae, le Seme, le rraabo Išemaele, le mosadi wa gagwe, le barwadie ba bangwe ba bararo.",
                "7": "Mme go ne ga diragala mo go yone ingaolo eo, ba ne ba eletsa go boela kwa lefatsheng la Jerusalema.",
                "8": "Mme jaanong nna, Nifae, ke utlwisitswe botlhoko ke bothata jwa dipelo tsa bone, jalo he ka bua le bone, ka re, ee, le go Leimene le go Lemuele tota: Bonang le bakaulengwe ba me ba batona, mme go tla jang gore lo nne thata jaana mo dipelong tsa lona, le bofofu jaana mo megopolong ya lona, gore le tlhoka gore nna, morwarraalona yo mmotlana, ke bue le lona, ee, mme ke tswe sekai go lona?",
                "9": "Go tla jang gore lo bo lo seka lwa obamela lefoko la Morena?",
                "10": "Go tla jang gore lo bo lo lebetse gore lo bonye moengele wa Morena?",
                "11": "Ee, mme go tla jang gore lo bo lo lebetse dilo tse dikgolo tse Morena a di re diretseng, mo go re gololeng go tswa mo diatleng tsa ga Labane, le go re re kgone go tsaya pego e e kwadilweng?",
                "12": "Ee, mme go tla jang gore lo bo lo lebetse gore Morena o kgona go dira dilo tsotlhe ka fa thatong ya gagwe, go bana ba batho, fa e le gore ba dirisa tumelo mo go ene? Ka jalo he, a re ikanyegeng go ene.",
                "13": "Mme fa go ka nna gore re ikanyege mo go ene, re tlaa tsaya lefatshe la tsholofetso; mme lo tlaa itse mo sebakeng sengwe se se tlang gore lefoko la Morena le tlaa diragatswa mabapi le tshenyego ya Jerusalema; gonne dilo tsotlhe tse Morena a di buileng mabapi le tshenyego ya Jerusalema di tshwanetse go diragatswa.",
                "14": "Mme bonang, Mowa wa Morena o emisa ka bonako go dira le bone; gonne bonang, ba itatotse baporofiti, mme Jeremia ba mo latlhetse mo kgolegelong. Mme ba lekile go tsaya botshelo jwa ga ntate, mo e leng gore ba mo kgweeditse go tswa mo lefatsheng.",
                "15": "Jaanong bonang, ka re go lona gore fa le ka boela kwa Jerusalema le lona lo tlaa nyelela le bone. Mme jaanong, fa le na le go itlhophela, yang kwa lefatsheng, mme lo gakologelwe mafoko a ke a buang go lona, gore fa le tsamaya le lona lo tlaa nyelela; gonne jalo Mowa wa Morena o mpatelela gore ke bue.",
                "16": "Mme go ne ga diragala gore fa nna, Nifae, ke sena go bua mafoko a go bakaulengwe ba me, ba ne ba ntenegela. Mme go ne ga diragala gore ba beye diatla tsa bone mo go nna, gonne bonang, ba ne ba gaketse go feta, mme ba ne ba mpofa ka dikgole, gonne ba ne ba batla go tsaya botshelo jwa me, gore ba tle ba ntlogele mo nageng go gaburwa ke dibatana.",
                "17": "Mme go ne ga diragala gore ka rapela go Morena, ke re: O Morena, go ya ka fa tumelong ya me e e mo go wena, a o tla nkgolola go tswa diatleng tsa bakaulengwe ba me; ee, le go mpha nonofo gore ke kgakgamolole dikgole tse ka tsone ke bofilweng.",
                "18": "Mme go ne ga diragala gore fa ke sena go bua mafoko a, bonang, dikgole di ne tsa bofologa go tswa mo diatleng tsa me le dinao, mme ka ema fa pele ga bakaulengwe ba me, mme ka bua le bone gape.",
                "19": "Mme go ne ga diragala gore ba ne ba ntšhakgaletse gape, mme ba leka go baya diatla mo go nna; mme bonang, mongwe wa barwadia Išemaele, ee, ga mmogo le mmaagwe, le mongwe wa barwa Išemaele, ba bua le bakaulengwe ba me, mo ba neng ba nolofatsa dipelo tsa bone; mme ba emisa go leka go tsaya botshelo jwa me.",
                "20": "Mme go ne ga diragala gore ba ne ba hutsafetse, ka ntlha ya boleo jwa bone, mo ba neng ba obama fa pele ga me, mme ba nkopa gore ke ba itswharele mo selong se ba neng ba se dirile kgatlhanong le nna.",
                "21": "Mme go ne ga diragala gore ke ba itshwarele ka nnete tsotlhe tse ba di dirileng, mme ke ne ka ba rotloetsa gore ba rapele go Morena Modimo wa bone go kopa maitshwarelo. Mme go ne ga diragala gore ba dire jalo. Mme morago ga ba sena go dira go rapela go Morena re ne gape ra tsamaya mo loetong la rona go ya ntlheng ya tante ya ga ntate.",
                "22": "Mme go ne ga diragala gore re tle tlase kwa tanteng ya ga ntate. Mme morago ga nna le bakaulengwe ba me le ba ntlo ya ga Išemaele botlhe re sena go tla tlase fa tanteng ya ga ntate, ba ne ba naya ditebogo go Morena Modimo wa bone; mme ba mo ntshetsa ditlhabelo le dikabelo tse di fisitsweng."
            },
            "8": {
                "1": "Mme go ne ga diragala gore re ne re kgobokantse mmogo mekgwa yotlhe ya dipeo tsa mefuta yotlhe, mmogo tsa mabele a mefuta yotlhe, gape le dipeo tsa maungo a mefuta yotlhe.",
                "2": "Mme go ne ga diragala gore fa ntate a ntse a letile mo nageng o ne a bua le rona, a re: Bonang, ke lorile toro; kgotsa, ka mafoko a mangwe, ke bone pono.",
                "3": "Mme bonang, ka ntlha ya selo se ke se bonyeng, ke na le lebaka la go itumela mo Moreneng ka ntlha ya ga Nifae ga mmogo le ka ga Seme; gonne ke na le lebaka la go akanya gore bone, ga mmogo le bontsi jwa peo ya bone, ba tlaa bolokwa.",
                "4": "Mme bonang, Leimene le Lemuele, ke boifa mo go feteletseng ka ntlha ya lona; gonne bonang, nna ka akanya gore ke bonye mo torong ya me, naga e e lefifi e e boitshegang.",
                "5": "Mme go ne ga diragala gore ka bona monna, mme o ne a apere purapura e tshweu; mme o ne a tla go ema fa pele ga me.",
                "6": "Mme go ne ga diragala gore a bue le nna, mme a ntaletsa gore ke mo sale morago.",
                "7": "Mme go ne ga diragala gore jaaka fa ke ne ke mo setse morago ke ne ka ipona gore ke ne ke le mo tatlhegong e e lefifi e e boitshegang.",
                "8": "Mme morago ga ke sena go tsamaya sebaka sa dioura tse dintsi mo lefifing, ka simolola go rapela go Morena gore a nne kutlwelobotlhoko mo go nna, go ya ka matshwititshwiti mautlwelobotlhoko a a bonolo a gagwe.",
                "9": "Mme go ne ga diragala morago ga ke sena go rapela go Morena ka bona lebala le legolo le le bophara.",
                "10": "Mme go ne ga diragala gore ke bone setlhare, se leungo la sone le neng le eletsega go dira mongwe go itumela.",
                "11": "Mme go ne ga diragala gore ke ne ka ya pele mme ka ja leungo la sone; mme ka bona gore le ne le le monate thata, godimo ga otlhe a ke kileng ka a utlwa. Ee, ke ne ka bona gore leungo la sone le ne le le lesweu, go feta bosweu jotlhe jo ke kileng ka bo bona.",
                "12": "Mme fa ke e ja leungo la sone, le ne la tlatsa botho jwa me ka boitumelo jo bogolo jo bo feteletseng; ka jalo he, ka simolola go eletsa gore ba lelwapa la me ba le je le bone; gonne ke ne ke itse gore le eletsega godimo ga maungo a mangwe otlhe.",
                "13": "Mme fa ke latlhela matlho a me mo tikologong, gore gongwe ke ka bona ba lelwapa la me le bone, ka bona noka ya metsi; mme e elela, mme e ne e le gaufi le setlhare se ke neng ke e ja leungo la sone.",
                "14": "Mme ka leba go bona kwa e neng e tswa teng; mme ka bona tlhogo ya yone, sekgelenyana se se kae; mme kwa tlhogong ya yone ka bona mmaalona Saraeya, le Seme, le Nifae; mme ba eme jaaka e kete ba ne ba sa itse gore ba ye kae.",
                "15": "Mme go ne ga diragala gore ke ba bitse ka letsogo; mme gape ka ba raya ka lentswe le le kwa godimo gore ba tle kwa go nna, mme ba je leungo, le le neng le eletsega godimo ga maungo a mangwe otlhe.",
                "16": "Mme go ne ga diragala gore ba ne ba tla go nna, mme ba a ja leungo le bone.",
                "17": "Mme go ne ga diragala gore ke ne ka eletsa gore Leimene le Lemuele ba tle go ja leungo le bone; ka jalo he, ka latlhela matlho a me go ya kwa tlhogong ya noka gore gongwe ke ka ba bona.",
                "18": "Mme go ne ga diragala gore ke ba bone, mme ba ne ba seka ba tla kwa go nna go tla go ja leungo.",
                "19": "Mme ka bona thobane ya tshipi, mme e ne e tsamaya e bapisitse le letshitshi la noka, mme e isa kwa setlhareng se ka sone ke neng ke eme.",
                "20": "Mme ke ne gape ka bona tselana e e pitlaganeng e tshesane, e e neng e tla e bapile le thobane ya tshipi, le go ya kwa setlhareng se ka sone ke neng ke eme; mme gape e ne e isa kwa tlhogong ya motswedi, go ya kwa lebaleng le legolo le le bophara, jaaka e kete e ne e le lefatshe.",
                "21": "Mme ke ne ka bona masomosomo a a senang palo a batho, ba bontsi jwa bone ba neng ba gatela pele, gore ba tle ba bone tselana e e neng e isa kwa setlhareng se ka sone ke neng ke eme.",
                "22": "Mme go ne ga diragala gore ba ne ba tla pele, mme ba simolola mo tselaneng e e neng e isa kwa setlhareng.",
                "23": "Mme go ne ga diragala gore go tsoge mouwane wa lefifi; ee, le tota mouwane wa lefifi o mogolo mo go feteletseng, mo e leng gore ba ba neng ba simolotse mo tselaneng ba ne ba latlhegelwa ke tsela ya bone, mo ba neng ba kailakaila, mme ba latlhega.",
                "24": "Mme go ne ga diragala gore ka bona ba bangwe ba gatela pele, mme ba tla pele le go tshwara phelelo ya thobane ya tshipi; mme ba ne ba gatela pele go ralala mouwane wa lefifi, ba ngaparetse thobane ya tshipi, le go fitlhelela ba tla pele, ba bo ba a ja leungo la setlhare.",
                "25": "Mme morago ga ba sena go ja leungo la setlhare ba ne ba latlhela matlho a bone mo tikologong jaaka e kete ba ne ba tlhabiwa ke ditlhong.",
                "26": "Mme le nna ka latlhela matlho a me mo tikologong, mme ka bona, kwa letlhakoreng le lengwe la noka ya metsi, kago e kgolo e e bulegileng; mme e ne e eme jaaka e kete e mo phefong, kwa godimo godimo ga lefatshe.",
                "27": "Mme e ne e tletse ka batho, mmogo bagolo le bana, mmogo banna le basadi; mme mokgwa wa bone wa go apara o ne o le montle mo go feteletseng; mme ba ne ba le mo maitsholong a go sotla le go supa menwana ya bone kwa go ba ba neng ba tsile kwa mme ba ne ba a ja leungo.",
                "28": "Mme morago ga ba sena go utlwa leungo ba ne ba tlhajwa ke ditlhong, ka ntlha ya bao ba ba neng ba ba sotla; mme ba wela go sele mo tselaneng tse di ileditsweng mme ba latlhega.",
                "29": "Mme jaanong nna, Nifae, ga ke bue mafoko otlhe a ga ntate.",
                "30": "Mme, go nna mokhutshwane mo go kwaleng, bonang, a bona boidiidi jo bongwe bo gatela pele; mme ba ne ba tla mme ba tshwara phelelo ya thobane ya tshipi; mme ba ne ba gatela tsela ya bone kwa pele, ba tsweletse ba itshwareletse ka thobane ya tshipi, go fitlhelela ba tla pele, le go wela fatshe, mme ba a ja leungo la setlhare.",
                "31": "Mme o ne gape a bona matshwititshwiti a mangwe a lekela tsela ya bone go ya kwa kagong eo e kgolo e e sephara.",
                "32": "Mme go ne ga diragala gore bontsi bo ne jwa betwe ke metsi mo boteng jwa motswedi; mme bontsi bone jwa timela mo ponong ya gagwe, jwa kaila mo ditseleng tse di sa itsiweng.",
                "33": "Mme bogolo e ne e le matshwititshwiti a a neng a tsena mo kagong eo e e sa tlwaelesegang. Mme fa ba sena go tsena mo kagong eo, ba ne ba supa monwana wa tshotlo kwa go nna le bao ba ba neng ba a ja leungo; mme ra seka ra ba tlhokomela.",
                "34": "A ke mafoko a ga ntate: Gonne bontsi jotlhe jo bo neng jwa ba reetsa, ba ne ba wela kwa thoko.",
                "35": "Mme Leimene le Lemuele ba ne ba seka ba ja leungo, ga bua ntate.",
                "36": "Mme go ne ga diragala gore morago ga ntate a sena go bua mafoko otlhe a toro ya gagwe kgotsa pono, a a neng a le mantsi, a re go rona, ka ntlha ya dilo tse tse a di bonyeng mo ponong, o boifela mo go feteletseng Leimene le Lemuele; ee, o ne a boifa e sere kgotsa ba latlhwe go tswa fa bonnong jwa Morena.",
                "37": "Mme o ne a ba rotloetsa jaanong foo ka maikutlo otlhe a motsadi yo o bonolo, gore ba obamele mafoko a gagwe, gore gongwe Morena o ka ba utlwela botlhoko, mme a seke a ba latlhe; ee, ntate o ne a ba rerela.",
                "38": "Mme morago ga a sena go ba rerela, ga mmogo le go porofita go bone dilo di le dintsi, o ne a ba laletsa go tshegetse ditaelo tsa Morena; mme a emisa go bua le bone."
            },
            "9": {
                "1": "Mme dilo tse tsotlhe ntate o ne a di bona, le go di utlwa, le go di bua, fa a ne a nna mo tanteng, mo mokgatsheng wa Lemuele, ga mmogo le dilo tse dintsi mo gogolo go feta, tse di ka sekeng tsa kwalwa mo dipapetlaneng tse.",
                "2": "Mme jaanong, jaaka fa ke buile mabapi le dipapetlana tse, bonang ga se dipapetlana tse mo go tsone ke dirang pego e e tletseng ka ga ditso tsa batho ba gaetsho; gonne dipapetlana tse mo go tsone ke dirang pego e e tletseng ya batho ba gaetsho ke di file leina la ga Nifae; ka jalo he, di bidiwa dipapetlana tsa ga Nifae, morago ga leina la me; mme dipapetlana tse le tsone di bidiwa dipapetlana tsa ga Nifae.",
                "3": "Le fa go ntse jalo, ke amogetse taelo ya Morena gore ke dire dipapetlana tse, ka maikaelelo a a kgethegileng gore di tle di nne pego e e gabilweng ya tirelo ya batho ba gaetsho.",
                "4": "Mo dipapetlaneng tse dingwe go tshwanetse go gabiwa pego ya puso ya dikgosi, le dintwa le dikomano tsa batho ba gaetsho; ka jalo he tse dipapetlana ke tsa karolo e tona ya tirelo; mme dipapetlana tse dingwe ke tsa karolo e tona ya puso ya dikgosi le dintwa le dikomano tsa batho ba gaetsho.",
                "5": "Ka jalo he, Morena o ntaetse go dira dipapetlana tse ka maikaelelo a tlhalefo mo go ene, maikaelelo a ke sa a itseng.",
                "6": "Mme Morena o itse dilo tsotlhe go tswa kwa tshimologong; ka jalo he, o baakanya tsela go kgona ditiro tsotlhe tsa gagwe gareng ga bana ba batho; gonne bonang, o na le thata yotlhe mo go diragatseng mafoko otlhe a gagwe. Mme go ntse jalo. Amene."
            },
            "10": {
                "1": "Mme jaanong nna, Nifae, ke tswelela ka go fa pego mo dipapetlaneng tse ka ditiragalo tsa me, le puso ya me le tirelo; ka jalo he, go tswelela ka pego ya me, ke tshwanetse go bua ka selekanyo sengwe ka ga dilo tsa ga ntate, gape le ka tsa bakaulengwe ba me.",
                "2": "Mme bonang, go ne ga diragala gore morago ga ntate a sena go dira bokhutlo jwa go bua mafoko a toro ya gagwe, gape le go ba rotloetsa go tlhoafalo yotlhe, o ne a bua le bone mabapi le Bajuta—",
                "3": "Gore morago ga ba sena go senngwa, le tota motse oo o mogolo Jerusalema, mme bontsi bo tseelwe botshwarwa kwa Babilone, go ya ka fa nakong e e beilweng ke Morena, ba tshwanetse go boa gape, ee, le go busetswa morago go tswa mo botshwarweng; mme fa ba sena go busetswa morago go tswa mo botshwarweng ba tshwanetse go tsaya gape lefatshe la boswa jwa bone.",
                "4": "Ee, le tota dingwaga di le makgolo a le marataro go tswa ka nako e ntate a neng a tswa kwa Jerusalema, moporofiti Morena Modimo o tlaa mo emeletsa gareng ga Bajuta—le tota Mesia, kgotsa, ka mafoko a mangwe, Mmoloki wa lefatshe.",
                "5": "Mme o ne gape a bua ka ga baporofiti, ke palo e kgolo jang e e pakileng ka dilo tse, ka ga Mesia yo, yo ka ga ene a neng a buile, kgotsa Morekolodi yo wa lefatshe.",
                "6": "Ka jalo he, losika lwa motho lotlhe ba ne ba le mo seemong sa tatlhego le sa go wa, mme go ka nna jalo, fa e se go ikanya Morekolodi yo.",
                "7": "Mme gape o ne a bua ka ga moporofiti yo o neng a tshwanetse go tla pele ga ga Mesia, go baakanya tsela ya Morena—",
                "8": "Ee, le tota o tlaa ya pele, le go kua mo nageng: Baakanyang tsela ya Morena, mme lo tlhamalatse ditselana tsa gagwe; gonne go eme mongwe gareng ga lona yo lo sa mo itseng; mme o mogolo go feta nna, yo kgole ya setlhako sa gagwe ke sa lekanang go e bofolola. Mme go le go ntsi go buile ntate ka ga selo se.",
                "9": "Mme ntate o ne a re o tshwanetse go kolobetsa mo Befebara, go feta Joretane; mme o ne gape a re o tshwanetse go kolobetsa ka metsi; le tota gore o tshwanetse a kolobetse Mesia ka metsi.",
                "10": "Mme morago ga a sena go kolobetsa Mesia ka metsi, o tlaa bona mme a nee bopaki gore o kolobeditse Kwanyana ya Modimo, yo o tlaa tsayang dibe tsa lefatshe.",
                "11": "Mme go ne ga diragala gore morago ga ntate a sena go bua mafoko a a bua le bakaulengwe ba me ka ga efangele e e neng e tshwanetse go rerwa mo gare ga Bajuta, gape le mabapi le go nyenyafala ga Bajuta mo tlhoka tumelong. Mme morago ga ba sena go bolaya Mesia, yo o tlaa tlang, mme morago ga a sena go bolawa o tlaa tsoga mo baswing, mme a itshupe, ka Mowa o o Boitshepho, go Baditšhaba.",
                "12": "Ee, le tota ntate o ne a bua thata ka ga Baditšhaba, le ka ga ntlo ya Iseraele, gore ba tshwanetse ba tshwantshiwe le setlhare sa motlhware, se dikala tsa sone di tshwanetseng go robiwa le go phatlaladiwa mo sefatlhogong sotlhe sa lefatshe.",
                "13": "Ka jalo he, o ne a re go tlhokega gore re tshwanetse re etelelwe pele ka maikaelelo a le mangwe go tsena mo lefatsheng la tsholofetso, mo go diragatseng lefoko la Morena, gore re aname mo sefatlhong sotlhe sa lefatshe.",
                "14": "Mme morago ga ntlo ya Iseraele e sena go phatlaladiwa ba tshwanetse go phuthiwa gape; kgotsa, mo tshobolokong, morago ga Baditšhaba ba sena go amogela botlalo jwa Efangele, dikala tsa tlholego tsa setlhare sa motlhware, kgotsa masalela a ntlo ya Iseraele, ba tshwanetse go lomelelwa, kgotsa go tla mo kitsong ya Mesia wa boammaaruri, Morena wa bone le Morekolodi wa bone.",
                "15": "Mme morago ga mokgwa o wa puo ntate a porofita a ba a bua le bakaulengwe ba me, gape le ka dilo di le dintsi go feta tse ke sa di kwaleng mo bukeng e; gonne ke kwadile bontsi jwa tsone jaaka gone go tlhokega mo go nna mo bukeng e nngwe ya me.",
                "16": "Mme dilo tse tsotlhe, tse ka tsone ke buileng, di dirilwe fa ntate a nna mo tanteng, mo mokgatsheng wa Lemuele.",
                "17": "Mme go ne ga diragala morago ga nna, Nifae, ke utlwile mafoko otlhe a ga ntate, mabapi le dilo tse a neng a di bona mo ponong, ga mmogo le dilo tse a neng a di bua ka thata ya Mowa o o Boitshepho, thata e a e amogetseng ka tumelo mo go Morwa Modimo—mme Morwa Modimo e ne e le Mesia yo o tlaa tlang—nna, Nifae, ke ne ka eletsa gape gore ke ka bona, le go utlwa, le go itse ka dilo tse, ka thata ya Mowa o o Boitshepho, o e leng mpho ya Modimo go botlhe ba ba mmatlang ka tlhoafalo, le jaaka mo dinakong tsa kgale le jaaka mo nakong eo e a tshwanetseng go itshupa mo baneng ba batho.",
                "18": "Gonne o a tshwana maabane, tsatsi leno, le ka metlha; mme tsela e baakanyeditswe batho botlhe go tswa kwa motheong wa lefatshe, fa e le gore ba ka ikotlhaya mme ba tla go ene.",
                "19": "Gonne yo ka tlhoafalo a batlang o tlaa bona; mme masaitseweng a Modimo a tlaa rarabololwa go bone, ka thata ya Mowa o o Boitshepho, fela jalo mo dinakong tseno jaaka mo dinakong tsa kgale, le fela jaaka mo dinakong tsa kgale jaaka mo dinakong tse di tlang; ka jalo he, tsela ya Morena ke tikologo e le ngwe ya bosakhutleng.",
                "20": "Jalo he gakologelwa, O motho, gonne ka ditiro tsotlhe tsa gago, o tlaa tlisiwa mo katlholong.",
                "21": "Ka jalo he, fa e le gore o batlile go dira boleo mo malatsing a tekeletso ya gago, mme o fitlhelwa o se phepa fa pele ga setilo sa katlholo sa Modimo; mme ga go selo sepe se se seng phepa se se ka nnang le Modimo; ka jalo he, o tlaa tshwanelwa ke go latlhiwa ka metlha.",
                "22": "Mme Mowa o o Boitshepho o naya taolo gore ke bue dilo tse, mme ke se di lobe."
            },
            "11": {
                "1": "Gonne go ne ga diragala morago ga ke sena go eletsa go itse dilo tse ntate a neng a di bonye, mme ke dumela gore Morena o ne a ka kgona go di dira gore di itsege go nna, fa ke ntse fatshe ke akanya ka kelelelo mo pelong ya me, ke ne ka tseelwa ke Mowa wa Morena, ee, kwa thabeng e e kwa godimo mo go feteletseng, e ke neng ke ise ke e bone pele, mme e mo go yone ke neng ke ise pele ke beye lenao la me.",
                "2": "Mme Mowa wa re go nna: Bona, o eletsa eng?",
                "3": "Mme ka re: Ke eletsa go bona dilo tse ntate a di bonyeng.",
                "4": "Mme Mowa wa re go nna: A o dumela gore rrago o bonye setlhare se a buileng ka ga sone?",
                "5": "Mme ka re: Ee, o itse gore ke dumela mafoko otlhe a ga ntate.",
                "6": "Mme fa ke sena go bua mafoko a, Mowa o ne wa goa ka lentswe le le kwa godimo, wa re: Hosana go Morena, Modimo o o kwa godimodimo; gonne ke Modimo godimo ga lefatshe lotlhe, ee, le godimo ga tsotlhe. Mme go segofaditswe wena, Nifae, gonne o dumela mo go Morwa Modimo yo o kwa godimodimo; ka jalo he, o tlaa bona dilo tse o di eleditseng.",
                "7": "Mme bona selo se se tlaa newa go wena go nna sesupo, gore morago ga o bona setlhare se se ungwileng leungo le rrago a le utlwileng, o tlaa bona gape monna a fologa a tswa mo legodimong, mme ene o tlaa mmona; mme morago ga o sena go mmona o tlaa naya bosupi gore ke Morwa Modimo.",
                "8": "Mme go ne ga diragala gore Mowa wa re go nna: Leba! Mme ka leba mme ka bona setlhare; mme se ne se tshwana le setlhare se ntate a neng a se bone; mme bontle jwa sone bo ne bo gaisa, ee, bo feta bontle jotlhe; mme bosweu jwa sone bo ne bo feta bosweu jwa kapoko e e gopilweng.",
                "9": "Mme go ne ga diragala gore morago ga ke sena go bona setlhare, ka re go Mowa: Ke bona gore o mpontshitse setlhare se se botlhokwa godimo ga tsotlhe.",
                "10": "Mme a re go nna: O eletsa eng?",
                "11": "Mme ka re go ene: Go itse tlhaloso ya sone—gonne ke ne ka bua nae jaaka monna a bua; gonne ke ne ke bona gore o ne a le mo setshwanong sa monna; mme le fa go ntse jalo, ke ne ke itse gore e ne e le Mowa wa Morena; mme o ne a bua le nna jaaka monna a bua le yo mongwe.",
                "12": "Mme go ne ga diragala gore o ne a re go nna: Leba! Mme ka leba jaaka e kete ke leba mo go ene, mme ka seka ka mmona; gonne o ne a tsamaile go tswa fa pele ga me.",
                "13": "Mme go ne ga diragala gore ke lebe, mme ka bona motse o mogolo wa Jerusalema, ga mmogo le metse e mengwe. Mme ka bona motse wa Nasaretha; mme mo motseng wa Nasaretha, ke ne ka bona kgarejwana; mme a le montle e bile a tlhatswegile mo go feteletseng.",
                "14": "Mme go ne ga diragala gore ke bone magodimo a bulega; mme moengele a fologa a tla go ema fa pele ga me; mme a re go nna: Nifae, o bonang?",
                "15": "Mme ka re go ene: Lekgarejwana, le lentle thata le boswaana godimo go makgarejwane a mangwe otlhe.",
                "16": "Mme a re go nna: A o itse boingotlo jwa Modimo?",
                "17": "Mme ka re go ene: Ke itse gore o rata bana ba gagwe; le fa go ntse jalo, ga ke itse tlhaloso ya dilo tsotlhe.",
                "18": "Mme a re go nna: Bona, lekgarejwana le o le bonang ke mmaagwe Morwa Modimo, morago ga mokgwa wa nama.",
                "19": "Mme go ne ga diragala gore ke bone gore o ne a tserwe mo Moweng; mme morago ga a sena go tsewa mo Moweng sebaka sa nako, moengele a bua le nna, a re: Leba!",
                "20": "Mme ka leba mme ka bona lekgarejwana gape, le tshotse ngwana mo matsogong a lone.",
                "21": "Mme moengele a re go nna: Bona Kwanyana ya Modimo, ee, le tota Morwa Rara wa Bosakhutleng! A o itse tlhaloso ya setlhare se rrago a neng a se bona?",
                "22": "Mme ka mo araba, ka re: Ee, ke lorato la Modimo, lo lo itshololelang kwa ntle mo dipelong tsa bana ba batho; ka jalo he, ke lo lo eletsegang godimo ga dilo tsotlhe.",
                "23": "Mme o ne a bua le nna, a re: Ee, mme lo lo itumedisang thata mo bothong.",
                "24": "Mme morago ga a sena go bua mafoko a, o ne a re go nna: Leba! Mme ka leba, mme ka bona Morwa Modimo a tsamaya gareng ga bana ba batho; mme ka bona bontsi bo wela fa dinaong tsa gagwe bo mo obamela.",
                "25": "Mme go ne ga diragala gore ke bone gore thobane ya tshipi, e ntate a neng a e bonye, e ne e le lefoko la Modimo, le le isang kwa motsweding wa metsi a a tshelang, kgotsa kwa setlhareng sa botshelo; metsi a a neng a emetse lorato lwa Modimo; mme ke ne ka bona gape gore setlhare sa botshelo se ne se emetse lorato lwa Modimo.",
                "26": "Mme moengele a re go nna gape: Leba mme o bone boingotlo jwa Modimo!",
                "27": "Mme ka leba mme ka bona Morekolodi wa lefatshe, yo ntate a neng a buile ka ga gagwe; mme ke ne gape ka bona moporofiti yo o tlaa baakanyang tsela fa pele ga gagwe. Mme Kwanyana ya Modimo ya ya pele mme ya kolobediwa ke ene; mme fa a sena go kolobediwa, ke ne ka bona magodimo a bulega, mme Mowa o o Boitshepho o fologa go tswa mo legodimong mme o nna mo go ene mo sebopegong sa lephoi.",
                "28": "Mme ke ne ka bona gore o ne a ya pele a direla go batho, ka thata le kgalalelo e kgolo; mme matshwititshwiti a ne a phuthegile mmogo go mo utlwa; mme ke ne ka bona gore ba ne ba mo ntshetsa kwa ntle go tswa gareng ga bone.",
                "29": "Mme ke ne ka bona gape ba le lesome le metso e mebedi ba bangwe ba mo setse morago. Mme go ne ga diragala gore ba tsewe mo Moweng go tswa fa pele ga sefatlhogo sa me, mme ka seka ka ba bona.",
                "30": "Mme go ne ga diragala gore moengele a bue le nna gape, a re: Leba! Mme ka leba, mme ka bona magodimo a bulega gape, mme ka bona baengele ba fologela mo baneng ba batho; mme ba ne ba direla go bone.",
                "31": "Mme o ne a bua le nna gape, a re: Leba! Mme ka leba, mme ka bona Kwanyana ya Modimo e tsamaya gareng ga bana ba batho. Mme ke ne ka bona matshwititshwiti a batho ba ba neng ba lwala, le ba ba neng ba bogisiwa ke malwetse a mefuta e e farologanyeng, le ba ba nang le bodiabole le mewa e e maswe; mme moengele o ne a bua mme a mpontsha dilo tse tsotlhe. Mme ba ne ba fodisiwa ka thata ya Kwanyana ya Modimo; mme bodiabole le mewa e e maswe di ne tsa kgophelwa kwa ntle.",
                "32": "Mme go ne ga diragala gore moengele a bue le nna gape, a re: Leba! Mme ka leba mme ka bona Kwanyana ya Modimo, gore o ne a tsewa ke batho; ee, Morwa Modimo o o senang bokhutlo o ne a atlholwa ke lefatshe; mme ka bona e bile ke naya bosupi.",
                "33": "Mme nna, Nifae, ka bona gore o ne a tsholelediwa mo sefapaanong mme a bolaelwa dibe tsa lefatshe.",
                "34": "Mme morago ga a sena go bolaiwa ka bona matshwititshwiti a lefatshe, gore ba ne ba kgobokane mmogo go lwa kgatlhonong le baaposetole ba Kwanyana; gonne jalo ba ba lesome le bobedi ba ne ba bidiwa ke moengele wa Morena.",
                "35": "Mme matshwititshwiti a lefatshe a ne a kgobokanye mmogo; mme ka bona gape gore ba ne ba le mo kagong e kgolo e e bulegileng, e e tshwanang le kago e ntate a neng a e bona. Mme moengele wa Morena a bua le nna gape, a re: Bona lefatshe le tlhalefo ya lone; ee, bona ntlo ya Iseraele e kgobokane mmogo go tla go lwa kgatlhanong le baaposetole ba ba lesome le metso e mebedi ba Kwanyana.",
                "36": "Mme go ne ga diragala gore ka bona le go naya bosupi, gore kago e kgolo e e bulegileng e ne e le boikgogomoso jwa lefatshe; mme e ne ya wa, mme go wa ga yone e ne e le mo gogolo mo go feteletseng. Mme moengele wa Morena a bua le nna, gape, a re: Jalo e tlaa nna tshenyego ya ditšhaba tsotlhe, lotso, diteme, le batho, ba ba tlaa lwang kgatlhanong le baaposetole ba ba lesome le metso e mebedi ba Kwanyana."
            },
            "12": {
                "1": "Mme go ne ga diragala gore moengele a re go nna: Leba, mme o bone peo ya gago, ga mmogo le peo ya bakaulengwe ba gago. Mme ka leba mme ka bona lefatshe la tsholofetso; mme ka bona matshwititshwiti a batho, ee, le jaaka gone go ntse ka palo bontsi jo bo jaaka motlhaba wa lewatle.",
                "2": "Mme go ne ga diragala gore ke bone matshwititshwiti a kgobokane mmogo go lwa, mongwe kgatlhanong le yo mongwe; mme ka bona dintwa, le menahune ya dintwa, le dipolao tse di kgolo ka tšhaka gareng ga batho ba me.",
                "3": "Mme go ne ga diragala gore ke bone ditshika tse dintsi di feta, ka mokgwa wa dintwa le dikomano mo lefatsheng; mme ka bona metse e mentsi, ee, le mo ke neng ka seka ka e bala.",
                "4": "Mme go ne ga diragala gore ke bone mouwane wa lefifi mo sefatlhogong sa lefatshe la tsholofetso; mme ka bona dikgadima, mme ka utlwa ditladi, le thoromo tsa lefatshe, le mefuta yotlhe ya medumo ya dipheretlhego; mme ka bona lefatshe le mafika, gore di a thubagane; mme ka bona dithaba di phatlogana ditokitoki; mme ka bona maboa a lefatshe, gore a ne a phatlogile; mme ka bona metse e le mentsi gore e ne e nwetse; mme ka bona bontsi gore bo ne bo fisitswe ka molelo; mme ka bona bontsi jo bo neng jwa wela mo lefatsheng, ka ntlha ya thoromo ya lone.",
                "5": "Mme go ne ga diragala morago ga ke bona dilo tse, ka bona looto la lefifi, gore le ne le feta go tswa mo sefatlhogong sa lefatshe; mme bonang, ka bona matshwititswiti a a neng a sa wa ka ntlha ya dikatlholo tse dikgolo tse di boitshegang tsa Morena.",
                "6": "Mme ka bona magodimo a bulega, le Kwanyana ya Modimo e fologa go tswa legodimong; mme a tla tlase mme a itshupa go bone.",
                "7": "Mme gape ke bone e bile ke fa bosupi gore Mowa o o Boitshepho o ne wa fologela mo go ba bangwe ba ba lesome le metso e mebedi; mme ba ne ba tlhomilwe ke Modimo, le go tlhophiwa.",
                "8": "Mme moengele a bua le nna, a re: Bona barutwana ba ba lesome le bobedi ba Kwanyana, ba ba tlhophilweng go direla go peo ya gago.",
                "9": "Mme a re go nna: O gakologelwa baaposetole ba ba lesome le bobedi ba Kwanyana? Bona ke bone ba ba tlaa atlholang merafe e e lesome le bobedi ya Iseraele; ka jalo he, badiredi ba ba lesome le bobedi ba peo ya gago ba tlaa atlholwa ke bone; gonne o wa ntlo ya Iseraele.",
                "10": "Mme badiredi ba ba lesome le bobedi ba ba o ba bonang ba tlaa atlhola peo ya gago. Mme, bona, ba siame ka metlha yotlhe; gonne ka ntlha ya tumelo ya bone mo Kwanyaneng ya Modimo, diaparo tsa bone di dirilwe ditshweu mo mading a gagwe.",
                "11": "Mme moengele a re go nna: Leba! Mme ka leba, mme ka bona tshika tse tharo di feta ka tshiamo; mme diaparo tsa bone di ne di le ditshweu le jaaka Kwanyana ya Modimo. Mme moengele a re go nna: Ba ba dirilwe bosweu mo mading a Kwanyana, ka ntlha ya tumelo ya bone mo go ene.",
                "12": "Mme nna, Nifae, gape ka bona bontsi jwa ba tshika ya bone ba ba neng ba feta ka tshiamo.",
                "13": "Mme go ne ga diragala gore ke bone matshwititswiti a lefatshe a kgobokanye mmogo.",
                "14": "Mme moengele a re go nna: Bona peo ya gago, ga mmogo le peo ya bakaulengwe ba gago.",
                "15": "Mme go ne ga diragala gore ka leba mme ka bone batho ba peo ya me ba kgobokanye mmogo ka matshwititshwiti kgatlhanong le peo ya bakaulengwe ba me; mme ba ne ba kgobokanetse mmogo go lwa.",
                "16": "Mme moengele a bua go nna, a re: Bona motswedi wa metsi a a leswe o rrago a neng a o bona; ee, le molapo o ka one a neng a bua; mme boteng jwa one ke boteng jwa molete.",
                "17": "Mme mouwane wa lefifi ke dithaelo tsa ga diabole, tse di foufatsang matlho, mme di thatafatse dipelo tsa bana ba batho, mme di ba ise mo ditseleng tse di bophara, gore ba nyelele mme ba latlhegile.",
                "18": "Mme kago e kgolo e e bulegileng, e rrago a e bonyeng, ke dikakanyo tsa boipelafatso le boikgogomoso jwa bana ba batho. Mme seru se segolo se se boitshegang se a ba kgaoganya; ee, le lefoko la tshiamiso ya Modimo wa Bosakhutleng, le Mesia yo e leng Kwanyana ya Modimo, yo ka ene Mowa o o Boitshepho o nayang bosupi, go tswa kwa tshimologong ya lefatshe go fitlha mo nakong eno, le go tswa mo nakong e go ya pele le ka metlha.",
                "19": "Mme fa moengele a sa ntse a bua mafoko a, ka leba mme ka bona gore peo ya bakaulengwe ba me e ne e itaana kgatlhanong le peo ya me, go ya ka lefoko la moengele; mme ka ntlha ya maikgogomoso a peo ya me, le dithaelo tsa ga diabole, ka bona gore peo ya bakaulengwe ba me e ne ya fekeetsa batho ba peo ya me.",
                "20": "Mme go ne ga diragala gore ke lebe, mme ka bona batho ba peo ya bakaulengwe ba me gore ba ne ba fentse peo ya me; mme ba ya pele ka matshwititshwiti mo sefatlhogong sa lefatshe.",
                "21": "Mme ka ba bona ba kgobokanye mmogo ka matshwititshwiti; mme ka bona dintwa le menahune ya dintwa gareng ga bone; mme mo dintweng le menahune ya dintwa ka bona ditshika di le dintsi di feta.",
                "22": "Mme moengele a re go nna: Bona ba ba tlaa nyenyafala mo tlhoka tumelong.",
                "23": "Mme go ne ga diragala gore ka bona, morago ga ba sena go nyenyafala mo tlhoka-tumelong, ba ne ba nna batho ba ba lefifi, le ba ba ilegang, le makgapha, ba tletse botshwakga le mekgwa yotlhe ya bodiabole."
            },
            "13": {
                "1": "Mme go ne ga diragala gore moengele a bue le nna, a re: Leba! Mme ka leba mme ka bona bontsi jwa ditšhaba le magosi.",
                "2": "Mme moengele a re go nna: Ke eng se o se bonang? Mme ka re: Ke bona ditšhaba di le dintsi le metse ya bogosi.",
                "3": "Mme a re go nna: Tse ke ditšhaba le metse ya bogosi ya Baditšhaba.",
                "4": "Mme go ne ga diragala gore ke bone gareng ga ditšhaba tsa Baditšhaba go bopiwa ga kereke e kgolo.",
                "5": "Mme moengele a re go nna: Bona go bopiwa ga kereke e e bodiabole go gaisa godimo ga dikereke tsotlhe tse dingwe, e e bolayang baitshephi ba Modimo, ee, le go ba bogisa le go ba golegelela fa fatshe, le go ba rwesa jokwe ya tshipi, le go ba tlisa tlase mo botshwarong.",
                "6": "Mme go ne ga diragala gore ke bone kereke e kgolo e e bodiabole e; mme ka bona diabole gore ke ene mothei wa yone.",
                "7": "Mme gape ka bona gauta, le selefera, le diseleke, le bohibidu jwa letlhololo, le matsela a a logilweng bontle, le mekgwa yotlhe ya diaparo tsa tlhwatlhwa e kgolo; mme ka bona diaka tse dintsi.",
                "8": "Mme moengele a bua le nna, a re: Bona gauta, le selefera, le diseleke, le bohibidu jwa letlhololo, le matsela a a logegileng bontle, le diaparo tsa tlhwatlhwa e kgolo, le diaka, ke dikeletso tsa kereke e kgolo e e bodiabole e.",
                "9": "Mme gape ka ntlha ya pako ya lefatshe, ba bolaya baitshephi ba Modimo, mme ba ba tlise tlase mo botshwarong.",
                "10": "Mme go ne ga diragala gore ke lebe mme ka bona boidiidi jwa metsi; mme bo kgaoganya Baditšhaba le peo ya bakaulengwe ba me.",
                "11": "Mme go ne ga diragala gore moengele a re go nna: Bona kgalefo ya Modimo e mo peong ya bakaulengwe ba gago.",
                "12": "Mme ka leba mme ka bona monna gareng ga Baditšhaba, yo o neng a kgaogantswe le peo ya bakaulengwe ba me ke boidiidi jwa metsi; mme ka bona Mowa wa Modimo gore o ne wa tla tlase mme wa dira mo monneng; mme a ya pele godimo ga boidiidi jwa metsi, le tota go peo ya bakaulengwe ba me ba ba neng ba le mo lefatsheng la tsholofetso.",
                "13": "Mme go ne ga diragala gore ka bona Mowa wa Modimo, gore o ne o bereka mo go Baditšhaba ba bangwe; mme ba ya pele go tswa mo botshwarong, mo godimo ga boidiidi jwa metsi.",
                "14": "Mme go ne ga diragala gore ka bona bontsi jwa matshwitshwiti a Baditšhaba mo lefatsheng la tsholofetso; mme ka bona kgalefo ya Modimo, gore e ne e le mo peong ya bakaulengwe ba me; mme ba ne ba gasagasame fa pele ga Baditšhaba mme ba itewa.",
                "15": "Mme ka bona Mowa wa Morena, gore o ne o le mo Baditšhabeng, mme ba ne ba tswelela pele mme ba tsaya lefatshe go nna boswa jwa bone; mme ka bona gore ba ne ba le basweu, mme ba tlhatswegile mo go feteletseng e bile ba le bantle, jaaka batho bagaetsho pele ga ba bolawa.",
                "16": "Mme go ne ga diragala gore nna, Nifae, ka bona gore Baditšhaba ba ba neng ba dule mo botshwarong ba ne ba ikokobetsa fa pele ga Morena, mme thata ya Morena e ne e na le bone.",
                "17": "Mme ka bona gore mmaabo Baditšhaba ba ne ba kgobokanye fa godimo ga metsi, le fa godimo ga lefatshe, go lwa kgatlhanong le bone.",
                "18": "Mme ka bona gore thata ya Modimo e ne e na le bone, mme le gore kgalefo ya Modimo e ne e le mo go botlhe ba ba neng ba kgobokanetse mmogo go lwa kgatlhanong le bone.",
                "19": "Mme nna, Nifae, ka bona gore Baditšhaba ba ba neng ba dule mo botshwarong ba ne ba golotswe ka thata ya Modimo go tswa mo diatleng tsa ditšhaba tse dingwe tsotlhe.",
                "20": "Mme go ne ga diragala gore nna, Nifae, ka bona gore ba ne ba tswelela pele mo lefatsheng; mme ka bona buka, mme e ne ya isiwa pele gareng ga bone.",
                "21": "Mme moengele a re go nna: A o itse tlhaloso ya buka?",
                "22": "Mme ka re go ene: Ga ke itse.",
                "23": "Mme a re: Bona e tswa mo molomong wa Mojuta. Mme Nna, Nifae, ka e bona; mme a re go nna: Buka e o e bonang e ke pego e e kwadilweng ka Bajuta, e e nang le dikgolagano tsa Morena, tse a neng a di dira go ntlo ya Iseraele; mme gape e na le diporofito di le dintsi tsa baporofiti ba ba boitshepho; mme ke pego e e kwadilweng fela jaaka megabo e e mo dipapetlaneng tsa borase, kwa ntle ga gore ga di dintsi; le fa go ntse jalo, di na le dikgolagano tsa Morena, tse a di dirileng go ntlo ya Iseraele; ka jalo he, ke tsa tlhwatlhwa e kgolo go Baditšhaba.",
                "24": "Mme moengele wa Morena a re go nna: O bonye gore buka e ile pele go tswa mo molomong wa Mojuta; mme fa e ya pele go tswa mo molomong wa Mojuta e ne e tshotse botlalo jwa efangele ya Morena, yo ka ene baaposetole ba ba lesome le bobedi ba nayang bosupi; mme ba naya bosupi ka fa boammaaruring jo bo leng mo Kwanyaneng ya Modimo.",
                "25": "Ka jalo he, dilo tse di tswa go Bajuta mo boitshekong go ya go Baditšhaba, ka fa boammaaruring jo bo leng mo Modimong.",
                "26": "Mme fa di sena go ya ka seatla sa baaposetole ba ba lesome le bobedi ba Kwanyana, go tswa kwa Bajuteng go ya go Baditšhaba, o bona go bopiwa ga kereke eo e kgolo e e bodiabole, e e bodiabole thata godimo ga dikereke tsotlhe tse dingwe; gonne bona, ba ntshitse mo efangeleng ya Kwanyana dikarolo di le dintsi tse di motlhofo le botlhokwa thata; mmogo le dikgolagano tse dintsi tsa Morena ba di ntshitse.",
                "27": "Mme tsotlhe tse ba di dirile gore ba ka tla ba sokamisa ditsela tse di siameng tsa Morena, gore ba ka tla ba foufatsa matlho le go thatafatsa dipelo tsa bana ba batho.",
                "28": "Ka jalo he, o bona gore fa buka e sena go feta ka diatla tsa kereke e kgolo e e bodiabole, gore go dilo tse dintsi tse di motlhofo le botlhokwa tse di ntshitsweng mo bukeng, e e leng buka ya Kwanyana ya Modimo.",
                "29": "Mme morago ga dilo tse di motlhofo le botlhokwa tse di sena go ntshiwa e ya pele go ditšhaba tsotlhe tsa Baditšhaba; mme morago e sena go ya pele go ditšhaba tsotlhe tsa Baditšhaba, ee, le go ya go tlola boidiidi jwa metsi a o a bonyeng le Baditšhaba ba ba duleng mo botshwarong, o bona—ka ntlha ya dilo tse dintsi tse di motlhofo le botlhokwa tse di ntshitsweng go tswa mo bukeng, tse di neng di le motlhofo go tlhaloganngwa ke bana ba batho, ka fa botlhofong jo bo mo Kwanyaneng ya Modimo—ka ntlha ya dilo tse di ntshitsweng mo efangeleng ya Kwanyana, bontsi jo botona go feta bo a kgopiwa, ee, mo e leng gore Satane o na le thata e kgolo mo go bone.",
                "30": "Le fa go ntse jalo, o bone gore Baditšhaba ba ba duleng mo botshwarong, mme ba tsholeleditswe ka thata ya Modimo godimo ga ditšhaba tse dingwe tsotlhe, mo sefatlhogong sa lefatshe le le tlhophegileng godimo ga mafatshe otlhe, le e leng lefatshe le Morena Modimo a dirileng kgolagano le rrago gore peo ya gagwe e tlaa le tsaya e le lefatshe la boswa jwa bone; ka jalo he, o bona gore Morena Modimo ga a kitla a letla gore Baditšhaba ba ka senya gotlhelele motswako wa peo ya gago, ba ba leng gareng ga bakaulengwe ba gago.",
                "31": "Le fa e le go letla gore Baditšhaba ba ka senya peo ya bakaulengwe ba gago.",
                "32": "Le e seng gore Morena Modimo o ka letla gore Baditšhaba ba ka nnela ruri mo seemong se se maswe seo sa bofofu, se o bonang ba le mo go sone, ka ntlha ya dikarolo tse di motlhofo tse di botlhokwa thata tsa efangele ya Kwanyana tse di beilweng morago ke kereke e e bodiabole eo, e go bopiwa ga yone o go boneng.",
                "33": "Ka jalo he go bua Kwanyana ya Modimo: Ke tlaa nna kutlwelobotlhoko go Baditšhaba, ka go etela masalela a ntlo ya Iseraele ka katlholo e kgolo.",
                "34": "Mme go ne ga diragala gore moengele wa Morena a bue le nna, a re: Bona, go bua Kwanyana ya Modimo, fa ke sena go etela masalela a ntlo ya Iseraele—mme masalela a ke buang ka ga one a, ke peo ya ga rrago—ka jalo he, fa ke sena go ba etela mo katlholong, mme ke ba iteile ka seatla sa Baditšhaba, mme morago ga Baditšhaba ba kgopiwa mo go feteletseng ka ntlha ya dikarolo tse di motlhofo tse di botlhokwa tsa efangele ya Kwanyana tse di beilweng morago ke kereke e e bodiabole eo, e e leng mmaagwe-diaka, go bua Kwanyana—ke tlaa nna kutlwelobotlhoko mo go Baditšhaba ka letsatsi leo, mo e leng gore ke tlaa tsisa pele go bone, ka thata ya me, bontsi jwa efangele ya me, e e tla bong e le motlhofo mme e bile e le botlhokwa, go bua Kwanyana.",
                "35": "Gonne, bona, go bua Kwanyana: Ke tlaa itshupa mo peong ya gago, gore ba tle ba kwale dilo tse dintsi tse ke tlaa di ba rerelang, tse di tlaa nnang motlhofo le botlhokwa; mme morago ga peo ya gago e senngwa, mme e nyenyafala mo tlhoka tumelong, ga mmogo le peo ya bakaulengwe ba gago, bona, dilo tse di tlaa fitlhwa, go tla pele go Baditšhaba, ka mpho le thata ya Kwanyana.",
                "36": "Mme mo go tsone go tlaa kwalwa efangele ya me, go bua Kwanyana, le lefika la me le poloko ya me.",
                "37": "Mme go sego ba ba tlaa senkang go tlisa pele Sione wa me ka tsatsi leo, gonne ba tlaa nna le mpho le thata ya Mowa o o Boitshepho; mme fa ba ka itshoka go ya bokhutlong ba tlaa tsholelediwa godimo ka letsatsi la bofelo, mme ba tlaa bolokwa mo motseng wa bogosi jo bo senang bokhutlo jwa Kwanyana; mme mang yo o tlaa anamisang kagiso, ee, dikgang tsa boipelo jo bogolo, ba tlaa nna bantle jang fa godimo ga dithaba.",
                "38": "Mme go ne ga diragala gore ke bone masalela a peo ya bakaulengwe ba me, mme gape le buka ya Kwanyana ya Modimo, e e neng ya ya pele go tswa molomong wa Mojuta, gore e tsile pele go tswa go Baditšhaba go ya go masalela a peo ya bakaulengwe ba me.",
                "39": "Mme morago ga e sena go tla pele go bone ke ne ka bona dibuka tse dingwe, tse di tlileng pele ka thata ya Kwanyana, go tswa go Baditšhaba go ya go bone, mo go kgoneng ka puo Baditšhaba le masalela a peo ya bakaulengwe ba me, ga mmogo le Bajuta ba ba neng ba gasame mo sefatlhogong sotlhe sa lefatshe, gore dipego tse di kwadilweng tsa baporofiti le tsa baaposetole ba ba lesome le bobedi ba Kwanyana ke boammaaruri.",
                "40": "Mme moengele a bua le nna, a re: Dipego tse di kwadilweng tse tsa bofelo, tse o di bonyeng gareng ga Baditšhaba, di tlaa tlhoma boammaaruri jwa tsa ntlha, tse e leng tsa baaposetole ba ba lesome le bobedi ba Kwanyana, mme di tlaa dira gore go itsege dilo tse di motlhofo le botlhokwa tse di ntshitsweng mo go tsone; mme di tlaa dira gore go itsege go lotso lotlhe, diteme, le batho, gore Kwanyana ya Modimo ke Morwa Rara wa Bosakhutleng le Mmoloki wa lefatshe; le gore batho botlhe ba tshwanetse go tla kwa go ene, e seng jalo ga ba kake ba bolokwa.",
                "41": "Mme di tshwanetse go tla ka fa mafokong a a tlaa tlhomiwang ka molomo wa Kwanyana; mme mafoko a Kwanyana a tlaa itsewe mo dipegong tse di kwadilweng tsa peo ya gago, ga mmogo le mo dipegong tse di kwadilweng tsa baaposetole ba ba lesome le bobedi ba Kwanyana; ka jalo he tsoo-pedi di tlaa tlhomiwa mo bongweng; gonne go na le Modimo o le mongwe le Modisa a le mongwe mo godimo ga lefatshe lotlhe.",
                "42": "Mme nako e etla ya gore a itshupegetse ditšhaba tsotlhe, mmogo go Bajuta le gape go Baditšhaba; mme fa a sena go itshupa go Bajuta ga mmogo le go Baditšhaba, ke gone a tlaa itshupang go Baditšhaba le ga mmogo go Bajuta, mme ba morago e tlaa nna ba ntlha, mme ba ntlha e tlaa nna ba morago."
            },
            "14": {
                "1": "Mme go tlaa diragala, gore fa Baditšhaba ba ka obamela Kwanyana ya Modimo ka letsatsi leo le a tlaa ba itshupegetsang ka lefoko, gape le ka thata, mo tirong tota, mo go ntsheng dikgoreletsi tsa bone—",
                "2": "Mme ba seka ba thatafatsa dipelo tsa bone kgatlhanong le Kwanyana ya Modimo, ba tlaa balelwa gareng ga peo ya ga rrago; ee, ba tlaa balelwa gareng ga ntlo ya Iseraele; mme ba tlaa nna batho ba ba segofaditsweng mo lefatsheng la tsholofetso ka metlha; ga ba kitla ba tlisiwa tlase gape mo botshwarong; mme ntlo ya Iseraele ga e kitla e tlhakatlhakanngwa.",
                "3": "Mme lehuti le legolo, leo le ba le epetsweng ke kereke e kgolo e e bodiabole eo, e e neng ya simololwa ke diabole le bana ba gagwe, gore a tle a gogele botho jwa batho tlase kwa moleteng—ee, lone lehuti leo le le neng la epelwa go senngwa ga batho le tlaa tladiwa ke ba ba le epileng, go tshenyego gotlhelele ya bone, go bua Kwanyana ya Modimo; e seng tshenyego ya botho, fa e se tatlhelo ya jone mo moleteng o o senang bokhutlo.",
                "4": "Gonne bona, se ke ka fa botshwarong jwa ga diabole, gape le ka fa tshiamisong ya Modimo go botlhe ba ba tlaa dirang boleo le bodiabole fa pele ga gagwe.",
                "5": "Mme go ne ga diragala gore moengele a bue le nna, Nifae, a re: O bonye gore fa Baditšhaba ba ka ikotlhaya go tlaa siama ka bone; gape o itse ka ga dikgolagano tsa Morena go ntlo ya Iseraele; mme gape o utlule gore yo o tlaa sekeng a ikotlhaya o tlaa nyelela.",
                "6": "Jalo he, a khutsafalo e nne go Baditšhaba fa ba ka thatafatsa dipelo tsa bone kgatlhanong le Kwanyana ya Modimo.",
                "7": "Gonne nako e a tla, go bua Kwanyana ya Modimo, e ke tlaa dirang tiro e kgolo e e gakgamatsang mo baneng ba batho; tiro e e tlaa bong e sena bokhutlo mo ntlheng e nngwe kgotsa mo go e nngwe—e ka nna go ba kgona ka puo go kagiso le botshelo jo bosakhutleng, kgotsa go ba isa mo thatafalong ya dipelo tsa bone le mo bofofung jwa megopolo ya bone go tlisiweng ga bone tlase mo botshwarong, ga mmogo le mo tshenyegong, mmogo mo senameng le mo semoweng, go ya ka botshwaro jwa ga diabole, jo ke bo buileng.",
                "8": "Mme go ne ga diragala gore fa moengele a sena go bua mafoko a, a nthaya a re: A o gakologelwa dikgolagano tsa ga Rara le ntlo ya Iseraele? Ka mo raya ka re, Ee.",
                "9": "Mme go ne ga diragala gore a ntheye a re: Leba, mme o bone kereke e kgolo e e bodiabole e le, e e leng yone mmaagwe bodiabole, e mosimolodi wa yone e leng diabole.",
                "10": "Mme a nthaya a re: Bona go dikereke di le pedi fela; nngwe ke kereke ya Kwanyana ya Modimo, mme e nngwe ke kereke ya ga diabole; ka jalo he, yo o seng wa kereke ya Kwanyana ya Modimo ke wa kereke e kgolo eo, e e leng mmabodiabole; mme ke seaka sa lefatshe lotlhe.",
                "11": "Mme go ne ga diragala gore ke lebe mme ke bone seaka sa lefatshe lotlhe, mme o ne a ntse fa godimo ga boidiidi jwa metsi; mme o ne a na le taolo le thata mo godimo ga lefatshe lotlhe, gareng ga ditšhaba tsotlhe, lotso, diteme, le batho.",
                "12": "Mme go ne ga diragala gore ke bone kereke ya Kwanyana ya Modimo, mme dipalo tsa yone di ne di se kae, ka ntlha ya boleo le bodiabole jwa seaka se se neng se ntse fa godimo ga boidiidi jwa metsi; le fa go ntse jalo, ke ne ka bona gore kereke ya Kwanyana, ba e neng e le baitshephi ba Modimo, le bone ba ne ba le mo sefatlhogong sa lefatshe lotlhe; mme dithata le ditaolo tsa bone godimo ga sefatlhogo sa lefatshe di ne di le dipotlana, ka ntlha ya boleo jwa seaka se segolo se ke se bonyeng.",
                "13": "Mme go ne ga diragala gore ke bone mma-bodiabole yo mogolo a kgobokantse mmogo matshwititshwiti mo sefatlhogong sa lefatshe lotlhe, gareng ga ditšhaba tsotlhe tsa Baditšhaba, go lwa kgatlhanong le Kwanyana ya Modimo.",
                "14": "Mme go ne ga diragala gore Nna, Nifae, ke bone thata ya Kwanyana ya Modimo, gore e ne ya fologela mo godimo ga baitshephi ba kereke ya Kwanyana, le mo godimo ga batho ba kgolagano ba Morena, ba ba neng ba gasame mo sefatlhogong sotlhe sa lefatshe; mme ba ne ba ipapanne ka tshiamo le ka thata ya Modimo mo kgalalelong e kgolo.",
                "15": "Mme go ne ga diragala gore ke bone gore kgalefo ya Modimo e ne e tshetswe mo godimo ga kereke e kgolo e e bodiabole, mo e leng gore go ne go le dintwa le menahune ya dintwa mo ditšhabeng le lotso lotlhe la lefatshe.",
                "16": "Mme fa go simolola go nna dintwa le menahune ya dintwa gareng ga ditšhaba tsotlhe tse e neng e le tsa mmaagwe bodiabole, moengele o ne a bua le nna, a re: Bona, kgalefo ya Modimo e mo go mma-diaka; mme bona, o bona dilo tse tsotlhe—",
                "17": "Mme fa letsatsi le tla la gore kgalefo ya Modimo e tshelwe godimo ga mma-diaka, yo e leng kereke e kgolo e e bodiabole go gaisa dikereke tsotlhe tsa lefatshe, e mosimolodi wa yone e leng diabole, jaanong foo, ka letsatsi leo, tiro ya ga Rara e tlaa simologa, mo go baakanyetseng tsela ya tiragatso ya dikgolagano tsa gagwe, tse a di dirileng go batho ba gagwe ba e leng ba ntlo ya Iseraele.",
                "18": "Mme go ne ga diragala gore moengele a bue le nna, a re: Leba!",
                "19": "Mme ke ne ka leba mme ka bona monna, mme o ne a apere purapura e tshweu.",
                "20": "Mme moengele a nthaya a re: Bona mongwe wa baaposetole ba ba lesome le bobedi ba Kwanyana.",
                "21": "Bona, o tlaa bona mme a kwale masalela a dilo tse; ee, ga mmogo le dilo tse dintsi tse di kileng tsa nna teng.",
                "22": "Mme gape o tlaa kwala ka ga bokhutlo jwa lefatshe.",
                "23": "Ka jalo he, dilo tse a tlaa di kwalang di tshiamo le tlhamalalo mme e bile ke boammaaruri; mme bona di kwadilwe mo bukeng e o e bonyeng e tswa mo molomong wa Mojuta; mme ka nako e di duleng mo molomong wa Mojuta, kgotsa, ka nako e buka e duleng mo molomong wa Mojuta, dilo tse di neng di kwadilwe di ne di le motlhofo e bile di le phepa, mme di le botlhokwa go gaisa e bile di le motlhofo go tlhaloganngwa ke batho botlhe.",
                "24": "Mme bona, dilo tse moaposetole yo wa Kwanyana a tlaa di kwalang ke dilo tse dintsi tse o di bonyeng; mme bona, tse di setseng o tlaa di bona.",
                "25": "Mme dilo tse o tlaa di bonang go tswa fa o seka wa di kwala; gonne Morena Modimo o tlhomile moaposetole wa Kwanyana ya Modimo gore o tshwanetse a di kwale.",
                "26": "Mme gape ba bangwe ba ba nnileng teng mo go bone o supile dilo tsotlhe, mme ba di kwadile; mme tsa kanelwa go tla pele ka boitsheko jwa tsone, go ya ka boammaaruri jo bo leng mo Kwanyaneng, ka nako e e ipeetsweng ke Morena, go ntlong ya Iseraele.",
                "27": "Mme nna, Nifae, ke utlwile e bile ke naya bosupi gore leina la moaposetole wa Kwanyana e ne e le Johane, ka fa lefokong la moengele.",
                "28": "Mme bona, nna, Nifae, ke iditswe gore ke ka kwala masalela a dilo tse ke di bonyeng le go di utlwa; ka jalo he, dilo tse ke di kwadileng di ntekane; mme ke kwadile fela karolo e nnye ya dilo tse ke di bonyeng.",
                "29": "Mme ke naya bosupi gore ke bonye dilo tse ntate a di bonyeng, le gore moengele wa Morena o ne a di itsise go nna.",
                "30": "Mme jaanong ke dira bokhutlo jwa go bua ka ga dilo tse ke di bonyeng fa ke tserwe ke mowa; mme fa dilo tsotlhe tse ke di bonyeng di sa kwalwa, dilo tse ke di kwadileng ke boammaaruri. Mme go ntse jalo. Amene."
            },
            "15": {
                "1": "Mme go ne ga diragala gore morago ga nna, Nifae, ke ne ke tserwe ke mowa, mme ke bonye dilo tsotlhe, ke ne ka boela kwa tanteng ya ga ntate.",
                "2": "Mme go ne ga diragala gore ke bone bakaulengwe ba me, mme ba ngangesana mongwe le yo mongwe ka ga dilo tse ntate a neng a di buile go bone.",
                "3": "Gonne ruri o ne a ba boleletse dilo di le dintsi tse dikgolo, tse di neng di le thata go tlhaloganyesega, fa e se fa motho a ka botsa Morena; mme bone ba le thata mo dipelong tsa bone, jalo he ba ne ba seka ba leba go Morena jaaka ba ne ba tshwanetse.",
                "4": "Mme jaanong nna, Nifae, ke ne ka utlwa botlhoko ka ntlha ya bothata jwa dipelo tsa bone, le gape, ka ntlha ya dilo tse ke neng ke di bonye, mme ke itse gore di tshwanetse go diragala ka ntlha ya boleo jo bogolo jwa bana ba batho.",
                "5": "Mme go ne ga diragala gore ke tlalelwe ka ntlha ya dipogisego tsa me, gonne ke ne ke tsaya gore dipogisego tsa me di ne di le dikgolo godimo ga tsotlhe, ka ntlha ya tshenyo ya batho ba me, gonne ke ne ke bone go wa ga bone.",
                "6": "Mme go ne ga diragala gore morago ke sena go amogela maatla ke ne ka bua le bakaulengwe ba me, ke eletsa go itse go tswa go bone tshimololo ya go nganga ga bone.",
                "7": "Mme ba re: Bona, ga re kgone go tlhaloganya mafoko a ntate a a buileng ka ga dikala tsa tlholego tsa setlhare sa motlhware, ga mmogo le ka ga Baditšhaba.",
                "8": "Mme ke ne ka ba raya ka re: A lo boditse Morena?",
                "9": "Mme ba nthaya ba re: Ga re ise; gonne Morena ga a dire selo se se ntseng jaana gore se itsege mo go rona.",
                "10": "Bonang, ka re go bone: Ke ka jang gore lo seka lwa tshegetsa ditaelo tsa Morena? Ke ka jang gore le tlaa nyelela, ka ntlha ya bothata jwa dipelo tsa lona?",
                "11": "A ga lo gakologelwe dilo tse Morena a di buileng?—Fa lo ka seka lwa thatafatsa dipelo tsa lona, mme lwa mpotsa ka tumelo, lo dumela gore lo tlaa amogela, ka tlhoafalo mo go tshegetseng ditaelo tsa me, ammaaruri dilo tse di tlaa dirwa gore di itsege go lona.",
                "12": "Bonang, ka re go lona, gore ntlo ya Iseraele e ne ya tshwantshanngwa le setlhare sa motlhware ke Mowa wa Morena o o neng o le mo go rraarona; mme bonang, a ga re a kgaolwa go tswa mo ntlong ya Iseraele, e bile a ga re kala ya ntlo ya Iseraele?",
                "13": "Mme jaanong, selo se rraarona a se rayang ka ga go lomelelwa ga dikala tsa tlholego ka botlalo jwa Baditšhaba, ke gore, mo malatsing a bofelo, fa peo ya rona e tla bong e sena go nyenyafala mo tlhoka tumelong, ee, mo sebakeng sa dingwaga di le dintsi, le ditshika tse dintsi morago ga Mesia a tlaa supiwa mo mmeleng go bana ba batho, jaanong botlalo jwa efangele ya ga Mesia bo tlaa tla go Baditšhaba, mme go tswa go Baditšhaba go tla go masalela a peo ya rona—",
                "14": "Mme ka letsatsi leo, masalela a peo ya rona a tlaa itse gore ke ba ntlo ya Iseraele, le gore ke batho ba kgolagano ba Morena; mme jaanong foo ba tlaa itse le go tla mo kitsong ya borraabomogologolwane, ga mmogo le mo kitsong ya efangele ya Morekolodi wa bone, e e neng ya rutwa borraabo ke ene; ka jalo he, ba tlaa tla mo kitsong ya Morekolodi wa bone ga mmogo le dintlha tsa thuto ya gagwe, gore ba ka tla ba itse gore ba ka tla jang kwa go ene mme ba bolokwa.",
                "15": "Mme a ka letsatsi leo, a ga ba kitla ba itumela mme ba neela pako go Modimo wa bone wa bosakhutleng, lefika la bone le poloko ya bone? Ee, ka letsatsi leo, a ga ba kitla ba amogela nonofo le dikotla go tswa mofineng wa boammaaruri? Ee, a ga ba ne ba tla kwa losakeng lwa boammaaruri lwa Modimo?",
                "16": "Bonang ka re go lona, Ee, ba tlaa gakologelwa gape gareng ga ntlo ya Iseraele; ba tlaa lomelelelwa mo teng, e le kala ya tlholego ya setlhare sa motlhware, mo setlhareng sa nnete sa motlhware.",
                "17": "Mme se ke se rraarona a neng a se raya; mme o ne a raya gore ga go kitla go diragala go fitlhelela morago ga ba phatlaladiwa ke Baditšhaba; mme o ne a raya gore go tlaa tla ka Baditšhaba, gore Morena a tle a supegetse Baditšhaba thata ya gagwe, ka one mabaka a o tlaa ganwa ke Bajuta, kgotsa ke ntlo ya Iseraele.",
                "18": "Ka jalo he, rraarona ga a bua ka peo ya rona fela, mme le ka ntlo yotlhe ya Iseraele, a supa kgolagano e e tlaa diragatswang mo malatsing a bofelo; kgolagano e Morena a e dirileng go rraetsho Aberahame, a re: Mo peong ya gago lotso lotlhe lwa lefatshe lo tlaa segofadiwa.",
                "19": "Mme go ne ga diragala gore Nna, Nifae, ke bue thata le bone ka ga dilo tse; ee, ke ne ka bua le bone ka ga tsosoloso ya Bajuta mo malatsing a bofelo.",
                "20": "Mme ke ne ka ba tlhalosetsa mafoko a ga Isaia, yo o neng a bua ka ga tsosoloso ya Bajuta, kgotsa ba ntlo ya Iseraele; mme morago ga ba sena go tsosoloswa ba se kitla gape ba tlhakatlhakanngwa, le fa e le go phatlaladiwa gape. Mme go ne ga diragala gore ke ne ka bua mafoko a le mantsi go bakaulengwe ba me, gore ba ne ba digela dipelo mme ba ikokobetsa fa pele ga Morena.",
                "21": "Mme go ne ga diragala gore ba bue le nna gape, ba re: Go raya eng selo se se rraarona a se bonyeng mo torong? Go raya eng setlhare se a se bonyeng?",
                "22": "Mme ke ne ka ba raya ka re: Se ne se emetse setlhare sa botshelo.",
                "23": "Mme ba nthaya ba re: Go raya eng thobane ya tshipi e rrarona a e bonyeng, e e neng e isa kwa setlhareng?",
                "24": "Mme ka ba raya gore e ne e le lefoko la Modimo; mme ba ba tlaa obamelang lefoko la Modimo, mme ba itsetsepela ka lone, ga ba kitla ba nyelela; le fa e le dithaelo le metswi e e melelo ya baganetsi ga di kitla di ba fenya go bofofu, go ba isa go sele kwa tshenyegong.",
                "25": "Ka jalo he, Nna, Nifae, ke ne ka ba rotloetsa gore ba eletlhoko lefoko la Morena; ee, ke ne ka ba rotloetsa ka botlhaga jotlhe jwa botho jwa me, le ka bokgoni jotlhe jo ke neng ke na le jone gore ba eletlhoko lefoko la Modimo le go gakologelwa go tshegetsa ditaelo tsa gagwe ka nako yotlhe mo dilong tsotlhe.",
                "26": "Mme ba ne ba nthaya ba re: Go raya eng molapo wa metsi o rraarona a neng a o bona?",
                "27": "Mme ka ba raya gore metsi a ntate a neng a a bona e ne e le makgapha; mme mogopolo wa gagwe o ne o tletse dilo tse dingwe mo a ileng a seka a lemoga makgapha a metsi ao.",
                "28": "Mme ka ba raya gore e ne e le seru se se sisimosang, se se neng se kgaoganya baleofi le setlhare sa botshelo, ga mmogo le go tswa mo baitshephing ba Modimo.",
                "29": "Mme ke ne ka ba raya gore se ne se emetse molete o o sisimosang oo, o moengele a ntheileng a re o ne o baakanyeditswe baleofi.",
                "30": "Mme ke ne ka ba raya gore rraarona o ne a bona gape gore tshiamiso ya Modimo le yone e ne ya kgaoganya baleofi le basiami; mme tshedimogo ya yone e ne e tshwana le tshedimogo ya molelo o o tukang, o o tlhatlogelang go Modimo ka metlha le metlha, e bile o sena phelelo.",
                "31": "Mme ba nthaya ba re: A selo se se raya botlhoko le khutsafalo tsa mmele ka malatsi a tekeletso, kgotsa se raya seemo sa bofelo sa botho morago ga loso lwa mmele wa senama, kgotsa se bua ka ga dilo tsa senama?",
                "32": "Mme go ne ga diragala gore ke ba reye gore e ne e le boemo jwa dilo mmogo tsa senama le tsa semowa; gonne letsatsi le tlaa tla la gore ba atlholwe ka fa ditirong tsa bone, ee, le ditiro tse di dirilweng ke mmele wa senama mo malatsing a bone a tekeletso.",
                "33": "Ka jalo he, fa ba ka swela mo boleong jwa bone, ba tlaa tshwanelwa ke go kgaolwa le bone, fa e le ka ga dilo tsa semowa, tse di amanang le tshiamo; ka jalo he, ba tshwanetse go tlisiwa go ema fa pele ga Modimo, go atlholwa ka fa ditirong tsa bone; mme fa ditiro tsa bone e ne e le tse di makgapha ba tshwanetse go tlhokega go nna makgapha; mme fa ba le makgapha go tshwanetse go tlhokega gore ba seka ba nna mo motseng wa bogosi jwa Modimo; go sa nneng jalo, motse wa bogosi jwa Modimo le one o tshwanetse o nne makgapha.",
                "34": "Mme bonang, ka re go lona, motse wa bogosi jwa Modimo ga o makgapha, mme ga go kitla go nna sepe selo se se seng phepa se seka tsenang mo motsing wa bogosi jwa Modimo; ka jalo he go tshwanetse go tlhokega go nne le lefelo la makgapha le baakanyeditswe seo se se makgapha.",
                "35": "Mme go na le lefelo le le baakantsweng, ee, le one tota molete o o boitshegang oo o ke buileng ka one, mme diabole ke mmaakanyi wa lone; ka jalo he seemo sa bofelo sa botho jwa batho ke go nna mo motseng wa bogosi jwa Modimo, kgotsa go latlhelwa kwa ntle ka ntlha ya tshiamiso eo e ka yone ke buileng.",
                "36": "Ka jalo he, baleofi ba a kganelwa mo baitshephing, mme le mo setlhareng seo sa botshelo, se leungo la sone le leng la botlhokwa e bile le eletsega godimo ga maungo a mangwe otlhe; ee, mme ke mpho e kgolo mo go tsotlhe dimpho tsa Modimo. Mme jalo ka bua le bakaulengwe ba me. Amene."
            },
            "16": {
                "1": "Mme jaanong go ne ga diragala gore morago ga nna, Nifae, ke dirile phetso ya go bua le bakaulengwe ba me, bonang ba nthaya ba re: O re begetse dilo tse di thata, go feta mo re kgonang go go rwala.",
                "2": "Mme go ne ga diragala gore ke ba reye ke re ke ne ke itse gore ke ne ke buile dilo tse di thata kgatlhanong le baleofi, go ya ka fa boammaaruring; mme baitshephi ke ba siamisitse, mme ka paka gore ba tlaa tsholelediwa godimo ka letsatsi la bofelo; ka jalo he ba ba molato ba tsaya boammaaruri bo le thata, gonne bo ba tlhaba kwa gare tota.",
                "3": "Mme jaanong bakaulengwe ba me, fa lo ne lo siame mme lo rata go obamela boammaaruri, mme lo bo ela tlhoko, gore lo tle lo tsamaye ka tlhamalalo fa pele ga Modimo, jaanong lo ka bo lo sa ngunangune ka ntlha ya boammaaruri, lo bo lo re: O bua dilo tse di thata kgatlhanong le rona.",
                "4": "Mme go ne ga diragala gore nna, Nifae, ke ne ka rotloetsa bakaulengwe ba me, ka tlhoafalo yotlhe, go tshegetsa ditaelo tsa Morena.",
                "5": "Mme go ne ga diragala gore ba ikokobetse fa pele ga Morena; mo e leng gore ke ne ke na le boipelo le ditsholofelo tse dikgolo ka bone, gore ba tlaa tsamaya mo ditselaneng tsa tshiamo.",
                "6": "Jaanong, dilo tse tsotlhe di ne tsa buiwa tsa ba tsa diriwa fa ntate a ntse a nna mo tanteng mo mokgatšheng o a neng a o bitsa Lemuele.",
                "7": "Mme go ne ga diragala gore nna, Nifae, ka tsaya mongwe wa barwadia Išemaele go nna mosadi; mme gape, bakaulengwe ba me ba ne ba tsaya mo go barwadia Išemaele go nna basadi; mme le Soramo o ne a tsaya morwadia Išemaele yo motona go nna mosadi.",
                "8": "Mme jalo ntate o ne a diragaditse ditaelo tsotlhe tsa Morena tse a neng a di neetswe. Mme le nna, Nifae, ke ne ke segofaditswe mo go feteletseng ke Morena.",
                "9": "Mme go ne ga diragala gore lentswe la Morena le bue le ntate bosigo, mme la mo laela gore ka moso a tseye loeto lwa gagwe go tsena mo nageng.",
                "10": "Mme go ne ga diragala gore jaaka fa ntate a tsoga phakela, mme a ya fa lebating la tante, mo kgakgamalong e tona ya gagwe o ne a bona fa fatshe bolo e kgolokwe ya modiro wa matsetseleko; mme e ne e le ya borase jo bo phepa. Mme mo teng ga bolo go ne go le dimapo tse pedi; mme le lengwe le supile tsela kwa re tshwanetseng go ya mo nageng.",
                "11": "Mme go ne ga diragala gore re kgobokanye mmogo eng le eng dilo tse re neng re tshwanetse go di tseela mo nageng, le masalela otlhe a mefago e Morena a neng a e re file; mme re ne ra tsaya peo ya mofuta mongwe le mongwe gore re ka di tseela mo nageng.",
                "12": "Mme go ne ga diragala gore re tseye ditante tsa rona mme re emelelele mo nageng, go tlola molapo wa Leimene.",
                "13": "Mme go ne ga diragala gore re tsamaye sebaka sa malatsi a le mane, go ya ntlheng ya borwa-borwa botlhaba, mme re ne ra tlhoma ditante tsa rona gape; mme ra bitsa leina la lefelo leo Sheetsa.",
                "14": "Mme go ne ga diragala gore re tseye mara a rona le metswi ya rona, mme re ye pele mo nageng go bolaela malwapa a rona dijo; mme morago ga re sena go bolaela ba malwapa a rona dijo re ne ra boela gape kwa go bone mo nageng, kwa felong la Sheetsa. Mme re ne ra ya kwa pele gape mo nageng, re ntse re lebile ntlha e le nngwe fela, re ntse re ganeletse ka fa ntlheng e e nonneng ya naga e e neng e le mo melelwaneng e e gaufi le Lewatle le Lehibidu.",
                "15": "Mme go ne ga diragala gore re tsamaye sebaka sa malatsi a le mantsi, re bolaya dijo mo tseleng, ka mara a rona le metswi ya rona le matlapa a rona le diragantswana tsa rona.",
                "16": "Mme re ne ra sala morago tsela jaaka re kaelwa ke bolo, e e neng ya re isa kwa ntlheng tse di nonneng thata tsa naga.",
                "17": "Mme morago ga re tsamaya sebaka sa malatsi a le mantsi, re ne ra tlhoma ditante tsa rona ka sebaka sa nako, gore re ka tla gape ra itapolosa mme re bonele malwapa a rona dijo.",
                "18": "Mme go ne ga diragala gore jaaka nna, Nifae, ke ya pele go ya go bolaya dijo, bonang, ke ne ka roba bora jwa me, jo bo neng bo dirilwe ka tshipi e ntle; mme morago fa ke sena go roba bora jwa me, bonang, bakaulengwe ba me ba ne ba ntenegetse ka ntlha ya go latlhegelwa ke bora jwa me, ka re ne ra seka ra bona dijo.",
                "19": "Mme go ne ga diragala gore re boele go bamalwapa a rona kwa ntle ga dijo, mme ba ne ba lapile thata, ka ntlha ya go eta ga bone ba ne ba sotlega thata ka ntlha ya letlhoko la dijo.",
                "20": "Mme go ne ga diragala gore Leimene le Lemuele ga mmogo le barwa Išemaele ba simolole go ngunanguna mo go feteletseng, ka ntlha ya ditshotlego le dipogisego tsa bone mo nageng; mme le ntate o ne a simolola go ngunanguna, kgatlhanong le Morena Modimo wa gagwe; ee, mme ba ne botlhe ba hutsafetse mo go feteletseng mo ba neng ba ngunanguna kgatlhanong le Morena.",
                "21": "Jaanong go ne ga diragala gore nna, Nifae, ke ne ke bogisegile le bakaulengwe ba me ka ntlha ya tatlhego ya bora jwa me, le mara a bone a latlhegetswe ke diporing tsa one, go ne ga simolola go nna thata mo go feteletseng, ee, mo re neng re sa kgone go bona dijo.",
                "22": "Mme go ne ga diragala gore nna, Nifae, ka bua thata le bakaulengwe ba me, ka ntlha ya gore ba ne ba thatafaditse dipelo tsa bone gape, le mo go ya go ngongoregeng kgatlhanong le Morena Modimo wa bone tota.",
                "23": "Mme go ne ga diragala gore nna, Nifae, ke ne ka dira bora ka legong, mme ka thupa e e tlhamaletseng, motsu; ka jalo he, ke ne ka ipapana ka bora le motsu, le seragantswana le matlapa. Mme ka re go ntate: Ke ye kae go bona dijo?",
                "24": "Mme go ne ga diragala gore a botse Morena, gonne ba ne ba ikokobeditse ka ntlha ya mafoko a me; gonne ke ne ka bua le bone dilo di le dintsi mo nonofong ya botho jwa me.",
                "25": "Mme go ne ga diragala gore lentswe la Morena le tle go ntate; mme o ne ka boammaaruri a otlhaiwa ka ntlha ya go ngunanguna ga gagwe kgatlhanong le Morena, mo e leng gore o ne a tlisiwa tlase mo boteng jwa kutlobotlhoko.",
                "26": "Mme go ne ga diragala gore lentswe la Morena le mo reye le re: Leba mo bolong, mme o bone dilo tse di kwadilweng.",
                "27": "Mme go ne ga diragala gore fa ntate a bona dilo tse di kwadilweng mo bolong, o ne a tshoga mme a roroma mo go feteletseng, ga mmogo le bakaulengwe ba me le barwa Išemaele le basadi ba rona.",
                "28": "Mme go ne ga diragala gore nna, Nifae, ke bone dimapo tse di neng di le mo bolong, gore di ne di dira go ya ka fa tumelong le tlhoafalo le kelo tlhoko tse re neng re di naya go tsone.",
                "29": "Mme go ne gape go kwadilwe mo go tsone mokwalo o mosha, o o neng o le motlhofo go balwa, o o neng wa re fa tlhaloganyo ka ga ditsela tsa Morena; mme o ne o kwadilwe mme o fetolwa nako le nako, go ya ka tumelo le tlhoafalo e re neng re e naya go one. Mme jalo re bona gore ka ditsela tse di potlana Morena o ka tlisa dilo tse dikgolo.",
                "30": "Mme go ne ga diragala gore nna, Nifae, ka ya pele godimo mo godimo ga thaba, go ya ka fa dikaelo tse di neng di filwe mo bolong.",
                "31": "Mme go ne ga diragala gore ke bolaye diphologolo tsa naga, mo e leng gore ke ne ka bonela ba malwapa a rona dijo.",
                "32": "Mme go ne ga diragala gore ke boele kwa ditanteng tsa rona, ke sikere diphologolo tse ke neng ke di bolaile; mme jaanong fa ba bona gore ke tshotse dijo, boitumelo jwa bone bo ne bo le bogolo jang! Mme go ne ga diragala gore ba ikokobetse fa pele ga Morena, mme ba naya ditebogo go ene.",
                "33": "Mme go ne ga diragala gore re tseye loeto lwa rona gape, re tsamaya go ya ka tsela e e tshwanang jaaka kwa tshimologong; mme morago ga re sena go tsamaya sebaka sa malatsi a le mantsi re ne ra tlhoma ditante tsa rona gape, gore re tle re nne sebaka sa nako.",
                "34": "Mme go ne ga diragala gore Išemaele a swe, mme a fitlhwa felong fa go neng go bidiwa Nahome.",
                "35": "Mme go ne ga diragala gore barwadia Išemaele bane ba hutsafala mo go feteletseng, ka ntlha ya tatlhego ya ga rraabo, le ka ntlha ya dipogisego tsa bone mo nageng; mme ba ne ba ngunanguna kgatlhanong le ntate, ka e ne e le ene a ba ntshitseng kwa lefatsheng la Jerusalema, ba re: Rraarona o sule; ee, mme re pholethile thata mo nageng, mme re sotlegile dipogisego tse dintsi, tlala, lenyora le letsapa; mme morago ga ditshotlego tse, re tshwanetse go nyelela mo nageng ka tlala.",
                "36": "Mme jalo ba ne ba ngunanguna kgatlhanong le ntate, le gape kgatlhonong le nna; mme ba ne ba eletsa go boela gape kwa Jerusalema.",
                "37": "Mme Leimene a raya Lemuele ga mmogo le barwa Išemaele: Bonang, a re bolaeng rraarona, ga mmogo le morwarraarona Nifae, yo o itlhophileng go nna mmusi wa rona le moruti wa rona, rona ba re leng bakaulengwe ba gagwe ba batona.",
                "38": "Jaanong, a re Morena o buile le ene, le gape gore baengele ba mo rutile. Mme bonang, re itse gore o a re aketsa; mme o re bolelela dilo tse, mme o dira dilo di le dintsi ka boferefere jwa gagwe, gore a tle a fore matlho a rona, a gopola, gongwe, gore o ka re isa mo nageng e e sa tlwaelesegang; mme fa a sena go re isa koo, o akantse go itira kgosi le mmusi godimo ga rona, gore a tle a dire ka rona ka fa keletsong le go rata ga gagwe. Mme morago ga mokgwa o, morwarre Leimene o ne a kgobera dipelo tsa bone go tšhakgalo.",
                "39": "Mme go ne ga diragala gore Morena a ba a na le rona, ee, le lentswe la Morena le ne la tla go bua le bone mafoko a le mantsi, mme la ba otlhaya mo go feteletseng; mme morago ga lentswe la Morena le ba otlhaya, ba ne ba latlha kgalefo ya bone, mme ba ikotlhaela dibe tsa bone, mo e leng gore Morena o ne a re segofatsa gape ka dijo gore re seka ra nyelela."
            },
            "17": {
                "1": "Mme go ne ga diragala gore re ne gape ra tsaya loeto lwa rona mo nageng; mme ra tsamaela ntlheng ya botlhaba go tsweng nako eo go ya pele. Mme re ne ra tsamaya mme ra ralala dipogisego tse dintsi mo nageng; mme basadi ba rona ba tsholela bana mo nageng.",
                "2": "Mme go ne go le gogolo masego a Morena mo go rona, gore fa re ne re tshela ka nama e e tala mo nageng, basadi ba rona ba ne ba sisetsa thata bana ba bone, mme ba ne ba nonofile, ee, le tota jaaka banna; mme ba ne ba simolola go tsaya maeto a bone kwa ntle ga go ngunanguna.",
                "3": "Mme jalo re bona gore ditaelo tsa Modimo di tshwanetse go diragadiwa. Mme fa go ka direga gore bana ba batho ba tshegetse ditaelo tsa Modimo, o a ba otla, le go ba nonotsha, le go ba fa tsela e ka yone ba ka kgonang selo se a se ba laetseng; ka jalo he, o ne a re fa tsela ya go kgona fa re ne re nna ka nakonyana mo nageng.",
                "4": "Mme re ne ra nna ka nakonyana sebaka sa dingwaga tse dintsi, ee, le tota dingwaga tse boroba bobedi mo nageng.",
                "5": "Mme re ne ra tla kwa lefatsheng le re neng ra le bitsa Letlepu, ka ntlha ya bontsi jwa maungo le gape mamepe a naga a lone; mme dilo tse tsotlhe di ne di baakantswe ke Morena gore re seka ra nyelela. Mme re ne ra bona lewatle, le re neng ra le bitsa Irienthamo, yo, ka tlhaloso a rayang boidiidi jwa metsi.",
                "6": "Mme go ne ga diragala gore re tlhome ditante tsa rona go bapa le letshitshi la lewatle; mme go sa kgathalesege re ne re sotlegile dipogisego tse dintsi le bothata jo bontsi, ee, mo e leng gore ga re kake ra di kwala tsotlhe, re ne re itumetse thata fa re tla fa letshitshing la lewatle; mme re ne ra bitsa leina la lefelo Letlepu, ka ntlha ya maungo a lone a mantsi.",
                "7": "Mme go ne ga diragala gore, morago ga nna, Nifae, ke sena go nna mo lefatsheng la Letlepu sebaka sa malatsi a le mantsi, lentswe la Morena la tla go nna, le re: Ema, mme o ikise mo thabeng. Mme go ne ga diragala gore ke eme mme ke ye kwa thabeng, mme ka goa go Morena.",
                "8": "Mme go ne ga diragala gore Morena a bue le nna, a re: O tlaa aga sekepe, ka fa mokgweng o ke tlaa o go bontshang, gore ke tle ke tseye batho ba gago go kgabaganya metsi a.",
                "9": "Mme ke ne ka re: Morena, ke ye kae gore ke tle ke bone borale, jo ke tlaa bo nyerisang, gore ke tle ke dire didirisiwa tsa go aga sekepe morago ga mokgwa o o bontshitseng go nna?",
                "10": "Mme go ne ga diragala gore Morena a mpolelele kwa ke tshwanetseng go ya teng go bona borale, gore ke tle ke dire didirisiwa.",
                "11": "Mme go ne ga diragala gore nna, Nifae, ke dire meuba e ka yone ke tlaa futswelang molelo, ya matlalo a diphologolo; mme fa ke sena go dira meuba gore ke nne le se ke ka futswelang ka sone molelo, ke ne ka itaanya matlapa a le mabedi gore ke dire molelo.",
                "12": "Gonne Morena o ne go fitlha jaanong a sa letla gore re ka dira molelo o montsi, fa re ntse re tsamaya mo nageng; gonne o ne a re: Ke tlaa dira dijo tsa lona gore di nne botshe, gore lo se di apeye;",
                "13": "Mme gape ke tlaa nna lesedi la lona mo nageng; mme ke tlaa baakanya tsela fa pele ga lona, fa go ka nna gore lo tshegetse ditaelo tsa me; ka jalo he, go lekana le jaaka lo tlaa tshegetsa ditaelo tsa me lo tlaa etelelwa pele go ya kwa lefatsheng la tsholofetso; mme lo tlaa itse gore ke nna ke lo eteletseng pele.",
                "14": "Ee, mme Morena o ne a re gape gore: Morago ga lo sena go goroga mo lefatsheng la tsholofetso, lo tlaa itse gore, nna, Morena, ke Modimo; le gore, nna, Morena, ke lo golotse mo tshenyegong; ee, gore ke lo tlisitse go tswa mo lefatsheng la Jerusalema.",
                "15": "Ka jalo he, nna, Nifae, ke ne ka leka thata go tshegetsa ditaelo tsa Morena, mme ke ne ka rotloetsa bakaulengwe ba me go boikanyego le tlhoafalo.",
                "16": "Mme go ne ga diragala gore ke dire didirisiwa tsa borale jo ke neng ka bo nyerisa go tswa mo letlapeng.",
                "17": "Mme fa bakaulengwe ba me ba bona gore ke ne ke le gaufi le go aga sekepe, ba ne ba simolola go ngunanguna kgatlhanong le nna, ba re: Morwarraarona ke sematla, gonne o akanya gore o ka aga sekepe; ee, mme gape o akanya gore o ka tlola boidiidi jo jwa metsi.",
                "18": "Mme jalo bakaulengwe ba me ba ngongorega ka nna, mme ba eletsa gore ba seka ba dira, ka ba ne ba sa dumele gore ke ka aga sekepe; le e seng gore ba dumele gore ke ne ke laetswe ke Morena.",
                "19": "Mme jaanong go ne ga diragala gore, nna, Nifae, ke ne ke hutsafetse mo go feteletseng ka ntlha ya bothata jwa dipelo tsa bone; mme jaanong fa ba sena go bona gore ke simolola go hutsafala ba ne ba itumetse mo dipelong tsa bone, mo e leng gore ba ne ba ipela mo godimo ga me, ba re: Rona re itsile gore ga o kake wa aga sekepe, gonne re itsile gore o ne o tlhaela mo tshekatshekong; ka jalo he, ga o kake wa fetsa tiro e kgolo jaana.",
                "20": "Mme wena o tshwana jaaka rraarona, yo o isitsweng go sele ke bomatla jwa megopolo ya pelo ya gagwe; ee, o re ntshitse mo lefatsheng la Jerusalema, mme re kaitse mo nageng dingwaga tse dintsi tse; mme basadi ba rona ba dirile thata ka bokete, ba goletswe ka bana; mme ba tsholela bana mo nageng le go boga dilo tsotlhe, fa e se loso; mme go ka ne go nnele botoka gore ba ne ba sule pele ga ba tswa mo Jerusalema go na le go tla go sotlega dipogisego tse.",
                "21": "Bonang, dingwaga tse dintsi tse re sotlegile mo nageng, nako e re ka bong re jele monate dithotho tsa rona le lefatshe la boswa jwa rona; ee, mme re ka tswa gongwe re ne re itumetse.",
                "22": "Mme re itse gore batho ba ba neng ba le mo lefatsheng la Jerusalema e ne e le batho ba ba siameng; ka ba ne ba tshegetsa ditao le dikatlholo tsa Morena, le ditaelo tsa gagwe tsotlhe, go ya ka fa molaong wa ga Moše; ka jalo he, re itse gore ke batho ba ba siameng; mme rraarona o ba atlhotse, mme a re ntsha koo ka gonne re ne re obamela mafoko a gagwe; ee, mme morwarraarona o tshwana le ene. Mme morago ga go bua ka mokgwa o wa puo, bakaulengwe ba me ba ne ba ngunanguna e bile ba ngongorega kgatlhanong le rona.",
                "23": "Mme go ne ga diragala gore, nna, Nifae, ke bue le bone, ke re: A lo dumela gore borraetsho, ba e neng e le bana ba Iseraele, ba ne ba ka bo ba ntshitswe mo diatleng tsa Baegepeto fa ba ne ba sa reetsa mafoko a Morena?",
                "24": "Ee, a lo itlhoma gore ba ka bo ba ntshitswe mo bokgobeng, fa Morena a ne a seka a laela Moše gore a ba etelele pele go tswa mo bokgobeng?",
                "25": "Jaanong lo itse gore bana ba Iseraele ba ne ba le mo bokgobeng; e bile lo itse gore ba ne ba rwele ditiro, tse di neng di le botlhoko go rwalwa; ka jalo he, lo itse gore go tshwanetse go tlhokega e ne e le selo se se molemo go bone gore ba ntshiwe mo bokgobeng.",
                "26": "Jaanong lo itse gore Moše o ne a laetswe ke Morena gore a dire tiro e kgolo eo; mme lo itse gore ka lefoko la gagwe metsi a Lewatle le Lehibidu a ne a kgaoganela kafa le kafa, mme ba feta fa gare mo lefatsheng le le omeletseng.",
                "27": "Mme lo itse gore Baegepeto ba ne ba betwa mo Lewatleng le Lehibidu, ba e neng e le mephato ya masole a ga Faro.",
                "28": "Mme lo itse gape gore ba ne ba fiwa e le dijo mana mo nageng.",
                "29": "Ee, mme gape lo itse gore Moše, ka lefoko la gagwe ka fa thateng ya Modimo e e neng e le mo go ene, o ne a itaya lentswe, mme ga tswa metsi, gore bana ba Iseraele ba itimole lenyora.",
                "30": "Mme le go sa kgathalesege gore ba ne ba eteletswe pele, Morena Modimo wa bone, Morekolodi wa bone, a tsamaya kwa pele ga bone, a ba etelela motshegare mme a ba fa lesedi bosigo, a ba direla dilo tsotlhe tse di neng di tlhokafala gore motho a di amogele, ba ne ba thatafatsa pelo tsa bone mme ba foufatsa ditlhaloganyo tsa bone mme ba kgoba kgatlhanong le Moše le kgatlhanong le Modimo wa boammaaruri yo o tshelang.",
                "31": "Mme go ne ga diragala gore ka fa lefokong la gagwe, o ne a ba nyeletsa; mme ka fa lefokong la gagwe, o ne a ba etelela; mme ka fa lefokong la gagwe, o ne a ba direla dilo tsotlhe; mme go ne go se sepe se se neng sa dirwa fa e se ka lefoko la gagwe.",
                "32": "Mme morago ga ba sena go tlola noka ya Joretane, o ne a ba dira dinatla mo go kobeng bana ba lefatshe, ee, go ba gasagasa go ya tshenyegong.",
                "33": "Mme jaanong, a lo itlhoma gore bana ba lefatshe le, ba ba neng ba le mo lefatsheng la tsholofetso, ba ba neng ba ntshiwa ke borraarona, a lo itlhoma gore e ne e le basiami? Bonang, ka re go lona, nnyaa.",
                "34": "A lo itlhoma gore borraarona ba ne ba ka bo ba kgethegile go ba feta fa ba ne ba ka bo ba nnile basiami? Ka re go lona, nnyaa.",
                "35": "Bonang, Morena o tsaya nama yotlhe ka go tshwana; yo e leng mosiami o ratiwa ke Modimo. Mme bonang, batho ba ba ne ba ganeditse lefoko lengwe le lengwe la Modimo, mme ba ne ba budule mo boleofing; mme botlalo jwa kgalefo ya Modimo bo ne bo le mo go bone; mme Morena o ne a hutsa lefatshe kgatlhanong le bone, mme o ne a le segofatsa go borraarona, ee o ne a le hutsa kgatlhanong le bone go ya tshenyegong ya bone, mme o ne a le segofatsa go borraarona mo go amogeleng thata ga bone godimo ga lone.",
                "36": "Bonang, Morena o bopile lefatshe gore le tle le nniwe; mme o bopile bana ba gagwe gore ba tle ba le tseye.",
                "37": "Mme o emeletsa tšhaba e e siameng, mme o nyeletsa ditšhaba tsa baleofi.",
                "38": "Mme o ne a etelela basiami pele kwa mafatsheng a botlhokwa, mme baleofi o a ba nyeletsa, mme a hutsa lefatshe go bone ka ntlha ya bone.",
                "39": "O busa kwa godimo kwa magodimong, gonne ke setilo sa bogosi jwa gagwe, mme lefatshe le ke setilo sa dinao tsa gagwe.",
                "40": "Mme o rata ba ba tlaa mo tsayang go nna Modimo wa bone. Bonang, o ne a rata borraaetsho, mme o ne a golagana le bone, ee, le tota Aberahame, Isake, le Jakobe; mme o ne a gakologelwa dikgolagano tse a neng a di dirile; ka jalo he, o ne a ba ntsha mo lefatsheng la Egepeto.",
                "41": "Mme o ne a ba pitlaganya mo nageng ka thobane ya gagwe; gonne ba ne ba thatafaditse dipelo tsa bone, fela jaaka lo dirile; mme Morena a ba pitlaganya ka ntlha ya boikepi jwa bone. O ne a romela dinoga tsa melelo tse di fofang gareng ga bone; mme fa ba sena go longwa, a baakanya tsela gore ba tle ba fole; mme tiro e ba neng ba tshwanetse go e dira e ne e le go leba; mme ka ntlha ya botlhofo jwa tsela kgotsa bomotlhofo jwa yone, go ne ga nna bontsi jo bo neng jwa nyelela.",
                "42": "Mme ba ne ba thatafatsa dipelo tsa bone ka nako le nako, mme ba kgoba kgatlhanong Moše, ga mmogo le kgatlhanong Modimo; le fa go ntse jalo, lo itse gore ba ne ba etelelwa pele ke thata ya gagwe e e senang molekane go ya kwa lefatsheng la tsholofetso.",
                "43": "Mme jaanong, morago ga dilo tse tsotlhe, nako e tlile ya gore ba nnile baleofi, ee, gaufi le go butswa; mme ga ke itse mme ka letsatsi le ba gaufi le go senngwa; gonne ke itse gore letsatsi le tlaa tla ka nnete la gore ba tshwanetse ba senngwe, kwa ntle ga ba se kae fela, ba ba tlaa tseelwang go ya botshwarong.",
                "44": "Ka jalo he, Morena o ne a laela ntate gore a emelele a ye mo nageng; mme Bajuta le bone ba ne ba batla go tsaya botshelo jwa gagwe; ee, mme le lona le ne la batla go tsaya botshelo jwa gagwe; ka jalo he, lo babolai mo dipelong tsa lona mme lo tshwana le bone.",
                "45": "Lo bofefo go dira boikepi mme le bonya go gakologelwa Morena Modimo wa lona. Lo bonye moengele, mme o ne a bua le lona; ee, lo utlwile lentswe la gagwe ka nako le nako; mme o buile le lona ka lentswe le lennye le le sa tshikhinyegeng, mme lo ne lo fetile go utlwa, mo lo neng lwa seka lwa utlwa mafoko a gagwe; ka jalo he, o ne a bua le lona jaaka lentswe la tladi, le le neng la dira lefatshe go roroma jaaka o kare le tlaa fatoga ka bogare.",
                "46": "Mme le lona lo itse gore ka thata ya lefoko la gagwe le le thata yotlhe, o ka dira lefatshe gore le ka felela; ee, mme lo itse gore ka lentswe la gagwe, o ka dira gore mafelo a a magwata a rethefale, mme mafelo a a borethe a phatloge. O, jaanong foo, ke eng, gore lo ka nna thata jaana mo dipelong tsa lona?",
                "47": "Bonang, botho jwa me bo kgagogile ke matlhoko le tshwenyego ka ntlha ya lona, mme pelo ya me e tlhokofetse; ke tshogetse gore lo tlaa latlhiwa ka metlha. Bonang, ke tletse Mowa wa Modimo, mo e leng gore marapo a me a senang nonofo.",
                "48": "Mme jaanong go ne ga diragala gore fa ke sena go bua mafoko a ba ne ba ntšhakgaletse, mme ba eletsa go ntatlhela mo boteng jwa lewatle; mme jaaka ba tla go baya diatla tsa bone mo go nna, ke ne ka bua le bone, ka re: Mo leineng la Modimo Mothatayotlhe, ke lo laela gore lo seka lwa ba lwa nkgoma, gonne ke tletse ka thata ya Modimo, le mo go jeweng ga nama ya me tota; mme yo o tlaa bayang diatla tsa gagwe mo go nna o tlaa swaba jaaka letlhaka le le omeletseng; mme o tlaa bo a se sepe fa pele ga thata ya Modimo, gonne Modimo o tlaa mo itaya.",
                "49": "Mme go ne ga diragala gore, nna, Nifae, ke re go bone gore ba seka ba tlhola ba ngunanguna kgatlhanong le rraabo; le fa e le go tlhoka go nthusa, gonne Modimo o ne a ntaetse gore ke age sekepe.",
                "50": "Mme ka ba raya ka re: Fa Modimo a ntaetse go dira dilo tsotlhe ke ka di dira. Fa a ka ntaela gore ke reye metsi a, nna lefatshe, a tlaa nna lefatshe; mme fa ke ka se bua, se tlaa diragala.",
                "51": "Mme jaanong, fa Morena a na le thata e kgolo jalo, mme a dirile dikgakgamatso tse dintsi jaana fa gare ga bana ba batho, mme ke ka jang a se kake a ntaela gore ke age sekepe?",
                "52": "Mme go ne ga diragala gore, nna, Nifae, ka bua dilo di le dintsi go bakaulengwe ba me, mo e leng gore ba ne ba didimala mme ba seka ba ganela kgatlhanong le nna; le fa e le go leka go baya diatla tsa bone mo go nna kgotsa go nkgoma ka menwana ya bone le tota ka sebaka sa malatsi a le mantsi. Jaanong ba ne ba seka ba dira se ba tshaba gore ba ka swaba fa pele ga me, gonne Mowa wa Modimo o ne o nonofile thata, le jalo o ne wa dira mo go bone.",
                "53": "Mme go ne ga diragala gore Morena a ntheye a re: Thapololela seatla sa gago go baukaulengwe ba gago, mme ba tlaa seke ba swabe fa pele ga gago, mme ke tlaa ba gakgamatsa, ga bua Morena, mme se ke tlaa se dira, gore ba ka itse gore ke Morena Modimo wa bone.",
                "54": "Mme go ne ga diragala gore ke thapolole seatla sa me go bakaulengwe ba me, mme ba seka ba swaba fa pele ga me; mme Morena o ne a ba tshikhinya, le tota ka fa lefokong le a neng a le buile.",
                "55": "Mme jaanong, ba ne ba re: Re itse ka tlhomamiso gore Morena o na le wena, gonne re itse gore ke thata ya Morena e e re tshikintseng. Mme ba wela fa pele ga me, mme ba ne ba le gaufi le go nkobamela, mme ka seka ka ba letla, ka re: Ke morwarraalona, ee, le tota morwarraalona yo mmotlana; ka jalo he, obamelang Morena Modimo wa lona, mme le tlotle rraalona le mmaalona, gore malatsi a lona a tle a nne maleele mo lefatsheng le Morena Modimo wa lona o tlaa lo le fang."
            },
            "18": {
                "1": "Mme go ne ga diragala gore ba ne ba obamela Morena, mme ba tla le nna; mme ra betla mapako a modiro wa matsetseleko. Mme Morena o ne a mpontsha ka nako le nako gore morago ga mokgwa ofe ke tshwanetseng go betle mapako a sekepe.",
                "2": "Jaanong nna, Nifae, ka seka ka betla mapako morago ga mokgwa o o neng o ithutilwe ke batho, le fa e le go aga sekepe morago ga mokgwa wa batho; mme ke ne ka se aga morago ga mokgwa o Morena a neng a o bontshitse go nna; ka jalo he, e ne e se morago ga mokgwa wa batho.",
                "3": "Mme nna, Nifae, ke ne ka ya kwa thabeng gantsi, mme ka rapela gantsi go Morena; ka jalo he Morena a bontsha go nna dilo tse dikgolo.",
                "4": "Mme go ne ga diragala gore morago ga ke sena go fetsa sekepe, ka fa lefokong la Morena, bakaulengwe ba me ba ne ba bona gore se ne se siame, le gore modiro wa sone o ne o le montle mo go feteletseng; ka jalo he, ba ne ba ikokobetsa gape fa pele ga Morena.",
                "5": "Mme go ne ga diragala gore lentswe la Morena le tle go ntate, gore re eme mme re ye tlase kwa sekepeng.",
                "6": "Mme go ne ga diragala gore mo mosong, morago ga re sena go baakanya dilo tsotlhe, bontsi jwa maungo le nama go tswa mo nageng, ga mmogo le mamepe ka bontsi, le mefago go ya ka se Morena a neng a se re laetse, re ne ra ya tlase mo sekepeng, ka dithotho tsotlhe tsa rona le dipeo, mme le selo sengwe le sengwe se re neng re tsile le sone, mongwe le mongwe go ya ka fa matsalong a gagwe; ka jalo he, re ne ra ya rotlhe mo sekepeng, le basadi ba rona le bana ba rona.",
                "7": "Mme jaanong, ntate o ne a tshola barwa ba le babedi mo nageng; yo mogolo o ne a bidiwa Jakobe, mme yo mmotlana Josefe.",
                "8": "Mme go ne ga diragala gore fa re sena go tsena rotlhe mo sekepeng, mme re tsere mefago ya rona le dilo tse re di laetsweng, re ne ra tsena mo lewatleng mme ra kgweediwa ke phefo go ya kwa lefatsheng la tsholofetso.",
                "9": "Mme morago ga re sena go kgweediwa ke phefo sebaka sa malatsi a le mantsi, bonang, bakaulengwe ba me le barwa Išemaele ga mmogo le basadi ba bone, ba ne ba simolola go itumela, mo e leng gore ba ne ba simolola go bina le go opela, le go bua ka makgakga a mantsi, ee, mo e leng gore ba ne ba lebala le gore ke ka thata efe ba neng ba tsisitswe fa; ee, ba ne ba tsholetsegela mo makgakgeng a a feteletseng.",
                "10": "Mme nna, Nifae, ke ne ka simolola go tshoga mo go feteletseng e sere gongwe Morena o tlaa re shakgalela, mme a re itaya ka ntlha ya boleofi jwa rona, gore re metswe mo boteng jwa lewatle; ka jalo he, nna, Nifae, ka simolola go bua le bone ka tlhoafalo e kgolo; mme bonang ba ne ba ntšhakgalela, ba re: Ga re kitla re letla gore morwarraarona yo mmotlana a nne mmusi godimo ga rona.",
                "11": "Mme go ne ga diragala gore Leimene le Lemuele ba ne ba ntsaya mme ba mpofa ka dikgole, mme ba ntsaya ka bogale; le fa go ntse jalo, Morena o ne a letla se gore a tle a supe thata ya gagwe, go diragatsa lefoko la gagwe le a neng a le buile ka ga baleofi.",
                "12": "Mme go ne ga diragala gore morago ga ba sena go mpofa mo ke neng ke ka seke ke kgone go suta, tshupatsela, e e neng e baakantswe ke Morena, e ne ya emisa go dira.",
                "13": "Ka jalo he, ba ne ba sa itse gore ke kae ba tshwanetseng ba kgweeletse sekepe, mo e leng gore go ne ga tsoga phefo e kgolo, ee, setsuatsue se segolo se se boitshegang, mme re ne ra kgweelediwa morago mo metsing sebaka sa malatsi a le mararo; mme ba ne ba simolola go boifa mo go feteletseng gore kgotsa ba tlaa betwa mo lewatleng; le fa go ntse jalo ba ne ba seka ba nkgolola.",
                "14": "Mme ka letsatsi la bone, le re neng re kgweeleditswe kwa morago, setsuatsue sa simolola go nna botlhoko mo go feteletseng.",
                "15": "Mme go ne ga diragala gore re ne re le gaufi le go metswa mo boteng jwa lewatle. Mme fa re sena go kgweelediwa kwa morago mo godimo ga metsi sebaka sa malatsi a le mane, bakaulengwe ba me ba ne ba simolola go bona gore dikatlholo tsa Modimo di ne di le mo godimo ga bone, le gore ba tshwanetse go nyelela, fa e se gore ba ikotlhaele boleo jwa bone; ka jalo he, ba ne ba tla kwa go nna, mme ba golola dikgole tse di neng di le mo malokololong a diatla tsa me, mme bonang, a ne a rurugile go feta; ga mmogo le manyenana a me a ne a rurugile thata, mme bogolo e ne e le botlhoko jwa one.",
                "16": "Le fa go ntse jalo, ke ne ka leba go Modimo wa me, mme ke ne ka mo baka letsatsi lotlhe; mme ke ne ka seka ka ngunanguna kgatlhanong le Morena ka ntlha ya dipogisego tsa me.",
                "17": "Jaanong ntate, Lihae, o ne a buile dilo di le dintsi le bone, ga mmogo le go barwa Išemaele; mme bonang, ba ne ba kgwela matshosetsi a mantsi kgatlhanong le mongwe le mongwe yo o mpuelelelang; mme batsadi ba me ba koafetse mo dingwageng, mme ba ne ba sotlegile bohutsana jo bogolo ka ntlha ya bana ba bone, ba ne ba tlisiwa tlase, ee, le tota mo diphateng tsa bolwetse.",
                "18": "Ka ntlha ya bohutsana jwa bone le kutlobotlhoko le boleofi jwa bakaulengwe ba me, ba ne ba tsisiwa gaufi le tota go ka ntshiwa mo nakong e go rakana le Modimo wa bone; ee, meriri ya bone e meputswa e ne e le gaufi le go tsisiwa fatshe le go lala tlase mo leroleng; ee, le tota ba ne ba le gaufi le go latlhelwa ka kutlobotlhoko mo teng ga lebitla le le metsi.",
                "19": "Mme Jakobe le Josefe le bone ba le bannye, ba ne ba tlhoka kotlo e ntsi, ba ne ba utlwile botlhoko ka ntlha ya dipogisego tsa ga mmaabo; ga mmogo le mosadi wa me ka dikeledi le dithapelo tsa gagwe, ga mmogo le bongwanake, di ne tsa seka tsa nolofatsa dipelo tsa bakaulengwe ba me gore ba nkgolole.",
                "20": "Mme go ne go se sepe fa e se thata ya Modimo, e e neng e ba tshosetsa ka nyeletso, se se ne se ka ba nolofatsa dipelo tsa bone; ka jalo he, fa ba tla go bona gore ba gaufi le go metswa mo boteng jwa lewatle, ba ikotlhaela se ba neng ba se dirile, mo ba neng ba mpofolola.",
                "21": "Mme go ne ga diragala gore morago ga ba sena go mpofolola, bonang, ke ne ka tsaya tshupatsela, mme e ne ya dira ka fa keletsong ya me. Mme go ne ga diragala gore ke rapele go Morena; mme fa ke sena go rapela, diphefo di ne tsa ema, le setsuatsue se ne sa ema, mme go ne ga nna tshisibalo e kgolo.",
                "22": "Mme go ne ga diragala gore, nna, Nifae, ke ne ka kaela sekepe, gore re tsamaele gape go ya lefatsheng la tsholofetso.",
                "23": "Mme go ne ga diragala gore morago ga re sena go tsamaya sebaka sa malatsi a le mantsi re ne ra goroga kwa lefatsheng la tsholofetso; mme re ne ra tsamaya mo lefatsheng, le go tlhoma ditante tsa rona; mme ra le bitsa lefatshe la tsholofetso.",
                "24": "Mme go ne ga diragala gore re simolole go lema lefatshe, mme ra simolola go jwala dipeo; ee, re ne ra tsenya dipeo tsa rona tsotlhe mo lefatsheng, tse re neng re tlile le tsone go tswa kwa lefatsheng la Jerusalema. Mme go ne ga diragala gore di ne tsa gola thata; ka jalo he, re ne re segofaditswe ka letlepu.",
                "25": "Mme go ne ga diragala gore re ne ra bona mo lefatsheng la tsholofetso, fa re ne re tsamaya mo nageng, gore go ne go na le diphologolo tsa mefuta yotlhe mo dikgweng, mmogo kgomo e namagadi le pholo, le esela le pitse, le podi le podi ya naga, le mefuta yotlhe ya diphologolo tsa naga tse e neng e le tsa tiriso ya batho. Mme re ne ra bona mefuta yotlhe ya borale, mmogo tsa gauta, le tsa selefera, le tsa kopore."
            },
            "19": {
                "1": "Mme go ne ga diragala gore Morena a ntaele, ka jalo he ka dira dipapetlana tsa borale gore ke tle ke gabe mo go tsone pego ya batho ba me. Mme mo dipapetlaneng tse ke neng ka di dira, ke ne ka gaba pego ya ga ntate, ga mmogo le maeto a rona mo nageng, le diporofito tsa ga ntate; ga mmogo le diporofito tse dintsi tsa me ke di gabile mo go tsone.",
                "2": "Mme ke ne ke sa itse ka nako e ke neng ke di dira gore ke tshwanetse go laelwa ke Morena go dira dipapetlana tse; ka jalo he, pego e e kwadilweng ya ga ntate, le tatelano ya ditshika tsa borraagwe, le karolo e tona ya metsamao ya rona mo nageng di gabilwe mo dipapetlaneng tsa ntlha tse ka ga tsone ke buileng; ka jalo he, dilo tse di diragetseng pele ga ke dira dipapetlana tse, ke tsa boammaaruri, bogolo jang di builwe mo dipapetlaneng tsa ntlha.",
                "3": "Mme morago ga ke sena go dira dipapetlana tse ka tsela ya taelo, nna, Nifae, ka amogela taelo gore tirelo le diporofito, dikarolo tsa tsone tse di motlhofo le tse di botlhokwa, di tshwanetse go kwalwa mo dipapetlaneng tse; le gore dilo tse di kwadilweng di tshwanetse go beelwa go ruta batho ba me, ba ba tshwanetseng go tsaya lefatshe, mme gape le maikaelelo a mangwe a tlhalefo, maikaelelo a o a a itseweng go Morena.",
                "4": "Ka jalo he, nna, Nifae, ke ne ka dira pego mo dipapetlaneng tse dingwe, e e fang pego, kgotsa e e fang pego kgolo ka dintwa le dikomano le go senngwa ga batho bagaetsho. Mme se ke se dirile, mme ka laela batho ba me se ba tlaa se dirang morago ga ke sena go tsamaya; le gore dipapetlana tse di tshwanetse go fitisiwa go tswa tshikeng go ya go e nngwe, kgotsa go tswa go moporofiti mongwe go ya go yo mongwe, go fitlhela ditaelo tse dingwe tsa Morena.",
                "5": "Mme pego ka ga go dira dipapetlana tse ga me e tlaa kwala go tswa fa; mme jaanong foo, bonang, ke tswelela go ya ka ga se ke se buileng; mme se ke se dira gore dilo tse di boitshepho thata di ka beelwa kitso ya batho ba me.",
                "6": "Le fa go ntse jalo, ga ke kwale sepe mo dipapetlaneng tse fa e se gore ke akanya se le boitshepho. Mme jaanong, fa ke ka dira phoso, le ba kgale ba ne ba dira diphoso; e seng gore ke ka iitshwarela ka ntlha ya batho bangwe, mme ka ntlha ya bokoa jo bo mo go nna, go ya ka fa nameng, ke a iitshwarela.",
                "7": "Gonne dilo tse batho bangwe ba di bonang e le tsa botlhokwa jo bogolo, ga mmogo mo nameng le mo bothong, ba bangwe ba di tsaya e le lefela mme ba di gataka ka fa tlase ga dinao tsa bone. Ee, le ene tota Modimo wa Iseraele batho ba mo gataka ka fa tlase ga dinao; ka re, gataka ka fa tlase ga dinao tsa bone mme ke tla bua ka mafoko a mangwe—ba mo tsaya e le lefela, mme ga ba obamele lentswe la dikgakololo tsa gagwe.",
                "8": "Mme bonang o e tla, ka fa mafokong a moengele, mo dingwageng tse makgolo a marataro go tswa mo nakong e ntate a tlogileng kwa Jerusalema.",
                "9": "Mme lefatshe, ka ntlha ya boikepi jwa bone, ba tlaa mo atlhola e le selo sa lefela; ka jalo he, ba tlaa mo kgwathisa, mme a sotlege seo; mme ba tlaa mo itaya, mme a sotlege seo. Ee, ba mo kgwela mathe, mme a sotlege seo, ka ntlha ya bopelontle jo bo lorato jwa gagwe le boitshoko ja gagwe mo baneng ba batho.",
                "10": "Mme Modimo wa borraarona, ba ba neng ba etelelwa pele go tswa kwa Egepeto, go tswa mo bokgobeng, mme gape ba ne ba babalelwa mo nageng ke ene, ee, Modimo wa ga Aberahame, le wa ga Isake, le Modimo wa ga Jakobe, o ineela, go ya ka fa mafokong a moengele, e le monna, mo diatleng tsa banna ba baleofi, go tsholediwa godimo, go ya ka fa mafokong a ga Sinoko, le go bapolwa, go ya ka fa mafokong a ga Niemo, le go fitlhwa mo phuphung, go ya ka fa mafokong a ga Sinose a a neng a a bua mabapi le malatsi a mararo a lefifi, se e tlaa nnang sesupo se filwe ka ga loso lwa gagwe go bao ba ba tlaa nnang mo ditlhaketlhakeng tsa lewatle, bogolo jang se se filwe go bao ba e leng ba ntlo ya Iseraele.",
                "11": "Gonne jalo go buile moporofiti: Morena Modimo ammaaruri o tlaa etela ntlo yotlhe ya Iseraele mo letsatsing leo, bangwe ka lentswe la gagwe, ka ntlha ya tshiamo ya bone, moo boipelo jwa bone jo bogolo le poloko; mme ba bangwe ka ditladi le dikgadima tsa thata ya gagwe, ka ditsuatsue, ka molelo, le ka mosi, le looto la lefifi, le ka go bulega ga lefatshe, le ka dithaba tse di tlaa isiwang godimo.",
                "12": "Mme dilo tse tsotlhe ka boammaaruri di tshwanetse go tla, go bua moporofiti Sinose. Mme matlapa a lefatshe a tshwanetse go hatoga; mme ka ntlha ya go koma ga lefatshe, bontsi jwa dikgosi tsa ditlhaketlhake tsa lewatle ba tlaa berekwa ke Mowa wa Modimo, go goela godimo: Modimo wa tlholego o a sotlega.",
                "13": "Mme bao ba ba leng kwa Jerusalema, go bua jalo moporofiti, ba tlaa kgwathisiwa ke batho botlhe, ka ntlha ya gore ba bapola Modimo wa Iseraele, mme ba faposa dipelo tsa bone, ba gana ditshupo le dikgakgamatso, le thata le kgalalelo ya Modimo wa Iseraele.",
                "14": "Mme ka ntlha ya gore ba fapositse dipelo tsa bone, go bua moporofiti; mme ba nyaditse Moitshephi wa Iseraele, ba tlaa kaila mo nameng, mme ba nyelela, mme ba nna mosumo le naane, mme ba tlhoiwe gareng ga ditšhaba tsotlhe.",
                "15": "Le fa go ntse jalo, fa letsatsi leo le tla, go bua moporofiti, gore ba seka ba tlhola ba faposa dipelo tsa bone kgatlhanong le Moitshephi wa Iseraele, jaanong foo o tlaa gakologelwa dikgolagano tse a di dirileng go borraabo.",
                "16": "Ee, jaanong foo o tlaa gakologelwa ditlhaketlhake tsa lewatle; ee, le batho botlhe ba e leng ba ntlo ya Iseraele, ke tlaa ba kgobokanya, go bua Morena, go ya ka fa mafokong a moporofiti Sinose, go tswa dikhutlong tse nne tsa lefatshe.",
                "17": "Ee, mme lefatshe lotlhe le tlaa bona poloko ya Morena, go bua moporofiti; tšhaba tsotlhe, lotso, teme le batho ba tlaa segofadiwa.",
                "18": "Mme nna, Nifae, ke kwadile dilo tse go batho ba me gore gongwe ke ka ba kgothatsa gore ba gakologelwe Morena Morekolodi wa bone.",
                "19": "Ka jalo he, ke bua le ntlo yotlhe ya Iseraele, fa go ka nna gore ba tseye dilo tse.",
                "20": "Gonne bonang, ke na le ditiro mo moweng tse di ntapisang, mo e leng gore ditokololo tsotlhe tsa me di bokoa go bao ba ba leng kwa Jerusalema; gonne fa Morena a ne a se kutlwelobotlhoko, go mpontsha ka ga bone, le jaaka a ne a nnile le baporofiti ba bogologolo, ke ka bo ke nyeletse le nna.",
                "21": "Mme ka nnete o ne a bontsha go baporofiti ba bogologolo dilo tsotlhe tse di amanang le bone; mme gape o ne a bontsha bontsi ka ga rona; ka jalo he, go tshwanetse go tlhokega gore re itse ka ga tsone ka gonne di kwadilwe mo dipapetlaneng tsa borase.",
                "22": "Mme jaanong go ne ga diragala gore nna, Nifae, ka ruta bakaulengwe ba me dilo tse; mme go ne ga diragala gore ke ne ka ba balele dilo di le dintsi, tse di neng di gabilwe mo dipapetlaneng tsa borase, gore ba tle ba itse ka ga ditiro tsa Morena mo mafatsheng a mangwe, gareng ga batho ba bogologolo.",
                "23": "Mme ke ne ka bala dilo tse dintsi go bone tse di neng di kwadilwe mo dibukeng tsa ga Moše; mme go leka gore ke ba kgothatse mo go tletseng gore ba dumele mo Moreneng Morekolodi wa bone ke ne ka ba balela se se neng se kwadilwe ke moporofiti Isaia; gonne ke ne ka tshwantsha mafoko otlhe a Modimo a a kwadilweng go rona gore a ka nna poelo le thutego mo go rona.",
                "24": "Ka jalo he ke ne ka bua le bone, ka re: Utlwang lona mafoko a moporofiti, lona ba lo leng masalela a ntlo ya Iseraele, kala e e kgaotsweng; utlwang lona mafoko a moporofiti, a a neng a kwaletswe ntlo yotlhe ya Iseraele, mme lo a tshwantshe go lona, gore lo tle lo nne le tsholofelo ga mmogo le bakaulengwe ba lona ba lo kgaotsweng mo go bone; gonne morago ga mokgwa o moporofiti o kwadile."
            },
            "20": {
                "1": "Reetsang mme lo utlwe se, O ntlo ya ga Jakobe, ba lo bidiwang ka leina la Iseraele, mme lo tla pele go tswa mo metsing a Juta, kgotsa go tswa mo metsing a kolobetso, ba lo ikanang ka leina la Morena; mme lo umaka ka Modimo wa Iseraele; mme ba ikana e seng ka boammaaruri le e seng ka tshiamo.",
                "2": "Le fa go ntse jalo, ba ipitsa ba motse o o boitshepho, mme ga ba ipeye mo Modimong wa Iseraele, yo e leng Morena wa Masomosomo; ee, Morena wa Masomosomo ke leina la gagwe.",
                "3": "Bonang, ke begile dilo tsa pele go tswa kwa tshimologong; mme di ne tsa tsamaya pele go tswa mo molomong wa me, mme ka di supa. Ke ne ka di supa ka tshoganetso.",
                "4": "Mme ke ne ka se dira, ka gonne ke ne ke itse gore lo manganga, mme molala wa lona ke mosifa wa tshipi, mme phatla ya lona ke borase;",
                "5": "Mme ke sale le go tswa kwa tshimologong ke lo begela; pele ga go diragala ke lo di bontsha; mme ke ne ke di supa ke tshaba gore lo se re gongwe lwa re—Modimo wa me wa ditshetwa o di dirile, le setshwantsho se se betlilweng sa me, le setshwantsho sa tshipi e e nyerolotsweng sa me se di laotse.",
                "6": "Lo bonye lwa ba lwa utlwa tsotlhe tse; a mme ga lo na go di bega? Mme le gore ke lo bontshitse dilo tse disha go tswa nakong eno, le tota dilo tse di fitlhilweng, mme lo ne lo sa di itse.",
                "7": "Di bopilwe jaanong, mme e seng go tswa kwa tshimologong le pele ga letsatsi le lo neng lo sa di utlwe tota, di ne di begilwe go lona, e sere kgotsa lwa re—Bonang ke ne ke di itse.",
                "8": "Ee, mme lo ne lo sa utlwe; ee, lo ne lo sa itse; ee, go tswa ka nako eo tsebe tsa lona di ne di sa bulega; gonne ke itsile gore lo ne lo dira boferefere thata, mme lwa bidiwa batlola molao go tswa sebopelong.",
                "9": "Le fa go ntse jalo, ka ntlha ya leina la me ke tlaa emisa tšhakgalo ya me, mme ka ntlha ya pako ya me, ke tlaa lo tlogela, gore ke se lo kgaole.",
                "10": "Gonne, bonang, ke lo phepafaditse; ke lo tlhophile mo lehuting la molelo la pogisego.",
                "11": "Ka ntlha ya me, ee, ka ntlha ya me ke tlaa dira se gonne ke ka se letle leina la me go kgotlelwa, mme ga ke kake ka naya kgalalelo ya me go yo mongwe.",
                "12": "Ntheetsa, O Jakobe, le Iseraele ba pitso ya me, gonne ke ene; ke wa ntlha, e bile gape ke wa bofelo.",
                "13": "Seatla sa me gape se beile motheo wa lefatshe, mme seatla sa me sa moja se phutholotse magodimo. Ke a ba bitsa mme ba eme ka dinao mmogo.",
                "14": "Lona lotlhe, ikgobokanyeng, mme lo utlwe; ke mang mo gare ga bone yo o begileng dilo tse go bone? Morena o mo ratile; ee, mme o tlaa diragatsa lefoko la gagwe le a le begileng ka bone; mme o tlaa dira boithatelo jwa gagwe mo Babilone; mme letsogo la gagwe le tlaa tla godimo ga Bakalatea.",
                "15": "Gape, Morena a re: Nna Morena, ee, ke buile; ee, ke biditse ene gore a bege, ke mo tlisitse, mme o tlaa dira tsela ya gagwe go tswelela.",
                "16": "Tlang gaufi go nna; ga ke a buela mo sephiring; go tswa kwa tshimologong, go tswa nako e go neng ga begiwa ke buile; mme Morena Modimo, le Mowa wa gagwe, ba nthomile.",
                "17": "Mme go bua jalo Morena, Morekolodi wa lona le Moitshephi wa Iseraele; ke mo romile, Morena Modimo wa lona yo o lo rutang go boelwa, yo o lo etelelang pele mo tseleng e lo tshwanetseng go tsamaya, o e dirile.",
                "18": "O gore lo ka bo lo obametse ditaelo tsa me—jaanong foo kagiso ya lona e ka bo e tshwana le noka, mme tshiamo ya lona jaaka makhubu a lewatle.",
                "19": "Peo ya lona le yone e nnile jaaka motlhaba; bana ba mpa tsa lona jaaka lokgwarapana la lone; leina la gagwe le ka bo le saka la kgaolwa le fa e le go senngwa go tswa fa pele ga me.",
                "20": "Tsamayang go tswa Babilone, tshabang lona go tswa mo Bakalateeng, ka lentswe la kopelo begang lona, bolelang se, buang go ya bokhutlong jwa lefatshe; lo re: Morena o rekolotse motlhanka wa gagwe Jakobe.",
                "21": "Mme ba ne ba seka ba nyora; o ne a ba etelela pele go ralala dikaka; o ne a dira gore metsi a elele go tswa mo lefikeng go bone; o ne a arola lefika gape mme metsi a hulegele kwa ntle.",
                "22": "Le go sa kgathalesege o dirile tsotlhe tse, mme bogolo go feta gape, ga go na kagiso, ga rialo Morena, go baleofi."
            },
            "21": {
                "1": "Mme gape: Reetsang, O lona ntlo ya Iseraele, lotlhe ba lo kgaotsweng mme lwa kobiwa ka ntlha ya boleo jwa badisa ba batho ba me; ee, lona lotlhe ba lo kgaotsweng, ba lo gasameng kwa ntle, ba lo leng ba batho ba me, O ntlo ya Iseraele. Reetsang, O ditlhaketlhake, go nna, mme reetsang lona batho go tswa kgakala; Morena o mpiditse go tswa mo sebopelong; go tswa mo mpeng ya ga mme o buile ka leina la me.",
                "2": "Mme a dirile molomo wa me jaaka tšhaka e e bogale; mo moruting wa seatla sa gagwe o ne a mphitlha, mme a ntira motswi o o phatsimisitsweng; mo kgatleng ya gagwe o ne a mphitlha;",
                "3": "Mme a re go nna: O motlhanka wa me, O Iseraele, yo mo go ene ke tlaa galalediwang.",
                "4": "Jaanong foo ke ne ka re, ke dirile mo lefeleng, ke dirisitse nonofo ya me go se e seng sepe le mo lefeleng; ammaaruri katlholo ya me e mo Moreneng, le tiro ya me le Modimo wa me.",
                "5": "Mme jaanong, ga bua Morena—yo o mpopileng go tswa mo sebopelong gore ke nne motlhanka wa gagwe, gore ke tle ke lere Jakobe gape kwa go ene—le fa Iseraele a ise a kgobokane, mme ke tlaa galalela mo matlhong a Morena, mme Modimo wa me o tlaa nna thata ya me.",
                "6": "Mme o ne a re: Ke selo se se motlhofo gore o nne motlhanka wa me go emeletsa merafe ya ga Jakobe, le go busetsa ba ba sireleditsweng ba Iseraele. Ke tlaa go naya gape go nna lesedi go Baditšhaba, gore o tle o nne poloko ya me go dikhutlo tsa lefatshe.",
                "7": "Jalo go bua Morena, Morekolodi wa Iseraele, Moitshephi wa gagwe, go ene yo motho a mo nyatsang, go ene yo ditšhaba di mo tlhoileng, go batlhanka ba babusi: Dikgosi di tlaa bona mme di eme, dikgosana le tsone di tlaa obamela, ka ntlha ya Morena yo o boikanyo.",
                "8": "Jalo go bua Morena: Mo nakong e e amogelesegang ke ne ka le utlwa, O ditlhaketlhake tsa lewatle, mme ka letsatsi la poloko ke ne ka lo thusa; mme ke tlaa lo sireletsa, mme ke lo fe motlhanka wa me go nna kgolagano ya batho, go tlhoma lefatshe, go dira go ja boswa jwa matlotla a boswa;",
                "9": "Gore lo tle lo re go magolegwa: Yang pele; kwa go bone ba ba nnang mo lefifing: Lo itshupe. Ba tlaa ja mo ditseleng, mme mafulo a bone a tlaa nna mo mafelong a a kwa godimo.",
                "10": "Ga ba ketla ba tshwarwa ke tlala le fa e le lenyora, le fa e le go itewa ke mogote le fa e le letsatsi; gonne ene yo o nang le kutlwelobotlhoko mo go bone o tlaa ba etelela, le tota ka metswedi ya metsi o tlaa ba kaela.",
                "11": "Mme ke tlaa dira dithaba tsotlhe tsa me tsela, mme ditsela tse dikgolo tsa me di tlaa godisiwa.",
                "12": "Mme jaanong foo, O ntlo ya Iseraele, bonang, ba ba tlaa tswa kgakala; mme bonang, ba go tswa kwa bokone le go tswa kwa bophirima; mme ba go tswa kwa lefatsheng la Sinime.",
                "13": "Opelang, O magodimo; mme lo ipele, O lefatshe; gonne dinao tsa bao ba ba kwa botlhaba di tlaa tlhomiwa; mme thubegang, mo go opeleng, O dithaba; gonne ga ba kitla ba tlhola ba itewa; gonne Morena o gomoditse batho ba gagwe, mme o tlaa nna le kutlwelobotlhoko mo babuging ba gagwe.",
                "14": "Mme, bona, Sione o rile: Morena o ntatlhile, mme Morena wa me o ntebetse—mme o tlaa supa gore ga a dira jalo.",
                "15": "Gonne a mosadi o ka lebala ngwana wa gagwe yo o anyang, gore a tlhoke pelotlhomogi mo go morwa wa sebopelo sa gagwe? Ee, ba ka nna ba lebala, mme nna ga ke kitla ke go lebala, O ntlo ya Iseraele.",
                "16": "Bona, ke go gabile mo magofing a diatla tsa me; mabota a gago a tswelela go nna fa pele ga me.",
                "17": "Bana ba gago ba tlaa akofa kgatlhanong le basinyi ba gago; mme ba ba go dirileng matlakala ba tlaa tsamaya go tswa go wena.",
                "18": "Tsholeletsa matlho a gago mo tikologong mme o bone; ba botlhe ba ikgobokanya mmogo, mme ba tlaa tla kwa go wena. Mme jaaka ke tshela, ga rialo Morena, ammaaruri o tlaa ikapesa ka bone botlhe, jaaka ka mekgabisa, mme o ba bofelele jaaka monyadi.",
                "19": "Gonne matlakala a gago le mafelo a gago a matlotla, le lefatshe la tshenyo ya gago, le jaanong tota le tlaa nna lesesane thata ka ntlha ya banni ba lone; mme ba ba go meditseng ba tlaa bo ba le kgakala.",
                "20": "Bana ba o tlaa ba tsholang, morago ga o sena go latlhegelwa ke ba ntlha, ba tlaa re gape mo ditsebeng tsa gago ba re: Lefelo le pitlagane thata mo go nna; mpha lefelo gore ke kgone go nna.",
                "21": "Jaanong foo o tlaa re mo pelong ya gago: Ke mang yo o ntsholetseng ba, go bona ke latlhegetswe ke bongwanake, mme ke kakabetse, setshwarwa, le go tswa kwa le go ya kwa? Mme ke mang yo o tsisitseng ba? Bonang, ke ne ke tlogetswe ke le nosi; ba, ba ntse ba le kae?",
                "22": "Jalo go bua Morena Modimo: Bonang, ke tlaa tsholeletsa seatla sa me go Baditšhaba, le go tlhoma seboko sa me kwa bathong; mme ba tlaa tlisa barwao mo matsogong a bone, mme barwadiago ba tlaa sikarwa ka magetla a bone.",
                "23": "Mme dikgosi di tlaa nna borraalona ba baoki, mme bahumagadi ba bone bommaalona ba baoki; ba tlaa obamela go lona ka difatlhogo tsa bone di lebile lefatshe, mme ba latswe lerole la dinao tsa lona; mme lo tlaa itse gore ke nna Morena; gonne ga ba na go tlhajwa ke ditlhong ba ba nkemelang.",
                "24": "Gonne a tsa kgapo di tlaa tsewa go tswa dinatleng, kgotsa batshwarwa ka fa molaong ba tlaa gololwa?",
                "25": "Mme jalo go bua Morena, le ditshwarwa tsa dinatla tota di tlaa tsewa, mme kgapo ya ba ba boitshegang e tlaa gololwa; gonne ke tlaa ganetsana le ene yo o ganetsanang le wena, mme ke tlaa boloka bana ba gago.",
                "26": "Mme ke tlaa jesa bone ba ba go gatelelang ka nama ya bone; ba tlaa tagiwa ke madi a bone jaaka e kete ke mofine o o botshe; mme nama yotlhe e tlaa itse gore Nna, Morena, ke Mmoloki wa lona le Morekolodi wa lona, Senatla sa ga Jakobe."
            },
            "22": {
                "1": "Mme go ne ga diragala gore morago ga nna, Nifae, ke sena go bala dilo tse tse di neng di gabilwe mo dipapetlaneng tsa borase, bakaulengwe ba me ba ne ba tla kwa go nna mme ba re go nna: Di raya eng dilo tse o di badileng tse? Bona, a di tshwanetse go tlhaloganngwa ka fa dilong tsa semowa, tse di tlaa diragalang ka fa moweng mme e seng nama?",
                "2": "Mme nna, Nifae, ka re go bone: Bonang di ne tsa bontshiwa go moporofiti ka lentswe la Mowa; gonne ka Mowa dilo tsotlhe di itsesiwe go baporofiti, tse di tlaa tlang mo baneng ba batho go ya ka fa nameng.",
                "3": "Ka jalo he, dilo tse ka tsone ke badileng ke dilo tse di amanang le dilo mmogo tsa selefatshe le tsa semowa; gonne go bonala gore ntlo ya Iseraele; ka bofefo kgotsa morago, e tlaa gasama mo sefatlhogong sotlhe sa lefatshe, ga mmogo le gareng ga ditšhaba tsotlhe.",
                "4": "Mme bonang, go ba le bantsi ba ba setseng ba latlhegile go tswa mo kitsong ya bao ba ba kwa Jerusalema. Ee, karolo e tona ya merafe yotlhe ba eteletswe go tswa; mme ba phatlaletse go ya kwa le kwa mo ditlhaketlhakeng tsa lewatle; golo ba goileng, ga go ope wa rona a itseng, fa e se gore re itse gore ba eteletswe go ya go sele.",
                "5": "Mme fa e sale ba etelelwa go tswa, dilo tse di porofitilwe mabapi le bone, le gape mabapi le botlhe ba e tlaa reng go tsweng fa ba phatlaladiwe le go tlhakatlhakanngwa, ka ntlha ya Moitshephi wa Iseraele; gonne kgatlhanong nae ba tlaa thatafatsa dipelo tsa bone; ka jalo he, ba tlaa phatlaladiwa gareng ga ditšhaba tsotlhe mme ba tlaa tlhoiwa ke batho botlhe.",
                "6": "Le fa go ntse jalo, morago ga ba sena go okiwa ke Baditšhaba, mme Morena a tsholeditse seatla sa gagwe mo go Baditšhaba mme a ba dira seboko, mme bana ba bone ba ne ba tserwe ka matsogo a bone, mme barwadiabone ba sikerwe ka magetla a bone, bonang dilo tse go buiwang ka tsone tse ke tsa selefatshe; gonne gontse jalo dikgolagano tsa Morena le borraarona; mme go raya rona mo malatsing a a tlang, ga mmogo le bakaulengwe ba rona botlhe ba e leng ba ntlo ya Iseraele.",
                "7": "Mme go raya gore nako e etla ya gore morago ga ntlo yotlhe ya Iseraele e sena go phatlaladiwa le go tlhakatlhakanngwa, gore Morena Modimo o tlaa emeletsa setšhaba se segolo mo gareng ga Baditšhaba, ee, le tota mo sefatlhogong sa lefatshe leno; mme ka bone peo ya rona e tlaa phatlaladiwa.",
                "8": "Mme morago ga peo ya rona e sena go phatlaladiwa, Morena Modimo o tlaa tswelela go dira tiro e gakgamatsang mo gareng ga Baditšhaba, e e tla nnang ya botlhokwa jo bogolo go peo ya rona; ka jalo he, e tshwantshiwa le go otlwa ga bone ke Baditšhaba le go tsewa mo matsogong a bone le mo magetleng a bone.",
                "9": "Mme gape e tlaa nna ya botlhokwa go Baditšhaba; le e seng fela go Baditšhaba, mme le go ntlo yotlhe ya Iseraele, mo go direng go itsege ga dikgolagano tsa ga Rara wa legodimo go Aberahame, a re: Mo peong ya gago lotso lotlhe tsa lefatshe di tlaa segofadiwa.",
                "10": "Mme ke batla, bakaulengwe, gore lo itse gore lotso lotlhe tsa lefatshe ga di kitla di segofadiwa kwa ntle ga gore o ka apola letsogo la gagwe mo matlhong a ditšhaba.",
                "11": "Ka jalo he, Morena Modimo o tlaa tswelela go apola letsogo la gagwe mo matlhong a ditšhaba tsotlhe, mo go diragetseng dikgolagano tsa gagwe le efangele ya gagwe mo go bao ba e leng ba ntlo ya Iseraele.",
                "12": "Ka jalo he, o tlaa ba ntsha gape mo botshwarong, mme ba tlaa kgobokanngwa mmogo kwa mafatsheng a boswa jwa bone; mme ba tlaa ntshiwa mo phitlhegong le mo lefifing; mme ba tlaa itse gore Morena ke Mmoloki wa bone le Morekolodi wa bone, Senatla sa Iseraele.",
                "13": "Mme madi a kereke e kgolo e e bodiabole eo, e e leng seaka sa lefatshe lotlhe, a tlaa fetogela mo ditlhogong tsa bone; gonne ba tlaa lwa gareng ga bone, mme tšhaka ya matsogo a bone e tlaa wela mo ditlhogong tsa bone, mme ba tlaa tagiwa ke madi a bone.",
                "14": "Mme tšhaba nngwe le nngwe e e tlaa lwang kgatlhanong le wena, O ntlo ya Iseraele, e tlaa fetolwa nngwe kgatlhanong le e nngwe, mme ba tlaa wela mo lehuting le ba le epileng go thaisa batho ba Morena. Mme botlhe ba ba tlaa lwantshang Sione ba tlaa senngwa, mme seaka se segolo seo, se se sokamisitseng ditsela tse di siameng tsa Morena, ee, yone kereke e kgolo e e bodiabole eo, e tlaa pitikologela kwa leroleng mme bogolo e tlaa nna go wa ga yone.",
                "15": "Mme bonang, go bua moporofiti, nako e etla ka pela e ka yone Satane a sa kakeng a tlhola a nna le thata mo godimo ga dipelo tsa bana ba batho; gonne letsatsi le etla ka bonako le ka lone botlhe ba ba boikgogomoso le bao ba ba dirang boleo ba tlaa nnang jaaka letlhaka; mme letsatsi le etla le ka lone ba tlaa fisiwang.",
                "16": "Gonne nako e etla ka bonako e ka yone botlalo jwa kgalefo ya Modimo bo tlaa tshelwang mo baneng botlhe ba batho; gonne ga a kitla a letla gore baleofi ba senye basiami.",
                "17": "Ka jalo he, o tlaa babalela basiami ka thata ya gagwe, le fa e le gore botlalo jwa kgalefo ya gagwe bo tshwanetse bo tle, mme basiami ba babalelwe, le tota go tshenyego ya baba ba bone ka molelo. Ka jalo he, basiami ga ba tlhoke go boifa; gonne jalo go bua moporofiti, ba tlaa bolokwa, le fa e le go ka nna jaaka ka molelo tota.",
                "18": "Bonang, bakaulengwe ba me, ka re go lona, dilo tse di tshwanetse go tla ka bokhutshwane; ee, le tota madi, le molelo, le looto la mosi di tlaa tla; mme se tshwanetse se tlhokega go nna mo sefatlhogong sa lefatshe le; mme se tla go batho go ya ka fa nameng fa go ka nna gore ba thatafatse dipelo tsa bone kgatlhanong le Moitshephi wa Iseraele.",
                "19": "Gonne bonang, basiame ga ba kitla ba nyelela; gonne ruri nako e tlaa tla e botlhe ba ba lwantshang Sione ba tlaa kgaolwang.",
                "20": "Mme Morena ruri o tlaa baakanyetsa batho ba gagwe tsela, go diragatsa mafoko a ga Moše, a a buileng, a re: Moporofiti Morena Modimo wa lona o tlaa mo emeletsa go lona, go tshwana le nna; ene lo tlaa mo utlwa mo dilong tsotlhe sengwe le sengwe fela se a tlaa se lo rayang. Mme go tlaa diragala gore botlhe bao ba ba tlaa sekeng ba utlwa moporofiti yoo ba tlaa kgaolwa go tswa gareng ga batho.",
                "21": "Mme jaanong, nna, Nifae, ke bega go lona, gore moporofiti yo yo ka ga ene Moše a buileng e ne e le Moitshephi wa Iseraele; ka jalo he, o tlaa diragatsa katlholo mo tshiamong.",
                "22": "Mme basiami ga ba tlhoke go boifa, gonne ke bone ba ba tlaa se keng ba senngwe. Mme ke motse wa bogosi jwa ga diabole, o o tlaa agiwang gareng ga bana ba batho, motse o o wa bogosi o o tlaa tlhongwang gareng ga bone ba ba mo nameng—",
                "23": "Gonne nako e tlaa tla ka pela e dikereke tsotlhe tse di agetsweng go bona poelo, le tseo tsotlhe tse di agetsweng go nna le thata mo nameng, le tseo tse di agetsweng go tuma mo matlhong a lefatshe, le tseo tse di batlang dikeletso tsa nama le dilo tsa selefatshe, le go dira mekgwa yotlhe ya boikepi; ee, mo tshobolokong, bao botlhe ba e leng ba motse wa bogosi jwa ga diabole ke bone ba ba tshwanetseng go boifa, le go tetesela, le go roroma; ke bone bao ba ba tshwanentseng go tlisiwa tlase mo leroleng; ke bone ba ba tshwanetseng go lailwa jaaka dirite; mme se ke go ya ka fa mafokong a moporofiti.",
                "24": "Mme nako e etla ka pela e basiami ba tlaa etelelwang jaaka marole a lesakana,mme Moitshephi wa Iseraele o tlaa busa mo taolong, le bonatla, le thata, le kgalalelo e kgolo.",
                "25": "Mme o kgobokanya bana ba gagwe go tswa dikhutlong tse nne tsa lefatshe; e bile o bala dinku tsa gagwe, mme di a mo itse; mme go tlaa nna lesaka le le lengwe le modisa a le mongwe; mme o tlaa jesa dinku tsa gagwe, mme mo go ene di tlaa bona mafulo.",
                "26": "Mme ka ntlha ya tshiamo ya batho ba gagwe, Satane ga a na thata; ka jalo he, ga a kake a gololwa ka sebaka sa dingwaga di le dintsi; gonne ga a na thata mo dipelong tsa batho, gonne ba nna ka tshiamo, mme Moitshephi wa Iseraele o a busa.",
                "27": "Mme jaanong bonang, nna, Nifae, ka re go lona gore dilo tse tsotlhe di tshwanetse go tla go ya ka fa nameng.",
                "28": "Mme, bonang, ditšhaba tsotlhe, lotso, diteme, le batho ba tlaa nna ka polokesego mo go Moitshephi wa Iseraele fa go ka nna gore ba ikotlhaye.",
                "29": "Mme jaanong, nna, Nifae, ke dira bokhutlo; gonne ga ke na ke leka go bua go feta ka nako e mabapi le dilo tse.",
                "30": "Ka jalo he, bakaulengwe ba me, ke ka re gore lo tseye gore dilo tse di kwadilweng mo dipapeptlaneng tsa borase di boammaaruri; mme di paka gore monna o tshwanetse go obamela ditaelo tsa Modimo.",
                "31": "Ka jalo he, ga lo tlhoke go gopola gore nna le ntate ke rona fela ba re fileng bosupi, ga mmogo le go di ruta. Ka jalo he, fa lo ka obamela ditaelo, mme lwa itshoka go ya bokhutlong, lo tlaa bolokwa ka letsatsi la bofelo. Mme go ntse jalo. Amene."
            }
        }
    },
    "2-ne": {
        "meta": {
            "slug": "2-ne",
            "name": "Buka ya Bobedi ya ga Nifae",
            "chapterWord": "Kgaolo"
        },
        "chapters": {
            "1": {
                "intro": "Pego ka loso lwa ga Lihae. Bakaulengwe ba ga Nifae ba ingaola kgatlhanong le ene. Morena o tlhagisa Nifae go emelelela mo nageng. Maeto a gagwe mo nageng, le jalo jalo.",
                "1": "Mme go ne ga diragala gore morago ga nna, Nifae, ke sena go dira bofelo jwa go ruta bakaulengwe ba me, rraarona Lihae, le ene a bua dilo di le dintsi go bone, mme ba bolelela, gogolo jang dilo tse Morena o ba di diretseng mo go ba tliseng go tswa mo lefatsheng la Jerusalema.",
                "2": "Mme o ne a bua le bone ka ga botsoulodi jwa bone kwa metsing, le ka ga mautlwelobotlhoko a Modimo mo go babaleleng matshelo a bone, gore ba ne ba seka ba mediwa ke lewatle.",
                "3": "Mme o ne gape a bua le bone ka ga lefatshe la tsholofetso, le ba neng ba le tshotse—gore Morena o ne a nna le mautlwelobotlhoko jang ka go re tlhagisa gore re tshabe go tswa lefatsheng la Jerusalema.",
                "4": "Gonne, bonang, o ne a re, ke bone pono, e mo go yone ke itseng gore Jerusalema o sentswe; mme fa re ka bo re ntse kwa Jerusalema le rona re ka bo re nyeletse.",
                "5": "Mme, ga re ene, go sa kgathalesege dipogisego tsa rona, re tshotse lefatshe la tsholofetso, lefatshe le le kgethegileng godimo ga mafatshe a mangwe otlhe; lefatshe le Morena Modimo a dirileng kgolagano le nna ka lone le tshwanetse go nna lefatshe la boswa jwa peo ya me. Ee, Morena o golagantse lefatshe le go nna, le bongwanake ka metlha, ga mmogo le botlhe bao ba ba tla etelelwang go tswa mo mafatsheng a mangwe ke seatla sa Morena.",
                "6": "Ka jalo he, nna, Lihae, ke porofita go ya ka fa go direng ga Mowa o o leng mo go nna, gore ga go ope yo o tlaa tlang mo lefatsheng le fa e se ba ba tlaa tlisiwang ka seatla sa Morena.",
                "7": "Ka jalo he, lefatshe le le kgethetswe go ene yo o tlaa mo tlisang. Mme fa go ka nna gore ba mo direle go ya ka fa ditaelong tse a di fileng, e tla nna lefatshe la kgololesego mo go bone; ka jalo he, ga ba kitla ba tlisiwa mo botshwarong; fa go ka nna jalo, e tlaa bo e le ka ntlha ya boikepi; gonne fa boikepi bo ka ntsifala khutsego e tlaa nna mo lefatsheng ka ntlha ya bone, mme mo basiaming le tlaa segofadiwa ka metlha.",
                "8": "Mme bonang, ke tlhalefo gore lefatshe le le kgapiwe mo kitsong ya ditšhaba tse dingwe; gonne bonang, ditšhaba tse dintsi di ka tlatsa lefatshe, gore go sa nne le lefelo la boswa.",
                "9": "Ka jalo he, nna, Lihae, ke bonye tsholofetso, gore go lekana le jaaka bao ba Morena Modimo a tlaa ba tlisang go tswa kwa lefatsheng la Jerusalema ba ka tshegetsa ditaelo tsa gagwe, ba tlaa tswelela mo sefatlhogong sa lefatshe le; mme ba tlaa beiwa go tswa ditšhabeng tse dingwe tsotlhe, gore ba ka tla ba nna mo lefatsheng le ka bo bone. Mme fa go ka nna gore ba tlaa tshegetsa ditaelo tsa gagwe ba tlaa segofadiwa mo sefatlhogong sa lefatshe le, mme ga go kitla go nna ope go ba tshwenya, le fa e le go ba tseela lefatshe la boswa jwa bone; mme ba tlaa nna ka polokesego ka metlha.",
                "10": "Mme bonang, fa nako e tla ya gore ba tle ba nyenyefale mo tlhoka tumelong, morago ga ba amogela masego a magolo jaana go tswa mo seatleng sa Morena—ba na le kitso ya tlholego ya lefatshe, le batho botlhe, ba itse ditiro tse dikgolo tse di gakgamatsang tsa Morena go tswa tlholegong ya lefatshe; ba na le thata e neilwe bone go dira dilo tsotlhe ka tumelo; ba na le ditaelo tsotlhe go tswa kwa tshimologong, mme ba tsisitswe ke bomolemo jwa gagwe jobo senang phelelo mo lefatsheng le le botlhokwa le la tsholofetso—bonang, ka re, fa letsatsi le ka tla la gore ba gane Moitshephi wa Iseraele, Mesia wa nnete, Morekolodi wa bone le Modimo wa bone, bonang, dikatlholo tsa gagwe ene yo o tshiamo le tlhamalalo di tlaa nna mo go bone.",
                "11": "Ee, o tlaa lere ditšhaba tse dingwe go bone, mme o tlaa ba fa thata, mme o tlaa tsaya mo go bone mafatshe a thuo ya bone, mme o tlaa ba dira gore ba phatlaladiwe le go itewa.",
                "12": "Ee, fa jaaka tshika e nngwe e fetela go e nngwe go tlaa nna le ditshololo tsa madi, le diketelo tse dikgolo gareng ga bone; ka jalo he, barwaaka, ke ka re lo ka gakologelwa; ee, ke ka re lo ka obamela mafoko a me.",
                "13": "O gore lo ka tsoga; le tsoga mo borokong jo bogolo, ee, le mo borokong jwa molete, mme lo tshikinye dikeetane tse di boitshegang tse ka tsone lo bofilweng, tse e leng dikeetane tse di bofang bana ba batho, gore ba tseelwe botshwarwa kwa tlase kwa serung se se senang bokhutlo sa bohutsana le khutsafalo.",
                "14": "Tsogang! mme lo eme go tswa mo loroleng, mme lo utlwe mafoko a motsadi yo o roromang, yo dirwe tsa gagwe lo tshwanetseng ka bonako lo di robatse fatshe mo lebitleng le le tsididi le tidimalo, kwa go seng mosipidi ope a ka boang; malatsi a se kae go feta, mme ke tsamaya tsela ya lefatshe lotlhe.",
                "15": "Mme bonang, Morena o rekolotse botho jwa me go tswa mo moleteng; ke bone kgalalelo ya gagwe, mme ke ageletswe ka bosakhutleng mo matsogong a lorato lwa gagwe.",
                "16": "Mme ke eletsa gore lo gakologelwe go tshegetsa melawana le dikatlholo tsa Morena; bonang, se e sale e nna tlhobaelo ya botho jwa me go tswa kwa tshimologong.",
                "17": "Pelo ya me e imetswe ke bohutsana ka nako le nako, gonne ke boifile, gore ka ntlha ya bothata jwa dipelo tsa lona, Morena Modimo wa lona o tlaa tswa mo botlalong jwa kgalefo ya gagwe mo go lona, gore lo kgaolwe mme lo senngwe ka metlha;",
                "18": "Kgotsa, gore khutso e tlaa tla mo go lona sebaka sa ditshika tse dintsi; mme lo etelwe ka tšhaka, le ka tlala, mme lwa ilwa, mme lwa etelelwa ka fa thatong le botshwaro jwa ga diabole.",
                "19": "O barwaaka, gore dilo tse di seka tsa tla mo go lona, mme gore lo ka nna batho ba ba tlhophegileng le ba ba ratiwang ba Morena. Mme bonang, thato ya gagwe a e diragadiwe; gonne ditsela tsa gagwe di tshiamo ka metlha.",
                "20": "Mme o rile gore: Go lekana le jaaka lo ka tshegetsa ditaelo tsa me lo tlaa tswelela mo lefatsheng; mme go lekana le jaaka lo ka seke lo tshegetse ditaelo tsa me lo tlaa kgaolwa fa pele ga me.",
                "21": "Mme jaanong gore botho jwa me bo ka nna le boipelo mo go lona, le gore pelo ya me e ka tlogela lefatshe le ka boitumelo ka ntlha ya lona, gore ke seka ka tlisiwa tlase ka kutlobotlhoko le bohutsana kwa lebitleng, emang go tswa mo loroleng barwaaka, mme lo nne banna, mme lo ikemisetse mo mogopolong o le mongwe le mo pelong e le nngwe, lo kopanye mo dilong tsotlhe, gore lo seka lwa tla tlase mo bokgobeng;",
                "22": "Gore lo se hutsiwe ka khutso e e botlhoko; le gape, gore lo se itlisetse go sa itumele ga Modimo wa tshiamo le tlhamalalo mo go lona, go ya tshenyegong, ee, tshenyego e e sa khutling ya mmogo mmele le botho.",
                "23": "Tsogang, barwaaka; aparang seaparo sa phemelo sa tshiamo. Itlhotlhoreng dikeetane tse ka tsone lo bofilweng, mme lo tswe mo phitlhegong, le bo le eme go tswa mo loroleng.",
                "24": "Lo se tlhole lo ingaola kgatlhanong le morwarraalona, yo dipono tsa gagwe e ntseng e le tse di galalelang, mme yo o saleng a tshegetsa ditaelo go tswa ka nako e re neng ra tswa kwa Jerusalema; mme yo o ntseng a le sedirisiwa mo diatleng tsa Modimo, mo go re tliseng pele mo lefatsheng la tsholofetso; gonne fa e ne e se ka ene, re ka bo re nyeletse ka tlala mo nageng; le fa go ntse jalo, lo ne lwa batla go tsaya botshelo jwa gagwe; ee, mme o sotlegile kutlobotlhoko e ntsi ka ntlha ya lona.",
                "25": "Mme ke a boifa le go roroma mo go feteletseng ka ntlha ya lona, e se re kgotsa o tlaa sotlega gape; gonne bonang, lo mo pateleditse gore o batla thata le taolo mo godimo ga lona; mme ke itse gore ga a ise a batle thata le fa e le taolo mo godimo ga lona, mme o batlile kgalalelo ya Modimo, le boitekanelo jwa lona jo bosakhutleng.",
                "26": "Mme lo ne lwa ngunanguna ka a ne a tlhamaletse mo go lona. Lwa re o dirisitse bogale; lwa re o ntse a lo tenegetse; mme bonang, bogale jwa gagwe e ne e le bogale jwa thata ya lefoko la Modimo, le le neng le le mo go ene; mme se lo se bitsang tenego e ne e le baammaaruri, ka fa go se se leng mo Modimong, se a neng a se kake a se laola, mo go supeng ka tshosologo mabapi le boikepi jwa lona.",
                "27": "Mme go tshwanetse go tlhokega gore thata ya Modimo e tshwanetse e nne le ene, le mo go lo laoleng gore lo tshwanetse go obamela. Mme bonang, e ne e se ene, mme e ne e le Mowa wa Morena o o neng o le mo go ene, o o neng wa bula molomo wa gagwe go bua mo a neng a ka seka a o tswala.",
                "28": "Mme jaanong morwaaka, Leimene, ga mmogo le Lemuele le Seme, ga mmogo le barwaaka ba e leng barwa Išemaele, bonang, fa lo ka obamela go lentswe la ga Nifae, ga lo na go nyelela. Mme fa lo ka mo obamela, ke lo tlogelela tshegofatso, ee, le tshegofatso ya me ya ntlha tota.",
                "29": "Mme fa lo ka seka lwa mo obamela ke tsaya tshegofatso ya me ya ntlha, ee, le tshegofatso ya me, mme e tlaa nna mo go ene.",
                "30": "Mme jaanong, Soramo, ke bua le wena: Bona, wena o motlhanka wa ga Labane; mme le fa go ntse jalo, o ntshitswe mo lefatsheng la Jerusalema, gape ke itse gore o tsala ya boammaaruri go morwaake, Nifae, ka metlha.",
                "31": "Ka jalo he, ka gonne o ntse o ikanyega peo ya gago e tlaa segofadiwa le peo ya gagwe, gore ba nne ka tswelelopele ka boleele mo sefatlhogong sa lefatshe le; mme ga go sepe, kwa ntle ga boikepi gareng ga bone, se tlaa utlwisang botlhoko kgotsa go kgoreletsa tswelelo ya bone mo sefatlhogong sa lefatshe le ka metlha.",
                "32": "Ka jalo he, fa lo ka tshegetsa ditaelo tsa Morena, Morena o kgethile lefatshe le go nna tshireletso ya peo ya gago le peo ya morwaake."
            },
            "2": {
                "1": "Mme jaanong, Jakobe, ke bua le wena: O ngwanake wa ntlha mo malatsing a dipitlagano tsa me mo nageng. Mme bona, mo bongwaneng jwa gago o sotlegile dipogisego le matlhoko a mantsi, ka ntlha ya makgakga a bakaulengwe ba gago.",
                "2": "Le fa go ntse jalo, Jakobe, ngwanaka wa ntlha mo nageng, o itse bogolo jwa Modimo; mme o tlaa kgethela dipogisego tsa gago go nna poelo ya gago.",
                "3": "Ka jalo he, botho jwa gago bo tlaa segofadiwa, mme o tlaa nna ka pabalesego le morwarrago, Nifae; mme malatsi a gago a tlaa dirisiwa mo go direleng Modimo wa gago. Ka jalo he, ke itse gore o rekolotswe, ka ntlha ya tshiamo ya Morekolodi wa gago; gonne o bone gore mo botlalong jwa nako o tla go tlisa poloko go batho.",
                "4": "Mme o bonye mo bonaneng jwa gago kgalalelo ya gagwe; ka jalo he, o segofaditswe le tota jaaka bao go bone o tlaa ba direlang mo nameng; gonne Mowa o a tshwana, maabane, letsatsi leno, le ka metlha. Mme tsela e baakantswe go tswa kwa go weng ga motho, mme poloko ga e duelelwe.",
                "5": "Mme batho ba rutilwe ka botlalo gore ba itse molemo go tswa mo bosuleng. Mme molao o filwe go batho. Mme ka molao, ga go nama epe e e tlhokilweng molato; kgotsa, ka molao batho ba kgaotswe. Ee, ka molao wa nakwana ba ne ba kgaolwa; mme gape, ka molao wa semowa ba a nyelela go tswa mo go seo se se molemo, mme ba nne mo bohutsaneng ka metlha.",
                "6": "Ka jalo he, thekololo e tla mo le ka Mesia yo o Boitshepho; gonne o tletse matlhogonolo le boammaaruri.",
                "7": "Bonang o intsha setlhabelo sa sebe, go araba kemo ya molao, go botlhe ba ba pelo e thubegileng le mowa o o gamuketseng; mme ga go ope o sele yo ka ene kemo ya molao e ka arabiwang.",
                "8": "Ka jalo he, go gogolo jang botlhokwa jwa go dira gore dilo tse di itsege go banni botlhe ba lefatshe, gore ba ka itse gore ga go nama epe e e ka nnang fa pele ga Modimo, fa e se ka bokgoni, le kutlwelobotlhoko, le letlhogonolo la Mesia yo o Boitshepho, yo o bayang fatshe botshelo jwa gagwe ka fa nameng, mme a bo tseye gape ka thata ya Mowa, gore o ka tla a diragatsa tsogo ya baswi, e le ene wa ntlha yo o tshwanetseng go tsoga.",
                "9": "Ka jalo he, ke ene maungo-a-ntlha go Modimo, go lekana le jaaka a tlaa dira puelelo go bana botlhe ba batho; mme bao ba ba dumelang mo go ene ba tlaa bolokwa.",
                "10": "Mme ka ntlha ya puelelo ya botlhe, batho botlhe ba tla go Modimo; ka jalo he, ba ema fa pele ga gagwe, go atlholwa ke ene ka fa boammaaruring le boitshepho jo bo leng mo go ene. Ka jalo he, dikemo tsa molao o Moitshephi a o fileng, mo go tsenyeng kotlhao e e tshwaragantsweng, e leng kotlhao e e tshwaragantsweng e mo kganetsong go eo ya boitumelo jo bo tshwaragantsweng, go araba dikemo tsa tetlanyo.",
                "11": "Gonne go tshwanetse go tlhokega, gore go nne le kganetso mo dilong tsotlhe. Fa go se jalo, ngwanaka wa ntlha mo nageng, tshiamo ga e kake ya diragadiwa, le fa e le boleo, le fa e le boitshephi le e seng bohutsana, le fa e le molemo le e seng maswe. Ka jalo he, dilo tsotlhe di tshwanetse di tlhokega go nna popagano mo bongweng; ka jalo he, fa se ka nna mmele o le mongwe, se tshwanetse go nna jaaka e kete se sule, se sena botshelo le e seng loso, le e seng go bola le fa e le go sa bole, boitumelo le fa e le bohutsana, le e seng tlhaloganyo le fa e le go tlhoka tlhaloganyo.",
                "12": "Ka jalo he, go tshwanetse go tlhokega go bo go bopilwe e le selo sa lefela; ka jalo he, go ne go tla bo go sena mosola mo kemong ya go bopiwa ga sone. Ka jalo he, selo se se tshwanetse go tlhokega se senye tlhalefo ya Modimo le maikaelelo a gagwe a a senang bokhutlo, ga mmogo le thata, le kutlwelobotlhoko le tshiamiso ya Modimo.",
                "13": "Mme fa lo ka re ga gona molao, lo tlaa gape lo re ga gona sebe. Fa lo ka re ga gona sebe, lo tlaa gape lo re ga gona tshiamo. Mme fa go tla bo go sena tshiamo go tla bo go sena boitumelo. Mme fa go tla bo go sena tshiamo le fa e le boitumelo go tla bo go sena kotlhao le fa e le bohutsana. Mme fa dilo tse di seo, ga gona Modimo. Mme fa go tla bo go sena Modimo, ga re yo, le fa e le lefatshe; gonne go ka bo go ise go ke go nne le tlholego ya dilo, le e seng go dira le fa e le go dirwa mo go tsone; ka jalo he, dilo tsotlhe di tshwanetse di ka bo di nyeletse.",
                "14": "Mme jaanong, barwaaka, ke bua go lona dilo tse go nna poelo le thutego ya lona; gonne go na le Modimo, mme o bopile dilo tsotlhe, mmogo magodimo le lefatshe, le dilo tsotlhe tse mo go tsone di leng, mmogo dilo go dira le dilo tse go dirwang mo go tsone.",
                "15": "Le go tlisa maikaelelo a gagwe a bosakhutleng mo kemong ya motho, morago ga a sena go bopa batsadi ba rona ba ntlha, le diphologolo tsa naga le dinonyane tsa loapi, mme mo tshobolokong, dilo tsotlhe tse di tlhodilweng, go tshwanetse go tlhokega gore gone gona le kganetso; le tota leungo le le iditsweng mo kganetsong ya setlhare sa botshelo; sengwe se le monate, se sengwe botlhoko.",
                "16": "Ka jalo he, Morena Modimo o file motho gore o tshwanetse go itirela. Ka jalo he, motho o ne a ka seka a itirela fa e se gore o ne a kgatlhwa ke sengwe kgotsa se sengwe.",
                "17": "Mme nna, Lihae, go ya ka fa dilong tse ke di badileng, go tshwanetse go tlhokega go gopola gore moengele wa Modimo go ya ka fa se se kwadilweng, o ole go tswa kwa legodimong; ka jalo he, o ne a nna diabole, a batlile seo se e neng e le bosula fa pele ga Modimo.",
                "18": "Mme ka ntlha ya gore o ne a ole go tswa kwa legodimong, mme a ne a hutsafala ka metlha, o ne a batla gape bohutsana jwa batho botlhe. Ka jalo he, a re go Efa, ee, le tota noga e le ya bogologolo, yo e leng diabole, yo e leng rraagwe maaka otlhe, ka jalo he a re: Jaang leungo le le iditsweng, mme ga lo kitla lo o swa, mme lo tlaa tshwana le Modimo, lo itse molemo le bosula.",
                "19": "Mme morago ga Atame le Efa ba sena go ja leungo le le iditsweng ba ne ba lelekwa go tswa mo tshimong ya Etene, go lema lefatshe.",
                "20": "Mme ba ne ba tlisa pele bana; ee, le tota lelwapa la lefatshe lotlhe.",
                "21": "Mme malatsi a botshelo jwa bana ba batho a ne a lelafadiwa, ka fa thatong ya Modimo, gore ba ka tla ba ikotlhaya ba sa le mo nameng; ka jalo he, seemo sa bone e ne ya nna seemo sa tekeletso, mme nako ya bone ya lelafadiwa, go ya ka fa ditaelong tse Morena Modimo a di neileng bana ba batho. Gonne o file taelo gore batho botlhe ba tshwanetse ba ikotlhaye; gonne o supegeditse batho botlhe gore ba latlhegile, ka ntlha ya tlolo molao ya batsadi ba bone.",
                "22": "Mme jaanong, bona, fa Atame a ne a seka a tlola molao o ka bo a sa wa, mme o ka bo a tsweletse go nna mo tshimong ya Etene. Mme dilo tsotlhe tse di tlhodilweng di ka bo di tsweletse mo seemong se di neng di le mo go sone morago ga di bopiwa; mme di ka bo di tsweletse ka metlha, mme di sena phelelo.",
                "23": "Mme ba ka bo ba sekile ba nna le bana; ka jalo he ba ka bo ba tsweletse mo seemong sa go tlhoka molato; ba sena boipelo gonne ba ne ba sa itse bohutsana; ba sa dire molemo, gonne ba ne ba sa itse sebe.",
                "24": "Mme bona, dilo tsotlhe di dirilwe ka tlhalefo ya gagwe yo o itseng dilo tsotlhe.",
                "25": "Atame o ole gore batho ba ka nna teng; mme batho ba teng, gore ba ka tla ba nna le boipelo.",
                "26": "Mme Mesia o tla mo botlalong jwa nako, gore o ka tla a rekolola bana ba batho go tswa mo go weng. Mme ka ntlha ya gore ba rekolotswe go tswa mo go weng ba gololesegile ka metlha, ba itse molemo go tswa mo bosuleng; go itirela mme e seng go dirwa mo go bone, fa e se ka kotlhao ya molao ka letsatsi le legolo la bofelo, go ya ka fa ditaelong tse Modimo o di fileng.",
                "27": "Ka jalo he, batho ba gololesegile go ya ka fa nameng; mme dilo tsotlhe ba filwe tsone tse di tlhokafalang mo go bone. E bile ba gololesegile go itlhophela kgololesego le botshelo jo bosakhutleng, ka thuso ya Moagisanyi yo mogolo wa batho botlhe, kgotsa go tlhopha botshwaro le loso go ya ka fa botshwarweng le thata ya ga diabole; gonne o batla gore batho botlhe ba ka hutsafala jaaka ene.",
                "28": "Mme jaanong, barwaaka, ke ka re gore le lebe kwa go Moagisanyi yo mogolo, mme lo obamele ditaelo tsa gagwe tse dikgolo; mme lo ikanyege go mafoko a gagwe, mme lo tlhophe botshelo jo bosakhutleng, go ya ka fa thatong ya Mowa o o Boitshepho wa gagwe;",
                "29": "Mme lo se tlhophe loso lo lo sa khutleng, go ya ka fa thatong ya nama le bosula jo bo mo go yone, jo bo fang mowa wa ga diabole thata ya go tshwara, go lo tlisa tlase kwa moleteng, gore o ka tla a busa godimo ga lona mo motsing wa bogosi jwa gagwe.",
                "30": "Ke buile mafoko a a seng kae a go lona lotlhe, barwaaka, mo malatsing a bofelo a tekeletso ya me; mme ke tlhophile karolo e e molemo, go ya ka fa mafokong a moporofiti. Mme ga ke na maikaelelo ape fa e se boitekanelo jo bosakhutleng jwa botho jwa lona. Amene."
            },
            "3": {
                "1": "Mme jaanong ke bua le wena, Josefe, gofejane wa me. O tsholetswe mo nageng ya dipogisego tsa me; ee, mo malatsing a kutlobotlhoko ya me e kgolo thata mmago o ne a tshola wena.",
                "2": "Mme a Morena a kgethele gape go wena lefatshe le, le e leng lefatshe la botlhokwa thata, go nna boswa jwa gago le boswa jwa peo ya gago le bakaulengwe ba gago, go nna tshireletso ya gago ka metlha, fa go ka diragala gore o tshegetse ditaelo tsa Moitshephi wa Iseraele.",
                "3": "Mme jaanong, Josefe, gofejane wa me, yo ke mo tlisitseng go tswa mo nageng ya dipogisego tsa me, a Morena a go segofatse ka metlha, gonne peo ya gago ga e kitla e sengwa go tlhelele.",
                "4": "Gonne bona, o leungo lwa dinoka tsa me; mme ke kokomana ya ga Josefe yo o neng a tsewa setshwarwa go tsena mo Egepeto. Mme bogolo e ne e le dikgolagano tsa Morena tse a di direleng go Josefe.",
                "5": "Ka jalo he, Josefe ka boammaaruri o bone letsatsi la rona. Mme o ne a tsaya tsholofetso ya Morena, gore go tswa mo leungong lwa dinoka tsa gagwe Morena Modimo o tlaa emeletsa kala ya tshiamo go ntlo ya Iseraele; e seng Mesia, mme kala e e neng e tlaa robiwa, le fa go ntse jalo, go gakologelwa mo dikgolaganong tsa Morena gore Mesia o tshwanetse go supiwa go bone mo malatsing a bofelo, mo moweng wa thata, go ba ntsha mo lefifing go ya kwa leseding—ee, go tswa mo lefifing le le fitlhegileng le go tswa botshwarong go ya kgololesegong.",
                "6": "Gonne Josefe ka boammaaruri o pakile, a re: Molebi Morena Modimo wa me o tlaa mo emeletsa, yo o tlaa nnang molebi yo o gaisang go leungo la dinoka tsa me.",
                "7": "Ee, Josefe ka boammaaruri o rile: Go bua jalo Morena go nna: Molebi yo o gaisang ke tlaa mo emeletsa go tswa mo leungong la dinoka tsa gago; mme o tlaa tseelwa kwa godimo gareng ga leungo la dinoka tsa gago. Mme go ene ke tlaa naya taelo gore o tlaa direla tiro leungo la dinoka tsa gago, bakaulengwe ba gagwe, e e tlaa nnang ya botlhokwa jo bogolo go bone, le mo go ba tliseng mo kitsong ya dikgolagano tse ke di dirileng le borrago.",
                "8": "Mme ke tlaa mo fa taelo gore a se dire epe gape tiro, fa e se tiro e ke tlaa mo e laelang. Mme ke tlaa mo dira mogolo mo matlhong a me; gonne o tlaa dira tiro ya me.",
                "9": "Mme o tlaa nna mogolo jaaka Moše, yo ke rileng ke tlaa mo emeletsa go lona, go golola batho ba me, O ntlo ya Iseraele.",
                "10": "Mme Moše ke tlaa mo emeletsa, go golola batho bagaeno go tswa mo lefatsheng la Egepeto.",
                "11": "Mme molebi ke tlaa mo emeletsa go tswa mo leungong la noka ya gago; mme go ene ke tlaa naya thata ya go tlisa pele lefoko la me go peo ya noka ya gago—mme e seng go tlisa pele lefoko la me fela, go bua Morena, mme le go ba kgona go dumela lefoko la me, le le tla bong le setse le ile pele gareng ga bone.",
                "12": "Ka jalo he, leungo la noka ya gago lo tlaa kwala; le leungo la noka ya ga Juta le tlaa kwala; mme se se tlaa kwalwang ke leungo la noka ya gago, ga mmogo le se se tlaa kwalang ke leungo la noka ya ga Juta, di tlaa gola mmogo, go didimatsa thuto e eseng boammaaruri le go baya fatse dikomano, le go tlhoma kagiso gareng ga leungo la noka ya gago, le go ba tlisa mo kitsong ya borraabo mo malatsing a bofelo, ga mmogo le mo kitsong ya dikgolagano tsa me, go bua Morena.",
                "13": "Mme go tswa mo bokoeng o tlaa nonofadiwa, mo letsatsing leo fa tiro ya me e tlaa simologang gareng ga batho ba me botlhe, mo tsosolosong ya gago, O ntlo ya Iseraele, go bua Morena.",
                "14": "Mme jalo ga porofita Josefe, a re: Bonang, molebi yoo Morena o tlaa mo segofatsa; mme ba ba batlang go mo senya ba tlaa tlhaka senngwa; gonne tsholofetso e, e ke e tsereng mo Moreneng, ya leungo la noka ya me, e tlaa diragatswa. Bonang, ke tlhomamisa ka go diragadiwa ga tsholofetso e;",
                "15": "Mme leina la gagwe le tlaa bidiwa morago ga me; mme le tlaa bo le le morago ga ga rraagwe. Mme o tla bo a le jaaka nna; gonne selo, se Morena a tlaa se tlisang pele ka seatla sa gagwe, ka thata ya Morena o tlaa tlisa batho bagaetsho go poloko.",
                "16": "Ee, jalo ga porofita Josefe: Ke tlhomamisa ka ga selo se, le jaaka ke tlhomamisa ka tsholofetso ya ga Moše; gonne Morena o rile go nna, ke tlaa somarela peo ya gago ka metlha.",
                "17": "Mme Morena o rile: Ke tlaa emeletsa Moše; mme ke tlaa fa thata go ene mo thobaneng; mme ke tlaa fa katlholo go ene mo mokwalong. Mme ga ke kitla ke bofolola loleme lwa gagwe, gore a tle a bue thata, gonne ga ke na go mo dira senatla mo go bueng. Mme ke tlaa mo kwalela molao wa me, ka monwana wa seatla sa me; mme ke tlaa mo direla mmueledi.",
                "18": "Mme Morena a re go nna gape: Ke tlaa emeletsa go leungo la noka ya gago; mme ke tlaa mo direla mmueledi. Mme nna, bona, ke tlaa mo fa gore a kwale mokwalo wa leungo la noka ya gago, go leungo la noka ya gago; mme mmueledi wa noka ya gago o tlaa o bega.",
                "19": "Mme mafoko a a tlaa a kwalang e tla bo e le mafoko a a tlhokafalang mo tlhalefong ya me a tlaa ya pele go leungo la noka ya gago. Mme go tlaa nna jaaka e kete leungo la noka ya gago le leletse go bone go tswa leroleng; gonne ke itse tumelo ya bone.",
                "20": "Mme ba tlaa lela go tswa leroleng; ee, le tota boikotlhao go bakaulengwe ba bone, le tota morago ditshika tse di ntse di fitile ka bone. Mme go tlaa diragala gore selelo sa bone se tlaa tsamaya, le ka fa botlhofong jwa mafoko a bone.",
                "21": "Ka ntlha ya tumelo ya bone mafoko a bone a tlaa tswelela pele go tswa molomong wa me go bakaulengwe ba bone ba e leng leungo la noka ya gago; mme bokoa jwa mafoko a bone ke tlaa bo nonotsha mo tumelong ya bone, mo go gakologelweng dikgolagano tsa me tse ke di dirileng go borraabone.",
                "22": "Mme jaanong, bona, morwaaka Josefe, moraga ga mokgwa o, ntate wa bogologolo o ne a porofita.",
                "23": "Ka jalo he, ka ntlha ya kgolagano e o segofaditswe; gonne peo ya gago ga e kitla e senngwa, gonne ba tlaa obamela mafoko a buka.",
                "24": "Mme go tlaa ema mongwe yo o senatla gareng ga bone, yo o tlaa dirang molemo o montsi, mmogo mo lefokong le mo tirong, e le sedirisiwa mo diatleng tsa Modimo, ka tumelo e e feteletseng, go dira ditseanyo tse dikgolo, le go dira selo seo se leng segolo mo matlhong a Modimo, mo go diragatseng tsosoloso e kgolo go ntlo ya Iseraele, le mo peong ya bakaulengwe ba gago.",
                "25": "Mme jaanong, go segofaditswe wena, Josefe. Bona, o mmotlana; ka jalo he, o obamele mafoko a ga morwarraago, Nifae, mme go tlaa diragadiwa go wena le ka fa mafokong a ke a buileng. Gakologelwa mafoko a ga rraago yo o swang. Amene."
            },
            "4": {
                "1": "Mme jaanong, nna, Nifae, ke bua mabapi le diporofito tse ka tsone ntate a buileng, mabapi le Josefe, yo o neng a tseelwa kwa Egepeto.",
                "2": "Gonne bonang, o ne ka boammaaruri a porofita mabapi le peo ya gagwe yotlhe. Mme diporofito tse a di kwadileng, ga di dintsi tse dikgolo. Mme o ne a porofita mabapi le rona, le ditshika tsa rona, tse di tlang; mme di kwadilwe mo dipapetlaneng tsa borase.",
                "3": "Ka jalo he, morago ga ntate a sena go dira bokhutlo jwa go bua mabapi le diporofito tsa ga Josefe, o ne a bitsa bana ba ga Leimene, barwawe, le barwadie, mme a ba raya a re: Bonang, barwaaka, le barwadiake, ba e leng barwa le barwadia ngwanake wa ntlha, ke ka re gore lo ka naya tsebe go mafoko a me.",
                "4": "Gonne Morena Modimo o rile: Go lekana le jaaka lo ka tshegetsa ditaelo tsa me, lo tlaa tswelela mo lefatsheng; mme go lekana le jaaka lo ka seka lwa tshegetsa ditaelo tsa me, lo tlaa kgaolwa fa pele ga me.",
                "5": "Mme bonang, barwa le barwadiake, ga ke kake ka ya tlase kwa lebitleng la me fa e se ke tlogele tshegofatso mo go lona; gonne bonang, ke itse gore fa lo ka godisiwa ka tsela e le tshwanetseng go e tsamaya, ga lo kitla lo fapoga mo go yone.",
                "6": "Ka jalo he, fa e le gore lo ka hutsiwa, bonang, ke tlogela tshegofatso ya me mo go lona; gore khutso e ka tsewa go tswa mo go lona, mme ya arabiwa mo ditlhogong tsa batsadi ba lona.",
                "7": "Ka jalo he, ka ntlha ya tshegofatso ya me Morena Modimo ga a kitla a lo letla gore lo tle lo nyelele; ka jalo he, o tlaa nna kutlwelobotlhoko go lona le peo ya lona ka metlha.",
                "8": "Mme go ne ga diragala gore morago ga ntate a dira bokhutlo jwa go bua le barwa le barwadia Leimene, a dira gore barwa le barwadia Lemuele ba tsisiwe fa pele ga gagwe.",
                "9": "Mme a bua go bone, a re: Bonang, barwaaka le barwadiake, ba lo leng barwa le barwadia morwaake wa bobedi; bonang ke lo tlogelela tshegofatso e e tshwanang e ke e tlogetseng go barwa le barwadia Leimene; ka jalo he, ga lo kitla lo nyelediwa gotlhelele; mme kwa bokhutlong peo ya lona e tlaa segofadiwa.",
                "10": "Mme go ne ga diragala gore fa ntate a sena go dira bokhutlo jwa go bua le bone, bonang, o ne a bua le barwa Išemaele, ee, le tota botlhe ba ntlo ya gagwe.",
                "11": "Mme morago ga a sena go dira bokhutlo jwa go bua le bone, o ne a bua le Seme, a re: Go segofaditswe wena, le peo ya gago; gonne o tlaa tsaya lefatshe go nna boswa jwa gago jaaka morwarraago Nifae. Mme peo ya gago e tlaa balelwa le peo ya gagwe; mme o tlaa tshwana le jaaka morwarraago le peo ya gago jaaka peo ya gagwe; mme o tlaa segofadiwa mo malatsing otlhe a gago.",
                "12": "Mme go ne ga diragala morago ga ntate, Lihae, a sena go bua le ba ntlo ya gagwe botlhe, go ya ka fa maikutlong a pelo ya gagwe le Mowa wa Morena o o neng o le mo go ene, o ne a gola go tsofala. Mme go ne ga diragala gore a swe, mme a fitlhwa.",
                "13": "Mme go ne ga diragala gore malatsi a se mantsi morago ga loso lwa gagwe, Leimene le Lemuele le barwa Išemaele ba ne ba ntšhakgaletse ka ntlha ya dikgalemo tsa Morena.",
                "14": "Gonne nna, Nifae, ke ne ka patelesega go bua go bone, ka fa lefokong la gagwe; gonne ke ne ke buile dilo di le dintsi go bone, ga mmogo le ntate, pele ga loso lwa gagwe; bontsi jwa dipuo tseo di kwadilwe mo dipapetlaneng tse dingwe tsa me; gonne karolo e e ditso thata di kwadilwe mo dipapetlaneng tse dingwe tsa me.",
                "15": "Mme mo go tse ke kwala dilo tsa botho jwa me, le bontsi jwa mafoko a Modimo a a kwadilweng a a gabilweng mo dipapetlaneng tsa borase. Gonne botho jwa me bo itumela mo mafokong a Modimo a a kwadilweng, mme pelo ya me e a akanyetse ka boteng, mme e a kwalela thutego le poelo ya bongwanake.",
                "16": "Bonang, botho jwa me bo itumela mo dilong tsa Morena; mme pelo ya me e tsweletse go akanyetsa ka boteng dilo tse ke di bonyeng le go di utlwa.",
                "17": "Le fa go ntse jalo, go sa kgathalesege bomolemo jo bogolo jwa Morena, mo go mpontsheng ditiro tsa gagwe tse dikgolo tse di gakgamatsang, pelo ya me e a khutsa: O monna wa khutsafalo yo ke leng ene! Ee, pelo ya me e hutsafala ka ntlha ya nama ya me; botho jwa me bo utlwa botlhoko ka ntlha ya boikepi jwa me.",
                "18": "Ke dikaganyeditswe, ka ntlha ya dithaelo le dibe tse ka motlhofo di ntshwenyang.",
                "19": "Mme fa ke eletsa go ipela, pelo ya me e koma ka ntlha ya dibe tsa me; le fa go ntse jalo, ke itse yo mo go ene ke tshephileng.",
                "20": "Modimo wa me o ntse a le boikaego jwa me; o nketeletse pele mo dipogisegong tsa me mo nageng; mme o mpabaletse mo metsing a a boteng jo bogolo.",
                "21": "O ntladitse ka lorato lwa gagwe, le mo go jeweng ga nama ya me tota.",
                "22": "O tlhakatlhakantse baba ba me, go ba dira gore ba rorome fa pele ga me.",
                "23": "Bonang, o utlwile selelo sa me mo motshegareng, mme o mphile kitso ka dipono mo nakong ya bosigo.",
                "24": "Mme mo motshegareng ke godile ka tshosologo mo thapelong e kgolo fa pele ga gagwe; ee, lentswe la me ke le rometse godimo kwa godimo; mme baengele ba fologela tlase mme ba direla go nna.",
                "25": "Mme mo diphukeng tsa Mowa wa gagwe mmele wa me o ne wa rwalelwa kwa godimo ga dithaba tse di godimo mo go feteletseng. Mme matlho a me a bone dilo tse dikgolo, ee, le tota tse dikgolo mo monneng; jalo he, ke ne ka iletswa gore ke seka ka di kwala.",
                "26": "O jaanong, fa ke bone dilo tse dikgolo jalo, fa Morena mo boingotlong go bana ba batho a etetse batho ka kutlwelobotlhoko e kgolo jaana, ke eng pelo ya me e tshwanetse go lela le botho jwa me bo nne mo mokgatsheng wa kutlobotlhoko, mme nama ya me e ntatlhegele le thata ya me e ngotlege ka ntlha ya dipogisego tsa me?",
                "27": "Mme ke eng ke tshwanetse go ineela mo sebeng, ka ntlha ya nama ya me? Ee, ke eng ke tshwanetse go neela tsela dithaelo, gore moleofi a nne le phatlha mo pelong ya me go senya kagiso ya me le go bogisa botho jwa me? Ke eng ke tenegile ka ntlha ya mmaba wa me?",
                "28": "Tsoga, botho jwa me! Se tlhole o akgega mo sebeng. Ipele, O pelo ya me, mme o se tlhole o o fa phatlha go mmaba wa botho jwa me.",
                "29": "Se tenege gape ka ntlha ya baba ba me. Se koafatse thata ya me ka ntlha ya dipogisego tsa me.",
                "30": "Ipele, O pelo ya me, mme o kuwe go Morena, mme o re: O Morena, ke tlaa go baka ka metlha; ee, botho jwa me bo tlaa ipela mo go wena, Modimo wa me, le lefika la poloko ya me.",
                "31": "O Morena, a o tlaa rekolola botho jwa me? A o tlaa nkgolola go tswa mo diatleng tsa baba ba me? A o tlaa ntira gore ke ka roroma mo go bonaleng ga sebe?",
                "32": "A dikgoro tsa molete di tswalwe ka tswelelo fa pele ga me, ka ntlha ya gore pelo ya me e thubegile le mowa wa me o gamuketseng! O Morena, a o se tswale dikgoro tsa tshiamo ya gago fa pele ga me gore ke ka tsamaya mo tseleng ya mokgatšha o o kwa tlase, gore ke ka tlhoafala mo tseleng e e lobala!",
                "33": "O Morena, a o tlaa ntikaganyetsa go dikologa mo purapureng ya tshiamo ya gago! O Morena, a o tlaa dira tsela ya phelelo ya me fa pele ga baba ba me! A o tlaa tlhamalatsa tsela ya me fa pele ga me! A ga o kitla o baya sekgopi mo tseleng ya me—mme gore o phepafatse tsela fa pele ga me, mme o se thibe tsela ya me, mme ditselana tsa baba ba me.",
                "34": "O Morena ke tshepile mo go wena, mme ke tlaa tshepha mo go wena ka metlha. Ga ke kitla ke baya tshepho ya me mo letsogong la nama; gonne ke itse gore go hutsitswe ene yo o bayang tshepho ya gagwe mo letsogong la nama. Ee, go hutsitswe ene yo o bayang tshepho ya gagwe mo mothong kgotsa yo o dirang nama letsogo la gagwe.",
                "35": "Ee, ke itse gore Modimo o tlaa naya ka bopelontle go yoo yo o kopang. Ee, Modimo wa me o tlaa mpha, fa ke sa kopa ka phosego; jalo he ke tlaa tsholeletsa lentswe la me kwa go wena; ee, ke tlaa kua go wena, Modimo wa me, lefika la tshiamo ya me. Bona, lentswe la me ka metlha le tlaa tlhatlogela go wena, lefika la me le Modimo wa me o o senang bokhutlo. Amene."
            },
            "5": {
                "1": "Bonang, go ne ga diragala gore nna, Nifae, ke ne ka lela thata go Morena Modimo wa me ka ntlha ya tšhakgalo ya baukalengwe ba me.",
                "2": "Mme bonang, tšhakgalo ya bone e ne ya oketsega kgatlhanong le nna, mo ba neng ba batla go tsaya botshelo jwa me.",
                "3": "Ee, ba ne ba ngunanguna kgatlhanong le nna, ba re: Monnaarona o akanya go busa mo godimo ga rona; mme re nnile le teko e ntsi ka ntlha ya gagwe; ka jalo he, jaanong a re mmolayeng, gore re seka ra bogisiwa go feta ka ntlha ya mafoko a gagwe. Gonne bonang, ga re kitla re nna le ene go nna mmusi wa rona; gonne ke ga rona, ba re leng bakaulengwe ba batona go busa godimo ga batho ba.",
                "4": "Jaanong ga ke kwale mo dipapetlaneng tse mafoko otlhe a ba neng ba a ngunanguna kgatlhanong le nna. Mme go ntekanye, gore ke re ba ne ba batla go tsaya botshelo jwa me.",
                "5": "Mme go ne ga diragala gore Morena o ne a ntlhagisa, gore nna, Nifae, ke tswe fa go bone mme ke tshabele mo nageng, le botlhe ba ba tlaa tsamayang le nna.",
                "6": "Ka jalo he, go ne ga diragala gore nna, Nifae, ke ne ka tsaya balelwapa la me, ga mmogo le Soramo le balelwapa la gagwe, le Seme, morwarre yo motona le balelwapa la gagwe, le Jakobe le Josefe bakaulengwe ba me ba ba botlana, ga mmogo le bokgaitsadiake, le botlhe bao ba ba batlang go tsamaya le nna. Mme botlhe bao ba ba batlang go tsamaya le nna e ne e le bao ba ba dumelang mo ditlhagisong le ditshenolo tsa Modimo; ka jalo he, ba ne ba obamela mafoko a me.",
                "7": "Mme re ne ra tsaya ditante tsa rona le dilo dingwe le dingwe tse di neng di kgonega mo go rona, mme ra tsaya loeto mo nageng ka sebaka sa malatsi a le mantsi. Mme morago ga re sena go tsamaya sebaka sa malatsi a le mantsi re ne ra tlhoma ditante tsa rona.",
                "8": "Mme batho ba me ba re re bitse leina la lefelo Nifae; ka jalo he, re ne ra le bitsa Nifae.",
                "9": "Mme botlhe ba ba neng ba na le nna ba ne ba tsaya mo go bone go ipitsa batho ba ga Nifae.",
                "10": "Mme re ne ra ela tlhoko go tshegetsa dikatlholo, le melawana, le ditaelo tsa Morena mo dilong tsotlhe, go ya ka fa molaong wa ga Moše.",
                "11": "Mme Morena o ne a na le rona; mme re ne ra tswelela mo go feteletseng; gonne re ne ra jwala peo, mme re ne ra roba gape ka letlotlo. Mme ra simolola go rua matsomane le matlhape, le diphologolo tsa mefuta yotlhe.",
                "12": "Mme nna, Nifae, ke ne gape ke tlile ka dipego tse di kwadilweng tse di neng di gabilwe mo dipapetlaneng tsa borase; ga mmogo le bolo, kgotsa tshupatsela, e e neng e baakanyeditswe ntate ka seatla sa Morena, go ya ka fa go se se kwadilweng.",
                "13": "Mme go ne ga diragala gore re simolole go tswelela mo go feteletseng, le go oketsega mo lefatsheng.",
                "14": "Mme, nna, Nifae, ke ne ka tsaya tšhaka ya ga Labane, mme morago ga mokgwa wa yone ka dira ditšhaka tse dintsi, e se re kgotsa ka mokgwa mongwe batho ba ba neng jaanong ba bidiwa Baleimene ba ka tla ba re tlhasela mme ba re senya; gonne ke ne ke itse letlhoo la bone mo go nna le bongwanake le ba ba neng ba bidiwa batho ba me.",
                "15": "Mme ke ne ka ruta batho ba me go aga dikago, le go dira ka mekgwa yotlhe ya logong, le ya tshipi, le ya kopore, le ya borase, le ya tshipi e e phepafaditsweng le ya gauta, le ya selefera, le ya marale a a botlhokwa tse di neng di le letlotlo le legolo.",
                "16": "Mme nna, Nifae, ke ne ka aga tempele; mme ke ne ka e aga morago ga mokgwa wa tempele ya ga Solomone fa e se fela gore e ne e sa agwa ka dilo tse dintsi jaana tsa botlhokwa; gonne di ne di sa kake tsa bonwa mo lefatsheng; ka jalo he, e ne e ka seka ya agwa jaaka tempele ya ga Solomone. Mme mokgwa wa kago o ne o tshwana le wa tempele ya ga Solomone; mme modiro wa yone o ne o le matsetseleko a a feteletseng.",
                "17": "Mme go ne ga diragala gore nna, Nifae, ke dire gore batho ba me ba nne tlhaga, le gore ba dire ka diatla tsa bone.",
                "18": "Mme go ne ga diragala gore ba batle gore ke ka nna kgosi ya bone. Mme nna, Nifae, ke ne ke eletsa gore ba seka ba nna le kgosi; le fa go ntse jalo, ke ne ka ba direla go ya ka fa go se se neng se le mo thateng ya me.",
                "19": "Mme bonang, mafoko a Morena a ne a diragaditswe go bakaulengwe ba me, a a neng a a bua ka ga bone, gore ke tlaa nna mmusi wa bone le moruti wa bone. Ka jalo he, ke ne ke le mmusi wa bone le moruti wa bone, go ya ka fa ditaelong tsa Morena, go fitlhelela nako e ba neng ba batla go tsaya botshelo jwa me.",
                "20": "Ka jalo he, lefoko la Morena le ne le diragaditswe le a neng a le bua mo go nna, a re gore: Go lekana le jaaka ba tlaa seke ba obamele go mafoko a gago, ba tlaa kgaolwa fa pele ga Morena. Mme bonang, ba ne ba kgaolwa fa tlase ga gagwe.",
                "21": "Mme o ne a dira gore khutsego e tle mo go bone, ee, le tota khutsego e e botlhoko, ka ntlha ya boikepi jwa bone. Gonne bonang, ba ne ba thatafaditse dipelo tsa bone kgatlhanong le ene, gore ba ne ba tla go nna jaaka legakwa; ka jalo he, ka ba ne ba le basweu, e bile ba le bantle mo go feteletseng le go kgatlhisa, gore ba ka tla ba seka ba okisa go batho ba me Morena Modimo o ne a dira letlalo la bontsho go tla mo go bone.",
                "22": "Mme go bua jalo Morena Modimo: Ke tlaa dira gore ba nne ba tenang go batho ba gago, fa e se fa ba ka ikotlhaela boikepi jwa bone.",
                "23": "Mme khutsego e tlaa nna peo ya gagwe yo o tlaa tlhakanang le peo ya bone; gonne ba tlaa hutsiwa le ka khutsego e e tshwanang. Mme Morena o ne a bua se, mme sa diragatswa.",
                "24": "Mme ka ntlha ya khutsego ya bone e e neng e le mo go bone ba ne ba nna batho ba ba ditshwakga, ba tletse tshenyo le boferefere, mme ba tsoma mo nageng diphologolo tsa letsomo.",
                "25": "Mme Morena Modimo o ne a nthaya a re: Ba tlaa nna petso go peo ya gago, go ba fuduwa mo go nkgakologelweng; mme go lekana le jaaka ba ka seka ba nkgakologelwa, le go obamela mafoko a me, ba tlaa ba kgwathisa le go ya tshenyegong.",
                "26": "Mme go ne ga diragala gore nna, Nifae, ke ne ka tlhoma Jakobe le Josefe, gore e nne baperesiti le baruti mo lefatsheng la batho ba me.",
                "27": "Mme go ne ga diragala gore re ne re tshela morago ga mokgwa wa boitumelo.",
                "28": "Mme dingwaga di le masome a mararo di ne di fetile go tswa kwa nakong ya re tlogela Jerusalema.",
                "29": "Mme nna, Nifae, ke ne ke beile dipego tse di kwadilweng mo dipapetlaneng tsa me, tse ke neng ke di dirile, tsa batho ba me go fitlha fa.",
                "30": "Mme go ne ga diragala gore Morena Modimo a re go nna: Dira dipapetlana tse dingwe; mme o tlaa gaba dilo di le dintsi mo go tsone tse di molemo fa pele ga pono ya me, go nna poelo ya batho ba gago.",
                "31": "Ka jalo he, nna, Nifae, go obamela ditaelo tsa Morena, ka tsamaya mme ka dira dipapetlana tse mo go tsone ke gabileng dilo tse.",
                "32": "Mme ke gabile tseo tse di itumedisang go Modimo. Mme fa batho ba me ba itumedisiwa ke dilo tsa Modimo ba tlaa itumedisiwa ke megabo ya me e e mo dipapetlaneng tse.",
                "33": "Mme fa batho ba me ba eletsa go itse karolo e bogolo jang e leng ya ditso tsa batho ba me ba tshwanelwa ke go sekaseka dipapetlana tse dingwe tsa me.",
                "34": "Mme nna go ntekane gore ke re dingwaga di le masome a mane di fetile, mme re setse re nnile le dintwa le dikomano le bakaulengwe ba rona."
            },
            "6": {
                "1": "Mafoko a ga Jakobe, morwarraagwe Nifae, a a buileng go batho ba ga Nifae:",
                "2": "Bonang, bakaulengwe ba me ba ba rategang, nna, Jakobe, ke biditswe ke Modimo, mme ka tlhongwa morago ga mokgwa wa taolo e e boitshepho ya gagwe, mme ke kgethilwe ke morwarre Nifae, yo mo go ene le lebang e le kgosi kgotsa mmabaledi, le yo mo go ene le beileng mo tshireletsong, bonang lo itse gore ke buile go lona dilo di le dintsi mo go feteletseng.",
                "3": "Le fa go ntse jalo, ke bua le lona gape; gonne ke eletsa go boitekanelo jwa botho jwa lona. Ee, tlhobaelo ya me e kgolo mo go lona; mme lona ka bo lona lo itse gore e sale e ntse jalo. Gonne ke lo rotloeditse ka tlhwaafalo yotlhe; mme ke lo rutile mafoko a ga ntate; mme ke buile le lona mabapi le dilo tsotlhe tse di kwadilweng, go tswa kwa tlholegong ya lefatshe.",
                "4": "Mme janong, bonang, ke tlaa bua le lona mabapi le dilo tse di leng, le tse di tlaa tlang; ka jalo he, ke tlaa lo balela mafoko a ga Isaia. Mme ke mafoko a morwarre a eleditseng gore ke a bue le lona. Mme ke bua le lona ka ntlha ya lona, gore lo ka ithuta mme la galaletse leina la Modimo wa lona.",
                "5": "Mme jaanong, mafoko a ke tlaa balang ke one a Isaia a a buileng mabapi le ntlo yotlhe ya Iseraele; ka jalo he, a ka tshwantshiwa go lona, gonne le ba ntlo ya Iseraele. Mme gona le dilo di le dintsi tse di builweng ke Isaia tse di ka tshwantshiwang go lona, ka gore le ba ntlo ya Iseraele.",
                "6": "Mme jaanong, a ke mafoko: Jaana go bua Morena Modimo: Bonang, ke tlaa tsholeletsa seatla sa me go Baditšhaba, le go tlhoma seboko sa me kwa bathong; mme ba tlaa tlisa barwao mo matsogong a bone, mme barwadiago ba tlaa sikarwa ka magetla a bone.",
                "7": "Mme dikgosi di tlaa nna borraeno ba baoki, mme bahumagadi ba bone bommaeno ba baoki; ba tlaa obamela go lona ka difatlhogo tsa bone di lebile lefatshe, mme ba latswe lerole la dinao tsa lona; mme lo tlaa itse gore ke nna Morena; gonne ga ba na go tlhajwa ke ditlhong ba ba nkemelang.",
                "8": "Mme jaanong nna, Jakobe, ke tlaa bua go sekae mabapi le mafoko a. Gonne bonang, Morena o mpontshitse gore ba ba neng ba le kwa Jerusalema, kwa re go tswang, ba bolailwe le go tsewa botshwarwa.",
                "9": "Le fa go ntse jalo, Morena o bontshitse go nna gore ba tlaa boa gape. Mme gape o bontshitse go nna gore Morena Modimo, Moitshephi wa Iseraele, o tlaa itshupegetsa go bone mo nameng; mme morago ga go itshupa, ba tlaa mo kgwathisa, le go mmapola, go ya ka fa mafokong a moengele yo o buileng le nna.",
                "10": "Mme morago ga ba sena go thatafatsa dipelo tsa bone le go gagamatsa melala kgatlhanong le Moitshephi wa Iseraele, bonang, dikatlholo tsa Moitshephi wa Iseraele di tlaa a tla mo go bone. Mme letsatsi le etla le ba tlaa itewang le go bogisiwa.",
                "11": "Ka jalo he, morago ga ba sena go kgweelediwa go ya kwa le go tswa kwa, go bua jalo moengele, bontsi bo tlaa bogisiwa mo nameng, mme ba tlaa seke ba letlelelwa go nyelela, ka ntlha ya dithapelo tsa badumedi; ba tlaa phatlaladiwa, le go itewa le go tlhoiwa; le fa go ntse jalo, Morena o tlaa nna kutlwelobotlhoko go bone, gore fa ba tla go nna le kitso ya Morekolodi wa bone, ba tlaa kgobokanngwa mmogo gape go ya mafatsheng a boswa jwa bone.",
                "12": "Mme go sego Baditšhaba, bao ba ka ga bone moporofiti a kwadileng; gonne bonang, fa go ka nna gore ba tlaa ikotlhaya mme ba sa lwe kgatlhanong le Sione, mme ba sa ikopanye le kereke e kgolo e e bodiabole e le, ba tlaa bolokwa; gonne Morena Modimo o tlaa diragatsa dikgolagano tsa gagwe tse a di dirileng go bana ba gagwe; mme ka lebaka le, moporofiti o kwadile dilo tse.",
                "13": "Ka jalo he, bao ba ba lwang kgatlhanong le Sione le batho ba kgolagano ba Morena ba tlaa latswa lerole la dinao tsa bone; mme batho ba Morena ga ba na go tlhajwa ke ditlhong. Gonne batho ba Morena ke bone bao ba ba mo emetseng; gonne ba sa ntse ba emetse go tla ga ga Mesia.",
                "14": "Mme bonang, go ya ka fa mafokong a moporofiti, Mesia o tlaa ikemisetsa gape la bobedi go ba busetsa; ka jalo he, o tlaa itshupa mo go bone ka thata le ka kgalalelo e kgolo, go tshenyo ya baba ba bone, fa letsatsi leo le tla fa ba tlaa dumelang mo go ene; mme ope ga a na a tla a mo senya yo o dumelang mo go ene.",
                "15": "Mme ba ba sa dumeleng mo go ene ba tlaa senngwa, mmogo ka molelo, le ka matsubutsubu, le ka dithoromo tsa lefatshe, le ka tshololo ya madi, le ka leroborobo, le ka tlala. Mme ba tlaa itse gore Morena ke Modimo, Moitshephi wa Iseraele.",
                "16": "Gonne a a tsa kgapo di tlaa tsewa go tswa dinatleng, kgotsa a setshwarwa ka fa molaong se tlaa gololwa?",
                "17": "Mme jalo go bua Morena: Le ditshwarwa tsa dinatla tota di tlaa tsewa, mme kgapo ya ba ba boitshegang e tlaa gololwa; gonne Modimo o o Senatla o tlaa golola batho ba gagwe ba kgolagano. Gonne go bua jalo Morena: Ke tlaa ganetsana le bone ba ba ganetsanang le wena—",
                "18": "Mme ke tlaa jesa bone ba ba lo gatelelang, ka nama ya bone; mme ba tlaa tagiwa ke madi a bone jaaka e kete ke mofine o o botshe; mme nama yotlhe e tlaa itse gore Nna Morena ke Mmoloki wa lona le Morekolodi wa lona, Senatla sa ga Jakobe."
            },
            "7": {
                "1": "Ee, gonne go bua jalo Morena: A ke go seegetse fa thoko, kgotsa ke go latlhile ka metlha? Gonne go bua jalo Morena: Lokwalo la go tlhalwa ga ga mmago le kae? Ke kwa go mang kwa ke go seegetseng fa thoko, kgotsa ke go rekiseditse mang wa ba ke tsayang sekoloto mo go bone? Ee, ke go rekiseditse mang? Bonang, ka ntlha ya boikepi jwa lona lo ithekisitse, mme ka ntlha ya ditlolo molao tsa lona mmaalona o seegetswe fa thoko.",
                "2": "Ka jalo he, fa ke tla, go ne go sena motho; fa ke bitsa, ee, go ne go se ope go araba. O ntlo ya Iseraele, a seatla sa me se khutshwafaditswe ka nngwe tsela mo se ka sekeng se rekolole kgotsa ga ke na thata ya go golola? Bonang, kwa kgalemong ya me ke kgadisa lewatle, ke dira dinoka tsa bone naga mme ditlhapi tsa bone go nkga ka gonne metsi a kgadile, mme di swe ka ntlha ya lenyora.",
                "3": "Ke apesa magodimo ka bontsho, mme ke dira letsela la saka go a apesa.",
                "4": "Morena Modimo o mphile teme ya barutegi, gore ke itse gore ke ka bua jang lefoko ka paka mo go lona, O ntlo ya Iseraele. Fa o lapile o tsoga maphakela le maphakela. O tsosa tsebe ya me go utlwa jaaka barutegi.",
                "5": "Morena Modimo o butse tsebe ya me. Mme ke ne ke sa ingaola, le e seng go hulara.",
                "6": "Ke neetse mokwatla wa me go mokgwathisi, le ditlhaa tsa me go ba ba kumutseng moriri. Ga ke a fitlha sefatlhego sa me mo go tlhabisiweng ditlhong le go kgwelwa mathe.",
                "7": "Gonne Morena Modimo o tlaa nthusa, jalo he ga ke kitla ke sotlwa. Jalo he ke dirile sefatlhogo sa me jaaka legakwa, mme ke itse gore ga ke kitla ke tlhajwa ke ditlhong.",
                "8": "Mme Morena o gaufi, e bile o ntlhoka molato. Ke mang yo o tlaa ganetsanang le nna? A re emeng rotlhe. Ke mang mmaba wa me? A a tle gaufi le nna, mme ke tlaa mo itaya ka nonofo ya molomo wa me.",
                "9": "Gonne Morena Modimo o tlaa nthusa. Mme botlhe ba ba tlaa mponang molato, bonang, botlhe ba tlaa gola go tsofala jaaka seaparo, mme motoutwane o tlaa ba ja.",
                "10": "Ke mang yo o gareng ga lona yo o tshabang Morena, yo o obamelang lentswe la motlhanka wa gagwe, yo o tsamayang mo lefifing mme a sena lesedi?",
                "11": "Bonang lotlhe ba lo gotsang molelo, ba lo itikaganyetsang ka ditlhase, tsamayang mo leseding la molelo wa lona le mo ditlhaseng tse lo di goditseng. Se lo tlaa nna le sone ka seatla sa me—lo tlaa rapama fatshe mo kutlobotlhokong."
            },
            "8": {
                "1": "Obamelang go nna, lona ba lo salang morago tshiamo. Lebang go lefika le go tswa mo go lone lo phatlotsweng, le kwa mosimeng wa lehuti o go tswa go one lo epolotsweng.",
                "2": "Lebang go Aberahame, rraalona, le go Sara, ene yo o lo tsetseng; gonne ke mmiditse ka nosi, le go mo segofatsa.",
                "3": "Gonne Morena o tlaa gomotsa Sione, o tlaa gomotsa mafelo a matlotla otlhe a gagwe; mme o tlaa dira naga ya gagwe jaaka Etene, mme sekaka sa gagwe jaaka tshingwana ya Morena. Boipelo le boitumelo di tlaa bonwa mo go ene, ditebogo le lentswe la molodi wa pina.",
                "4": "Obamelang go nna, batho ba me; mme lo nee tsebe gonna, O tšhaba ya me; gonne molao o tlaa tsamaya go tswa mo go nna, mme ke tlaa dira katlholo ya me go nna teng e le lesedi go batho.",
                "5": "Tshiamo ya me e gaufi; poloko ya me e ile pele, mme letsogo la me le tlaa atlhola batho. Ditlhaketlhake di tlaa nkemela, mme mo letsogong la me di tlaa tshepha.",
                "6": "Tsholeletsang matlho a lona kwa magodimong, mme lo lebe mo lefatsheng kwa tlase; gonne magodimo a tlaa nyelela jaaka mosi, mme lefatshe le tlaa gola ka botsofe jaaka seaparo; mme bao ba ba nnang mo go lone ba tlaa swa ka mokgwa o o jalo. Mme poloko ya me e tlaa nna ka metlha, mme tshiamo ya me ga e kitla e emisiwa.",
                "7": "Obamelang go nna, lona ba lo itseng tshiamo, batho ba mo pelong ya bone ke kwadileng molao wa me, lo se tshabe dikgalo tsa batho, le fa e le gore le tshabe dikgobo tsa bone.",
                "8": "Gonne motoutwane o tlaa ba ja jaaka seaparo, mme seboko se tlaa ba ja jaaka bobowa. Mme tshiamo ya me e tlaa nna ka metlha, le poloko ya me go tswa tshikeng go ya tshikeng.",
                "9": "Tsoga, tsoga! Apara nonofo, O letsogo la Morena; tsoga jaaka mo malatsing a bogologolo tala, a ga se wena yo o kgaotseng Rahabe, mme wa golafatsa kgogela?",
                "10": "A ga se wena ene yo o omeleditseng lewatle, metsi a boteng jo bogolo; yo o neng a dira boteng jwa lewatle tsela gore ba ba rekolotsweng ba fete?",
                "11": "Jalo he, ba ba rekolotsweng ba Morena ba tlaa boa, le go tla ka moopelo go Sione; mme boipelo jo bo senang bokhutlo le boitshepho di tlaa nna mo ditlhogong tsa bone; mme ba tlaa tsaya boitumelo le boipelo; bohutsana le selelo di tlaa tshaba.",
                "12": "Ke ene; ee, ke ene yo o go gomotsang. Bona, wena o mang, mo wena o tshwanetseng go boifa motho, yo o tlaa swang, le morwa monna, yo o tlaa diriwang jaaka bojang?",
                "13": "Le go lebala Morena modiri wa gago, yo o thapolotseng pele magodimo, mme a baya metheo ya lefatshe, mme a boifa go tsweletse malatsi otlhe, ka ntlha ya kgalefo ya mogateledi, jaaka e kete o ipaakantse go senya? Mme e kae kgalefo ya mogateledi?",
                "14": "Setshwarwa sa mofaladi se a itlhaganela, gore a ka gololwa, le gore a seka a swela mo lehuting, le e seng gore senkgwe sa gagwe se seka sa palelwa.",
                "15": "Mme ke Morena Modimo wa gago, yo makhubu a gagwe a dumang; Morena wa Masomosomo ke leina la me.",
                "16": "Mme ke tsentse mafoko a me mo molomong wa gago, mme ka go apesa ka moruti wa seatla sa me, gore ke tle ke tlhome magodimo, mme ke beye metheo ya lefatshe, mme ke re go Sione: Bona, le batho ba me.",
                "17": "Tsoga, tsoga, ema, O Jerusalema, yo o noleng mo seatleng sa Morena senwelo sa kgalefo ya gagwe—o nole makgaritlha a senwelo se se roromisang a a gamotsweng—",
                "18": "Mme go se ope go mo kaela gareng ga barwa botlhe ba a ba tsisitseng pele; le fa e le yo o mo tsayang ka seatla, mo go botlhe ba barwa ba a ba godisitseng.",
                "19": "Barwa ba babedi ba ba tlile go wena, ke mang yo o tlaa go utlwelang botlhoko—kakabalo ya gago le tshenyego, le tlala le tšhaka—mme ke ka mang yo ke tlaa go gomotsang?",
                "20": "Barwao ba idibetse, fa e se ba babedi ba; ba rapame kwa tlhogong ya mebila yotlhe; jaaka poo ya mongala mo letloeng, ba tletse kgalefo ya Morena, komano ya Modimo wa gago.",
                "21": "Jalo he utlwa jaanong se, wena o bogisegang, le go tagiwa, mme e seng ka mofine:",
                "22": "Go bua jalo Morena wa gago, Morena le Modimo wa gago o buelela batho ba gagwe; bona, ke ntshitse mo seatleng sa gago senwelo sa thoromo, makgaritlha a senwelo sa kgalefo ya me; ga o kitla o tlhola o a nwa gape.",
                "23": "Mme ke tlaa e tsenya mo seatleng sa bone ba ba go bogisang; ba ba rileng go botho jwa gago: Inamela tlase, gore re tle re tsamaye godimo—mme o rapaladitse mmele wa gago jaaka lefatshe le jaaka mmila go bone ba ba tsamaileng fa godimo.",
                "24": "Tsoga, tsoga, apara nonofo ya gago, O Sione; apara diaparo tsa gago tse dintle, O Jerusalema, motse o o boitshepho; gonne go tswa fa ga go na go tlhola go tla mo go wena ba ba sa rupang le ba ba seng phepa.",
                "25": "Itlhotlhore go tswa mo leroleng; tsoga, nna fatshe, O Jerusalema; ikgolole go tswa mo dikgoleng tsa molala wa gago, O morwadia Sione wa setshwarwa."
            },
            "9": {
                "1": "Mme jaanong, bakaulengwe ba me, ba ba rategang, ke badile dilo tse gore lo itse mabapi le dikgolagano tsa Morena tse a di golaganetseng le ntlo ya Iseraele yotlhe—",
                "2": "Gore o buile le Bajuta, ka molomo wa baporofiti ba gagwe ba ba boitshepho, le go tswa kwa tshimologong go tla tlase, go tswa tshikeng go ya tshikeng, go fitlhelela nako e tla e ba tlaa busetswang mo kerekeng ya boammaaruri le lesaka la Modimo; fa ba tlaa bo ba kgobokanyediwa gae kwa mafatsheng a boswa jwa bone, mme ba tlaa tlhomiwa mo mafatsheng a bone a tsholofetso.",
                "3": "Bonang, bakaulengwe ba me ba ba rategang, ke bua go lona dilo tse gore lo ka ipela, mme la tsholetsa ditlhogo tsa lona ka metlha, ka ntlha ya masego a Morena Modimo a tla a bayang mo baneng ba lona.",
                "4": "Gonne ke itse gore lo batlile thata, bontsi jwa lona, go itse ka dilo tse di tlaa tlang; ka jalo he, ke itse gore lo itse fa mebele ya rona e tshwanetse go onala mme ya swa; le fa go ntse jalo, mo mebeleng ya rona re tlaa bona Modimo.",
                "5": "Ee, Ke itse gore lo itse gore mo mmeleng o tlaa itshupegetsa go bao ba ba kwa Jerusalema, gone kwa re duleng; gonne go botlhokwa gore e nne mo gare ga bone; gonne go tlhoka Mmopi yo mogolo gore a itetle gore a nne ka fa tlase ga motho mo nameng, mme a swele batho botlhe gore batho botlhe ba ka nna ka fa tlase ga gagwe.",
                "6": "Gonne jaaka loso lo fitile ka batho botlhe, go diragatsa thulaganyo ya kutlwelobotlhoko ya Mmopi yo mogolo, go tshwanetse go tlhokega thata ya tsogo, mme tsogo e tlhokafala go tla go motho ka lebaka la go wa; mme go wa go tsile ka lebaka la tlolo molao; mme ka ntlha ya gore motho o ne a wa ba ne ba kgaolwa go tswa fa pele ga Morena.",
                "7": "Ka jalo he, e tshwanetse go tlhokega e nne tetlanyo e e senang bolekanyetso—kwa ntle ga gore e nne tetlanyo e e senang bolekanyetso go bola mo go ka seke go apare bosaboleng. Ka jalo he, katlholo ya ntlha e e neng ya tla mo mothong e tshwanetse e tlhokega go nna teng ka nako e e sa feleng. Mme fa go ntse jalo, nama e tshwanetse e ka bo e robetse fa fatshe go bola, le go phatlalalela go mmaayo lefatshe, go se tlhole e tsoga.",
                "8": "O tlhalefo ya Modimo, kutlwelobotlhoko ya gagwe le letlhogonolo! Gonne bonang fa nama e ka seke e tlhole e tsoga mewa ya rona e tshwanetse go nna ka fa tlase ga moengele yo o oleng go tswa fa pele ga bonno jwa Modimo wa Bosakhutleng, mme a nna diabole, go se tlhole a tsoga.",
                "9": "Mme mewa ya rona e tshwanetse e ne e tlaa nna jaaka go ene, mme re nne bodiabole, baengele go diabole, go tswalelwa go tswa fa bonnong jwa Modimo wa rona, mme ra nna le rraabo maaka, mo bohutsaneng, jaaka go ene; ee, go sebopiwa seo se se forileng batsadi ba rona ba ntlha, yo o iphetolang go tshwana le moengele wa lesedi, mme a fuduwa bana ba batho mo makunutung a sephiri a polao le mekgwa yotlhe ya ditiro tsa sephiri tsa lefifi.",
                "10": "O go bogolo jang bomolemo jwa Modimo wa rona, yo o re baakanyetsang tsela ya phalolo ya rona go tswa mo botshwarong jwa ga dimo yo o boitshegang; ee, dimo yoo, loso le molete, tse ke di bitsang loso lwa mmele, le gape loso lwa mowa.",
                "11": "Mme ka ntlha ya tsela ya kgololo ya Modimo wa rona, Moitshephi wa Iseraele, loso lo, le ke buileng ka ga lone, le e leng la senama, le tlaa golola baswi ba lone; loso lo e leng lebitla.",
                "12": "Mme loso le le ke buileng ka ga lone, le e leng loso lwa semowa, le tlaa golola baswi ba lone; loso lwa semowa le e leng molete; ka jalo he, loso le molete di tshwanetse go golola baswi ba tsone, mme molete o tshwanetse go golola mewa e e leng ya ditshwarwa tsa one, mme lebitla le tshwanetse go golola mebele e e leng ditshwarwa tsa lone, mme mebele le mewa ya batho e tlaa buselediwa mongwe mo go o mongwe; mme ke ka thata ya tsogo ya Moitshephi wa Iseraele.",
                "13": "O go bogolo jang thulaganyo ya Modimo wa rona! Gonne mo seatleng se sengwe, lefelo le le itshekileng la Modimo le tshwanetse go golola mewa ya basiami, mme lebitla le golole mebele ya basiami; mme mowa le mmele di buselediwa mo go jone gape, mme batho botlhe ba nna bosaboleng le bosasweng, mme ke botho jo bo tshelang, ba na le kitso e e itekanetseng jaaka rona mo nameng, fa e se fela gore kitso ya rona e tla bo e itekanetse.",
                "14": "Ka jalo he, re tlaa nna le kitso e e itekanetseng ka ga melato yotlhe ya rona, le leswe la rona, le go sa apara ga rona; mme basiami ba tlaa nna le kitso e e itekanetseng ka ga maipelo a bone, le tshiamo ya bone, ba apesitswe ka boitsheko, ee, le tota ka purapura ya tshiamo.",
                "15": "Mme go tlaa diragala gore fa batho botlhe ba tla bo ba fetile go tswa mo losong le la ntlha go ya botshelong, fela jaaka ba nnile ba ba sa sweng, ba tshwanetse go tlhaga fa pele ga setilo sa katlholo sa Moitshephi wa Iseraele; mme jaanong foo go tle katlholo, mme jaanong foo ba tshwanetse go atlholwa ka fa katlholong e e boitshepho ya Modimo.",
                "16": "Mme ka tlhomamiso jaaka Morena a tshela, gonne Morena Modimo o se buile, mme ke lefoko la gagwe la bosakhutleng le le sa kakeng la feta, gore bao ba e leng basiami ba tlaa nna ba nna basiami, mme bao ba ba makgapha ba tlaa nna ba nna makgapha; ka jalo he, bao ba ba makgapha ke bodiabole le baengele ba gagwe; mme ba tlaa ya kwa molelong o o senang bokhutlo, o o baakanyeditsweng bone; mme botlhoko le khutsafalo ya bone e tshwana le letsha la molelo le magala, tse kgabo ya tsone e tlhatlogelang kwa godimo ka metlha le metlha mme o sena bofelo.",
                "17": "O bogolo le tshiamiso ya Modimo wa rona! Gonne o diragatsa mafoko a gagwe otlhe, mme a tsamaile pele go tswa mo molomong wa gagwe, mme molao wa gagwe o tshwanetse go diragadiwa.",
                "18": "Mme bonang, basiami, baitshephi ba Moitshephi wa Iseraele, bao ba ba dumetseng mo go Moitshephi wa Iseraele, ba ba itshoketseng difapaano tsa lefatshe, mme ba nyatsa ditlhong tsa yone, ba tlaa ja boswa jwa motse wa bogosi jwa Modimo, o o neng o baakanyeditswe bone go tswa kwa motheong wa lefatshe, mme boipelo jwa bone bo tlaa tlala ka metlha.",
                "19": "O bogolo jwa kutlwelobotlhoko ya Modimo wa rona, Moitshephi wa Iseraele! Gonne o golola baitshephi ba gagwe go tswa dimong yoo boitshegang yo o, diabole, le loso, le molete, le letsha leo la molelo le magala, tse e leng botlhoko le khutsafalo e e sa feleng.",
                "20": "O go bogolo jang boitshepho jwa Modimo wa rona! Gonne o itse dilo tsotlhe, mme ga go sepe fa e se se a se itseng.",
                "21": "Mme o tla mo lefatsheng gore a tle a boloke batho botlhe fa ba ka obamela lentswe la gagwe; gonne bonang, o sotlegile matlhoko a batho botlhe, ee, matlhoko a dibopiwa tse di tshelang tsotlhe, ga mmogo banna, basadi, le bana, ba e leng balelwapa la ga Atame.",
                "22": "Mme o sotlegile se gore tsogo e ka tla ya diragala go batho botlhe, gore botlhe ba ka tla ba ema fa pele ga gagwe ka letsatsi le legolo la katlholo.",
                "23": "Mme o laela batho botlhe gore ba tshwanetse ba ikotlhaye, mme ba kolobediwe mo leineng la gagwe, ba na le tumelo e e itekanetseng mo go Moitshephi wa Iseraele, e seng jalo ga ba kake ba bolokwa mo motseng wa bogosi jwa Modimo.",
                "24": "Mme fa ba ka seka ba ikotlhaya le go dumela mo leineng la gagwe, le go kolobediwa mo leineng la gagwe, le go itshoka go ya kwa bofelong, ba tshwanetse go hutsiwa; gonne Morena Modimo, Moitshephi wa Iseraele, o se buile.",
                "25": "Ka jalo he, o file molao; mme fa go senang molao o o filweng ga go na kotlhao; mme fa go senang kotlhao ga go na pono molato; mme fa go senang pono molato mautlwelobotlhoko a Moitshephi wa Iseraele a ba itseetse, ka ntlha ya tetlanyo; gonne ba gololwa ka thata ya gagwe.",
                "26": "Gonne tetlanyo e kgotsofatsa ditopo tsa tshiamiso ya gagwe mo go botlhe ba ba sa fiwang molao, gore ba gololwe mo go dimo yo o boitshegang, loso le molete, le diabole, le letsha la molelo le magala, tse e leng botlhoko le khutsafalo e e sa feleng; mme ba busediwa go Modimo yoo yo o ba fileng go hema, yo e leng Moitshephi wa Iseraele.",
                "27": "Mme khutsafalo go ene yo o filweng molao, ee, yo o nang le ditaelo tsotlhe tsa Modimo, jaaka go rona, mme yo o di tlolang, mme yo o senyang malatsi a tekeletso ya gagwe, gonne poitshego ke seemo sa gagwe!",
                "28": "O thulaganyo eo ya boferefere ya moleofi! O boipelafatso, le makoa, le bomatla jwa batho! Fa ba rutegile, ba akanya gore ba botlhale, mme ga ba obamele go kgakololo ya Modimo, gonne ba e beela kwa thoko, ba gopola gore ba itse ka bo bone, ka jalo he, tlhalefo ya bone ke bomatla mme ga e ba busetse sepe. Mme ba tlaa nyelela.",
                "29": "Mme go rutega go molemo fa ba obamela dikgakololo tsa Modimo.",
                "30": "Mme khutsafalo go bahumi, ba ba humileng ka fa dilong tsa lefatshe. Gonne ka ba humile ba nyatsa bahumanegi, mme ba tshwenya ba ba bonolo, mme dipelo tsa bone di mo matlotlong a bone; ka jalo he, letlotlo la bone ke modimo wa bone. Mme bonang, letlotlo la bone le tlaa nyelela ga mmogo le bone.",
                "31": "Mme khutsafalo go bosusu ba ba sekeng ba utlwe; gonne ba tlaa nyelela.",
                "32": "Khutsafalo go difofu tse di tlaa sekeng di bone; gonne di tlaa nyelela le tsone.",
                "33": "Khutsafalo go ba ba sa rupang mo pelong, gonne kitso ya boikepi jwa bone e tlaa ba kgwathisa ka letsatsi la bofelo.",
                "34": "Khutsafala go moaki, gonne o tlaa latlhelwa tlase kwa moleteng.",
                "35": "Khutsafalo go mmolai, yo o bolayang ka bomo, gonne o tlaa swa.",
                "36": "Khutsafalo go ba ba dirang boaka, gonne ba tlaa latlhelwa tlase kwa moleteng.",
                "37": "Ee, khutsafalo go bao ba ba obamelang modimo wa disetwa, gonne diabole wa bodiabole botlhe o itumela mo go bone.",
                "38": "Mme, mo tshobolokong, khutsafalo go botlhe ba ba swelang mo dibeng tsa bone; gonne ba tlaa boela kwa Modimong, mme ba bona sefatlhogo sa gagwe, mme ba sala mo dibeng tsa bone.",
                "39": "O, bakaulengwe ba me ba ba rategang, gakologelwang poitshego mo ditlolong molao kgatlhanong le Modimo yo o Boitshepho, ga mmogo le poitshego ya go ineela mo dikokisong tsa yo o leferefere. Gakologelwang, go eletsa tsa selefatshe ke loso, mme go eletsa tsa semowa ke botshelo bosakhutleng.",
                "40": "O, bakaulegwe ba me ba ba rategang, sekegelang tsebe mafoko a me. Gakologelang bogolo jwa Moitshephi wa Iseraele. Lo seka lwa re ke buile dilo tse di thata kgatlhanong le lona; gonne fa lo rialo, lo tlaa bua kgalo kgatlhanong le boammaaruri; gonne ke buile mafoko a Modiri wa lona. Ke itse gore mafoko a boammaaruri a thata kgatlhanong le leswe lotlhe; mme basiami ga ba a tshabe, gonne ba rata boammaaruri, mme ga ba tshikinyege.",
                "41": "O jaanong foo, bakaulengwe ba me ba ba rategang, tlang go Morena, Moitshephi. Gakologelwang gore ditselana tsa gagwe di siame. Bonang, tselana ya motho e tshesane, mme e rapaletse mo tseleng e e tlhamaletseng fa pele ga gagwe, mme molebeledi wa kgoro ke Moitshephi wa Iseraele; mme ga a thapa motlhanka ope koo; mme ga go epe tsela e nngwe fa e se ka ko kgorong; gonne ga a kake a tsiediwa, gonne Morena Modimo ke leina la gagwe.",
                "42": "Mme mang yo o kokotang, go ene o tlaa bula; mme batlhalefi, le barutegi, le bao ba ba humileng, ba ba budulogileng ka ntlha ya thutego ya bone, le tlhalefo ya bone, le dikhumo tsa bone—ee, ke bone bao ba a ba nyatsang; fa e se fa ba ka latlha dilo tse, mme ba ipona e le dimatla fa pele ga Modimo, mme ba tla tlase mo boteng jwa boikokobetswe, ga a na go bula go bone.",
                "43": "Mme dilo tsa matlhale le matsipa di tlaa fitlhwa go tswa mo go bone ka metlha—ee, boitumelo joo jo bo baakanyeditsweng baitshephi.",
                "44": "O, bakaulengwe ba me ba ba rategang, gakologelang mafoko a me. Bonang, ke apola diaparo tsa me, mme ke di tlhotlhora fa pele ga lona; ke rapela Modimo wa poloko ya me gore a mpone ka leitlho la gagwe le le senkang gotlhe; ka jalo he, lo tlaa itse ka letsatsi la bofelo, fa batho botlhe ba tlaa atlholelwa ditiro tsa bone, gore Modimo wa Iseraele o ne a bone gore ke tlhotlhorile boikepi jwa lona go tswa mo bothong jwa me, le gore ke ema ka tshedimogo fa pele ga gagwe, mme ke tlhatswitswe madi a lona.",
                "45": "O, bakaulengwe ba me ba ba rategang, fetlogang go tswa mo dibeng tsa lona; tlhotlhorang dikeetane tsa gagwe yo o tlaa lo bofang thata; tlang go Modimo yoo yo o leng lefika la poloko ya lona.",
                "46": "Baakanyetsang botho jwa lona letsatsi le le galalelang leo fa tshiamiso e tlaa direlwang go basiami, le letsatsi la katlholo tota, gore le tle le seka la gonyela ka poifo e e boitshegang; gore lo tle lo seka la gakologelwa molato wa lona o o boitshegang mo bophepeng, mme le patelesege go goa: Boitshepho, boitshepho ke dikatlholo tsa gago, O Morena Modimo Mothatayotlhe—mme ke itse molato wa me; ke tlodile molao wa gago, mme ditlolo molato tsa me ke tsa me; mme diabole o ntsere, gore ke nne letsomo la bohutsana jwa gagwe jo bo boitshegang.",
                "47": "Mme bonang, bakaulengwe ba me, a go botlhokwa gore ke lo tsose mo bonneteng jo bo boitshegang jwa dilo tse? A ke ne ke ka haraka botho jwa lona fa megopolo ya lona e ne e itshekile? A ke ka bo ke tlhamaletse mo go lona go ya ka fa tlhamalalong ya boammaaruri fa le ne le golotswe mo sebeng?",
                "48": "Bonang, fa lo ne lo le boitshepho, ke ne ke tlaa bua le lona ka ga boitshepho; mme ka lo se boitshepho, mme lo nteba ke le moruti, e tshwanetse go tlhokega go le botlhokwa gore ke lo rute maduo a sebe.",
                "49": "Bonang, botho jwa me bo tlhoile sebe, mme pelo ya me e itumela mo tshiamong; mme ke tlaa baka leina le le boitshepho la Modimo wa me.",
                "50": "Tlang, bakaulengwe ba me, mongwe le mongwe yo o nyorilweng, tlang lona kwa metsing; le ene yo o senang madi, tla o reke o je; ee, tla o reke mofine le mashi e seng ka madi le e seng ka tlhotlhwa.",
                "51": "Ka jalo he, se diriseng madi mo go seo se se senang mosola, le e seng tiro ya lona mo go se sesa kgotsofatseng. Obamelang ka tlhoafalo go nna, mme lo gakologelwe mafoko a ke a buileng; mme tlang go Moitshephi wa Iseraele, mme lo je moletlo wa seo se se sa senyegeng, le fa e le go ka senngwa, mme mmang botho jwa lona bo itumele mo mafureng.",
                "52": "Bonang, bakaulengwe ba me ba ba rategang, gakologelwang mafoko a Modimo wa lona; mo rapeleng ka tswelelo ka letsatsi, mme le nee malebogo go leina la gagwe le le boitshepho ka bosigo. Mmang dipelo tsa lona di ipele.",
                "53": "Mme bonang go gogolo jang dikgolagano tsa Morena, mme go gogolo jang boingotlo jwa ga gagwe go bana ba batho; mme ka ntlha ya bogolo jwa gagwe, le letlhogonolo la gagwe le mautlwelobotlhoko, o solofeditse go rona gore peo ya rona ga e kitla e nyelediwa yotlhe, go ya ka fa nameng, mme gore o tlaa ba babalela; mme mo ditshikeng tse di tlang ba tlaa nna kala e e siameng go ntlo ya Iseraele.",
                "54": "Mme jaanong, bakaulengwe ba me, ke tlaa bua le lona go feta, mme ka moso ke tlaa lo begela masalela a mafoko a me. Amene."
            },
            "10": {
                "1": "Mme jaanong nna, Jakobe, ke bua le lona gape, bakaulengwe ba me ba ba rategang, mabapi le kala e e siameng e ka yone ke buileng.",
                "2": "Gonne bonang, ditsholofetso tse re di amogetseng ke ditsholofetso mo go rona go ya ka fa nameng; ka jalo he, jaaka go bontshitswe go nna gore bontsi jwa bana ba rona bo tlaa senyega mo nameng ka ntlha ya tlhoka tumelo, le fa go ntse jalo, Modimo o tlaa nna kutlwelobotlhoko go ba le bantsi; mme bana ba rona ba tlaa tsosolosiwa, gore ba ka tla ba tla go seo se se tlaa ba nayang kitso ya boammaaruri ya Morekolodi wa bone.",
                "3": "Ka jalo he, jaaka ke lo boleletse, go tshwanetse go tlhokega go le botlhokwa gore Keresete—gonne mo bosigong jo bofetileng moengele o ne a bua le nna gore se e tshwanetse go nna leina la gagwe—o tlaa tla gareng ga Bajuta, gareng ga bao ba ba leng karolo ya lefatshe e e boleo go feta; mme ba tlaa mmapola mo sefapaanong—gonne jalo go botlhokwa go Modimo wa rona, mme ga gona epe tšhaba gape mo lefatsheng e e ka bapolang mo sefapaanong Modimo wa bone.",
                "4": "Gonne fa dikgakgamatso tse dikgolo di ka dirwa gareng ga ditšhaba tse dingwe ba ka ikotlhaya, mme ba itse gore ke Modimo wa bone.",
                "5": "Mme ka ntlha ya boperesiti-boferefere le boikepi, bone kwa Jerusalema ba tlaa gagamatsa melala ya bone kgatlhanong le ene, gore a tle a bapolwe mo sefapaanong.",
                "6": "Ka jalo he, ka ntlha ya boikepi jwa bone, ditshenyo, tlala, leroborobo, le tshololo ya madi di tlaa tla mo go bone; mme bone ba ba tlaa sekeng ba senngwe ba tlaa phatlaladiwa gareng ga ditšhaba tsotlhe.",
                "7": "Mme bonang, go bua jalo Morena Modimo: Fa letsatsi le tla le ba tlaa dumelang mo go nna, gore ke Keresete, jaanong foo ke dirile kgolagano le borraabo gore ba tlaa buseletswa mo nameng, mo lefatsheng, mo mafatsheng a boswa jwa bone.",
                "8": "Mme go tlaa diragala gore ba tlaa kgobokanngwa go tswa kwa phatlalalong ya bone e telele, go tswa kwa ditlhaketlhakeng tsa lewatle, le go tswa kwa dikarolong tse nne tsa lefatshe; mme ditšhaba tsa Baditšhaba di tlaa bo di le dikgolo mo matlhong a me, go bua Modimo, mo go iseng kwa mafatsheng a boswa jwa bone.",
                "9": "Ee, dikgosi tsa Baditšhaba e tlaa nna bonrraeno ba baoki go bone, mme bahumagadi ba bone e tlaa nna bommaeno ba baoki; ka jalo he, ditsholofetso tsa Morena di dikgolo go Baditšhaba, gonne o buile jalo, mme ke mang yo o ka ngangang?",
                "10": "Mme bonang, lefatshe le, go bua Modimo, e tlaa nna lefatshe la boswa jwa lona, mme Baditšhaba ba tlaa segofadiwa mo lefatsheng.",
                "11": "Mme lefatshe le e tlaa nna lefatshe la kgololesego go Baditšhaba, mme ga go kitla go nna le dikgosi mo lefatsheng, tse di tlaa tsholetsegang go Baditšhaba.",
                "12": "Mme ke tlaa aga tshireletso ya lefatshe le kgatlhanong le ditšhaba tsotlhe tse dingwe.",
                "13": "Mme ene yo o lwang kgatlhanong le Sione o tlaa nyelela, go bua Modimo.",
                "14": "Gonne ene yo o tsholetsang kgosi kgatlhanong le nna o tlaa nyelela, gonne nna, Morena, kgosi ya legodimo, ke tlaa nna kgosi ya bone, mme ke tlaa nna lesedi go bone ka metlha, ba ba utlwang mafoko a me.",
                "15": "Ka jalo he, ka lebaka le, gore dikgolagano tsa me di diragadiwe tse ke di dirileng go bana ba batho, tse ke tlaa di dirang go bone fa ba sale mo nameng, ke tshwanetse go tlhokega ke senye ditiro tsa sephiri tsa lefifi, le tsa dipolao, le tsa bodiabole.",
                "16": "Ka jalo he, ene yo o lwang kgatlhanong le Sione, mmogo Bajuta le Baditšhaba, mmogo bagolegwi le bagololesegi, mmogo banna le basadi, ba tlaa nyelela; gonne ke bone ba e leng diaka tsa lefatshe lotlhe; gonne ba e seng ba me ba kgatlhanong le nna, go bua Modimo wa rona.",
                "17": "Gonne ke tlaa diragatsa ditsholofetso tsa me tse ke di dirileng go bana ba batho, tse ke tlaa di dirang go bone ba sale mo nameng—",
                "18": "Ka jalo he, bakaulengwe ba me ba ba rategang, go bua jaana Modimo wa rona: Ke tlaa bogisa peo ya gago ka seatla sa Baditšhaba; le fa go ntse jalo, ke tlaa nolofatsa dipelo tsa Baditšhaba, gore ba tle ba nne jaaka ntate mo go bone; jalo he, Baditšhaba ba tlaa segofadiwa, le go balelwa gareng ga ntlo ya Iseraele.",
                "19": "Ka jalo he, ke tlaa kgethela lefatshe le go peo ya gago, le bone ba ba tlaa balelwang gareng ga peo ya gago, ka metlha, go nna lefatshe la boswa jwa bone; gonne ke lefatshe le le kgethegileng, go bua Modimo go nna, go feta mafatshe otlhe a mangwe, ka jalo he ke tlaa dira gore batho botlhe ba ba nnang mo go lone gore ba tle ba nkobamele, go bua Modimo.",
                "20": "Mme jaanong, bakaulengwe ba me ba ba rategang, re bona gore Modimo wa rona o o kutlwelobotlhoko o re file kitso e kgolo jaana mabapi le dilo tse, a re mo gakologelweng, mme re seegele fa thoko dibe tsa rona, mme re se dige ditlhogo tsa rona gonne ga re a latlhiwa; le fa go ntse jalo, re kgweeleditswe kwa ntle ga lefatshe la boswa jwa rona; mme re eteletswe go ya kwa lefatsheng le le botoka, gonne Morena o dirile lewatle tselana ya rona, mme re fa godimo ga setlhaketlhake sa lewatle.",
                "21": "Mme go gogolo ditsholofetso tsa Morena mo go bone ba ba leng mo ditlhaketlhakeng tsa lewatle, ka jalo he jaaka gotwe ditlhaketlhake, go tshwanetse go tlhokega gore di fete fa, mme le tsone di nnwa ke bakaulengwe ba rona.",
                "22": "Gonne bonang, Morena Modimo o ne a etelela pele ka nako le nako go tswa mo ntlong ya Iseraele, go ya ka fa thatong le kgatlhego ya gagwe. Mme jaanong bonang, Morena o gakologelwa botlhe bone ba ba neng ba kgaolwa, ka jalo he o gakologelwa le rona.",
                "23": "Jalo he, thamisang dipelo tsa lona, mme lo gakologelwe gore lo gololesegile go itirela—go tlhopha tsela ya loso le le senang bokhutlo kgotsa tsela ya botshelo jo bosakhutleng.",
                "24": "Ka jalo he, bakaulengwe ba me ba ba rategang, ikagisanyeng le thato ya Modimo, mme e seng le thato ya ga diabole le ya nama; mme gakologelwang, morago ga lo sena go agisana go Modimo, gore ke fela mo le ka matlhogonolo a Modimo le bolokwang.",
                "25": "Ka jalo he, a Modimo o le tsose mo losong ka thata ya tsogo, ga mmogo le mo losong lo lo senang bokhutlo ka thata ya tetlanyo, gore lo ka tla lwa amogelwa mo motseng wa bogosi jwa Modimo wa bosakhutleng, gore lo ka tla lwa mmaka ka matlhogonolo a semodimo. Amene."
            },
            "11": {
                "1": "Mme jaanong, Jakobe o ne a bua dilo di le dintsi go feta go batho ba me ka nako eo; le fa go ntse jalo dilo tse fela ke dirile gore di kwalwe, gonne dilo tse ke di kwadileng di ntekanye.",
                "2": "Mme nna, Nifae, ke kwala bontsi jwa mafoko a ga Isaia, gonne botho jwa me bo itumela mo mafokong a gagwe. Gonne ke tlaa tshwantsha mafoko a gagwe go batho ba me, mme ke tlaa romela pele go bana botlhe ba me, gonne ruri o bone Morekolodi wa me, le fela jaaka ke mmonye.",
                "3": "Mme morwarre, Jakobe le ene o mmonye jaaka ke mmonye; ka jalo he, ke tlaa romela mafoko a bone pele kwa go bongwanake go supa go bone gore mafoko a me a boammaaruri. Ka jalo he, ka mafoko a ba le bararo, Modimo o rile, ke tlaa tlhomamisa lefoko la me. Le fa go ntse jalo, Modimo o roma basupi ba bangwe, mme o netefatsa mafoko a gagwe otlhe.",
                "4": "Bonang, botho jwa me bo itumela mo go netefatseng go batho ba me boammmaaruri jwa go tla ga ga Keresete; gonne, ka kemo e Molao wa ga Moše o filwe; le dilo tsotlhe tse di filweng ke Modimo go tswa kwa tshimologong ya lefatshe, go batho, ke dikao tsa gagwe.",
                "5": "Mme gape, botho jwa me bo itumela mo dikgolaganong tsa Morena tse a di dirileng go bontatearona, ee, botho jwa me bo itumela mo matlhogonolong a gagwe, le mo tshiamisong ya gagwe, le thata, le kutlwelobotlhoko mo thulaganyong e kgolo le bosakhutleng ya kgololo go tswa mo losong.",
                "6": "Mme botho jwa me bo itumela mo go netefatseng go batho ba me gore kwa ntle ga gore Keresete a tle, batho botlhe ba tshwanetse go nyelela.",
                "7": "Gonne fa go sena Keresete ga go na Modimo; mme fa go sena Modimo ga re yo, gonne go ka bo go sa nna le tlholego. Mme go na le Modimo, mme ke ene Keresete, mme o tla mo botlalong jwa nako e e leng ya gagwe.",
                "8": "Mme jaanong ke kwala mangwe a mafoko a ga Isaia, gore bao ba batho ba me ba ba tlaa bonang mafoko a ba ka tsholetsa dipelo tsa bone mme ba ipela ka ntlha ya batho botlhe. Jaanong a ke mafoko, mme lo ka a tshwantshanya go lona le go batho botlhe."
            },
            "12": {
                "1": "Lefoko le Isaia, morwa Amose, a le boneng mabapi le Juta le Jerusalema:",
                "2": "Mme go tlaa diragala mo malatsing a bofelo, fa thaba ya ntlo ya Morena e tlaa tlhongwa mo godimo ga dithaba, mme e tlaa tlhatlosiwa godimo ga makhubu, mme ditšhaba tsotlhe di tlaa tshologela go yone.",
                "3": "Mme batho ba le bantsi ba tlaa tsamaya mme ba re, Tlang lona, mme re ye kwa thabeng ya Morena, kwa ntlong ya Modimo wa ga Jakobe; mme o tlaa re ruta ka ditsela tsa gagwe, mme re tlaa tsamaya mo ditselaneng tsa gagwe; gonne go tswa Sione go tlaa tsamaya pele molao, le lefoko la Morena go tswa Jerusalema.",
                "4": "Mme o tlaa atlhola gareng ga ditšhaba, mme o tlaa kgalemela batho ba le bantsi: mme ba tlaa thula ditšhaka tsa bone go nna dikara tsa megoma, mme digai tsa bone go nna dikero tse di kgaolang ditlhare—setšhaba ga sena se tsholetsa tšhaka kgatlhanong le setšhaba, le fa e le go ka tlhola ba ithuta ntwa gape.",
                "5": "O ntlo ya ga Jakobe, tlang lona mme mmang re tsamayeng mo leseding la Morena; ee, tlang, gonne lona lotlhe lo ile go sele, mongwe le mongwe kwa ditseleng tsa gagwe tse di boleo.",
                "6": "Jalo he, O Morena, o tlogetse batho ba gago, ntlo ya ga Jakobe, ka ntlha ya gore ba tladitswe go tswa kwa botlhaba, mme ba obamela baitseanape jaaka Bafilisitia, mme ba  iitumedisa mo baneng ba batho ba ba sa itseweng.",
                "7": "Lefatshe la bone le lone le tletse selefera le gauta, le e seng gore go ne go na le bofelo jwa matlotlo a bone; lefatshe la bone gape le tletse dipitsi, le fa e le bofelo jwa dikaraki tsa bone.",
                "8": "Lefatshe la bone le tletse medimo ya disetwa; ba obamela ditiro tsa diatla tsa bone, tseo tse menwana ya bone e di dirileng.",
                "9": "Mme monna yo o fa gare ga a obame tlase, mme monna yo mogolo ga a ikokobetse, jalo he, o se mo itshwarele.",
                "10": "O lona ba ba boleo, tsenang mo lefikeng, mme lo iphitlhe mo loroleng, gonne poifo ya Morena le kgalalelo ya bogolo jwa gagwe di tlaa lo kgwathisa.",
                "11": "Mme go tlaa diragala gore ditebo tse di maikgantsho tsa batho di kokobediwe, mme maikgantsho a magolo a batho a tlaa obelwa tlase, mme Morena ka nosi o tlaa tlhatlosiwa ka letsatsi leo.",
                "12": "Gonne letsatsi la Morena wa Masomosomo ka bonako le etla mo ditšhabeng tsotlhe, ee, mo go mongwe le mongwe; ee mo baikgogomosing le baikgantshi, le mo go mongwe le mongwe yo o tsholetsegileng godimo, mme o tlaa tlisiwa tlase.",
                "13": "Ee, mme letsatsi la Morena le tlaa tla mo masetareng otlhe a Lebanone, gonne a kwa godimo e bile a tsholetsegile; le mo go tsotlhe diouku tsa Bašane;",
                "14": "Le mo dithabeng tsotlhe tse di kwa godimo, le mo makhubung otlhe, le mo ditšhabeng tsotlhe tse di tsholetsegetseng godimo, le mo bathong botlhe;",
                "15": "Le mo godimo ga kago e e godileng nngwe le nngwe, le mo godimo ga lobota lengwe le lengwe le le ageletsweng;",
                "16": "Le mo dikepeng tsotlhe tsa lewatle, le mo dikepeng tsotlhe tsa Taresise, le mo ditshwantshong tsotlhe tse di kgatlhisang.",
                "17": "Mme maikgantsho a motho a tlaa kobelwa tlase, mme maikgantsho a magolo a banna a tlaa isiwa kwa tlase; mme Morena ka nosi o tlaa tlhatlosiwa ka letsatsi leo.",
                "18": "Mme medimo ya disetwa o tlaa e fedisa gotlhelele.",
                "19": "Mme ba tlaa tsena mo mesimeng ya mantswe, le mo dikgageng tsa lefatshe, gonne poifo ya Morena e tlaa tla mo go bone mme kgalalelo ya bogolo jwa gagwe e tlaa ba itaya, fa a emelela go roromisa lefatshe ka poitshego.",
                "20": "Mo letsatsing leo, monna o tlaa a latlha medimo ya disetwa ya gagwe ya selefera, le medimo ya disetwa ya gagwe ya gauta, e a e itiretseng go e obamela, kwa dirunyeng le kwa go bommamanthwane;",
                "21": "Go ya mo matshwagong a matlapa, le mo godimo ga matlapa a a ditšheka, gonne poifo ya Morena e tlaa tla mo go bone mme bogolo jwa kgalalelo ya gagwe bo tlaa ba itaya, fa a emelela go roromisa ka poitshego lefatshe.",
                "22": "Kgaotsang lona go tswa mo mothong, yo go hema ga gagwe go leng mo dinkong; gonne ke mo go eng mo a ka kaiwang ka gone ?"
            },
            "13": {
                "1": "Gonne bonang, Morena, Morena wa Masomosomo, o tsaya go tswa mo go Jerusalema, le go tswa mo go Juta, seitshegetsi le seikokotlelo, seikokotlelo sotlhe sa senkgwe, le seitshegetsi sotlhe sa metsi—",
                "2": "Monna wa senatla, le monna wa ntwa, moatlhodi, le moporofiti, le letlhale, le mogologolo;",
                "3": "Kapoteni wa masome a matlhano, monna yo o tlotlegang, le mogakolodi, le modiri wa maitseanape, le sebui se se sethakga.",
                "4": "Mme ke tlaa fa bana go bone go nna dikgosana tsa bone, mme masea a tlaa busa godimo ga bone.",
                "5": "Mme batho ba tlaa gatelelwa, mongwe le mongwe ke yo mongwe, mme mongwe le mongwe ke moagisanyi wa gagwe; ngwana o tlaa ikgogomosa kgatlhanong le mogologolo, mme yo o kwa tlase kgatlhanong le motlotlegi.",
                "6": "Fa monna a tlaa tsayang morwarraagwe wa ntlo ya ga rraagwe, mme a re: O na le seaparo, nna mmusi wa rona, mme o se lese tshenyego e go tla ka fa tlase ga seatla sa gago—",
                "7": "Mo letsatsing leo o tlaa ikana, a re: Ga nkake ka nna moalafi; gonne mo ntlong ya me ga go senkgwe le fa e le seaparo; se ntire mmusi wa batho.",
                "8": "Gonne Jerusalema o senyegile, mme Juta o ole, ka ntlha ya diteme tsa bone le ditiro tsa bone di ntse di le kgatlhanong le Morena, go rumola matlho a kgalalelo ya gagwe.",
                "9": "Tshupo ya tebego ya bone e supa kgatlhanong le bone, mme e bile e bega sebe sa bone fa e bile se tshwana le Sotoma, mme ga ba kake ba se fitlha. Khutsego go botho jwa bone, gonne ba itliseditse bosula mo go bone!",
                "10": "Raya basiame gore go siame ka bone; gonne ba tlaa ja leungo la ditiro tsa bone.",
                "11": "Khutsego go baleofi, gonne ba tlaa nyelela; gonne tefo ya diatla tsa bone e tla bo e le mo go bone!",
                "12": "Mme batho ba me, bana ke bagateledi ba bone, mme basadi ba busa godimo ga bone. O batho ba me, bao ba ba lo eteletseng ba lo dira gore lo fose le go senya mokgwa wa ditselana tsa lona.",
                "13": "Morena o emetse go buelela, mme o emetse go atlhola batho.",
                "14": "Morena o tlaa tsena mo katlholong le bagologolo ba batho ba gagwe le dikgosana tsa teng; gonne le jele tshimo ya mofine le dilwana tsa bahumanegi mo mantlong a lona.",
                "15": "Lo rayang? Lo iteile batho ba me go nna ditoki, le go sila difatlhogo tsa bahumanegi, go bua jalo Morena Modimo wa Masomosomo.",
                "16": "Godimo ga moo, Morena a re: Ka ntlha ya gore barwadia Sione ba boikgantsho jo bogolo, mme e bile ba tsamaya ka melala e e golotsweng le matlho a a fanyafanyang, ba tsamaya ba ntse ba thetha, mme ba thwanyathwanya dinao tsa bone—",
                "17": "Jalo he Morena o tlaa itaya ka dipanang korone ya ditlhogo tsa barwadia Sione, mme Morena o tlaa lemoga dikarolo tsa bone tsa sephiri.",
                "18": "Mo letsatsing leo, Morena o tlaa tsaya bopelokgale jwa makgabisa a bone a a thwanyathwanyang, le masire a tlhogo, le mekgabisa e e kgolokwe jaaka ngwedi;",
                "19": "Dichaena le maseka, le mebofolara;",
                "20": "Difutshe, le makgabisa a maoto, le ditukwi, le dipilisi, le manyena;",
                "21": "Dipalamenwana, le manyena a dinko;",
                "22": "Disutu tsa matsela tse di ka hapaanngwa, le dikojwana, le merabana, le dikgokelo tse di phatsimang;",
                "23": "Digalase, le matsela a mantle, le dikapi, le masire.",
                "24": "Mme go tlaa diragala, mo boemong jwa monko o o monate go tlaa nkga; mme e re boemong jwa moitlamo, go kgagoga; mme boemong jwa meriri e e kamilweng sentle, phantlane; mme boemong jwa mokgabo wa sehuba, go itlama ga letsela la saka; go sha, boemong jwa bontle.",
                "25": "Banna ba gago ba tlaa wa ka tšhaka le dinatla tsa gago mo ntweng.",
                "26": "Mme dikgoro tsa gagwe di tlaa hutsafala le go lela; mme o tlaa kakabala, mme a nne fa fatshe."
            },
            "14": {
                "1": "Mme mo letsatsing leo, basadi ba le supa ba tlaa tshwara monna a le mongwe, ba re: Re tlaa ja senkgwe sa rona, le go apara diaparo tsa rona; fela re letlelele go bidiwa ka leina la gago go ntsha kgalo ya rona.",
                "2": "Mo letsatsing leo kala ya Morena e tlaa nna ntle le go e galalela; leungo la lefatshe le tlaa tlotlomala le go ntlafala go bone ba e leng bafalodi ba Iseraele.",
                "3": "Mme go tlaa diragala, bao ba ba tlogetsweng mo Sione, mme ba setse kwa Jerusalema ba tlaa bidiwa boitshepho, mongwe le mongwe yo o kwadilweng gareng ga batshedi kwa Jerusalema—",
                "4": "Fa Morena a tlaa bo a tlhatswitse makgapha a barwadia Sione, le a tlaa bo a phepafaditse madi a Jerusalema go tswa mo gare ga one ka mowa wa katlholo le mowa wa phiso.",
                "5": "Mme Morena o tlaa bopa mo lefelong la bonno lengwe le lengwe la thaba ya Sione, le mo diphuthegong tsa gagwe, leru le mosi mo motshegareng le phatsimo ya molelo o o tukang mo bosigong; gonne godimo ga kgalalelo yotlhe ya Sione, go tlaa nna tshireletso.",
                "6": "Mme go tlaa nna motlaagana wa moriti mo motshegareng go thibela mogote, le go nna lefelo la botshabelo, le kutla mo diphefong le mo puleng."
            },
            "15": {
                "1": "Mme foo ke tlaa opelela moratiwa wa me pina ya moratiwa wa me, ke ama tshimo ya mofine ya gagwe. Moratiwa wa me o na le tshimo ya mofine mo lentsweng le le nang le poelo thata.",
                "2": "Mme o ne a e agelela, mme a ntsha matlapa a yone, mme a e lema mofine o o kgethegileng go gaisa, mme a aga kago e e godileng mo gareng ga yone, mme gape a dira segatelo sa mofine mo go yone; mme a leba gore e tlaa ungwa meretlwa, mme ya ungwa meretlwa ya naga.",
                "3": "Mme jaanong, O baagi ba Jerusalema, le banna ba Juta, atlholang, ke a lo rapela, gare ga me le tshimo ya me ya mofine.",
                "4": "Ke eng se se kabong se dirilwe go feta mo tshimong ya mofine ya me, se ke sa se dirang mo go yone? Ka jalo he, fa ke lebile gore e tlaa ungwa meretlwa ya bo e ungwa meretlwa ya naga.",
                "5": "Mme jaanong yang kwa; ke tlaa lo bolelela se ke tlaa se dirang ka tshimo ya me ya mofine—ke tlaa agolola logora lwa yone, mme e tlaa jewa; mme ke tlaa thubela fatshe lebota la yone, mme e tlaa gatakwa;",
                "6": "Mme ke tlaa e baya kakabalo; ga e na go kgaolwa dikala le fa e le go epiwa; mme go tlaa tlhoga makhi le mitlwa; gape ke tlaa laela maru gore a se nele pula mo go yone.",
                "7": "Gonne tshimo ya mofine ya Morena wa Masomosomo ke ntlo ya Iseraele, mme banna ba Juta setlhatshana sa gagwe se se itumedisang; mme a lebelela katlholo, mme bonang, kgatelelo; tshiamo, mme bonang selelo.",
                "8": "Khutsego go bao ba ba kopanyang ntlo le ntlo, go fitlhelela go sena lefelo, gore ba ka tla ba bewa ba le nosi mo gareng ga lefatshe!",
                "9": "Mo ditsebeng tsa me, Morena wa Masomosomo a re, ka boammaaruri matlo a le mantsi a tlaa nna matlotla, le metse e megolo e mentle e sena baagi.",
                "10": "Ee, diekere di le lesome tsa tshimo ya mofine di tlaa ntsha bata e le nngwe, mme kgetse ya peo e tlaa ntsha epha.",
                "11": "Khutsego go bone ba ba tsogang phakela mo mosong, gore ba ka tla ba latela seno se se bogale, ba ba tswelelang go fitlhelela bosigo, mme mofine o a ba tukisa.",
                "12": "Mme harepa, le fiola, tabarethe, le phaephe, le mofine di mo meletlong ya bone; mme ga ba i se gope tiro ya Morena, le fa e le go akanyetsa ditiro tsa diatla tsa gagwe.",
                "13": "Jalo he, batho ba me ba ile mo botshwarong, gonne ga ba na kitso; mme banna ba batlotlegi ba bone ba tlaleng, le matshwititshwiti a bone ba omeletse ka lenyora.",
                "14": "Jalo he, molete o ikgodisitse, mme o butse legano la gagwe go sena selekanyo; mme kgalalelo ya bone, le matshwititshwiti a bone, le bontle jo bogolo jwa bone, le yo o ipelang, o tlaa fologela mo go one.",
                "15": "Mme monna yo o fa gare o tlaa tlisiwa tlase, mme monna yo o senatla o tlaa tlisiwa mo ikokobetsong, mme matlho a baikgantshi a tlaa tlisiwa mo ikokobetsong.",
                "16": "Mme Morena wa Masomosomo o tlaa tlhatlosiwa mo katlholong, mme Modimo o o boitshepho o tlaa itshephisiwa mo tshiamong.",
                "17": "Go tswa foo dikonyana di tlaa fula ka fa mokgweng wa tsone, mme mafelo a matlakala, a tse di nonneng baseitseweng ba tlaa a ja.",
                "18": "Khutsego go bone ba ba gogang boikepi ka dikgole tsa boithamako, le sebe jaaka e kete ka mogala wa koloi;",
                "19": "Ba ba reng: Mma a itlhaganele, a fefose tiro ya gagwe gore re e bone; mme mma kgakololo ya Moitshephi wa Iseraele e atamela, mme e tle, gore re ka tla ra e itse.",
                "20": "Khutsego go bao ba ba bitsang bosula molemo, mme molemo bosula, ba ba bayang lefifi boemong jwa lesedi, mme lesedi boemong jwa lefifi, ba ba bayang botlhoko boemong jwa monate, mme monate boemong jwa botlhoko!",
                "21": "Khutsego go batlhalefi mo matlhong a bone le matlhale mo ponong ya bone!",
                "22": "Khutsego go dinatla mo go nweng mofine, le banna ba ba nonofo go tlhakanya seno se se bogale;",
                "23": "Ba ba tlhokang molato baleofi ka tuelo, mme ba tsaya tshiamo ya mosiami mo go ene!",
                "24": "Jalo he, jaaka molelo o o ja dirite, mme kgabo ya molelo e laila mmoko, modi wa bone o tlaa nna sebodu, mme dithunya tsa bone di tlaa ya kwa godimo jaaka lerole; ka gonne ba latlhile molao wa Morena wa Masomosomo, mme ba nyatsa lefoko la Moitshephi wa Iseraele.",
                "25": "Jalo he, tšhakgalo ya Morena e tukeditswe kgatlhanong le batho ba gagwe, mme o thapolotse seatla sa gagwe kgatlhanong le bone, mme o ba iteile; mme mafika a ne a roroma, mme ditoto tsa bone di ne di kgagogile mo gareng ga mebila. Mo go tse tsotlhe tšhakgalo ya gagwe ga e a faposiwa, mme seatla sa gagwe se ntse se thapolotswe.",
                "26": "Mme o tlaa tsholeletsa godimo mokgele kwa ditšhabeng tse di tswang kgakala, mme o tlaa ba sumela go tswa kwa bofelong jwa lefatshe; mme bonang, ba tlaa tla ka lebelo ka bonako; ga go ope yo o tlaa lapang le fa e le go thetheekela gareng ga bone.",
                "27": "Ga go ope yo o tlaa otselang le fa e le go robala; le fa e le moitlamo wa dinoka tsa bone go bofologa, le fa e le kgole ya ditlhako tsa bone go kgaoga;",
                "28": "Ba metswi ya bone e tla bong e le bogale, mme mara otlhe a bone a obilwe, mme ditlhako tsa dipitse tsa bone di tlaa balwa jaaka legakwa, mme maotwana a bone jaaka sefefo, go duma ga bone jaaka tau.",
                "29": "Ba tlaa duma jaaka ditawana; ee, ba tlaa duma, mme ba tlaa tshwara letsomo, mme ba lo rwale ka tshireletsego, mme ga go ope yo tlaa gololang.",
                "30": "Mme ka letsatsi leo ba tlaa duma kgatlhanong le bone jaaka go duma ga lewatle; mme fa ba leba kwa lefatsheng, bonang, lefifi le kutlobotlhoko, mme lesedi le fifetse mo magodimong a lone."
            },
            "16": {
                "1": "Mo ngwageng e kgosi Usia a neng a swa, ke ne ka bona gape Morena a ntse mo setilong sa bogosi, a le kwa godimo mme a tsholeleditswe godimo, mme meja ya purapura ya gagwe e tletse tempele.",
                "2": "Fa godimo ga yone go eme serafimi; nngwe le nngwe ya tsone e na le diphuka di le thataro; ka tse pedi o ne a bipa sefatlhago sa gagwe, mme ka tse pedi a bipa maoto a gagwe, mme ka tse pedi o ne a fofa.",
                "3": "Mme mongwe o ne a goa go yo mongwe, mme a re: Boitshepho, boitshepho, boitshepho, ke Morena wa Masomosomo; lefatshe lotlhe le tletse kgalalelo ya gagwe.",
                "4": "Mme dikosaina tsa lebati di ne tsa tshikhinngwa ke lentswe la yo o neng a goa, mme ntlo e ne e tletse mosi.",
                "5": "Jaanong foo nna ka re: Khutsego e mo go nna! Gonne ke senyegile; ka gonne ke monna wa dipounama tse di leswe; e bile ke nna mo gare ga batho ba dipounama tse di leswe; gonne matlho a me a bone Kgosi, Morena wa Masomosomo.",
                "6": "Jaanong foo ga fofela mongwe wa diserafimi kwa go nna, a tshotse legala le le tshelang mo seatleng sa gagwe, le a neng a le ogotse ka tang go tswa mo aletareng;",
                "7": "Mme o ne a le baya mo leganong la me, mme a re: Leba, se se kgomile dipounama tsa gago; mme boikepi jwa gago bo tlositswe, mme sebe sa gago se tlhatswitswe.",
                "8": "Gape ka utlwa lentswe la Morena, le re: Ke tlaa roma mang, mme ke mang yo o tlaa re elang? Jaanong foo ke ne ka re: Ke fano; roma nna.",
                "9": "Mme o ne a re: Tsamaya o ye go bolelela batho ba—Utlwang ruri, mme ba seka ba tlhaloganya; mme bonang ruri, mme ba seka ba lemoga.",
                "10": "Dira pelo ya batho ba go nona, mme dira ditsebe tsa bone bokete, mme o tswale matlho a bone—esere kgotsa ba bona ka matlho a bone, le go utlwa ka ditsebe tsa bone, mme ba tlhaloganya ka pelo ya bone, mme ba sokologa mme ba fodisiwe.",
                "11": "Jaanong foo ka re nna: Morena, sebaka se se kae? Mme a re: Go fitlhela metse e senyega e sena monni, le mantlo a sena batho, le lefatshe le kakabale gotlhelele;",
                "12": "Mme Morena o ntshitse batho kgakala, gonne go tlaa nna le tlogelo e kgolo mo gare ga lefatshe.",
                "13": "Mme go ntse go tlaa nna le bongwe mo lesomeng, mme ba tlaa boa, mme ba tlaa jewa, jaaka setlhare sa moumo, le jaaka setlhare sa ouku se boleng jwa sone bo leng mo go tsone fa di tlhotlhorega matlhare a tsone; jalo peo e e boitshepho e tlaa nna boleng jwa sone."
            },
            "17": {
                "1": "Mme go ne ga diragala mo malatsing a ga Ahase morwa Jothame, morwa Usia, kgosi ya Juta, gore Resine, kgosi ya Siria, le Peka morwa Remalia, kgosi ya Iseraele, ba ya godimo ntlheng ya Jerusalema go ya ntweng kgatlhanong le one, mme ba ne ba seka ba fenya kgatlhanong le one.",
                "2": "Mme ga bolelelwa ntlo ya ga Dafite, gotwe: Siria e ikopantse le Eferaime. Mme pelo ya gagwe e ne ya tshikhinyega, le pelo ya batho ba gagwe, jaaka ditlhare tsa sekgwa di tsamaisiwa ke phefo.",
                "3": "Jaanong foo ga re Morena go Isaia: Ya pele jaanong go kopana le Ahase, wena le Shearejasube morwao, kwa bofelong jwa mosele wa mogobe o o kwa godimo mo tseleng e tona ya lebala la badiri ba matsela;",
                "4": "Mme o re go ene: Ela tlhoko, mme o didimale; se boife, le fa e le go nyema pelo ka ntlha ya megatla e mebedi ya metswaiso e e kuelelang mosi e, ka ntlha ya tšhakgalo e e boifisang ya ga Resine le Siria, le morwa Remalia.",
                "5": "Ka gonne Siria, Eferaime, le morwa Remalia, ba tsere kgakololo e e bosula kgatlhanong le wena, ba re:",
                "6": "A re yeng kgatlhanong le Juta, mme re e bogise, mme a re direng phatlha mo go yone ya rona, mme re beye kgosi mo gareng ga yone, ee, morwa Tabeele.",
                "7": "Go bua jaana Morena Modimo: Ga e na go emelela, le fa e le go tla go diragala.",
                "8": "Gonne tlhogo ya Siria ke Damaseko, mme tlhogo ya Damaseko, Resine; mme mo teng ga dingwaga tse masome a marataro le botlhano Eferaime e tlaa thubega gore e se nne batho.",
                "9": "Mme tlhogo ya Eferaime ke Samaria, mme tlhogo ya Samaria ke morwa Remalia. Fa lo ka seka lwa dumela ka mmannete ga lo na go tlhomega.",
                "10": "Godimo ga moo, Morena o buile gape le Ahase, a re:",
                "11": "Kopa wena sesupo go tswa go Morena Modimo wa gago; se kope mo boteng, kgotsa mo dithoteng kwa godimo.",
                "12": "Mme Ahase o ne a re: Ga ke na go kopa, le e seng gore ke ka raela Morena.",
                "13": "Mme o ne a re: Utlwang jaanong lona, O ntlo ya ga Dafite; a ke selo se sennye mo go lona go lapise batho, a mme lo tlaa lapisa le Modimo wa me gape?",
                "14": "Jalo he, Morena ka boene o tlaa lo fa sesupo—Bonang, kgarejwana e tlaa ima, mme o tla tshola morwa, mme o tlaa bitsa leina la gagwe Imanuele.",
                "15": "Botoro le dinotshe o tlaa di ja, gore o ka itse go gana bosula le go tlhopha molemo.",
                "16": "Gonne pele ga ngwana a ka itse go gana bosula le go tlhopha molemo, lefatshe le o le tlhoileng le tlaa latlhwa ke dikgosi tsa lone tsoopedi.",
                "17": "Morena o tlaa tlisa mo go wena, le mo bathong ba gago, le mo ntlong ya ga rraagwe, malatsi a a iseng a tle go tswa letsatsi le Eferaime a emeletseng go tswa kwa go Juta, kgosi ya Asiria.",
                "18": "Mme go tlaa diragala ka letsatsi leo, gore Morena o tlaa sumela ntshi e e kwa karolong ya tengnyanateng ya Egepeto, le notshe e e mo lefatsheng la Asiria.",
                "19": "Mme di tlaa tla, mme di tlaa ikhutsa tsotlhe tsa tsone mo mekgatšheng ya matlotla, le mo mesimeng ya mafika, le mo godimo ga mitlwa yotlhe, le mo dikgweng tsotlhe.",
                "20": "Mo go lone letsatsi leo, Morena o tlaa beola ka legare le le herisitsweng, ke bone boseja ga noka, ke kgosi ya Asiria, tlhogo, le moriri wa dinao; mme gape le tlaa laila ditedu.",
                "21": "Mme go tlaa diragala mo letsatsing leo, monna o tlaa otla kgomo ya moroba le dinku tse pedi;",
                "22": "Mme go tlaa diragala, ka ntlha ya bontsi jwa maši a di tlaa nayang, o tlaa ja botoro; gonne botoro; le dinotshe mongwe le mongwe o tlaa di ja yo o setseng mo lefatsheng.",
                "23": "Mme go tlaa diragala mo letsatsing leo, lefelo lengwe le lengwe le tlaa nna, fa go neng go le sekete sa mafine ka sekete sa selefera, fa go tlaa nnang tsa makhi le mitlwa.",
                "24": "Ka metswi le mara banna ba tlaa tla go ya koo, ka gonne lefatshe lotlhe le tlaa nna makhi le mitlwa.",
                "25": "Mme mantswe otlhe a a tlaa epiwang ka mmanakise, ga go na go tla koo poifo ya makhi le mitlwa; mme e tlaa nna tsa go bololetsa dipholo, le go gatiwa ke dikgomo tse di potlana."
            },
            "18": {
                "1": "Mo godimo ga moo, lefoko la Morena lwa re go nna: Tsaya wena kgare e kgolo, mme o kwale mo go yone ka pena ya motho, ka ga Maherešalale-haše-base.",
                "2": "Mme ke ne ka tsaya go nna basupi ba ba ikanyegang go kwala, Uria moperesiti, le Sekaria morwa Jeberekia.",
                "3": "Mme ke ne ka ya go moporofiti wa mosadi; mme o ne a ima mme a tshola morwa. Jaanong foo Morena a nthaya a re: Bitsa leina la gagwe Maherešalale-haše-base.",
                "4": "Gonne bona, ngwana ga a na go nna le kitso ya go lela, Ntate, le mme, pele ga dikhumo tsa Damaseko le tsa thukutho ya Samaria, di tlaa tsewa fa pele ga kgosi ya Asiria.",
                "5": "Morena a bua go nna gape, a re:",
                "6": "Fela jaaka batho ba ba gana metsi a Shiloa a a tsamayang ka bonolo, le go itumela mo go Resine le morwa Remalia;",
                "7": "Jaanong jalo he, bonang, Morena o tlisa mo go bone metsi a noka, a a thata a le mantsi, le tota kgosi ya Asiria le kgalalelo yotlhe ya gagwe; mme o tlaa tla godimo mo godimo ga meedi yotlhe ya gagwe, mme a tsamaya mo godimo ga matshitshi otlhe a gagwe.",
                "8": "Mme o tlaa feta a raletse Juta; o tlaa penologa a ba a tshologa, o tlaa goroga le kwa molaleng tota; mme go thapolola diphuka tsa gagwe go tlaa apesa bophara jwa lefatshe la gago, O Imanuele.",
                "9": "Ikopanyeng, O batho ke lona, mme lo tlaa kgaoganngwa ditoki; mme nayang tsebe lotlhe lona ba mafatshe a a kgakala; itlameng; mme lo tlaa kgaoganngwa ditoki; itlameng, mme lo tlaa kgaoganngwa ditoki.",
                "10": "Tsayang kgakololo mmogo, mme e tlaa nna lefela; buang lefoko, mme ga lena go ema; gonne Modimo o na le rona.",
                "11": "Gonne Morena o buile jalo le nna ka seatla se se tiileng, mme a ntaetse gore ke seka ka tsamaya mo tseleng ya batho ba, a re:",
                "12": "Lo se re: kopano, go botlhe ba batho ba ba tlaa reng, kopano; lo se boife poifo ya bone, le fa e le go tsoga.",
                "13": "Itshephiseng Morena wa Masomosomo ka sebele, mme le mme a nne poifo ya lona, mme le mme a nne poitshego ya lona.",
                "14": "Mme o tlaa nna go nnela lefelo le le boitshepho; mme letlapa le le kgopang, le lefika la kgopiso go mantlo a Iseraele ka bobedi, go nna serai le selaga go baagi ba Jerusalema.",
                "15": "Mme bontsi gareng ga bone ba tlaa kgopiwa le go wa, mme ba tlaa robege, mme ba tshwarwe, mme ba tsewe.",
                "16": "Bofang bopaki, kanang molao gareng ga barutwana ba me.",
                "17": "Mme ke tlaa letela mo Moreneng, yo o fitlhang sefatlhogo sa gagwe go ntlo ya ga Jakobe, mme ke tlaa mmatla.",
                "18": "Bonang, nna le bana ba Morena a ba mphileng re ba ditshupo le ba dikgakgamatso mo Iseraele, go tswa go Morena wa Mosomosomo yo o nnang mo Thabeng ya Sione.",
                "19": "Mme fa ba lo raya ba re: Batlang go bone ba ba nang le mewa e e tlwaelesegileng, le go baloi ba ba pipinyang le go ngunanguna—a batho ga baa tshwanela go batla go Modimo wa bone gore batshidi ba utlwe go tswa baswing?",
                "20": "Kwa molaong le kwa bopaking; mme fa ba sa bue go ya ka fa lefokong le, ke ka ntlha ya gore ga go na lesedi mo go bone.",
                "21": "Mme ba tlaa feta ba di raletse ba bogisitswe ka matshwenyego ba tshwerwe ke tlala; mme go tlaa diragala gore fa ba tlabo ba tshwerwe ke tlala, ba tlaa itena, mme ba hutse kgosi ya bone le Modimo wa bone mme ba lebe kwa godimo.",
                "22": "Mme ba tlaa leba mo lefatsheng mme ba bone matshwenyego, le lefifi, lefitshwana la matlhoko le matshwenyego, mme ba tlaa kgweelediwa kwa lefifing."
            },
            "19": {
                "1": "Le fa go ntse jalo, lefitshwana ga le kitla le nna jaaka le ne le ntse mo pogisegong ya gagwe, fa lwa ntlha a neng a bogisa go se e kae lefatshe la Sebulone, le lefatshe la Nafetali, mme morago ga foo a bogisa mo go botlhoko thata ka tsela ya Lewatle le Lehibidu go feta Joretane mo Galilea wa ditšhaba.",
                "2": "Batho ba ba neng ba tsamaya mo lefifing ba bone lesedi le legolo; bao ba ba nnang mo lefatsheng la moriti wa loso, go bone lesedi le phatsimele.",
                "3": "O ntsifaditse setšhaba, mme wa oketsa boipelo—ba ipela fa pele ga gago ka fa boipelong mo thobong, le jaaka banna ba ipela fa ba kgaogana tse ba di gapileng.",
                "4": "Gonne o robile jokwe ya mokgweleo wa gagwe, le kotla ya legetla la gagwe, thobane ya mogateledi wa gagwe.",
                "5": "Gonne ntwa nngwe le nngwe ya motlhabani e na le modumo o o tsietsegang, le diaparo tse di pitikilweng mo mading; mme se se tlaa nna ka go tuka le leokwane la molelo.",
                "6": "Gonne go rona ngwana o tshotswe, go rona morwa o filwe; mme puso e tlaa nna mo magetleng a gagwe; mme leina la gagwe le tlaa bidiwa, Kgakgamatso, Mogakolodi, Modimo Mothata, Rara yo o senang Bokhutlo, Kgosana ya Kagiso.",
                "7": "Ka ntsifalo ya puso le kagiso ga go na bokhutlo, mo setilong sa bogosi sa ga Dafite, le mo motseng wa bogosi jwa gagwe go o tsamaisa, le go o tlhoma ka katlholo le ka tshiamiso go tswa fa go ya pele, le ka metlha tota. Mafolofolo a Morena wa Masomosomo a tlaa dira se.",
                "8": "Morena o rometse lefoko la gagwe go Jakobe mme le fologetse mo go Iseraele.",
                "9": "Mme batho botlhe ba tlaa itse, le Eferaime tota le banni ba Samaria, ba ba reng mo boikgogomosong le bopelo-tona:",
                "10": "Ditena di ole, mme re tlaa aga ka matlapa a a betlilweng; ditlhare tsa masekamore di kgaotswe, mme re tlaa di fetolela go masetara.",
                "11": "Jalo he Morena o tlaa baakanya baba ba Resine kgatlhanong le ene, mme a kopanye baba ba gagwe mmogo;",
                "12": "Basiria kwa pele, Bafilisitia kwa morago; mme ba tlaa kometsa Iseraele ka molomo o o atlhameng. Ka ntlha ya tsotlhe tse, tšhakgalo ya gagwe ga e a faposiwa, mme seatla sa gagwe se sa ntse se thapolotswe.",
                "13": "Gonne batho ga ba fapogele kwa go ene yo o ba itayang, le fa e le go batla Morena wa Masomosomo.",
                "14": "Jalo he Morena o tlaa kgaola go tswa mo go Iseraele tlhogo le mogatla, kala le mokolwane ka letsatsi le lengwe.",
                "15": "Mogologolo, ke ene tlhogo; mme moporofiti yo o rutang maaka, ke ene mogatla.",
                "16": "Gonne baeteledipele ba batho ba ba ba dira gore ba fose; mme bone ba ba eteletsweng pele ke bone ba a senngwa.",
                "17": "Jalo he Morena ga a na go nna le boipelo mo makawaneng a bone, le fa e le go tla go nna le kutlwelobotlhoko mo go ba bone ba ba senang borraabo le batlholagadi; gonne mongwe le mongwe wa bone ke moitimokanyi le modira-bosula, mme molomo mongwe le mongwe o bua bomatla. Ka ntlha ya tsotlhe tse tšhakgalo ya gagwe ga e a faposiwa, mme seatla sa gagwe se sa ntse se thapolotswe.",
                "18": "Gonne boleo bo sha jaaka molelo; o tlaa kometsa makhi le lorwana, mme o tlaa kukela mo ditshutlheng tsa dikgwa, mme di tlaa tlhatoga godimo jaaka go tsholetsegela godimo ga mosi.",
                "19": "Ka kgalefo ya Morena wa Masomosomo lefatshe le a fifadiwa, mme batho ba tlaa nna jaaka leokwane la molelo; ga go monna ope yo o tlaa babalelang morwarraagwe.",
                "20": "Mme o tlaa phamola mo seatleng sa moja mme a tshwarwe ke tlala; mme o tlaa ja mo seatleng sa molema mme ba tlaa seke ba kgore; ba tlaa ja motho mongwe le mongwe nama ya seatla sa gagwe—",
                "21": "Manase, Eferaime; le Eferaime, Manase; bone mmogo ba tlaa nna kgatlhanong le Juta. Mo go tsotlhe tse, tšhakgalo ya gagwe ga e a faposiwa, mme seatla sa gagwe se sa ntse se thapolotswe."
            },
            "20": {
                "1": "Khutsego go bone ba ba itsiseng semmuso dikitsiso se mmuso tsa tshiamololo, le ba ba kwalang mahutsana a ba a tlhomileng;",
                "2": "Go kganela batlhoki katlholo, le go tsaya tshwanelo go tswa mo bahumaneging ba batho ba me, gore batlholagadi ba ka tla ba nna letsomo la bone, le gore ba ka tsietsa ba ba senang borraabo.",
                "3": "Mme lo tlaa dirang ka letsatsi la ketelo, le mo kakabalong e e tlaa tswang kgakala? lo tlaa siela kwa go mang go batla thuso? e bile lo tlaa tlogela kae kgalalelo ya lona?",
                "4": "Kwa ntle ga me ba tlaa obama ka fa tlase ga magolegwa, mme ba tlaa wela ka fa tlase ga ba ba bolailweng. Kantlha ya tsotlhe tse, tšhakgalo ya gagwe ga e a faposiwa, mme seatla sa gagwe se sa ntse se thapolotswe.",
                "5": "O Moasiria, thobane ya tšhakgalo ya me, le lore lo lo mo seatleng sa bone ke tenego ya bone.",
                "6": "Ke tlaa mo romela kgatlhanong le setšhaba sa boitimokanyi, mme kgatlhanong le batho ba kgalefo ya me ke tlaa mo fa taolo gore a tseye moputso, le go tsaya letsomo, le go ba gataka jaaka seretse sa mebila.",
                "7": "Le gale ga a reye fela jalo, le e seng gore pelo ya gagwe e akanya jalo; mme mo pelong ya gagwe ke go senya le go kgaola ditšhaba e seng dile dinnye.",
                "8": "Gonne a re: A dikgosana tsa me tsotlhe ga se dikgosi?",
                "9": "A Kaleno gaa jaaka Karekemiše? A Hamathe gaa jaaka Arepata? A Samaria ga a jaaka Damaseko?",
                "10": "Jaaka seatla sa me se agile metse ya bogosi ya medimo ya disetwa, e ditshwantsho tse di betlilweng tsa yone di neng di gaisa tseo tsa Jerusalema le tsa Samaria;",
                "11": "A ke seka, jaaka ke dirile go Samaria le medimo ya disetwa ya gagwe, jalo ke dire go Jerusalema le medimo ya disetwa ya gagwe?",
                "12": "Ka jalo he go tlaa diragala gore fa Morena a sena go dira tiro ya gagwe yotlhe mo thabeng ya Sione le mo Jerusalema, ke tlaa otlhaya leungo la pelo e e thata ya kgosi ya Asiria, le kgalalelo ya ditebo tsa gagwe tse di kwa godimo.",
                "13": "Gonne a re: ka nonofo ya seatla sa me le ka tlhalefo ya me ke dirile dilo tse; gonne ke botlhale; gape ke sutisitse melelwane ya batho, le go thukutha matlotlo a bone, mme ke beile fatshe baagi jaaka monna wa seganka;",
                "14": "Mme seatla sa me se bonye jaaka sentlhaga dikhumo tsa batho, mme jaaka mongwe a kgobokanya mae a a setseng, ke kgobokantse lefatshe lotlhe; mme go ne go se ope yo o neng a tsamaisa lehuka, kgotsa go bula molomo, kgotsa go pipinya.",
                "15": "A selepe se tlaa ikgantsha kgatlhanong le ene yo o remang ka sone? A shage e tlaa ikgodisa kgatlhanong le ene yo o e tshikhinyang? Jaaka e kete thobane e tshwanetse go itshikhinya kgatlhanong le bone ba ba se tsholetsang godimo, kgotsa jaaka e kete lore lo tlaa itsholeletsa godimo jaaka e kete ga se logong!",
                "16": "Jalo he Morena, Morena wa Masomosomo, o tlaa romela gareng ga ba gagwe ba ba nonneng, mmopamo; mme ka fa tlase ga kgalalelo ya gagwe o tlaa kuketsa go sha jaaka go sha ga molelo.",
                "17": "Mme lesedi la Iseraele le tlaa nna la molelo, mme Moitshephi wa gagwe kgabo, mme o tlaa sha mme o tlaa kometsa lorwana la gagwe le makhi a gagwe ka letsatsi le le lengwe;",
                "18": "Mme o tlaa ja kgalalelo ya sekgwa sa gagwe, le ya tshimo ya mofine ya gagwe e e ntseng maungo, mmogo botho le mmele: mme ba tlaa nna jaaka fa motshola-mokgele a idibala.",
                "19": "Mme masalela a ditlhare tsa sekgwa sa gagwe di tla bo di se kae, gore ngwana o ka di kwala.",
                "20": "Mme go tlaa diragala mo letsatsing leo, gore masalela a Iseraele, jaaka ba ba falotseng ba ntlo ya ga Jakobe, ga ba kitla gape ba nna mo go ene yo o ba iteileng, mme ba tlaa nna mo Moreneng, Moitshephi wa Iseraele, mo boammaaruring.",
                "21": "Masalela a tlaa boa, ee, le masalela a ga Jakobe tota, go ya go Modimo mothata.",
                "22": "Gonne le fa batho ba gago Iseraele ba tshwana le motlhaba wa lewatle, fela masalela a bone a tlaa boa; go nyelediwa mo go itsisitsweng se mmuso go tlaa penologa ka tshiamo.",
                "23": "Gonne Morena Modimo wa Masomosomo o tlaa dira nyeletso, le tota e e ikaeletsweng mo lefatsheng lotlhe.",
                "24": "Jalo he, go bua jalo Morena Modimo wa Masomosomo: O batho ba me ba lo nnang mo Sione, lo se boife Moasiria; o tlaa lo itaya ka thobane; mme o tlaa tsholetsa lore lwa gagwe kgatlhanong le lona, morago ga mokgwa wa Egepeto.",
                "25": "Gonne mme mo sebakeng se se sennye thata, mme bogale bo tlaa ema, mme tšhakgalo ya me mo tshenyegong ya bone.",
                "26": "Mme Morena wa Masomosomo o tlaa fuduwa petso, go ene go ya ka fa polaong ya Midiane kwa lefikeng la Orebe; mme jaaka thobane ya gagwe e ne e le mo lewatleng jalo o tla e tsholeletsa godimo morago ga mokgwa wa Egepeto.",
                "27": "Mme go tlaa diragala mo letsatsing leo gore mokgweleo wa gagwe o tlaa tsewa go tswa mo magetleng a gago, le jokwe ya gagwe go tswa mo molaleng wa gago, mme jokwe e tlaa senngwa ka ntlha ya tlotso.",
                "28": "O tlile kwa Aiathe, o fetetse ko Migerone; kwa Mikemaše o beile dikara tsa gagwe.",
                "29": "Ba kgabagantse phatha; ba bone boroko jwa bone kwa Geba; Rama o tshogile; Gibea wa Saulo o tshabile.",
                "30": "Tsholetsa lentswe, O morwadia Galime; dira gore le utlwale kwa Laiše, O Anathothe wa mogolo.",
                "31": "Matemena o tlositswe; baagi ba Gebime ba ikgobokanyetsa go tšhaba.",
                "32": "Mme legale o sa ntse a tlaa sala kwa Nobe letsatsi leo;o tla tshikhinya seatla sa gagwe kgatlhanong le thaba ya morwadia Sione, lekhubu la Jerusalema.",
                "33": "Bonang, Morena, Morena wa Masomosomo o tlaa kgaola kala ka poitshego; mme ba ba godimo ka seemo ba tlaa remela kwa tlase; mme ba ba maikgogomoso ba tlaa tlisiwa mo boikokobetsong.",
                "34": "Mme o tlaa kgaola tshutlha ya dikgwa ka tshipi, mme Lebanone o tlaa wa ka yo o senatla."
            },
            "21": {
                "1": "Mme go tlaa tla pele thobane go tswa mo thitong ya ga Jese, mme kala e tlaa tlhoga go tswa mo meding ya gagwe.",
                "2": "Mme Mowa wa Morena o tlaa nna mo go ene, mowa wa tlhalefo le go tlhaloganya, mowa wa kgakololo le bonatla, mowa wa kitso le wa poifo ya Morena;",
                "3": "Mme o tlaa mo dira yo o bofefo go tlhaloganya mo poifong ya Morena; mme ga a na a atlhola morago ga pono ya matlho a gagwe, le fa e le go kgalema morago ga kutlo ya ditsebe tsa gagwe.",
                "4": "Mme ka tshiamo o tlaa atlhola bahumanegi, mme a kgalemele ka tekatekano ba ba bonolo ba lefatshe; mme o tlaa itaya lefatshe ka thobane ya molomo wa gagwe, mme ka mowa wa dipounama tsa gagwe o tlaa bolaya baleofi.",
                "5": "Mme tshiamo e tlaa nna moitlamo wa dinoka tsa gagwe, mme boikanyego moitlamo wa diphilo tsa gagwe.",
                "6": "Phiri le yone e tlaa nna le kwanyana, mme nkwe e tlaa rapama fa fatshe le potsane, mme namane le tawana le otliwa mmogo; mme ngwana yo monnye o tlaa di etelela pele.",
                "7": "Mme kgomo e namagadi le bera di tlaa ja; bana ba tsone ba tlaa rapama fa fatshe mmogo, mme tau e tlaa ja letlhaka jaaka pholo.",
                "8": "Mme ngwana yo o anyang o tlaa tshamekela mo godimo ga  mosima wa shaushawana, mme ngwana yo o kgwisitsweng o tlaa tsenya seatla sa gagwe mo mosimeng wa kake.",
                "9": "Ga di kitla di utlwisa botlhoko le fa e le go senya mo thabeng yotlhe ya me e e boitshepho, gonne lefatshe le tla bo le tletse kitso ya Morena, jaaka metsi a khurumetsa lewatle.",
                "10": "Mme mo letsatsing leo go tlaa nna le modi wa ga Jese, o o tla bong o emetse mokgele wa batho; mo go one Baditšhaba ba tlaa batla; mme boikhutso jwa gagwe bo tlaa bo bo galalela.",
                "11": "Mme go tlaa diragala mo letsatsing leo gore Morena o tlaa baya seatla sa gagwe gape lwa bobedi go busetsa masalela a batho ba gagwe ba ba tla bong ba setse, go tswa Asiria, le go tswa Egepeto, le go tswa Patherose, le go tswa Kuše, le go tswa Elame, le go tswa Shinare, le go tswa Hamathe, le go tswa ditlhaketlhakeng tsa lewatle.",
                "12": "Mme o tlaa tlhoma mokgele go ditšhaba, mme o tlaa phutha balatlhegi ba Iseraele, le go phutha mmogo ba ba phatlaletseng ba Juta go tswa khutlong tse nne tsa lefatshe.",
                "13": "Lefufa la ga Eferaime le lone le tlaa tloga, mme baganetsi ba ga Juta ba tlaa kgaolwa; Eferaime ga a na go fufagalela Juta, mme Juta ga a na go bogisa Eferaime.",
                "14": "Mme ba tlaa fofa godimo ga magetla a Bafilisitia go ya bophirima; ba tlaa ba thukutha ba botlhaba mmogo; ba tlaa baya seatla sa bone mo go Etome le Moabe; mme bana ba ga Amone ba tlaa ba obamela.",
                "15": "Mme Morena o tlaa senya gotlhelele loleme la lewatle la Egepeto; mme ka phefo ya gagwe e e maatla, o tlaa tshikhinya seatla sa gagwe fa godimo ga noka, mme o tlaa e itaya mo melapong e le supa, mme o tlaa dira gore batho ba tsamaye mo godimo ga ditlhako tse di omeletseng.",
                "16": "Mme go tlaa nna le tsela e tona ya masalela a batho ba gagwe ba ba tla bong ba setse, go tswa Asiria, jaaka go ne go ntse go Iseraele mo letsatsing le a neng a tla go tswa kwa lefatsheng la Egepeto."
            },
            "22": {
                "1": "Mme mo letsatsing leo o tlaa a re: O Morena, ke tlaa go baka; le fa o ne o ntshakgaletse tšhakgalo ya gago e eme, mme o nkgomoditse.",
                "2": "Bonang, Modimo ke poloko ya me; Ke tlaa tshepa, mme ke se boife; gonne Morena Jehofa ke nonofo ya me le pina ya me; ene gape o nnile poloko ya me.",
                "3": "Jalo he, ka boipelo o tlaa ga metsi go tswa mo didibeng tsa poloko.",
                "4": "Mme mo letsatsing leo lo tlaa re: Bakang Morena, bitsang leina la gagwe, begang ditiro tsa gagwe gareng ga batho, bolelang gore leina la gagwe le tlhatlositswe.",
                "5": "Opelelang go Morena; gonne o dirile dilo tse di kgethegileng; se se itsewe mo lefatsheng lotlhe.",
                "6": "Goa o bo o kue, wena moagi wa Sione; gonne go gogolo Moitshephi wa Iseraele mo gareng ga lona."
            },
            "23": {
                "1": "Mokgweleo wa Babilone, o Isaia morwa Amose a neng a o bona.",
                "2": "Tsholeletsang kwa godimo mokgele mo thabeng e e kwa godimo, tlhatlosang lentswe go bone, tshikhinyang seatla, gore ba tle ba tsene ka dikgoro tsa ba ba tlotlegang.",
                "3": "Ke laetse ba me ba ba itshephisitsweng, ke biditse gape ba me ba ba dinatla, gonne tšhakgalo ya me ga e mo go bone ba ba ipelang mo bogodimong jwa me.",
                "4": "Modumo wa matshwititshwiti mo dithabeng jaaka e kete wa tšhaba e kgolo, modumo wa dikhuduego tsa metse ya magosi ya ditšhaba di kgobokanye mmogo, Morena wa Masomosomo o phutha masomosomo a ntwa.",
                "5": "Ba tswa kwa lefatsheng le le kgakala, go tswa kwa bokhutlong jwa legodimo, ee, Morena, le dibetsa tsa bogale jwa gagwe, go senya lefatshe lotlhe.",
                "6": "Gowang lona, gonne letsatsi la Morena le fa seatleng; le tlaa tla e le tshenyo go tswa go Mothatayotlhe.",
                "7": "Jalo he diatla tsotlhe di tlaa nna bokoa, pelo ya monna mongwe le mongwe e tlaa nyera;",
                "8": "Mme ba tlaa boifa; ditlhabi le mahutsana di tlaa ba tshwara; ba tlaa gakgamala; mongwe go yo mongwe; difatlhogo tsa bone di tlaa nna jaaka e kete metuka.",
                "9": "Bonang, letsatsi la Morena le etla, setlhogo mmogo le kgalefo le tšhakgalo e e boitshegang, go dira lefatshe letlotla; mme o tlaa senya baleofi ba lone go tswa mo go lone.",
                "10": "Gonne dinaledi tsa legodimo le kgobokano ya tsone ga di na go naya lesedi la tsone; letsatsi le tlaa fifadiwa mo go tsamayeng pele ga gagwe, mme ngwedi ga a na go dira gore lesedi la gagwe le phatsime.",
                "11": "Mme ke tlaa otlhaela lefatshe bosula, le baleofi boikepi jwa bone; ke tlaa dira boikgopolo jwa baikgogomosi go ema, mme ke tlaa baya fatshe boikgantsho jwa ba ba boitshegang.",
                "12": "Ke tlaa dira monna botlhokwa go feta gauta; le tota monna go gaisa kgapetla ya gauta ya Ofire.",
                "13": "Jalo he, ke tlaa tshikhinya magodimo, mme lefatshe le tlaa suta go tswa mo mannong a lone, mo kgalefong ya Morena wa Masomosomo, le mo letsatsing la tšhakgalo e e boitshegang ya gagwe.",
                "14": "Mme go tlaa nna jaaka tshephe e e lelekilweng, le jaaka dinku tse go seng motho ope yo o di tlhokomelang; mme bone motho mongwe le mongwe o tlaa boela kwa go ba ga gabo, le go tšhaba mongwe le mongwe go tsena mo lefatsheng la gagwe.",
                "15": "Mongwe le mongwe yo o boikgogomoso o tlaa tlhabiwa; ee, mme mongwe le mongwe yo o kopaneng le baleofi o tlaa wa ka tšhaka.",
                "16": "Bana ba bone le bone ba tlaa phatloganngwa ditoki fa pele ga matlho a bone; matlo a bone a tlaa rutlololwa, mme basadi ba bone ba betelelwe.",
                "17": "Bonang, ke tlaa fuduwa Bamete kgatlhanong le bone, ba ba sa esing gope selefera le gauta, le fa e le go itumela mo go yone.",
                "18": "Mara a bone le one a tlaa phatloganya masogwana ditoki; mme ga ba na go nna le pelotlhomogi mo leungong la sebopelo; matlho a bone ga a na go tlogela bana.",
                "19": "Mme Babilone, kgalalelo ya metse ya magosi, bontle jwa botlotlegi jwa Bakalatea, o tlaa nna jaaka fa Modimo a ne a menola Sotoma le Gomora.",
                "20": "Ga o kitla o tlhola o nna le banni, le fa e le go nniwa go tswa tshikeng go ya tshikeng: le fa e le gore Moarabia a tlhome tante teng; le fa e le badisa go tla ba dira lesaka la bone teng.",
                "21": "Mme diphologolo tsa naga tsa sekaka di tlaa robala koo; mme matlo a bone a tlaa tlala ditshidi tse di dumadumang; mme merubisi e tlaa nna koo, mme badimo sekapodi ba tlaa bina koo.",
                "22": "Mme diphologolo tsa naga tsa ditlhaketlhake di tlaa lela mo mantlong a matlotla a bone, mme dikgogela mantlong a matona a dikgosi a mantle a bone; mme nako ya gagwe e gaufi le go tla, mme letsatsi la gagwe ga le na go lelefadiwa. Gonne ke tlaa mo senya ka bonako; ee, gonne ke tlaa nna kutlwelobotlhoko mo bathong ba me, mme baleofi ba tlaa nyelela."
            },
            "24": {
                "1": "Gonne Morena o tlaa nna le kutlwelobotlhoko mo go Jakobe, mme o sa ntse a tlaa tlhopha Iseraele, mme a ba beye mo lefatsheng le e leng la bone; mme batswakwa ba tlaa kopanngwa le bone, mme ba tlaa ngaparela ntlo ya ga Jakobe.",
                "2": "Mme batho ba tlaa ba tsaya mme ba ba tlisa kwa lefelong la bone; ee, go tswa kgakala kwa dikhutlong tsa lefatshe; mme ba tlaa boela kwa mafatsheng a bone a tsholofetso. Mme ntlo ya Iseraele e tlaa ba rua, mme lefatshe la Morena e tlaa nna la batlhanka le malata; mme ba tlaa ba tsaya ditshwarwa go bao ba ba neng ba le ditshwarwa go bone; mme ba tlaa busa godimo ga bagateledi ba bone.",
                "3": "Mme go tlaa diragala mo letsatsing leo, gore Morena o tlaa go naya boikhutso, go tswa mo khutsafalong ya gago, le go tswa mo poifong ya gago, le go tswa mo bokgobeng jo bo thata jo ka jone o neng wa dirwa gore o direle.",
                "4": "Mme go tlaa diragala mo letsatsing leo, gore wena o tlaa tsaya seane se, kgatlhanong le kgosi ya Babilone, mme o re: Go tlile jang gore mogateledi a eme, motse wa gauta o eme!",
                "5": "Morena o robile thobane ya baleofi, thobane ya bogosi ya babusi ba bone.",
                "6": "Ene yo o iteileng batho mo kgalefong ka kiteo e e tswelelang, ene yo o neng a busa ditšhaba mo tšhakgalong, o tshwentswe mme ope ga a kgoreletse.",
                "7": "Lefatshe lotlhe le ikhuditse, e bile le didimetse; ba thubega mo kopelong.",
                "8": "Ee, ditlhare tsa feiye di ipela mo go wena, le gape masetara a Lebanone, di re: Fa e sale o beiwa fatshe ga go moremi yo o tsileng kgatlhanong le rona.",
                "9": "Molete go tswa kwa tlase o tshikhintswe ka ntlha ya gago go kopana le wena kwa go tleng ga gago; o fuduwa baswi ka ntlha ya gago, le dikgosi tsotlhe tsa lefatshe tota; o emeleditse go tswa mo ditilong tsa bogosi tsa bone, dikgosi tsotlhe tsa ditšhaba.",
                "10": "Botlhe ba tlaa bua ba re go wena: A le wena o nnile bokoa jaaka rona? A le wena o tshwana le rona?",
                "11": "Boitlotlomatso jwa gago bo tlisitswe tlase kwa lebitleng; modumo wa diletso tsa gago ga o utlwiwe; seboko se thapologile ka fa tlase ga gago, mme diboko di go apesitse.",
                "12": "O ole jang kwa legodimong, O Lusifa, morwa wa moso! A o digetswe fa fatshe, yo o neng a koafatsa ditšhaba!",
                "13": "Gonne o rile mo pelong ya gago: Ke tlaa tlhatlogela mo legodimong, ke tlaa tlhatlosetsa setilo sa puso ya me kwa godimo ga dinaledi tsa Modimo; ke tlaa nna gape mo thabeng ya phuthego, mo dithoko tsa bokone;",
                "14": "Ke tlaa tlhatlogela kwa godimo ga bogodimo jwa maru; ke tlaa nna jaaka Mogodimo dimo.",
                "15": "Mme o tlaa tlisiwa tlase kwa moleteng, kwa dithoko tsa lehuti.",
                "16": "Bao ba ba go bonang ba tlaa leba ka bosesane mo go wena, mme ba tlaa go akanyetsa, mme ba tlaa re: A yo ke ene monna yo o dirileng lefatshe gore le rorome, yo o neng a tshikhinya metse ya magosi?",
                "17": "Le go dira lefatshe jaaka naga, mme a senya metse ya lone, mme a seka a bula matlo a magolegwa a gagwe?",
                "18": "Dikgosi tsotlhe tsa ditšhaba, ee, botlhe ba bone, ba robetse mo kgalalelong, mongwe le mongwe wa bone mo ntlong ya gagwe.",
                "19": "Mme wena o latlhetswe kwa ntle ga lebitla la gago jaaka kala e e bodiabole, le masalela a bao ba ba bolailweng, ba tlhabilwe ka tšhaka, ba ba yang tlase kwa matlapeng a lehuti; jaaka setoto se se gatilweng ka dinao.",
                "20": "Wena ga o na go kopanngwa le bone mo phitlhong, gonne o sentse lefatshe la gago mme wa bolaya batho ba gago; peo ya badira-bosula ga e kitla e tumisiwa.",
                "21": "Baakanya kganyaolo ya bana ba gagwe ka ntlha ya boikepi jwa borraabo, gore ba seka ba tsoga, le fa e le go rua lefatshe, le fa e le go tlatsa sefatlhogo sa lefatshe ka metse.",
                "22": "Gonne ke tlaa ema kgatlhanong le bone, go bua jalo Morena wa Masomosomo, le go kgaola go tswa Babilone leina, le masalela, le morwa, le setlogolo, go bua Morena.",
                "23": "Gape ke tlaa e dira seruiwa sa kgapu, le megobe ya metsi, mme ke tlaa e feela ka lefeelo la tshenyo, go bua Morena wa Masomosomo.",
                "24": "Morena wa Masomosomo o ikanne, a re: E le ruri jaaka ke akantse, jalo go tlaa diragala; mme jaaka ke ikaeletse, jalo go tlaa ema—",
                "25": "Gore ke tlaa tsisa Moasiria mo lefatsheng la me, le mo dithabeng tsa me ke mo gataka ka fa tlase ga lenao; jaanong foo jokwe ya gagwe e tlaa ba tlogela, mme mokgweleo wa gagwe o tlaa tswa mo magetleng a bone.",
                "26": "Se ke maikaelelo a a ikaeletsweng mo lefatsheng lotlhe; mme se ke seatla se se thapolotsweng mo ditšhabeng tsotlhe.",
                "27": "Gonne Morena wa Masomosomo o ikaeletse, mme ke mang yo o tlaa phimolang? Mme seatla sa gagwe se thapolotswe, mme ke mang yo o tlaa se busang?",
                "28": "Mo ngwageng o kgosi Ahase a suleng ka one, go ne go le mokgweleo o.",
                "29": "Se ipele wena, Filisitia yotlhe, gonne thobane ya gagwe ene yo o neng a lo itaya e robegile; gonne go tswa moding wa noga, go tlaa tswa kake, mme leungo la gagwe e tlaa nna noga e e fofang ya molelo.",
                "30": "Mme ngwana wa ntlha wa bahumanegi o tlaa ja, mme batlhoki ba tlaa rapama fatshe mo tshireletsong; mme ke tlaa bolaya modi wa gago ka tlala, mme o tlaa bolaya masalela a gago.",
                "31": "Goa, O kgoro; lela, O motse, wena, Filisitia yotlhe, o phatlaladitswe; gonne go tlaa tla go tswa kwa bokone mosi, mme ope o tla bo a se nosi mo nakong ya gagwe e e beilweng.",
                "32": "Go tlaa arabang jaanong foo barongwa ba ditšhaba? Gore Morena o thaile Sione, mme bahumanegi ba batho ba gagwe ba tlaa tshepa mo go yone."
            },
            "25": {
                "1": "Jaanong nna, Nifae, ke bua go sekae mabapi le mafoko a ke a kwadileng, a a builweng ka molomo wa ga Isaia. Gonne bonang, Isaia o buile dilo di le dintsi tse di neng di le thata mo go ba le bantsi ba batho ba me go tlhaloganya; gonne ga ba itse sepe mabapi le mokgwa wa go porofita gareng ga Bajuta.",
                "2": "Gonne nna, Nifae, ga ke a ba ruta dilo di le dintsi mabapi le mokgwa wa Bajuta; gonne ditiro tsa bone e ne e le ditiro tsa lefifi, mme go dira ga bone e ne e le go dira ga bodiabole.",
                "3": "Ka jalo he, ke kwalela batho ba me, go botlhe bao ba ba tlaa amogelang go tlogeng fa dilo tse ke di kwalang, gore ba ka tla ba itse dikatlholo tsa Modimo, gore di tla ditšhabeng tsotlhe, go ya ka fa lefokong le a le buileng.",
                "4": "Ka jalo he, obamelang, O batho ba me, ba e leng ba ntlo ya Iseraele, mme lo nee tsebe go mafoko a me; gonne le fa mafoko a ga Isaia a se motlhofo mo go lona, le fa go ntse jalo, a motlhofo mo go botlhe bao ba ba tletseng mowa wa seporofiti. Mme ke naya go lona porofito, go ya ka fa moweng o o leng mo go nna; ka jalo he ke tlaa porofita go ya ka fa botlhofong jo bo ntseng bo na le nna go tswa ka nako ya fa ke tla go tswa Jerusalema le ntate; gonne bonang, botho jwa me bo itumela mo motlhofong go batho ba me, gore ba ka tla ba rutega.",
                "5": "Ee, mme botho jwa me bo itumela mo mafokong a ga Isaia, gonne ke dule kwa Jerusalema, mme matlho a me a bonye dilo tsa Bajuta, mme ke itse gore Bajuta ba tlhaloganya dilo tsa baporofiti, mme ga go na bape batho ba bangwe ba ba tlhaloganyang dilo tse di builweng go Bajuta jaaka bone, fa e se gore ba rutilwe ka fa mekgweng ya dilo tsa Bajuta.",
                "6": "Mme bonang, nna, Nifae, ga ke a ruta bana ba me ka fa mokgweng wa Bajuta; mme bonang, nna, ka bonna, ke ntse kwa Jerusalema, ka jalo he ke itse ka ga dikgaolo tse di mo tikologong; mme ke umakile mo go bongwanake mabapi le dikatlholo tsa Modimo, tse di diragetseng gareng ga Bajuta, go bongwanake, go ya ka fa go tseo tsotlhe tse Isaia a di buileng, mme ga ke di kwale.",
                "7": "Mme bonang, ke tswelela ka seporofiti sa me, go ya ka fa botlhofong jwa me; jo mo go jone ke itseng gore ga go monna yo o ka fosang; le fa go ntse jalo, mo malatsing a diporofito tsa ga Isaia di tlaa diragatswang batho ba tlaa itse ka tlhomamiso, ka dinako tse di tlaa diragalang.",
                "8": "Ka jalo he, di botlhokwa mo baneng ba batho, mme yoo yo o ithayang a re ga di botlhokwa, mo go bone ke tlaa bua bogolo jang, mme ke tlaa lebaganya mafoko go batho ba me; gonne ke itse gore a tlaa nna a botlhokwa jo bogolo mo go bone mo malatsing a bofelo; gonne mo letsatsing leo ba tlaa a tlhaloganya; ka jalo he, go molemo mo go bone ke a kwadile.",
                "9": "Mme jaaka tshika e le nngwe e sentswe gareng ga Bajuta ka ntlha ya boikepi, le ka jalo tota ba sentswe go tswa tshikeng go ya tshikeng go ya ka fa boikeping jwa bone; mme ga go ise ope wa bone a senngwe fa e se go ne go boletswe pele mo go bone ke baporofiti ba Morena.",
                "10": "Ka jalo he, go ne go boletswe go bone ka ga tshenyo e e tlaa tlang mo go bone, ka bonako morago ga ntate a emelela kwa Jerusalema; le fa go ntse jalo, ba ne ba thatafatsa dipelo tsa bone; mme go ya ka fa seporofiting sa me, ba sentswe, fa e se fela ba ba tseetsweng botshwarwa kwa Babilone.",
                "11": "Mme jaanong se ke se bua ka ntlha ya mowa o o leng mo go nna. Mme go sa kgathalesege gore ba ne ba tserwe ba tlaa boa gape, le go tsaya lefatshe la Jerusalema; ka jalo he, ba tlaa buseletswa gape mo lefatsheng la boswa jwa bone.",
                "12": "Mme, bonang, ba tlaa nna le dintwa, le menahune ya dintwa; mme fa letsatsi le tla le Yo o Tshotsweng a le Esi wa ga Rara, ee, le tota Rara wa legodimo le lefatshe, o tlaa itshupa go bone mo nameng, bonang, ba tlaa mo gana, ka ntlha ya boikepi jwa bone, le bothata jwa dipelo tsa bone, le go gagamala ga melala ya bone.",
                "13": "Bonang, ba tlaa mmapola mo sefapaanong; mme morago ga a beilwe mo phuphung sebaka sa malatsi a le mararo o tlaa tsoga mo baswing, ka phodiso mo diphukeng tsa gagwe; mme botlhe ba ba tlaa dumelang mo leineng la gagwe ba tlaa bolokwa mo motseng wa bogosi jwa Modimo. Ka jalo he, botho jwa me bo itumelela go porofita mabapi le ene, gonne ke bone letsatsi la gagwe, mme pelo ya me e godisa leina la gagwe le le boitshepho.",
                "14": "Mme bonang go tlaa diragala gore morago ga Mesia a sena go tsoga mo baswing, mme a ba a itshupile go batho ba gagwe, go bontsi jo bo tlaa dumelang mo leineng la gagwe, bonang, Jerusalema o tlaa senngwa gape; gonne khutsafalo go bone ba ba lwang kgatlhanong le Modimo le batho ba kereke ya gagwe.",
                "15": "Ka jalo he, Bajuta ba tlaa phatlalaletswa gareng ga ditšhaba tsotlhe; ee, gape le Babilone o tlaa senngwa; ka jalo he, Bajuta ba tlaa phatlaladiwa ke ditšhaba tse dingwe.",
                "16": "Mme morago ga ba sena go phatlaladiwa, le Morena Modimo a ba kgwathisa ka ditšhaba tse dingwe mo sebakeng sa ditshika di le dintsi, ee, le tota go tswa tshikeng go ya tshikeng go fitlhelela ba kgonwa ka puo go dumela mo go Keresete, Morwa Modimo, le tetlanyo, e e senang bolekanyetso go batho botlhe—Mme fa letsatsi leo le tla le ba tlaa dumelang mo go Keresete, le go obamela Rara mo leineng la gagwe, ka dipelo tse di itshekileng le diatla tse di phepa, mme ba sa tlhole ba lebeletse Mesia o mongwe kwa pele, jaanong foo, ka nako eo, letsatsi le tlaa tla gore go tshwanetse go tlhokega go le botlhokwa gore ba dumela dilo tse.",
                "17": "Mme Morena o tlaa baya seatla sa gagwe gape la bobedi go tsosolosa batho ba gagwe go tswa mo seemong sa bone sa tatlhego le go wa. Ka jalo he, o tlaa tswelela go dira tiro ya kgakgamatso le tseanyo gareng ga bana ba batho.",
                "18": "Ka jalo he, o tlaa tsisa pele mafoko a gagwe kwa go bone, mafoko a one a tlaa ba atlholang ka letsatsi la bofelo, gonne a tlaa fiwa bone ka maikaelelo a go ba lemotsha ka ga Mesia wa boammaaruri, yo o neng a ganwa ke bone; le go ba dumedisa gore ga ba tlhoke go tlhola ba leba kwa pele gore Mesia a tle, gonne ga go ope yo o tlaa tlang, fa e se e tla bo e le Mesia yo e seng wa nnete yo o tlaa tsietsang batho; gonne go na le Mesia a le mongwe fela yo o boletsweng ke baporofiti, mme Mesia yoo ke ene yo o tlaa ganwang ke Bajuta.",
                "19": "Gonne go ya ka fa mafokong a baporofiti, Mesia o tla mo ngwageng tse makgolo a marataro go tswa nako e ntate a neng a tswa kwa Jerusalema; mme go ya ka fa mafokong a baporofiti, le ga mmogo lefoko la moengele wa Modimo, leina la gagwe e tlaa nna Jesu Keresete, Morwa Modimo.",
                "20": "Mme jaanong, bakaulengwe ba me, ke buile ka botlhofo gore le seka la fosa. Mme fela jaaka Morena Modimo a tshela yo o tlisitseng Iseraele godimo go tswa kwa lefatsheng la Egepeto, mme a naya Moše thata gore a fodise ditšhaba morago ga ba sena go longwa ke di noga tse di nang le botlhole, fa ba ka latlhela matlho a bone kwa nogeng e a neng a e tsholetsa fa pele ga bone, le gape go mo naya thata gore a iteye lefika, mme metsi a tlaa tswa, ee, bonang, ke lo raya ke re, gore jaaka dilo tse di le boammaaruri, le fela jaaka Morena Modimo a tshela, ga go lepe leina le lengwe le le filweng ka fa tlase ga legodimo, fa e se yo Jesu Keresete, yo ke buileng ka ga ene, le ka lone motho o ka bolokwang.",
                "21": "Ka jalo he, ka ntlha ya lebaka le Morena Modimo o ntsholofeditse gore dilo tse ke di kwalang tse di tlaa bewa le go babalelwa, mme di tlaa fetisediwa tlase go peo ya me, go tswa tshikeng go ya tshikeng, gore tsholofetso e ka tla ya diragadiwa go Josefe, gore peo ya gagwe ga e kitla e nyelela fela fa lefatshe le tla bo le le teng.",
                "22": "Ka jalo he, dilo tse di tlaa tsamaya go tswa tshikeng go ya tshikeng fela fa lefatshe le tla bo le le teng; mme di tlaa tsamaya go ya ka thato le kgatlhego ya Modimo; mme ditšhaba tse di tlaa di tsholang di tlaa atlholwa ka tsone go ya ka mafoko a a kwadilweng.",
                "23": "Gonne re dira ka tlhoafalo go kwala, go kgona ka puo bana ba rona, le ga mmogo bakaulengwe ba rona, go dumela mo go Keresete, le go agisanngwa le Modimo; gonne re itse gore ke ka matlhogonolo gore re a bolokwa, morago ga tsotlhe tse re ka di dirang.",
                "24": "Mme, go sa kgathalesege gore re dumela mo go Keresete, re tshegetsa molao wa ga Moše, le go leba kwa pele ka nitamo go Keresete go fitlhelela molao o tlaa diragadiwa.",
                "25": "Gonne, ka kemo e molao o ne wa fiwa; ka jalo he, molao o sule mo go rona, mme re dirwa ba ba tshelang mo go Keresete ka ntlha ya tumelo ya rona; mme re santse re tshegetsa molao ka ntlha ya ditaelo.",
                "26": "Mme re bua ka ga Keresete, re ipela mo go Keresete, re rera ka ga Keresete, re porofita ka ga Keresete, mme re kwala ka fa diporofitong tsa rona, gore bana ba rona ba ka tla ba itse gore ba ka leba ko go ofe motswedi go bona phimolo ya dibe tsa bone.",
                "27": "Ka jalo he, re bua mabapi le molao gore bana ba rona ba ka tla ba itse go swa ga molao; mme bone, ka go itse go swa ga molao, ba ka lebelela pele go botshelo joo jo bo mo go Keresete, le go itse gore ke ka kemo efe molao o neng wa fiwa. Mme morago ga molao o diragadiwa mo go Keresete, gore ga ba tlhoke go thatafatsa dipelo tsa bone kgatlhanong le ene fa molao o tshwanetse go fedisiwa.",
                "28": "Mme jaanong bonang, batho ba me, lo batho ba ba melala e gagametseng; ka jalo he, ke buile ka motlhofo go lona, gore lo seka lwa tlhoka go tlhaloganya. Mme mafoko a ke a buileng a tlaa ema e le bopaki kgatlhanong le lona; gonne a lekane go ruta monna mongwe le mongwe tsela e e siameng; gonne tsela e e siameng ke go dumela mo go Keresete le go sa mo gane; gonne ka go mo gana lo gana gape baporofiti le molao.",
                "29": "Mme jaanong bonang, ke lo raya ke re tsela e e siameng ke go dumela mo go Keresete, le go sa mo gane; mme Keresete ke Moitshephi wa Iseraele; ka jalo he lo tshwanetse go obama tlase fa pele ga gagwe, le go mo obamela ka bonatla jwa lona jotlhe, mogopolo, le nonofo le botho jotlhe jwa lona; mme fa lo ka dira se, lo tlaa seke ka tsela epe lo latlhelwe kwa ntle.",
                "30": "Mme, go lekana le jaaka go tla bo go tlhokega, le tshwanetse go tshegetsa ditiragatso le ditlhomo tsa Modimo go fitlhelela molao o tla o diragadiwa o o neng wa neelwa go Moše."
            },
            "26": {
                "1": "Mme morago ga Keresete a tla bo a sena go tsoga mo baswing o tlaa itshupa go lona, bongwanake, le bakaulengwe ba me ba ba rategang; mme mafoko a a tlaa buang le lona e tlaa nna molao o lo tlaa o dirang.",
                "2": "Gonne bonang, ka re go lona ke bonye gore ditshika di le dintsi di tlaa feta, mme go tlaa nna le dintwa tse dikgolo le dikomano gareng ga batho ba me.",
                "3": "Mme morago ga Mesia a sena go tla go tlaa nna le dikai tse di tlaa fiwang batho tsa botsalo jwa gagwe, le gape tsa loso le tsogo ya gagwe; mme bogolo le poitshego letsatsi leo le tlaa nna go baleofi, gonne ba tlaa nyelela; mme ba nyelela ka ntlha ya gore ba latlhetse kwa ntle baporofiti, le baitshephi, le go ba kgobotletsa ka matlapa, le go ba bolaya; ka jalo he, selelo sa madi a baitshephi se tlaa thatlogela godimo kwa Modimong go tswa fa fatshe kgatlhanong le bone.",
                "4": "Ka jalo he, botlhe bao ba ba boikgogomoso, le ba ba dirang boleofi, letsatsi le le tlang le tlaa ba fisa, go bua Morena wa Masomosomo, gonne ba tlaa nna jaaka dirite.",
                "5": "Mme bao ba ba bolayang baporofiti, le baitshephi, boteng jwa lefatshe bo tlaa ba metsa, go bua Morena wa Masomosomo; mme dithaba di tlaa ba apesa, mme difefo di tlaa ba tsaya, mme dikago di tlaa wela mo go bone di ba thubi ditoki, mme di ba sile go nna bopi.",
                "6": "Mme ba tlaa etelwa ka ditladi, le dikgadima, le thoromo ya lefatshe, le mefuta yotlhe ya ditshenyo, gonne molelo wa tšhakgalo ya Morena o tlaa kukediwa kgatlhanong le bone, mme ba tlaa nna jaaka dirite, mme letsatsi le le tlang le tlaa ba laila, go bua Morena wa Masomosomo.",
                "7": "O botlhoko, le botlhoko le tshwenyego ya botho jwa me ka ntlha ya tatlhegelo ya ba ba bolailweng ba batho ba me! Gonne nna, Nifae, ke e bonye, mme e ratile mo bogaufing e nnyeletsa fa pele ga fa tlase ga Morena; mme ke tshwanetse go lelela go Modimo wa me: Ditsela tsa gago di tshiamo le tlhamalalo.",
                "8": "Mme bonang, basiami ba ba obamelang mafoko a baporifiti, mme ba seka ba ba senya, mme ba lebelela ko pele go Keresete ka nitamo go dikai tse di filweng, go sa kgathalesege matshwenyego otlhe—bonang, ke bone ba ba senang go nyelela.",
                "9": "Mme Morwa Tshiamo o tlaa bonala go bone; mme o tlaa ba fodisa, mme ba tlaa nna le kagiso le ene, go fitlhelela ditshika di le tharo di tla bo di fetile, le bontsi jwa tshika ya bone bo tla bo bo fetile ka tshiamo.",
                "10": "Mme fa dilo tse di sena go feta tshenyo e e bofefo e tlaa tla go batho ba me; gonne, go sa kgathalesege ditlhabi tsa botho jwa me, ke e bonye; ka jalo he, ke itse gore e tlaa diragala; mme ba ithekisetsa lefela; gonne, mo poelong ya boikgogomoso ja bone le boeleele jwa bone ba tlaa roba tshenyego; gonne ka ntlha ya gore ba ineela go diabole mme ba tlhopha ditiro tsa lefifi gona le lesedi, jalo he ba tshwanetse go ya tlase kwa moleteng.",
                "11": "Gonne Mowa wa Morena ga o na o dira ka nako yotlhe le motho. Mme fa Mowa o emisa go dira le motho jaanong foo go tla ka bofefo tshenyego, mme se se tlhokofatsa botho jwa me.",
                "12": "Mme jaaka ke buile mabapi le go lemotsha Bajuta ba dumele, gore Jesu ke ene tota Keresete, go tshwanetse go tlhokega gore Baditšhaba ba dirwe gore ba dumele le bone gore Jesu ke Keresete, Modimo wa Bosakhutleng;",
                "13": "Le gore o itshupa go botlhe bao ba ba dumelang mo go ene, ka thata ya Mowa o o Boitshepho; ee, go tšhaba nngwe le nngwe, lotso, teme le batho, a dira dikgakgamatso tse dikgolo, ditshupo, le ditseanyo, gareng ga bana ba batho go ya ka fa tumelong ya bone.",
                "14": "Mme bonang, ke porofita go lona mabapi le malatsi a bofelo; mabapi le malatsi a Morena Modimo o tlaa tlisang pele dilo tse go bana ba batho.",
                "15": "Morago ga peo ya me le peo ya bakaulengwe ba me di tla bo di nyenyafetse mo tlhoka tumelong, mme ba tla bo ba iteilwe ke Baditšhaba; ee, morago ga Morena Modimo a tlaa bo a thibeletse kgatlhanong le bone mo tikologong, le a tla bo a ba thibeletse ka thotana, mme a emeletsa dikago tsa itshireletso kgatlhanong le bone; le morago ga ba tla bo ba tlisitswe tlase mo loroleng, le tota gore ga ba yo, le fa go le jalo mafoko a basiami a tlaa kwalwa, le dithapelo tsa badumedi di tlaa utlwiwa, mme botlhe bao ba ba nyenyafetseng mo tlhoka tumelong ba tlaa seke ba lebalwe.",
                "16": "Gonne bao ba ba tlaa senngwang ba tlaa bua le bone go tswa fa fatshe, puo ya bone e tla bo e le kwa tlase go tswa mo loroleng, mme lentswe la bone le tla bo le le jaaka lengwe le le nang le mowa o o itsegeng; gonne Morena Modimo o tlaa mo fa thata, gore o ka tla a seba mabapi le bone, le tota jaaka e kete e ne e le go tswa fa fatshe; mme puo ya bone e tla seba go tswa mo leroleng.",
                "17": "Gonne go bua jalo Morena Modimo: Ba tlaa kwala dilo tse di tlaa dirwang gareng ga bone, mme di tlaa kwalwa le go kanelwa mo bukeng, mme ba ba nyenyafetseng mo tlhoka tumelong ba tlaa seke ba nne le tsone, gonne ba batla go senya dilo tsa Modimo.",
                "18": "Ka jalo he, jaaka bao ba ba sentsweng ba sentswe ka bofefo; le matshwititshwiti a ba bone ba ba boitshegang ba tlaa nna jaaka mmoko o o fetang—ee, go bua jalo Morena Modimo: Go tlaa nna ka bonako, ka tshoganyetso.",
                "19": "Mme go tla diragala, gore bao ba ba nyenyafetseng mo tlhoka tumelong ba tlaa itewa ka seatla sa Baditšhaba.",
                "20": "Mme Baditšhaba ba tsholetsegile godimo mo boikgogomosong jwa matlho a bone, mme ba kgopilwe, ka ntlha ya bogolo jwa sekgopi sa bone, gore ba agile dikereke di le dintsi; le fa go ntse jalo, ba baya fa fatshe thata le dikgakgamatso tsa Modimo, mme ba rerela godimo go bone tlhalefo ya bone le thutego ya bone, gore ba ka tla ba bona poelo, mme ba sila mo sefatlhogong sa bahumanegi.",
                "21": "Mme go na le dikereke di le dintsi tse di agilweng tse di bakang mahuha, dikgotlhang, le bopelompe.",
                "22": "Mme go na gape le makunutu a sephiri, le tota jaaka mo dinakong tsa bogologolo, go ya ka fa makunutung a ga diabole, gonne ke ene mothei wa dilo tse tsotlhe; ee, mothei wa polao, le ditiro tsa lefifi; ee, mme o ba goga ka molala ka kgole ya lelodi, go fitlhelela a ba bofa ka dikgole tse di thata tsa gagwe ka metlha.",
                "23": "Gonne bonang, bakaulengwe ba me ba ba rategang, ke lo raya ke re Morena Modimo ga a direle mo lefifing.",
                "24": "Ga a dire sepe fa e se ka lebaka la poelo ya lefatshe; gonne o rata lefatshe, le mo tota a bayang fa fatshe botshelo jwa gagwe gore o ka tla a gogele batho botlhe kwa go ene. Ka jalo he, ga a laela ope gore a seka a nna le seabe mo polokong ya gagwe.",
                "25": "Bonang, a o lelela go mongwe, a re: Tloga fa go nna? Bonang, ke lo raya ke re, Nnyaa; mme a re: Tlang go nna lona lotlhe dikhutlong tsa lefatshe, rekang maši le dinotshe, go sena madi e bile go sena tlhotlhwa.",
                "26": "Bonang, a o laetse bangwe gore ba tswe mo disenagogeng, kgotsa go tswa mo matlong a kobamelo? Bonang, ke lo raya ke re, Nnyaa.",
                "27": "A o laetse bangwe gore ba seka ba nna le seabe mo polokong ya gagwe? Bonang ke lo raya ke re, Nnyaa; mme o e file mahala go batho botlhe; mme o laetse batho ba gagwe gore ba tshwanetse go kgothatsa batho botlhe go ya boikotlhaong.",
                "28": "Bonang, a Morena o laetse bangwe gore ba seka ba nna le seabe mo bomolemong jwa gagwe? Bonang ke lo raya ke re, Nnyaa; mme batho botlhe ba siametswe mongwe jaaka yo mongwe, mme ga go bape ba ba iditsweng.",
                "29": "O laela gore go seka ga nna le boperesiti-boferefere; gonne, bonang, boperesiti-boferefere ke se batho ba se rerang ba bo ba itlhoma go nna lesedi go lefatshe; gore ba ka bona poelo le kgalaletso ya lefatshe; mme ga ba batle boitekanelo jwa Sione.",
                "30": "Bonang, Morena o ileditse selo se; ka jalo he, Morena Modimo o file taelo, gore batho botlhe ba nne le bopelonomi, bopelonomi jo e leng lorato. Mme kwa ntle ga gore ba nne le bopelonomi ba ne ba se sepe. Ka jalo he fa ba ka nna le bopelonomi ga ba na go letla modiri mo Sione go nyelela.",
                "31": "Mme modiri mo Sione o tlaa direla Sione; ka gonne fa ba direla madi ba tlaa nyelela.",
                "32": "Mme gape, Morena Modimo o laetse gore batho ba se bolae; gore ba seka ba aka; gore ba seka ba utswa; gore ba seka ba tsaya leina la Morena Modimo wa bone ka lefela; gore ba seka ba fufega; gore ba seka ba nna le bopelompe; gore ba seka ba omana mongwe le yo mongwe; gore ba seka ba dira boaka; le gore ba seka ba dira sepe sa dilo tse; gonne ope yo o di dirang o tlaa nyelela.",
                "33": "Gonne ga go sepe sa boikepi jo se se tlang ka Morena; gonne o dira seo se se siameng gareng ga bana ba batho; mme ga a dire sepe fa e se se se motlhofo go tlhaloganyega go bana ba batho; mme o ba laletsa botlhe go tla go ene le go nna le seabe mo bomolemong jwa gagwe; mme ga a gane ope yo o tlang kwa go ene, bantsho le basweu, bagolegwa le bagololesegi, banna le basadi; mme o gakologelwa baheitane; mme botlhe ba a tshwana mo Modimong, bobeding Bajuta le Baditšhaba."
            },
            "27": {
                "1": "Mme, bonang, mo malatsing a bofelo, kgotsa mo malatsing a Baditšhaba—ee, bonang ditšhaba tsotlhe tsa Baditšhaba ga mmogo le Bajuta, mmogo bao ba ba tlaa tlang mo lefatsheng le le ba ba tla bong ba le mo mafatsheng a mangwe, ee, le tota mo mafatsheng otlhe a lefatshe, bonang, ba tla bo ba tlhapetswe ke boikepi le mefuta yotlhe ya bodiabole—",
                "2": "Mme fa letsatsi leo le tla ba tlaa etelwa ke Morena wa Masomosomo, ka tladi le ka thoromo ya lefatshe, le ka modumo o mogolo, le ka matsubutsubu, le ka setsuatsue, le ka kgabo ya molelo o o lailang.",
                "3": "Mme ditšhaba tsotlhe tse di lwang kgatlhanong le Sione, le tse di mo patikang, di tlaa nna jaaka toro ya pono ya bosigo; ee, go tlaa nna mo go bone, le tota jaaka mo monneng yo o bolailweng ke tlala yo o lorang, mme bonang o a ja mme o a tsoga mme botho jwa gagwe ga bo na sepe; kgotsa jaaka monna yo o tshwerweng ke lenyora yo o lorang, mme bonang o a nwa mme a tsoge mme bonang o bokoa, mme mowa wa gagwe o nna le keletso ya dijo; ee, le jalo go tlaa nna matshwititshwiti a ditšhaba tsotlhe tse di lwang kgatlhanong le Thaba ya Sione.",
                "4": "Gonne bonang, lona lotlhe ba lo dirang boikepi, emang mme le tseane, gonne lo tlaa lela, mme lo lele; ee, lo tlaa tlhapelwa mme e seng ke mofine, lo tlaa thetheekela mme e seng ka seno se se bogale.",
                "5": "Gonne bonang, Morena o tshetse mo go lona mowa wa boroko jo bogolo. Gonne bonang, lo tswetse matlho a lona, mme lo ganne baporofiti; le babusi ba lona, mme balebi o ba bipile ka ntlha ya boikepi jwa lona.",
                "6": "Mme go tlaa diragala gore Morena Modimo o tlaa tsisa pele go lona mafoko a buka, mme a tlaa nna mafoko a bone ba ba robetseng.",
                "7": "Mme bonang buka e tlaa bo e kannwe; mme mo bukeng go tla bo go na le tshenolo go tswa go Modimo, go tswa tshimologong ya lefatshe go ya kwa bokhutlhong jwa lone.",
                "8": "Ka jalo he, ka ntlha ya dilo tse di kannweng, dilo tse di kannweng ga di na go neelwa mo malatsing a boleo le bodiabole jwa batho. Ka jalo he buka e tlaa thibelwa go ya mo go bone.",
                "9": "Mme buka e tlaa neelwa monna, mme o tlaa tlisa mafoko a buka, a e leng mafoko a bao ba ba robetseng mo loroleng, mme o tlaa isa mafoko a kwa go yo mongwe.",
                "10": "Mme mafoko a a kannweng ga a na go a tlisa, le fa e le go tlisa buka. Gonne buka e tla bo e kannwe ka thata ya Modimo, mme tshenolo e e neng e kannwe e tlaa bewa mo bukeng go fitlhelela nako e e ipeetsweng ya Morena, gore a ka tla pele; gonne bonang, a senola dilo tsotlhe go tswa kwa motheong wa lefatshe go ya kwa bokhutlong jwa lone.",
                "11": "Mme letsatsi le etla le mafoko a buka a a neng a kannwe a tlaa balwang mo godimo ga ditlhoa tsa matlo; mme a tlaa balwa ka thata ya ga Keresete; mme dilo tsotlhe di tlaa senolwa go bana ba batho tseo tse di kileng tsa nna gareng ga bana ba batho, le tse di tlaa nnang le go ya kwa bokhutlong jwa lefatshe tota.",
                "12": "Ka jalo he, ka letsatsi leo le buka e tlaa tlisiwang go monna yo ka ga ene ke buileng, buka e tlaa fitlhiwa go tswa mo matlhong a lefatshe, gore matlho a ope a seka a e bona, fa e se fela gore basupi ba le bararo ba tlaa e bona, ka thata ya Modimo, kwa ntle ga gagwe yo kwa go ene buka e tlaa isiwang; mme ba tlaa paka ka boammaaruri jwa buka le dilo tse di mo go yone.",
                "13": "Mme ga go ope yo mongwe yo o tlaa e bonang, fa e se ba se kae go ya ka fa thatong ya Modimo, go naya bopaki jwa lefoko la gagwe go bana ba batho; gonne Morena Modimo o rile mafoko a badumedi a tlaa bua, jaaka e kete go tswa mo baswing.",
                "14": "Ka jalo he, Morena Modimo o tlaa tswelela go tsisa mafoko a buka; mme ka molomo wa basupi ba bontsi jwa a bonang bo mo siametse o tlaa tlhomamisa mafoko a gagwe; mme khutsafalo go yo o ganang lefoko la Modimo!",
                "15": "Mme bonang, go tlaa diragala gore Morena Modimo o tlaa re mo go ene yo kwa go ene a tlaa tsisang buka: Tsaya mafoko a a sa kaniwang a mme o a ise go yo mongwe, gore o ka tlaa a bontsha go morutegi, a re: Bala se, ke a go rapela. Mme morutegi o tlaa re: Tsisa kwano buka, mme ke tlaa a bala.",
                "16": "Mme jaanong, ka ntlha ya kgalaletso ya lefatshe le go boelwa ba tlaa bua se, mme e seng ka ntlha ya kgalalelo ya Modimo.",
                "17": "Mme monna o tlaa re: Ga ke kake ka tsisa buka, gonne e kannwe.",
                "18": "Jaanong foo morutegi o tlaa re: Ga ke kake ka e bala.",
                "19": "Ka jalo he go tlaa diragala, gore Morena Modimo o tlaa tsisa gape buka le mafoko a yone kwa go yo o sa rutegang; mme monna yo o sa rutegang o tlaa re: Ga ke a rutega.",
                "20": "Mme Morena Modimo o tlaa mo raya a re: Barutegi ga ba na go a bala, gonne ba a ganne, mme ke kgona go dira tiro ya me; ka jalo he o tlaa bala mafoko a ke tlaa go a neelang.",
                "21": "O seka wa tshwara dilo tse di kannweng, gonne ke tlaa di tsisa ka nako ya me; gonne ke tlaa supegetsa bana ba batho gore ke kgona go dira tiro ya me.",
                "22": "Ka jalo he, fa o badile mafoko a ke a go laetseng, le go bona basupi ba ke ba go solofeditseng, go tswa foo o tlaa kana buka gape, mme o e fitlhe go nna, gore ke tle ke boloke mafoko a o sa a balang, go fitlhelela ke bona go lekane mo tlhalefong ya me gore ke senole dilo tsotlhe go bana ba batho.",
                "23": "Gonne bonang, ke Modimo; mme ke Modimo wa dikgakgamatso; mme ke tlaa bontsha lefatshe gore ke a tshwana maabane, tsatsi leno le ka metlha; mme ga ke na go dira gareng ga bana ba batho, fa e se ka fa tumelong ya bone.",
                "24": "Mme gape go tlaa diragala gore Morena o tlaa raya ene yo o tlaa balang mafoko a a tlaa isiwang kwa go ene a re:",
                "25": "Fela fa batho ba ba atamela go nna ka melomo ya bone, mme ka dipuonama tsa bone ba ntlotla, mme ba tlositse dipelo tsa bone kgakala le nna, mme poifo ya bone mo go nna e rutwa ka ditaelwana tsa batho—",
                "26": "Ka jalo he, ke tlaa tswelela go dira tiro ya kgakgamatso gareng ga batho ba, ee, tiro ya kgakgamatso le tseanyo, gonne tlhalefo ya batlhalefi ba bone le barutegi e tlaa nyelela, mme go tlhaloganya ga matlhale a bone go tlaa fitlhwa.",
                "27": "Mme khutsafalo go bone ba ba batlang kwa boteng go fitlhela Morena kgakololo ya bone! Mme ditiro tsa bone di mo lefifing; mme ba re: Ke mang yo o re bonang, e bile ke mang yo o re itseng? Mme gape ba re: Ruri, go pitikolola dilo ga gago go tlaa tsewa jaaka mmopa wa mmopi. Mme bonang, ke tlaa ba supegetsa, go bua jalo Morena wa Masomosomo, gore ke itse ditiro tsa bone tsotlhe. Gonne tiro e tlaa re mo go ene yo o e dirileng, ga a ntira? Kgotsa a selo se bopilwe sa re ka ga ene yo o se bopileng, o ne a sa tlhaloganye?",
                "28": "Mme bonang, go bua Morena wa Masomosomo: Ke tlaa bontsha bana ba batho gore go sale sebakanyana mme Lebanone o tlaa fetolwa go nna tshimo e e ntshang maungo thata; mme tshimo e e ntshang maungo thata e tlaa tsewa jaaka sekgwa.",
                "29": "Mme ka letsatsi leo bosusu ba tlaa utlwa mafoko a buka, mme matlho a difofu a tlaa bona go tswa mo phitlhegong le go tswa mo lefifing.",
                "30": "Mme ba ba bonolo le bone ba tlaa oketsega, mme boipelo jwa bone bo tlaa nna mo Moreneng, mme bahumanegi gareng ga batho ba tlaa ipela mo go Moitshephi wa Iseraele.",
                "31": "Gonne ruri jaaka Morena a tshela ba tlaa bona gore yo o boitshegang o tsisitswe go lefela, mme monyatsi o a lailwa, mme botlhe ba ba batlang boikepi ba a kgaolwa;",
                "32": "Le bao ba ba dirang motho motsoulodi ka ntlha ya lefoko, mme ba beela selaga yoo yo o kgalemang kwa kgorong, mme ba kgaphela kwa thoko ba ba tshiamo le tlhamalalo e le selo sa lefela.",
                "33": "Jalo he, go bua jalo Morena, yo o rekolotseng Aberahame, ka ga ntlo ya ga Jakobe: Jakobe ga a na jaanong go tlhajwa ke ditlhong, le fa e le sefatlhogo sa gagwe go jaanong thunya.",
                "34": "Mme fa a bona bana ba gagwe, tiro ya diatla tsa me, mo gareng ga gagwe, ba tlaa itshephisa leina la me, le go itshephisa Moitshephi wa ga Jakobe, mme ba tlaa boifa Modimo wa Iseraele.",
                "35": "Bone gape ba ba fositseng mo moweng ba tlaa tla mo go tlhaloganyeng, mme bao ba ba neng ba ngunanguna ba tlaa ithuta thuto."
            },
            "28": {
                "1": "Mme jaanong, bonang, bakaulengwe ba me, ke buile le lona, go ya ka fa mowa o neng o mpatika ka teng; ka jalo he, ke itse gore ka nnete di tlaa diragala.",
                "2": "Mme dilo tse di tlaa kwalwang go tswa mo bukeng di tlaa nna tsa botlhokwa jo bogolo go bana ba batho, mme bogolo jang mo peong ya rona, e e leng masalela a ntlo ya Iseraele.",
                "3": "Gonne go tlaa diragala mo letsatsing leo gore dikereke tse di agilweng, mme e seng go Morena, fa e ngwe e tlaa re go e nngwe: Bonang, nna, ke wa Morena; mme tse dingwe di tlaa re: Nna, ke wa Morena; mme jalo go tlaa rialo mongwe le mongwe yo o agileng dikereke, mme e seng go Morena—",
                "4": "Mme ba tlaa ganetsana nngwe le e nngwe; mme baperesiti ba tsone ba tlaa ganetsana mongwe le yo mongwe, mme ba tlaa ruta ka thutego ya bone, le go latola Mowa o o Boitshepho, o o nayang puo.",
                "5": "Mme ba latola thata ya Modimo, Moitshephi wa Iseraele; mme ba raya batho ba re: Obamelang go rona, mme utlwang ditaolwana tsa rona; gonne bonang ga go na Modimo tsatsi leno, gonne Morena le Morekolodi o dirile tiro ya gagwe, mme o neetse thata ya gagwe batho;",
                "6": "Bonang, obamelang lona go ditaolwana tsa me; fa ba ka re go na le kgakgamatso e dirilwe ka seatla sa Morena, lo seka lwa dumela; gonne ka letsatsi le, ga se Modimo wa dikgakgamatso; o dirile tiro ya gagwe.",
                "7": "Ee, mme go tlaa nna le ba le bantsi ba ba tlaa reng: Jang, nwang, mme lo ipele, gonne ka moso re a swa, mme go tlaa siama ka rona.",
                "8": "Mme go tlaa nna gape ba le bantsi ba ba tlaa reng: Jang, nwang, mme lo ipele; le fa go ntse jalo, boifang Modimo—O tlaa tlhoka molato mo go direng sebe se sennye; ee, akang go le go nnye, dirisang yo mongwe ka ntlha ya mafoko a gagwe, epela lehuti moagisanyi wa gago; ga go na molato mo go se; mme dirang dilo tse tsotlhe, gonne ka moso re a swa; mme fa e le gore re molato, Modimo o tlaa re itaya ka di thupa di se kae, mme kwa morago re tlaa bolokwa mo motseng wa bogosi jwa Modimo.",
                "9": "Ee, mme go tlaa nna le ba le bantsi ba ba tlaa rutang go latela mokgwa o, dithuto tse e seng tsa nnete, e le tsa lefela le bomatla, mme ba tla bo ba bodulogile mo dipelong tsa bone, mme ba tlaa batla kwa teng go fitlhela Morena dikgakololo tsa bone; mme ditiro tsa bone di tla bo di le mo lefifing.",
                "10": "Mme madi a baitshephi a tlaa lela go tswa fa fatshe kgatlhanong le bone.",
                "11": "Ee, botlhe ba dule mo tseleng; ba tsile mo tshenyegong.",
                "12": "Ka ntlha ya boikgogomoso, le ka ntlha ya baruti ba e seng ba nnete, le dithuto tse e seng tsa nnete, dikereke tsa bone di tsile mo tshenyegong, mme dikereke tsa bone di tsholeleditswe godimo; ka ntlha ya boikgogomoso ba budulogile.",
                "13": "Ba thukutha bahumanegi ka ntlha ya mafelo a a boitshepho a bone a mantle; ba thukutha bahumanegi ka ntlha ya diaparo tsa bone tse dintle; mme ba tshwenya ba ba bonolo le ba ba humanegileng mo pelong, ka gonne mo boikgogomosong jwa bone ba budulogile.",
                "14": "Ba apara melala e e gagametseng le ditlhogo tse di kwa godimo; ee, mme ka ntlha ya boikgogomoso, le boleo, le bodiabole, le boaka, botlhe ba latlhegile fa e se ba se kae, ba e leng balatedi ba ba boikokobetso ba ga Keresete; le fa go ntse jalo, ba eteletswe pele, gore mo makgethong a le mantsi ba a fosa ka gonne ba rutilwe ka ditaolwana tsa batho.",
                "15": "O batlhalefi, le barutegi, le bahumi, ba ba budulogileng mo boikgogomosong jwa dipelo tsa bone, le botlhe ba ba rerang dithuto tse e seng nnete, le botlhe bao ba ba dirang boaka, le go sokamisa tsela e e siameng ya Morena, khutsafalo, khutsafalo, khutsafalo go bone, go bua jalo Morena Modimo Mothatayotlhe, gonne ba tlaa latlhelwa tlase kwa moleteng!",
                "16": "Khutsafalo go bone ba ba kgaphelang kwa thoko ba ba tshiamo le tlhamalalo e le selo sa lefela mme ba kgoba kgatlhanong le seo se se molemo, mme ba re ga se na mosola! Gonne letsatsi le tlaa tla le Morena Modimo o tlaa etelang ka bofefo banni ba lefatshe; mme ka letsatsi leo fa ba budule mo boikeping, ba tlaa nyelela.",
                "17": "Mme bonang, fa banni ba lefatshe ba ka ikotlhaela boleo jwa bone le bodiabole ga ba na go senngwa, go bua jalo Morena wa Masomosomo.",
                "18": "Mme bonang, kereke e kgolo e e bodiabole eo, seaka sa lefatshe lotlhe, e tshwanetse go thubagana fa fatshe, mme bogolo e tlaa nna go wa ga yone.",
                "19": "Gonne motse wa bogosi wa ga diabole o tshwanetse go tshikhinyega, mme bao ba e leng ba one ba tshwanetse go tlhokega go fuduiwa go boikotlhao, e seng jalo diabole o tlaa ba bofa ka dikeetane tsa gagwe tsa bosakhutleng, mme ba tlaa fuduiwa go tšhakgalo, le go nyelela;",
                "20": "Gonne bonang, ka letsatsi leo o tlaa galefa mo dipelong tsa bana ba batho, mme o tlaa ba fuduwa go tšhakgalo kgatlhanong le seo se se molemo.",
                "21": "Mme ba bangwe o tlaa ba kokobetsa, le go ba fora mo tshireletsegong senama, gore ba tle ba re: Tsotlhe di siame mo Sione; ee, Sione o a tswelela, tsotlhe di siame—mme jalo diabole o tsietsa botho jwa bone, mme o ba isa go sele ka kelotlhoko go ya tlase kwa moleteng.",
                "22": "Mme bonang, ba bangwe o a ba fora, mme o ba bolelela ga go na molete; mme o ba raya a re: ga ke diabole, gonne ga a yo—mme jalo o sebela mo ditsebeng tsa bone, go fitlhelela a ba bofa ka dikeetane tsa gagwe tse di boitshegang, go tswa kwa go senang kgololo.",
                "23": "Ee, ba golegilwe ka loso le molete; mme loso, le molete, le diabole, le tsotlhe tse di tshwerweng ke tsone di tshwanetse go ema fa pele ga setilo sa bogosi jwa Modimo, mme ba atlholwe go ya ka  fa ditirong tsa bone, go tsweng kwa ba tlaa yang mo lefelong le le baakanyeditsweng bone, le e leng tota letsha la molelo le magala, le e leng botlhoko le khutsafalo e e sa feleng.",
                "24": "Jalo he, khutsafalo go ene yo o iketlileng mo Sione!",
                "25": "Khutsafalo go ene yo o golang: Tsotlhe di siame!",
                "26": "Ee, khutsafalo go ene yo o obamelang go ditaolwana tsa batho, mme a latola thata ya Modimo, le mpho ya Mowa o o Boitshepho!",
                "27": "Ee, khutsafalo go ene yo o reng: Re amogetse, mme ga re tlhoke sepe!",
                "28": "Mme mo tshobolokong, khutsafalo go botlhe bao ba ba roromang, mme ba šakgetse ka ntlha ya boammaaruri jwa Modimo! Gonne bonang, yo o agileng mo godimo ga lefika o bo amogela ka boitumelo; mme yo o agileng mo motheong o o motlhaba o a roroma, e sere kgotsa o tlaa wa.",
                "29": "Khutsafalo go ene yo o tlaa reng: Re amogetse lefoko la Modimo, mme ga re tlhoke gape go feta ka lefoko la Modimo, gonne re na le mo go lekaneng!",
                "30": "Gonne bonang, go bua jalo Morena Modimo: Ke tlaa naya bana ba batho tselana mo tselaneng, kaelo mo kaelong, fa bonnye fale bonnye; mme go segofaditswe ba ba obamelang dikaelo tsa me, mme ba sekegela tsebe kgakololo ya me, gonne ba tlaa ithuta tlhalefo; gonne go ene yo o amogelang ke tlaa naya gole gontsi; mme go tswa mo go bone ba ba tla reng, Re na le mo go lekaneng, go tswa mo go bone go tlaa tsewa le mo ba nang le gone tota.",
                "31": "Khutsego go yoo yo o beileng tshepho ya gagwe mo mothong, kgotsa a dira nama letsogo la gagwe, kgotsa o tlaa obamela dikaelo tsa batho, fa e se dikaelo tsa bone di tlaa bo di filwe ka thata ya Mowa o o Boitshepho.",
                "32": "Khutsafalo go Baditšhaba, go bua jalo Morena Modimo wa Masomosomo! Gonne go sa kgathalesege ke tlaa lelafatsa letsogo la me go bone go tswa letsatsing go ya letsatsing, ba tlaa ntatola; le fa go ntse jalo, ke tlaa nna kutlwelobotlhoko mo go bone, go bua Morena Modimo, fa ba ka ikotlhaya mme ba tla kwa go nna; gonne letsogo la me le lelefetse letsatsi lotlhe, go bua Morena Modimo wa Masomosomo."
            },
            "29": {
                "1": "Mme bonang, go tlaa nna le ba le bantsi—ka letsatsi leo fa ke tlaa tswelela go dira tiro e e gakgamatsang gareng ga bone, gore ke tle ke gakologelwe dikgolagano tsa me tse ke di dirileng go bana ba batho, gore ke tle ke beye seatla sa me gape la bobedi go busetsa batho ba me, ba e leng ba ntlo ya Iseraele;",
                "2": "Le gape, gore ke ka gakologelwa ditsholofetso tse ke di dirileng go wena, Nifae, le gape mo go rraago, gore ke tlaa gakologelwa peo ya gago; le gore mafoko a peo ya gago a tlaa tswelela go tswa mo molomong wa me go ya go peo ya gago; mme mafoko a me a tlaa suma go ya kwa dikhutlong tsotlhe tsa lefatshe, go nna mokgele go batho ba me, ba e leng ba ntlo ya Iseraele;",
                "3": "Mme gonne mafoko a me a tlaa suma go ya pele—bontsi jwa Baditšhaba ba tlaa re: Baebele! Baebele! Re na le Baebele, mme ga go kake ga nna le Baebele e nngwe.",
                "4": "Mme go bua jalo Morena Modimo: O dimatla, ba tlaa nna le Baebele; mme e tlaa tla go tswa go Bajuta, batho ba me ba kgolagano ba bogologolo tala. Mme ba leboga eng Bajuta Baebele e ba e amogelang go tswa mo go bone? Ee, Baditšhaba ba raya eng? A ba gakologelwa ditshokolo, le ditiro, le ditlhabi tsa Bajuta, le tlhoafalo ya bone mo go nna, mo go tsiseng pele poloko go Baditšhaba?",
                "5": "O lona Baditšhaba, a lo gakologetswe Bajuta, batho ba me ba kgolagano ba bogologolo tala? Nnyaa; mme le ba hutsitse, le go ba tlhoa, mme la seka la batla go ba busetsa. Mme bonang, ke tlaa busetsa dilo tse tsotlhe mo ditlhogong tsa lona; gonne nna Morena ga ke a lebala batho ba me.",
                "6": "Sematla ke wena, se se tlaa reng: Baebele, re na le Baebele, mme ga re tlhoke Baebele e nngwe. A lo amogetse Baebele fa e se ka Bajuta?",
                "7": "A ga lo itse gore go na le ditšhaba tse dintsi go feta bongwe? A ga lo itse gore nna, Morena Modimo wa lona, ke bopile batho botlhe, le gore ke gakologelwa ba ba leng mo ditlhaketlhakeng tsa lewatle; le gore ke busa mo magodimong kwa godimo le mo lefatsheng kwa tlase; mme ke tsisa pele mafoko a me go bana ba batho, ee, le mo ditšhabeng tsotlhe tsa lefatshe tota?",
                "8": "Ka jalo he ngunangunang lona, ka ntlha ya gore lo tlaa amogela bontsi ja lefoko la me? A ga lo itse gore bopaki jwa ditšhaba tse pedi ke bosupi mo go lona gore ke Modimo, gore ke gakologelwa setšhaba se le sengwe jaaka go se sengwe? Ka jalo he, ke bua mafoko a a tshwanang go setšhaba sengwe jaaka go se sengwe. Mme fa ditšhaba dile pedi di siana mmogo, bopaki jwa ditšhaba di le pedi bo tlaa siana mmogo.",
                "9": "Mme ke dira se gore ke tle ke bontshe bontsi gore ke a tshwana maabane, tsatsi leno, le ka metlha; le gore ke bua mafoko a me go ya ka fa go itumeleng ga me. Mme ka ntlha ya gore ke buile lefoko le le lengwe fela, ga lo tlhoke go gopolo gore ke ka seka ka bua le lengwe; gonne tiro ya me e santse e ise e fele; le e seng gore e tla fela go fitlhelela bofelo jwa motho, le fa e le go tswa mo nakong eo go ya pele le ka metlha.",
                "10": "Ka jalo he, ka ntlha ya gore le na le Baebele, galo tlhoke go gopola gore e na le mafoko a me otlhe; le e seng gore lo tlhoke go gopola gore ga ke a dira gore go le gontsi go kwalwe.",
                "11": "Gonne ke laela batho botlhe, mmogo kwa botlhaba le kwa bophirima, le kwa bokone, le kwa borwa, le mo ditlhaketlhakeng tsa lewatle, gore ba tle ba kwale mafoko a ke a buang go bone; gonne go tswa mo dibukeng tse di tlaa kwalwang ke tlaa atlhola lefatshe, motho mongwe le mongwe go ya ka fa ditirong tsa bone, go ya ka fa go seo se se kwadilweng.",
                "12": "Gonne bonang, ke tlaa bua le Bajuta mme ba tlaa se kwala; mme ke tlaa bua gape le Banifae mme ba tlaa se kwala; mme ke tlaa bua gape le merafe e mengwe ya ntlo ya Iseraele, e ke e isitseng go sele, mme ba tlaa se kwala; mme ke tlaa bua gape le ditšhaba tsotlhe tsa lefatshe mme ba tlaa se kwala.",
                "13": "Mme go tlaa diragala gore Bajuta ba tlaa nna le mafoko a Banifae, mme Banifae ba tlaa nna le mafoko a Bajuta; mme Banifae le Bajuta ba tlaa nna le mafoko a merafe yotlhe e e latlhegileng ya Iseraele; mme merafe e e latlhegileng ya Iseraele e tlaa nna le mafoko a Banifae le Bajuta.",
                "14": "Mme go tlaa diragala gore batho ba me, ba e leng ba ntlo ya Iseraele, ba tlaa kgobokanela kwa gae kwa mafatsheng a thuo ya bone; mme lefoko la me le lone le tlaa kgobokanngwa go nna lengwe fela. Mme ke tlaa ba bontsha ba ba lwang kgatlhanong le lefoko la me le kgatlhanong le batho ba me, ba e leng ba ntlo ya Iseraele, gore ke Modimo, le gore ke tsene mo kgolaganong le Aberahame gore ke tlaa gakologelwa peo ya gagwe ka metlha."
            },
            "30": {
                "1": "Mme jaanong bonang, bakaulengwe ba me ba ba rategang, ke tlaa bua le lona; gonne nna, Nifae, ga ke na ke letlelela gore le gopole gore le siame go feta jaaka Baditšhaba ba tlaa nna. Gonne bonang, fa e se le ka tshegetsa ditaelo tsa Modimo, lo tlaa nyelela fela jalo; mme ka ntlha ya mafoko a a builweng, ga lo tlhoke go gopola gore Baditšhaba ba nyeleditswe gotlhelele.",
                "2": "Gonne bonang, ka re go lona gore go lekana le bontsi ja Baditšhaba jo bo tlaa ikotlhayang ke batho ba kgolagano ya Morena; mme go lekana le bontsi ja Bajuta jo bo tlaa se ikotlhaeng ba tlaa kgaolwa; gonne Morena ga a golagane le ope fa e se le bone ba ba ikotlhayang le go dumela mo go Morwawe, yo e leng Moitshephi wa Iseraele.",
                "3": "Mme jaanong, ke tlaa porofita ka selekanyo sengwe go feta mabapi le Bajuta le Baditšhaba. Gonne morago ga buka e ke buileng ka ga yone e tlaa tla pele, mme e kwalelwe go Baditšhaba, le go kanwa gape go Morena, go tlaa nna le bontsi jo bo tlaa dumelang mafoko a a kwadilweng; mme ba tlaa a tseela pele go masalela a peo ya rona.",
                "4": "Mme jaanong foo masalela a peo ya rona a tlaa itse mabapi le rona, gore re dule jang go tswa Jerusalema, le gore ke dikokomana tsa Bajuta.",
                "5": "Mme efangele ya ga Jesu Keresete e tlaa a begwa gareng ga bone; ka jalo he, ba tlaa busetswa mo kitsong ya borraabo, le gape mo kitsong ya ga Jesu Keresete, e e neng e le teng gareng ga borraabo.",
                "6": "Mme jaanong foo ba tlaa ipela; gonne ba tlaa itse gore ke masego mo go bone go tswa mo seatleng sa Modimo; mme makape a bone a lefifi a tlaa simolola go wa go tswa mo matlhong a bone; mme bontsi jwa ditshika ga bo kitla bo feta gareng ga bone, fa e se e tlaa bo e le batho ba ba itshekileng ba ba kgatlhisang.",
                "7": "Mme go tlaa diragala gore Bajuta ba ba phatlaletseng le bone ba tlaa simolola go dumela mo go Keresete; mme ba tlaa simolola go kgobokana mo sefatlhogong sa lefatshe; mme go lekana le bontsi jo bo tlaa dumelang mo go Keresete, ba tlaa nna gape batho ba ba kgatlhisang.",
                "8": "Mme go tlaa diragala gore Morena Modimo a simolole tiro ya gagwe gareng ga ditšhaba tsotlhe, lotso, diteme, le batho, go tsisa tsosoloso ya batho ba gagwe mo lefatsheng.",
                "9": "Mme ka tshiamo Morena Modimo o tlaa atlhola bahumanegi, le go kgalema ka tekatekano go ba ba bonolo ba lefatshe. Mme o tlaa itaya lefatshe ka thobane ya molomo wa gagwe; mme ka mowa wa go hema ga dipounama tsa gagwe o tlaa bolaya baleofi.",
                "10": "Gonne nako e etla ka bofefo fa Morena Modimo a tlaa diragatsang kgaogano e kgolo gareng ga batho, mme baleofi o tlaa ba senya; mme o tlaa babalela batho ba gagwe, ee, le fa e ka nna gore a nyeletse baleofi ka molelo.",
                "11": "Mme tshiamo e tlaa nna moitlamo wa dinoka tsa gagwe, mme boikanyego e tlaa nna moitlamo wa diphilo tsa gagwe.",
                "12": "Mme jaanong foo phiri e tlaa nna le kwanyana; mme nkwe e tlaa rapama fa fatshe le potsane, le namane, le tawana, le legwere, mmogo; mme ngwana yo monnye o tlaa di etelela pele.",
                "13": "Mme kgomo e namagadi le bera di tlaa ja; bana ba tsone ba tlaa rapama fa fatshe mmogo; mme tau e tlaa ja letlhaka jaaka pholo.",
                "14": "Mme ngwana yo o anyang o tlaa tshamekela mo mosimeng wa shaushawana, mme ngwana yo o kgwesitsweng o tlaa tsenya seatla sa gagwe mo godimo ga mosima wa kake.",
                "15": "Ga di kitla di utlwisa botlhoko le fa e le go senya mo thabeng yotlhe ya me e e boitshepho; gonne lefatshe le tla bo le tletse kitso ya Morena jaaka metsi a khurumetsa lewatle.",
                "16": "Ka jalo he, dilo tsa ditšhaba tsotlhe di tlaa itsisiwa; ee, dilo tsotlhe di tlaa itsisiwa go bana ba batho.",
                "17": "Ga go na sepe se e leng sephiri fa e se se tlaa senolwa, ga gona tiro ya lefifi fa e se e tlaa supiwa mo leseding; mme ga gona sepe se se kannweng mo lefatsheng se se ka sekeng se bofololwa.",
                "18": "Ka jalo he, dilo tsotlhe tse di senotsweng go bana ba batho di tlaa senolwa ka letsatsi leo; mme Satane ga a kitla a tlhola a nna le thata mo dipelong tsa bana ba batho, mo sebakeng se se leele. Mme jaanong bakaulengwe ba me ba ba rategang, ke dira bokhutlo jwa go bua ga me."
            },
            "31": {
                "1": "Mme jaanong nna, Nifae, ke dira bokhutlo ja go porofita ga me go lona, bakaulengwe ba me ba ba rategang. Mme ga ke kake ka kwala mme dilo di se kae, tse ke itseng gore ka nnete di tlaa diragala; le e seng gore ke ka kwala mme mafoko a se kae, a ga morwarre Jakobe.",
                "2": "Ka jalo he, dilo tse ke di kwadileng di ntekane, fa e se mafoko a se kae a ke tshwanetseng go a bua mabapi le thuto ya ga Keresete; ka jalo he, ke tlaa bua le lona ka motlhofo, go ya ka fa botlhofong jwa go porofita ga me.",
                "3": "Gonne botho jwa me bo itumela mo botlhofong; gonne morago ga mokgwa o Morena Modimo o dira gareng ga bana ba batho. Gonne Morena Modimo o naya lesedi go ba ba tlhaloganyang; gonne o bua le batho go ya ka fa puong ya bone, mo go tlhaloganyeng ga bone.",
                "4": "Ka jalo he, ke ka re gore le gakologelwe gore ke buile le lona mabapi le moporofiti yoo yo Morena o mo mpontshitseng, yo o tlaa kolobetsang Kwanyana ya Modimo, e e tlaa tlosang dibe tsa lefatshe.",
                "5": "Mme jaanong, fa Kwanyana ya Modimo, ane a le boitshepho, a ka tlhoka go kolobediwa ka metsi, go diragatsa tshiamo yotlhe, O jaanong foo, re tlhoka go le kae go feta, re se boitshepho, go kolobediwa, ee, le tota ka metsi!",
                "6": "Mme jaanong, ke tlaa le botsa, bakaulengwe ba me ba ba rategang, ke ka jang Kwanyana ya Modimo e diragaditseng tshiamo yotlhe ka go kolobediwa ka metsi?",
                "7": "A ga lo itse gore o ne a le boitshepho? Mme go sa kgathalesege ene a le boitshepho, o bontsha go bana ba batho gore, go ya ka fa nameng o ikokobetsa fa pele ga ga Rara, mme o supa go Rara gore o tla mo obamela, mo go tshegetseng ditaelo tsa gagwe.",
                "8": "Ka jalo he, morago ga a sena go kolobediwa ka metsi Mowa o o Boitshepho o ne wa fologela mo go ene mo setshwanong sa lephoi.",
                "9": "Mme gape, go supegetsa bana ba batho pitlagano ya tsela, le bosesane jwa kgoro, e ka yone ba tshwanetseng go tsena, ene a beilwe sekai fa pele ga bone.",
                "10": "Mme o ne a re go bana ba batho: Sala morago nna. Ka jalo he, bakaulengwe ba me ba ba rategang, a re ka sala morago Jesu, fa e se re tla bo re rata go tshegetsa ditaelo tsa ga Rara?",
                "11": "Mme Rara o ne a re: Ikotlhaeng lona, ikotlhaeng lona, mme lo kolobediwe mo leineng la Morwaake yo o Rategang.",
                "12": "Mme gape, lentswe la Morwa le ne la tla go nna, le re: Ene yo o kolobediwang mo leineng la me, go ene Rara o tlaa naya Mowa o o Boitshepho, jaaka go nna; ka jalo he, ntshalang morago, mme le dire dilo tse lo mponeng ke di dira.",
                "13": "Ka jalo he, bakaulengwe ba me ba ba rategang, ke itse gore fa lo ka sala morago Morwa, ka maikaelelo a a tletseng a pelo, le sa dire boitimokanyi le tsietso fa pele ga Modimo, mme ka maikaelelo a nnete, lo ikotlhaela dibe tsa lona, le supa go Rara gore le rata go tsaya mo go lona leina la ga Keresete, ka kolobetso—ee, ka go sala morago Morena le Mmoloki wa lona go ya tlase mo metsing, go ya ka fa lefokong la gagwe, bonang, jaanong foo le tlaa amogela Mowa o o Boitshepho; ee, jaanong foo go tla kolobetso ya molelo le ya Mowa o o Boitshepho; mme jaanong le ka bua ka teme tsa baengele, mme la goa dipako go Moitshephi wa Iseraele.",
                "14": "Mme, bonang, bakaulengwe ba me ba ba rategang, jalo ga tla lentswe la Morwa kwa go nna, le re: Fa le sena go ikotlhaela dibe tsa lona, mme lwa supa go Rara gore le rata go tshegetsa ditaelo tsa me, ka kolobetso ya metsi, e bile lo amogetse kolobetso ya molelo le ya Mowa o o Boitshepho, e bile le ka bua ka teme e ntsha, ee, le ka teme ya baengele, mme morago ga se lo intatole, go ne go tla bo go le botoka mo go lona gore lo ka bo lone lo sa nkitse.",
                "15": "Mme ke ne ka utlwa lentswe le tswa kwa go Rara, le re: Ee, mafoko a yo o Rategang wa me a boammaaruri e bile a ikanyega. Ene yo o itshokang go ya bokhutlong, ene o tlaa bolokwa.",
                "16": "Mme jaanong, bakaulengwe ba me ba ba rategang, ke itse ka se gore fa e se motho a ka itshoka go ya bokhutlong, mo go lateleng sekai sa Morwa wa Modimo o o tshelang, ga a kake a bolokwa.",
                "17": "Ka jalo he, dirang dilo tse ke lo boleletseng gore ke bonye gore Morena wa lona le Morekolodi wa lona o tlaa di dira; gonne, ka ntlha e di bontshitswe go nna, gore lo tle lo itse kgoro e lo tshwanetseng go tsena ka yone. Gonne kgoro e le tshwanetseng go tsena ka yone ke boikotlhao le kolobetso ka metsi; mme jaanong foo go tla phimolo ya dibe tsa lona ka molelo le ka Mowa o o Boitshepho.",
                "18": "Mme jaanong foo lo tla bo lo le mo tseleng e e pitlaganeng e tshesane e e e isang kwa botshelong jo bosakhutleng; ee, lo tsene ka kgoro; lo dirile go ya ka fa ditaelong tsa ga Rara le Morwa; e bile le amogetse Mowa o o Boitshepho, o o supang ka ga Rara le Morwa, mo go diragatseng tsholofetso e a e dirileng, gore fa lo tsene ka tsela lo tlaa amogela.",
                "19": "Mme jaanong, bakaulengwe ba ba rategang, fa lo sena go tsena mo tseleng e e pitlaganeng e tshesane e, ke tlaa botsa gore a tsotlhe di dirilwe? Bonang, ke lo raya ke re, Nnyaa; gonne ga le a goroga fa fa e se ka lefoko la ga Keresete ka tumelo e e sa tshikinyegeng mo go ene, le beile gotlhe mo bokgoning jwa gagwe yo o leng mogolo go boloka.",
                "20": "Ka jalo he, lo tshwanetse go gatela pele ka nitamo mo go Keresete, le na le tshedimogo e e itekanetseng ya tsholofelo, le lerato la Modimo le la batho botlhe. Ka jalo he, fa lo ka gatela pele, le e ja moletlo mo lefokong la ga Keresete, le go itshoka go ya bokhutlong, bonang, go bua jalo Rara: Lo tlaa bona botshelo jo bosakhutleng.",
                "21": "Mme jaanong, bonang, bakaulengwe ba me ba ba rategang, e ke yone tsela; mme ga go epe gape tsela le fa e le leina le le filweng ka fa tlase ga legodimo ka fa motho a ka bolokwang mo motseng wa bogosi jwa Modimo. Mme jaanong, bonang, e ke yone thuto ya ga Keresete, le thuto e le nngwe fela ya boammaaruri ya ga Rara, le ya Morwa, le ya Mowa o o Boitshepho, ba e leng Modimo o le mongwe, o o senang bokhutlo. Amene."
            },
            "32": {
                "1": "Mme jaanong, bonang, bakaulengwe ba me ba ba rategang, ke gopola gore lo akanya ka boteng mo dipelong tsa lona mabapi le seo se lo tshwanetseng go se dira fa lo sena go tsena ka tsela. Mme bonang, ke eng lo akanya ka boteng ka dilo tse mo dipelong tsa lona?",
                "2": "A ga lo gakologele gore ke lo reile ka re gore fa lo sena go amogela Mowa o o Boitshepho, lo ka bua ka teme ya baengele? Mme jaanong, lo ka bua jang ka teme ya baengele fa e se ka Mowa o o Boitshepho?",
                "3": "Baengele ba bua ka thata ya Mowa o o Boitshepho; ka jalo he, ba bua mafoko a ga Keresete. Ka jalo he ke rile go lona, jang moletlo mo mafokong a ga Keresete; gonne bonang, mafoko a ga Keresete a tlaa lo bolelela dilo tsotlhe tse lo tshwanetseng go se dira.",
                "4": "Ka jalo he, jaanong morago ga ke sena go bua mafoko a, fa lo ka seka lwa a tlhaloganya, e tla bo e le ka ntlha ya gore ga lo botse, le fa e le go kokota; ka jalo he, ga lo a tsisiwa mo leseding, mme lo tshwanetse go nyelela mo lefifing.",
                "5": "Gonne bonang, ke lo raya gape ke re gore fa le ka tsena ka tsela, mme la amogela Mowa o o Boitshepho, o tlaa bontsha go lona dilo tsotlhe tse lo tshwanetseng go di dira.",
                "6": "Bonang, e ke yone thuto ya ga Keresete, mme ga go kitla go nna le e nngwe thuto e e tla fiwang, go fitlhelela morago ga a tlaa itshupa go lona mo nameng. Mme fa a tlaa itshupa go lona mo nameng, dilo tse a tlaa di lo rayang lo tlaa tlhokomela go di dira.",
                "7": "Mme jaanong, nna, Nifae, ga ke kake ka bua go feta; Mowa o emisa go akgela ga me, mme ke saletse go lela ka ntlha ya tlhoka tumelo, le boleo, le go tlhoka kitso, le go gagamala melala ga batho; gonne ga ba batle kitso, le fa e le go tlhaloganya kitso e kgolo, fa ba e neelwa e le motlhofo, le tota e le motlhofo jaaka lefoko le ka nna.",
                "8": "Mme jaanong, bakaulengwe ba me ba ba rategang, ke lemoga gore le santse le akanya ka boteng mo dipelong tsa lona; mme go nkutlwisa botlhoko gore ke tshwanetse go bua mabapi le selo se. Gonne fa lo ka obamela go Mowa o o rutang motho go rapela, lo ne lo tlaa itse gore lo tshwanetse go rapela; gonne mowa o o bosula ga o rute motho go rapela, mme o mo ruta gore a seka a rapela.",
                "9": "Mme bonang, ke lo raya ke re, le tshwanetse go rapela ka nako yotlhe, mme lo se koafale; gore lo seka lwa dira selo sepe go Morena kwa ntle ga gore pele lo rapele go Rara mo leineng la ga Keresete, gore a tle a itshekisa tiragatso ya lona go lona, gore tiragatso ya lona e ka nna boitekanelo jwa botho jwa lona."
            },
            "33": {
                "1": "Mme jaaanong nna, Nifae, ga ke kake ka kwala dilo tsotlhe tse di neng di rutilwe gareng ga batho ba me; e bile ga ke senatla mo go kwaleng, jaaka mo go buweng; gonne fa motho a bua ka thata ya Mowa o o Boitshepho thata ya Mowa o o Boitshepho e se isa kwa dipelong tsa bana ba batho.",
                "2": "Mme bonang, go na le ba le bantsi ba ba thatafatsang dipelo tsa bone kgatlhanong le Mowa o o Boitshepho, gore o se nne le bonno mo go bone; ka jalo he, ba latlha dilo di le dintsi tse di kwadilweng mme ba di tsaya e le dilo tsa lefela.",
                "3": "Mme nna, Nifae, ke kwadile se ke se kwadileng, mme ke se tsaya e le sa botlhokwa jo bogolo, mme bogolo jang go batho ba me. Gonne ke ba rapelela ka tswelelo motshegare, mme matlho a me a kolobetsa mosamo wa me bosigo, ka ntlha ya bone; mme ke lelela go Modimo wa me ka tumelo, mme ke itse gore o tlaa utlwa selelo sa me.",
                "4": "Mme ke itse gore Morena Modimo o tlaa itshephisa dithapelo tsa me go nna poelo mo bathong ba me. Mme mafoko a ke a kwadileng mo bokoeng jwa me a tlaa nonotshiwa go bone; gonne a ba tlhotlheletsa go dira molemo; a dira go itsege go bone ka ga borraabo; mme a bua ka ga Jesu, mme a ba tlhotlheletsa go dumela mo go ene, le go itshoka go ya bokhutlong, se e leng botshelo jo bosakhutleng.",
                "5": "Mme a bua ka bogale kgatlhanong le sebe, go ya ka fa papamalong ya boammaaruri; ka jalo he, ga go motho ope yo o tlaa šhakgalang mo mafokong a ke a kwadileng fa e se a tla bo e le wa mowa wa ga diabole.",
                "6": "Ke galalela mo bomotlhofong; ke galalela mo boammaaruring; ke galalela mo go Jesu wa me, gonne o rekolotse botho jwa me go tswa moleteng.",
                "7": "Ke na le bopelonomi mo bathong ba me, le tumelo e kgolo mo go Keresete gore ke tlaa rakana le botho jo bontsi go sena selabe kwa setilong sa gagwe sa katlholo.",
                "8": "Ke na le bopelonomi mo Mojuteng—Ka re Mojuta, gonne ke raya bone go tswa kwa ke tswang.",
                "9": "Ke na gape le bopelonomi mo Baditšhabeng. Mme bonang, mo go sepe sa tse ke ka solofela fa e se gore ba tlaa letlanngwa go Keresete, le go tsena mo kgorong e tshesane, le go tsamaya mo tselaneng e e pitlaganeng e a isang kwa botshelong, le go tswelela mo tselaneng go fitlhelela bokhutlo jwa letsatsi la tekeletso.",
                "10": "Mme jaanong, bakaulengwe ba ba rategang, ga mmogo le Mojuta, le botlhe lona dikhutlong tsa lefatshe, obamelang mafoko a mme lo dumele mo go Keresete; mme fa lo sa dumele mo mafokong a, dumelang mo go Keresete. Mme fa lo ka dumela mo go Keresete, lo tlaa dumela mo mafokong a, gonne ke mafoko a ga Keresete, mme o a mphile; mme a ruta batho botlhe gore ba dire tshiamo.",
                "11": "Mme fa e se mafoko a ga Keresete, atlholang lona—gonne Keresete o tlaa supegetsa go lona, ka thata le kgalalelo e kgolo, gore ke mafoko a gagwe, ka letsatsi la bofelo; mme lona le nna re tlaa ema re lebagane fa pele ga setilo sa gagwe; mme lo tlaa itse gore ke laetswe ke ene go kwala dilo tse, go sa kgathalesege bokoa jwa me.",
                "12": "Mme ke rapela Rara ka leina la ga Keresete gore bontsi jwa rona, fa e se botlhe, ba ka bolokwa mo motseng wa bogosi jwa gagwe ka letsatsi leo le legolo la bofelo.",
                "13": "Mme jaanong, bakaulengwe ba me ba ba rategang, lotlhe bao ba le leng ba ntlo ya Iseraele, le lotlhe lona dikhutlong tsa lefatshe, ke bua le lona jaaka lentswe la yo o goang go tswa leroleng: Salang sentle go fitlhelela letsatsi le legolo leo le tla.",
                "14": "Mme lona ba lo tlaa senneng le seabe mo bomolemong jwa Modimo, mme le tlotla mafoko a Bajuta, ga mmogo le mafoko a me, le mafoko a a tlaa yang pele go tswa mo molomong wa Kwanyana ya Modimo, bonang, ke lo eleletsa go sala sentle mo go sa khutleng, gonne mafoko a a tlaa le bona molato ka letsatsi la bofelo.",
                "15": "Gonne se ke se kanang mo lefatsheng, se tlaa tlisiwa kgatlhanong le lona kwa setilong sa katlholo; gonne jalo Morena o ntaoletse, mme ke tshwanetse go obamela. Amene."
            }
        }
    },
    "jacob": {
        "meta": {
            "slug": "jacob",
            "name": "Buka ya ga Jakobe",
            "chapterWord": "Kgaolo"
        },
        "chapters": {
            "1": {
                "intro": "Mafoko a thero ya gagwe go bakaulengwe ba gagwe. O didimatsa monna yo o batlang go thankgola thuto ya ga Keresete. Mafoko a se kae mabapi le ditso tsa batho ba ga Nifae.",
                "1": "Gonne bonang, go ne ga diragala gore dingwaga di le masome a matlhano le botlhano di ne di fetile go tswa ka nako e Lihae a tlogetseng Jerusalema; ka jalo he, Nifae o neetse nna, Jakobe, taelo mabapi le dipapetlana tse dipotlana, tse mo go tsone go gabilweng dilo tse.",
                "2": "Mme o ne a neela nna, Jakobe, taelo gore ke kwale mo dipapetlaneng tse di se kae tsa dilo tse ke tsayang e le tsa botlhokwa thata; gore ke seka ka ama, fa e se go le go nnye, mabapi le ditso tsa batho ba ba ba bidiwang Banifae.",
                "3": "Gonne o ne a re ditso tsa batho ba gagwe di tshwanetse go kwalwa mo dipapetlaneng tse dingwe tsa gagwe, le gore ke babalele dipapetlana tse mme ke di fetisetse tlase go peo ya me, go tswa tshikeng go ya tshikeng.",
                "4": "Mme fa go ne go na le thero e e boitshepho, kgotsa tshenolo e e neng e le kgolo, kgotsa seporofiti, gore ke tshwanetse go gaba ditlhogo tsa tsone mo dipapetlaneng tse, mme ke di ame ka fa go neng go kgonega, ka ntlha ya ga Keresete, le ka ntlha ya batho ba rona.",
                "5": "Gonne ka ntlha ya tumelo le tlhobaelo e kgolo, ka boammaaruri gone ga supiwa go rona mabapi le batho ba rona, dilo tse di tlaa ba diragalelang.",
                "6": "Mme gape re ne re na le ditshenolo di le dintsi, le mowa wa seporofiti se sentsi; ka jalo he, re ne re itse ka ga Keresete le motse wa gagwe wa bogosi, o o tlaa tlang.",
                "7": "Ka jalo he re ne ra dira ka tlhoafalo gareng ga batho ba rona, gore gongwe re ka ba kgothatsa go tla go Keresete, le go nna le seabe mo bomolemong jwa Modimo, gore ba ka tsena mo boikhutsong jwa gagwe e se re ka mokgwa mongwe a ikana mo kgalefong ya gagwe gore ba seka ba tsena, jaaka mo thumulong mo malatsing a thaelo fa bana ba Iseraele ba ne ba le mo nageng.",
                "8": "Ka jalo he, re re go Modimo gore re ka kgothatsa batho botlhe gore ba seka ba ingaola kgatlhanong le Modimo, go mo rumola go tšhakgalo, mme gore batho botlhe ba dumele mo go Keresete, mme ba bone loso lwa gagwe, mme ba sotlege sefapaano sa gagwe mme ba tseye tshotlo ya lefatshe; ka jalo he, nna, Jakobe, ke tsaya mo go nna go diragatsa taelo ya ga morwarre Nifae.",
                "9": "Jaanong Nifae a simolola go tsofala, mme o ne a bona gore o tshwanetse gore ka bonako a swe; ka jalo he, o ne a tlotsa monna go nna kgosi le mmusi mo bathong ba gagwe jaanong, go ya ka dipuso tsa dikgosi.",
                "10": "Batho ba ne ba ratile Nifae mo go feteletseng, ene a ne a nnile mosireletsi yo mogolo wa bone, a dirisitse tšhaka ya ga Labane mo tshireletsong ya bone, gape a diretse mo malatsing otlhe a gagwe boitekanelo jwa bone—",
                "11": "Ka jalo he, batho ba ne ba eletsa go tsaya e le segopotso leina la gagwe. Mme ba ba tlaa busang mo boemong jwa gagwe ba ne ba bidiwa ke batho: Nifae wa bobedi, Nifae wa boraro, le jalo jalo, go ya ka fa dipusong tsa dikgosi; mme jalo ba ne ba bidiwa ke batho, e ka tswa e le ba leina lefe kana lefe.",
                "12": "Mme go ne ga diragala gore Nifae a swe.",
                "13": "Jaanong batho ba e neng e se Baleimene e ne e le Banifae; le fa go ntse jalo, ba ne ba bidiwa Banifae, Bajakobe, Bajosefe, Basoramo, Baleimene, Balemuele, le Baišemaele.",
                "14": "Mme nna, Jakobe, go tsweng fa ga ke na go ba farologanya ka maina a, mme ke tlaa ba bitsa Baleimene ba ba batlang go senya batho ba ga Nifae, mme ba ba ditsala le Nifae ke tlaa ba bitsa Banifae, kgotsa batho ba ga Nifae, go ya ka dipuso tsa dikgosi.",
                "15": "Mme jaanong go ne ga diragala gore batho ba ga Nifae, ka fa tlase ga puso ya kgosi ya bobedi, ba ne ba simolola go thatafala mo dipelong tsa bone, mme ba iteseletsa ka selekano sengwe mo ditlwaelong tsa boleo, tse di jaaka Dafite wa bogologolo yo o neng a eletsa basadi ba le bantsi le bagadikana, ga mmogo le Solomone, morwawe.",
                "16": "Ee, mme ba ne gape ba simolola go senka gauta le selefera tse dintsi, mme ba simolola go tsholetsegela godimo ka selekano sengwe mo boikgogomosong.",
                "17": "Ka jalo he, nna, Jakobe, ka ba fa mafoko a jaaka ke ne ke ba ruta mo tempeleng, ke tsere pele thomo ya me go tswa go Morena.",
                "18": "Gonne nna, Jakobe, le morwarre Josefe re ne re kgethilwe baperesiti le baruti ba batho ba, ka seatla sa ga Nifae.",
                "19": "Mme re ne ra godisa maemo a rona go Morena, re tsaya mo go rona boikarabelo go arabela dibe tsa batho mo ditlhogong tsa rona, fa re ne re ka seke ra ba ruta lefoko la Modimo ka tlhoafalo yotlhe; ka jalo he, ka go dira ka bonatla jwa rona, madi a bone a ka seka a tla mo diaparong tsa rona; e seng jalo madi a bone a tlaa tla mo diaparong tsa rona, mme re ne re ka seka ra fitlhelwa re sena selabe ka letsatsi la bofelo."
            },
            "2": {
                "1": "Mafoko a Jakobe, morwarraagwe Nifae, a a buileng le batho ba ga Nifae, morago ga loso lwa ga Nifae:",
                "2": "Jaanong, bakaulengwe ba me ba ba rategang, nna, Jakobe, go ya ka fa maikarabelong a ke nang le one mo Modimong, go godisa maemo a me ka tlhoafalo, le gore ke ka tlosa dibe tsa lona mo diaparong tsa me, ke tla godimo mo tempeleng ka letsatsi le gore ke tle ke lo begele lefoko la Modimo.",
                "3": "Mme lona ka bolona lo itse gore go fitlha ka nako e ke ntse ke tlhoafetse mo maemong a pitso ya me; mme ka letsatsi le ke imetswe ka bogolo thata ke keletso le tlhobaelo mo boitekanelong jwa botho jwa lona go feta jaaka ke ne ke ntse go fitlha mo nakong e.",
                "4": "Gonne bonang, go fitlhelela gompieno, lo ntse lo obamela lefoko la Morena, le ke lo le fileng.",
                "5": "Mme bonang, obamelang go nna, mme lo itse gore ka thuso ya Mmopi wa legodimo le lefatshe yo o thatayotlhe ke ka lo bolelela ka ga dikakanyo tsa lona, le ka fa lo simololang go dira mo sebeng ka teng, sebe se mo go nna se lebegang se le bodiabole go feta mo go nna, ee, le bodiabole go Modimo.",
                "6": "Ee, go utlwisa botho jwa me botlhoko e bile go ntira gore ke gonyele ka ditlhong fa pele ga bonno jwa Modiri wa me, gore ke tshwanetse go paka go lona mabapi le boleo jwa dipelo tsa lona.",
                "7": "Mme gape go nkutlwisa botlhoko gore ke tshwanetse go dirisa tshosologo e ntsi ya puo mabapi le lona, fa pele ga bana le basadi ba lona, bontsi jo maikutlo a bone a leng bonolo mo go feteletseng e bile a itshekile e bile a le bonene fa pele ga Modimo, selo se se itumedisang go Modimo;",
                "8": "Mme go nkgopotsa gore ba tlile godimo fa go utlwa lefoko le le itumedisang la Modimo, ee, lefoko le le fodisang botho jo bo gobetseng.",
                "9": "Ka jalo he, go imela botho jwa me gore ke patelelwe, ka ntlha ya taelo e e gagametseng e ke e amogetseng go tswa kwa Modimong, go le kgalemela le go le tlhagisa go ya ka fa melatong ya lona, go godisa dikgobalo tsa ba ba setseng ba gobetse, mo boemong jwa go gomotsa le go fodisa dintho tsa bone; le ba ba iseng ba gobale, mo boemong jwa go ja moletlo mo lefokong la Modimo le le itumedisang go dira gore go bewe dithipa go tlhaba botho jwa bone le go gobatsa ditlhaloganyo tsa bone tse di bonene.",
                "10": "Mme, go sa kgathalesege bogolo ja tiro, ke tshwanetse go dira ka fa ditaelong tsa Modimo tse di gagametseng, mme ke lo bolelele mabapi le boleo le bodiabole jwa lona, fa pele ga yo o itshekileng mo pelong, le yo o pelo e thubegileng, le ka fa tlase ga tebo ya leitlho le le tlhabang la Modimo Mothatayotlhe.",
                "11": "Ka jalo he, ke tshwanetse go le bolelela boammaaruri go ya ka fa botlhofong jwa lefoko la Modimo. Gonne bonang, fa ke botsa Morena, jalo ga tla lefoko go nna, le re: Jakobe, emelela go ya mo tempeleng ka moso, mme o bege lefoko le ke tlaa le go nayang go batho ba.",
                "12": "Mme jaanong bonang, bakaulengwe ba me, se ke lefoko le ke le begang mo go lona, gore bontsi jwa lona bo simolotse go senka gauta, le selefera, le mekgwa yotlhe ya marale a botlhokwa, tse mo lefatsheng leno, le e leng lefatshe la tsholofetso go lona le go peo ya lona, di leng teng ka bontsi thata.",
                "13": "Mme seatla sa tlamelo se ne sa nyenya mo go lona mo go itumedisang gantsi, gore lo amogetse dikhumo tse dintsi; mme ka ntlha ya gore bangwe ba lona ba tsere go le gontsi go feta bakaulengwe ba lona, le itsholeleditse godimo mo boikgogomosong jwa dipelo tsa lona, mme lo tsamaya ka melala e e gagametseng le ditlhogo tse di kwa godimo ka ntlha ya boturu jwa diaparo tsa lona, le go bogisa bakaulengwe ba lona ka lo gopola gore le botoka mo go bone.",
                "14": "Mme jaanong, bakaulengwe ba me, a lo gopola gore Modimo o le tlhoka molato mo selong se? Bonang, ka re go lona, Nnyaa. Mme o le bona molato, mme fa lo ka tswelela mo dilong tse dikatlholo tsa gagwe di tshwanetse go tla ka bofefo mo go lona.",
                "15": "O gore o ka lo bontsha gore o ka lo tlhaba, mme ka tebo e le nngwe ya leitlho la gagwe o ka lo iteela mo loroleng!",
                "16": "O gore o ka lo ntsha mo boikeping jo le bodiabole. Mme, O gore lo ka reetsa lefoko la ditaelo tsa gagwe, mme la seka la letla boikgogomoso jo jwa dipelo tsa lona go senya botho jwa lona!",
                "17": "Akanyang ka bakaulengwe ba lona jaaka lona, mme lo tsalane le botlhe le gololesege ka dilo tsa lona, gore ba ka tla ba huma jaaka lona.",
                "18": "Mme pele ga lo senka dikhumo, senkang lona bogosi jwa Modimo.",
                "19": "Mme fa lo sena go nna le tsholofelo mo go Keresete lo tlaa nna le dikhumo, fa lo di batla; mme lo tlaa di batla ka maikaelelo a go dira molemo—go apesa ba ba sa ikategang, le go jesa ba ba bolailweng ke tlala, le go golola ditshwarwa, le go direla dithuso tsa namolo go balwetse le ba ba mo dipogisegong.",
                "20": "Mme jaanong, bakaulengwe ba me, ke buile le lona mabapi le boikgogomoso; mme bao ba lona ba ba bogisitseng moagisanye wa lona, mme la mo bogisa ka ntlha ya gore le a ikgogomosa mo dipelong tsa lona, ka dilo tse Modimo a di lo fileng, lwa reng lona ka sone?",
                "21": "A ga lo gopole gore dilo tse di ntseng jalo ke bodiabole mo go ene yo o bopileng nama yotlhe? Mme motho a le mongwe o botlhokwa mo matlhong a gagwe fela jaaka yo mongwe. Mme nama yotlhe e tswa mo leroleng; mme ka kemo e e tshwanang one a ba tlhodile, gore ba tshegetse ditaelo tsa gagwe mme ba mo galaletse ka metlha.",
                "22": "Mme jaanong ke dira bokhutlo jwa go bua le lona mabapi le boikgogomoso jo. Mme fa e ne e se gore ke tshwanetse go bua le lona mabapi le molato o o maswe go feta, pelo ya me e ne e tlaa ipela mo go feteletseng ka ntlha ya lona.",
                "23": "Mme lefoko la Modimo le a nkimela ka ntlha ya melato ya lona e e maswe go feta. Gonne bonang, go bua jalo Morena: Batho ba ba simolola go gola mo boikeping; ga ba tlhaloganye lefoko la Modimo le le kwadilweng, gonne ba senka go e itshwarela mo go direng boaka, ka ntlha ya dilo tse di neng di kwadilwe mabapi le Dafite, le Solomone morwawe.",
                "24": "Bonang, Dafite le Solomone ka boammaaruri ba ne ba na le basadi ba le bantsi le bagadikana, selo se e neng e le bodiabole fa pele ga me, go bua Morena.",
                "25": "Ka jalo he, go bua jalo Morena, ke eteletse batho ba go tswa mo lefatsheng la Jerusalema, ka thata ya letsogo la me, gore ke ka tla ka ikgodisetsa go nna kala e e siameng go tswa mo leungong la dinoka tsa ga Josefe.",
                "26": "Ka jalo he, nna Morena Modimo ga ke kitla ke letla gore batho ba ba tle ba dire jaaka bone ba bogologolo.",
                "27": "Ka jalo he, bakaulengwe ba me, nkutlwang, mme lo obamele lefoko la Morena: Gonne ga go na go nna monna ope gareng ga lona a nna le mosadi fa e se a le mongwe fela; mme bagadikana ga a kitla a nna le bone;",
                "28": "Gonne nna, Morena Modimo, ke ipela mo boitsholong jo bo itshekileng jwa basadi. Mme boaka ke bodiabole fa pele ga me; go bua jalo Morena wa Masomosomo.",
                "29": "Ka jalo he, batho ba ba tlaa tshegetsa ditaelo tsa me, go bua jalo Morena wa Masomosomo, kgotsa a go hutsege lefatshe ka ntlha ya bone.",
                "30": "Gonne fa ke rata, go bua jalo Morena wa Masomosomo, ka ikgodisetsa peo, ke tlaa laela batho ba me; ka mokgwa mongwe ba tlaa obamela dilo tse.",
                "31": "Gonne bonnang, nna, Morena, ke bone bohutsana, le go utlwa selelo sa barwadia batho ba me mo lefatsheng la Jerusalema, ee, le mo mafatsheng otlhe a batho ba me, ka ntlha ya boleo le bodiabole jwa banna ba bone.",
                "32": "Mme ga ke kitla ke letla, go bua jalo Morena wa Masomosomo, gore dilelo tsa barwadia ba bantle ba batho ba, ba ke ba eteletseng go tswa kwa lefatsheng la Jerusalema, di tlaa tla kwa go nna kgatlhanong le banna ba batho ba me, go bua jalo Morena wa Masomosomo.",
                "33": "Gonne ga ba kitla ba isa barwadia ba batho ba me ditshwarwa ka ntlha ya bonolo jwa bone, fa e se ke tlaa ba etela ka khutso e e botlhoko, le tota go tshenyego; gonne ga ba na go dira boaka, jaaka bone ba bogologolo, go bua Morena wa Masomosomo.",
                "34": "Mme jaanong bonang, bakaulengwe ba me, lo itse gore ditaelo tse di ne di filwe rraarona, Lihae; ka jalo he, lo di itsile go le pele; mme lo tsile go pono molato le kotlhao e kgolo; gonne lo dirile dilo tse lo neng lo sa tshwanela go di dira.",
                "35": "Bonang, lo dirile boikepi jo bogolo go feta Baleimene, bakaulengwe ba rona. Lo thubile dipelo tsa basadi ba lona ba ba bonolo, mme la latlhegelwa ke tshepho ya bana ba lona, ka ntlha ya dikai tsa lona tse di maswe fa pele ga bone; mme dilelo tsa dipelo tsa bone di tlhatlogela godimo go Modimo kgatlhanong le lona. Mme ka ntlha ya kgagamalo ya lefoko la Modimo, le le tlang tlase kgatlhanong le lona, dipelo di le dintsi di sule, di tlhabilwe ka dikgobalo tse di boteng."
            },
            "3": {
                "1": "Mme bonang, nna, Jakobe, ke tlaa bua le lona ba lo itshekileng mo pelong. Lebang go Modimo ka nitamo ya tlhaloganyo, mme lo mo rapele ka tumelo e e fetang, mme o tlaa lo gomotsa mo dipogisegong tsa lona, mme o tlaa buelela tsela ya lona, mme o tlaa romela tlase tshiamiso mo go bao ba ba senkang tshenyo ya lona.",
                "2": "O lotlhe lona ba lo itshekileng mo pelong, tsholetsang ditlhogo tsa lona mme lo amogele lefoko la Modimo le le itumedisang, mme lo je moletlo mo leratong la gagwe; gonne le ka rialo, fa e le gore ditlhaloganyo tsa lona di nitame, ka metlha.",
                "3": "Mme, khutsafalo, khutsafalo, go lona ba lo sa itshekang mo pelong, ba lo makgapha mo letsatsing leno fa pele ga Modimo; gonne kwa ntle ga gore lo ikotlhaye lefatshe le hutsitswe ka ntlha ya lona; mme Baleimene, ba ba seng makgapha jaaka lona, le fa go ntse jalo ba hutsitswe ka khutso e e botlhoko, ba tlaa lo kgwathisa go fitlhelela tshenyego.",
                "4": "Mme nako ka bofefo e etla, ya gore kwa ntle ga gore lo ikotlhaye ba tlaa tsaya lefatshe la boswa jwa lona, mme Morena Modimo o tlaa etelela pele basiami go tswa gareng ga lona.",
                "5": "Bonang, Baleimene bakaulengwe ba lona, ba lo ba tlhoileng ka ntlha ya makgapha a bone le khutsego e e tsileng mo matlalong a bone, basiami go lo gaisa; gonne ga ba a lebala taelo ya Morena, e e neng e filwe rraarona—gore ba tshwanetse go nna le mosadi fa e se a le mongwe, mme bagadikana ba nne le lefela, mme go seka ga nna le boaka bo dirwa gareng ga bone.",
                "6": "Mme jaanong, taelo e ba ela tlhoko go e tshegetsa; ka jalo he, ka ntlha ya go ela tlhoko mo, mo go tshegetseng taelo e, Morena Modimo ga a na go ba senya, mme o tlaa nna kutlwelobotlhoko mo go bone; mme letsatsi lengwe ba tlaa nna batho ba ba segofaditsweng.",
                "7": "Bonang, banna ba bone ba rata basadi ba bone, le basadi ba bone ba rata banna ba bone; mme banna ba bone le basadi ba bone ba rata bana ba bone; mme tlhoka tumelo ya bone le letlhoo la bone mo go lona ke ka ntlha ya boikepi jwa borraabo; ka jalo he, le botoka go le kana ka eng go ba feta, mo ponong ya Mmopi yo mogolo wa lona?",
                "8": "O bakaulengwe ba me, ke boifa gore fa e se lo ka ikotlhaela dibe tsa lona, matlalo a bone a tlaa bo a le masweu go gaisa a lona, fa le tlaa bo le tsisiwa le bone fa pele ga setilo sa bogosi sa Modimo.",
                "9": "Ka jalo he, taelo ke a lo e naya, e e leng lefoko la Modimo, gore lo seka lwa tlhola lo kgoba kgatlhanong le bone ka ntlha ya bontshonyana jwa matlalo a bone; le fa e le go kgoba kgatlhanong le bone ka ntlha ya makgapha a bone; mme lo tlaa gakologelwa makgapha a lona, mme lo gakologelwe gore makgapha a bone a tlile ka ntlha ya borraabo.",
                "10": "Ka jalo he, lo tlaa gakologelwa bana ba lona, ka fa lo utlwisitseng dipelo tsa bone botlhoko ka teng ka ntlha ya sekai se lo se beileng fa pele ga bone; mme gape, gakologelwang gore lo ka nna, ka ntlha ya makgapha a lona, lwa tsisa bana ba lona mo tshenyegong, mme dibe tsa bone di tlhatlaganngwe mo godimo ga ditlhogo tsa lona ka letsatsi la bofelo.",
                "11": "O bakaulengwe ba me, obamelang mafoko a me; tsosang bokgoni jwa botho jwa lona; itshikhinyeng gore lo tle lo tsoge mo borokong jwa loso; mme lo ikgolole mo ditlhabing tsa molete, gore lo tle lo seka lwa tswa baengele ba ga diabole, go latlhelwa mo letšheng leo la molelo le magala se e leng loso lwa bobedi.",
                "12": "Mme jaanong nna, Jakobe, ke buile dilo di le dintsi go batho ba ga Nifae, ke ba tlhagisa kgatlhanong le tlhakanelo dikobo ya batho ba sa nyalana le bofefe, le mofuta mongwe le mongwe wa sebe, ke ba bolela ditlamorago tse di boitshegang tsa tsone.",
                "13": "Mme karolo mo lekgolong ya ditiragalo tsa batho ba, ba jaanong ba simolotseng go ntsifala, ga e kake ya kwalwa mo dipapetlaneng tse; mme bontsi jwa ditiragalo tsa bone di kwadilwe mo dipapetlaneng tse dikgolo, le dintwa tsa bone, le dikomano tsa bone, le dipuso tsa dikgosi tsa bone.",
                "14": "Dipapetlana tse di bidiwa dipapetlana tsa ga Jakobe, mme di ne di dirilwe ka seatla sa ga Nifae. Mme ke di dira bokhutlo jwa go bua mafoko a."
            },
            "4": {
                "1": "Jaanong bonang, go ne ga diragala gore nna, Jakobe, ke rerile thata go batho ba me ka lefoko (mme ga nkake ka kwala fa e se bonnye jwa mafoko a me, ka ntlha ya bothata jwa go gaba mafoko a rona mo dipapetlaneng) mme re itse gore dilo tse re di kwalang mo dipapetlaneng di tshwanetse go sala;",
                "2": "Mme eng le eng dilo tse re di kwalang mo go sepe fa e se mo dipapetlaneng di tlaa nyelela le go phimoga; mme re ka kwala mafoko a se kae mo dipapetlaneng a a tlaa nayang bana ba rona, ga mmogo le bakaulengwe ba rona ba ba rategang, kitso ya selekanyo se sennye ka ga rona, kgotsa mabapi le borraabone—",
                "3": "Jaanong mo selong se re a ipela; e bile re dira ka tlhoafalo go gaba mafoko a mo dipapetlaneng, ka tsholofelo ya gore bakaulengwe ba rona ba ba rategang le bana ba rona ba tlaa amogela ka dipelo tse di malebogo, mme ba lebe mo go one gore ba tle ba ithute ka boipelo mme e seng ka kutlobotlhoko, le e seng ka lenyatso, mabapi le batsadi ba bone ba ntlha.",
                "4": "Gonne, ka maikaelelo a re kwadile dilo tse, gore ba tle ba itse gore re ne re itse ka ga Keresete, mme re ne re na le tsholofelo ya kgalalelo ya gagwe dingwaga di le makgolo a mantsi pele ga go tla ga gagwe; mme e seng rona fela ka borona ba re neng re na le tsholofelo ya kgalalelo ya gagwe, mme le baporofiti botlhe ba ba boitshepho ba ba neng ba le pele ga rona.",
                "5": "Bonang, ba ne ba dumela mo go Keresete mme ba obamela Rara mo leineng la gagwe, mme le rona re obamela Rara mo leineng la gagwe. Mme ka maikaelelo a re tshegetsa molao wa ga Moše, one o lebisa botho jwa rona kwa go ene; mme ka ntlha ya lebaka le o itshekisitswe go rona ka ntlha ya tshiamo, le tota jaaka go ne go bolelwa go Aberahame mo nageng go obamela ditaelo tsa Modimo mo go ntsheng morwawe Isake kabelo, se e leng setshwano sa Modimo le Morwawe yo o Tshotsweng a le Esi.",
                "6": "Ka jalo he, re sekaseka baporofiti, mme re na le ditshenolo di le dintsi le mowa wa seporofiti; mme re na le basupi ba bantsi ba, re nna le tsholofelo, mme tumelo ya rona e nna e e sa tshikhinyegeng, mo e leng gore ka boammaaruri re ka laola mo leineng la ga Jesu le ditlhare tota di re obamela, kgotsa dithaba, kgotsa makhubu a lewatle.",
                "7": "Le fa go ntse jalo, Morena Modimo o re bontsha bokoa jwa rona gore re tle re itse gore ke ka matlhogonolo a gagwe, le boingotlo jo bogolo jwa gagwe go bana ba batho, gore re bo re na le thata go dira dilo tse.",
                "8": "Bonang, bogolo le kgakgamatso ke ditiro tsa Morena. Ga go sekasekege jang boteng jwa masaitseweng a gagwe; mme ga go kgonege gore motho o ka bona ditsela tsa gagwe tsotlhe. Mme ga go motho ope yo o itseng ditsela tsa gagwe fa e se di senotswe go ene; ka jalo he, bakaulengwe, se nyatseng ditshenolo tsa Modimo.",
                "9": "Gonne bonang, ka thata ya lefoko la gagwe motho o tsile mo sefatlhogong sa lefatshe, lefatshe le le bopilweng ka thata ya lefoko la gagwe. Ka jalo he, fa Modimo a ne a kgona go bua mme lefatshe la nna, mme a bua mme motho a bopiwa, O jaanong, ka goreng go palega go laela lefatshe, kgotsa tiro ya diatla tsa gagwe mo sefatlhogong sa lone, go ya ka fa thatong le kgathego ya gagwe?",
                "10": "Ka jalo he, bakaulengwe, se batleng go gakolola Morena, mme lo tseye kgakololo mo seatleng sa gagwe. Gonne bonang, lona ka bolona lo itse gore o gakolola mo tlhalefong, le mo tshiamisong, le mo kutlwelobotlhokong e kgolo, mo godimo ga ditiro tsotlhe tsa gagwe.",
                "11": "Ka jalo he, bakaulengwe ba ba rategang, agisanang go ene ka tetlanyo ya ga Keresete, Morwawe yo o Tshotsweng a le Esi, mme lo ka bona tsogo, go ya ka fa thateng ya tsogo e e leng mo go Keresete, mme lwa newa le le maungo a ntlha a ga Keresete go Modimo, le na le tumelo, mme lo tsere tsholofelo e e molemo ya kgalalelo mo go ene pele ga a itshupa mo nameng.",
                "12": "Mme jaanong, baratwa, se gakgamaleleng gore ke lo bolelela dilo tse; gonne go reng re sa buwe ka tetlanyo ya ga Keresete, mme re nne le kitso e e itekanetseng ya gagwe, le mo go nneng le kitso ya tsogo le lefatshe le le tlaa tlang?",
                "13": "Bonang, bakaulengwe ba me, ene yo o porofitang, mmang a porofite mo go tlhaloganyeng ga batho; gonne Mowa o bua boammaaruri mme ga o ke o aka. Ka jalo he, o bua ka dilo jaaka di ntse tota, le ka dilo jaaka di tlaa nna; ka jalo he, dilo tse di bontshiwa go rona ka tlhamalalo, ka maikaelelo a poloko ya botho jwa rona. Mme bonang, ga re basupi re le nosi mo dilong tse; gonne Modimo gape o ne a di bua go baporofiti ba bogologolo.",
                "14": "Mme bonang, Bajuta e ne e le batho ba ba melala e e gagametseng; mme ba ne ba nyatsa mafoko a a motlhofo, mme ba bolaya baporofiti, le go batla dilo tse ba neng ba ka seka ba di tlhaloganya. Ka jalo he, ka ntlha ya bofofu jwa bone, bofufo jo bo tsileng ka go leba go feta letshwao, ba tshwanetse go tlhokega gore ba we; gonne Modimo o tsere botlhofo jwa gagwe mo go bone, mme a tsisa mo go bone dilo di le dintsi tse ba ka sekeng ba di tlhaloganya, gonne ba eleditse jalo. Mme ka ntlha ya ba ne ba eletsa jalo Modimo o dirile jalo, gore ba ka tla ba kgopiwa.",
                "15": "Mme jaanong nna, Jakobe, ke gogiwa ke Mowa mo go porofiteng; gonne ke tlhaloganya ka ditiro tsa mowa o o leng mo go nna, gore ka go kgopiwa ga Bajuta, ba tlaa gana lentswe le mo go lone ba ka agang mme ba nna le motheo o o bolokesegileng.",
                "16": "Mme bonang, go ya ka lefoko la Modimo le le kwadilweng, lentswe le le tlaa nna legolo, le la bofelo, le motheo o e leng one fela wa nnete, o mo go one Bajuta ba ka agang.",
                "17": "Mme jaanong, baratwa ba me, go ka kgonega jang gore ba, morago ga ba gana motheo wa nnete, ba ka tlhola ba aga mo go one, gore o tle o nne tlhogo ya sekhutlo sa bone?",
                "18": "Bonang, bakaulengwe ba me ba ba rategang, ke tlaa phutholola masaitseweng a go lona; fa ke ka seke, ka mokgwa mongwe, ka tshikhinngwa go tswa mo go tieng ga me mo moweng, mme ka kgopiwa ka ntlha ya tlhobaelo ya me e e fetang ka ga lona."
            },
            "5": {
                "1": "Bonang, bakaulengwe ba me, a ga lo gakologelwe fa lo kile lwa bala mafoko a ga moporofiti Sinose, a a neng a a bua go ntlo ya Iseraele, a re:",
                "2": "Obamelang, O lona ntlo ya Iseraele, mme lo utlwe mafoko a me, moporofiti wa Morena.",
                "3": "Gonne bonang, go bua jalo Morena, ke tlaa lo tshwantshanya, O ntlo ya Iseraele, jaaka setlhare sa motlhware sa gae, se monna a se tsereng mme a se otla mo tshimong ya gagwe ya mofine; mme sa gola, mme sa tla go tsofala, mme sa simolola go bola.",
                "4": "Mme go ne ga diragala gore mong wa tshimo ya mofine a ye pele, mme a bona gore setlhare sa gagwe sa motlhware se simolotse go bola; mme a re: Ke tlaa se kgaola dikala, mme ke epe mo tikologong ya sone, mme ke se otle, gore kgotsa se ka tlhoga dikala tse di nana, e bile di le metsi, mme se seke se nyelele.",
                "5": "Mme go ne ga diragala gore o ne a se kgaola dikala, mme a epa mo tikologong ya sone, mme a se otla go ya ka fa lefokong la gagwe.",
                "6": "Mme go ne ga diragala gore morago ga malatsi a le mantsi, se ne sa simolola go tlhoga ka selekanyo sengwe go le gonnye, dikala tse di nana e bile di le metsi; mme bonang, bogodimo bogolo jwa sone jwa simolola go swa.",
                "7": "Mme go ne ga diragala gore mong wa tshimo ya mofine a se bone, mme a re go batlhanka ba gagwe: Go nkutlwisa botlhoko gore ke latlhegelwe ke setlhare se; ka jalo he, tsamayang lo ye go kumula dikala tsa motlhware wa naga, mme lo di tlise kwano go nna; mme re tlaa kumula dikala tseo tse dikgolo tse di simololang go swaba, mme re tlaa di latlhela mo molelong gore di tle di fisiwe.",
                "8": "Mme bonang, go bua Morena wa tshimo ya mofine, ke tsaya bontsi jwa dikala tse di nana e bile di le metsi, mme ke tlaa di lomelela gongwe le gongwe fa ke batlang; mme ga go re sepe fa go ka nna gore modi wa setlhare se o swe, ke ka tla ka babalela leungo la sone go nna; ka jalo he, ke tlaa tsaya dikala tse di nana e bile di le metsi tse, mme ke tlaa di lomelela gongwe le gongwe fa ke batlang.",
                "9": "Tsaya wena dikala tsa setlhare sa motlhware sa naga, mme o di lomelele, mo boemong jwa tsone; mme tse tse ke di kumutseng ke tlaa di latlhela mo molelong mme ke di tshube, gore di tle di seka tsa kgoreletsa fa fatshe mo tshimong ya me ya mofine.",
                "10": "Mme go ne ga diragala gore motlhanka wa Morena wa tshimo ya mofine o ne a dira ka fa lefokong la Morena wa tshimo ya mofine, mme a lomelela dikala tsa setlhare sa motlhware wa naga.",
                "11": "Mme Morena wa tshimo ya mofine o ne a dira gore se epiwe mo tikologong, le go kgaolwa dikala, le go otlwa, a re go motlhanka wa gagwe: go nkutlwisa botlhoko gore ke tshwanetse go latlhegelwa ke setlhare se; ka jalo he, gore gongwe ke ka somarela medi ya sone gore e seka ya nyelela, gore ke tle ke e somarele go nna, ke dirile selo se.",
                "12": "Ka jalo he, tsamaya tsela ya gago; lebelela setlhare, mme o se otle, go ya ka fa mafokong a me.",
                "13": "Mme tse ke tlaa di baya mo kgaolong e e kwa thokothoko ya tshimo ya me ya mofine, gongwe le gongwe fa ke go tlhophang, ga go re sepe mo go wena; mme ke dira se gore ke ka tla ka somarela go nna dikala tsa tlholego tsa setlhare; mme gape, gore ke ka tla ka beela maungo a sone paka e e tlang, go nna; gonne go nkutlwisa botlhoko gore ke latlhegelwe ke setlhare se le maungo a sone.",
                "14": "Mme go ne ga diragala gore Morena wa tshimo ya mofine a tsamaye tsela ya gagwe, mme a fitlha dikala tsa tlholego tsa setlhare sa motlhware sa gae mo dikgaolong tse di kwa thokothoko tsa tshimo ya mofine, dingwe mo go e nngwe dingwe mo go e sele, go ya ka fa thato le kgatlhego ya gagwe.",
                "15": "Mme go ne ga diragala gore nako e telele ya feta, mme Morena wa tshimo ya mofine o ne a raya motlhanka wa gagwe a re: Tla, a re ye tlase mo tshimong ya mofine, gore re tle re dire mo tshimong ya mofine.",
                "16": "Mme go ne ga diragala gore Morena wa tshimo ya mofine, ga mmogo le motlhanka, ba ya tlase mo tshimong ya mofine go dira. Mme go ne ga diragala gore motlhanka a re go mong wa gagwe: Bona, leba fa; bona setlhare.",
                "17": "Mme go ne ga diragala gore Morena wa tshimo ya mofine o ne a leba mme a bona setlhare se mo go sone go neng go lomeletswe dikala tsa motlhware wa naga; mme se ne se tlhogile mme se simolotse go nna le maungo. Mme o ne a bona gore se ne se le molemo; mme maungo a sone a ne a le jaaka maungo a tlholego.",
                "18": "Mme o ne a raya motlhanka a re: Bona, dikala tsa setlhare sa naga di tsere longola lwa modi wa sone, gore modi wa sone o tlisitse nonofo e ntsi; mme ka ntlha ya nonofo e ntsi ya modi wa sone dikala tsa naga di ntshitse maungo a gae. Jaanong, fa re ne re sa lomelela mo teng dikala tse, setlhare se se ka bo se nyeletse. Mme jaanong, bona, ke tlaa baya maungo a le mantsi, a setlhare sa one se a ntshitseng; mme maungo a sone ke tla a baya kgatlhanong le paka, go nna ka bonna.",
                "19": "Mme go ne ga diragala gore Morena wa tshimo ya mofine a reye motlhanka a re: Tla, a re ye kwa kgaolong ya tshimo ya mofine e e kwa thokothoko mme re bone fa dikala tsa tlholego tsa setlhare le tsone di sa ntsha maungo a mantsi, gore ke tle ke beye maungo a tsone kgatlhanong le paka, go nna ka bonna.",
                "20": "Mme go ne ga diragala gore ba ye kwa mong a neng a fitlhile dikala tsa tlholego tsa setlhare, mme o ne a raya motlhanka a re: bona tse; mme o ne a bona sa ntlha gore se ne se ntshitse maungo a mantsi; mme a bona gape gore se ne se le molemo. Mme o ne a raya motlhanka a re: Tsaya maungo mangwe a sone, mme o a beele paka, gore ke ka tla ka a somarela go nna ka bonna; gonne bona, ga re ene, nako e telele e ke se otlile, mme se ntshitse maungo a mantsi.",
                "21": "Mme go ne ga diragala gore motlhanka a re go mong wa gagwe: Go tlile jang wena fa go lema setlhare se, kgotsa kala e ya setlhare? Gonne bona, e ne e le lefelo le le mmu o o senang dikotla go feta mo lefatsheng lotlhe la tshimo ya gago ya mofine.",
                "22": "Mme Morena wa tshimo ya mofine o ne a re go ene: Se nkgakolole; ke ne ke itse gore ke lefelo le le humanegileng la lefatshe; ka jalo he, ke ne ka go raya ka re, ke se otlile nako e telele e, mme o bona gore se ntshitse maungo a mantsi.",
                "23": "Mme go ne ga diragala gore Morena wa tshimo ya mofine a reye motlhanka wa gagwe a re: Leba fa; bona ke lemile kala e nngwe ya setlhare gape; mme o itse gore felo fa ga lefatshe go ne go humanegile go feta ga ntlha. Mme, bona setlhare. Ke se otlile nako e telele e, mme se ntshitse maungo a mantsi; jalo he, a kgobokanye, mme o a beye kgatlhanong le paka, gore ke tle ke a babalele go nna ka bonna.",
                "24": "Mme go ne ga diragala gore Morena wa tshimo ya mofine a re gape go motlhanka wa gagwe: Leba fa, mme bona kala e nngwe gape, e ke neng ka e lema; bona gore le yone ke ne ka e otla, mme e ntshitse maungo.",
                "25": "Mme o ne a raya motlhanka a re: Leba fa mme o bone ya bofelo. Bona, e ke e lemile mo lefelong fa go molemo mo lefatsheng; mme ke e otlile nako e telele e, mme karolo fela ya setlhare e ntshitse maungo a gae, mme karolo e nngwe ya setlhare e ntshitse maungo a naga; bona, ke otlile setlhare se jaaka tse dingwe.",
                "26": "Mme go ne ga diragala gore Morena wa tshimo ya mofine a reye motlhanka a re: Kumula dikala tse di sa ntshang maungo a a molemo, mme o di latlhele mo molelong.",
                "27": "Mme bonang, motlhanka o ne a re go ene: A re se kgaole dikala, mme re epe mo tikologong ya sone, mme re se otle sebaka se seleelenyana, gore gongwe se ka ntsha maungo a a molemo go wena, gore o tle o kgone o se beye kgatlhanong le paka.",
                "28": "Mme go ne ga diragala gore Morena wa tshimo ya mofine le motlhanka wa Morena wa tshimo ya mofine ba ne ba otla maungo otlhe a tshimo ya mofine.",
                "29": "Mme go ne ga diragala gore nako e telele e ne e fetile, Mme Morena wa tshimo ya mofine a raya motlhanka wa gagwe a re: Tla, a re ye tlase kwa tshimong ya mofine, gore re tle re dire gape mo tshimong ya mofine. Gonne bona, nako e tla gaufi, mme bokhutlo ka bonako bo e tla; ka jalo he, ke tshwanetse go baya maungo kgatlhanong le paka, go nna ka bonna.",
                "30": "Mme go ne ga diragala gore Morena wa tshimo ya mofine le motlhanka ba ya kwa tshimong ya mofine; mme ba ne ba tla kwa setlhareng se dikala tsa sone tsa tlholego di neng di robilwe, mme dikala tsa naga di neng di lomeletswe; mme bonang maungo a mefuta yotlhe a ne a imela setlhare.",
                "31": "Mme go ne ga diragala gore Morena wa tshimo ya mofine a utlwe mangwe maungo, mefuta yotlhe go ya ka palo ya one. Mme Morena wa tshimo ya mofine o ne a re: Bona, nako e telele e re otlile setlhare se, mme ke ipeetse maungo a mantsi kgatlhanong le paka.",
                "32": "Mme bona, nako eno se ntshitse maungo a mantsi, mme ga go ape a one a a molemo. Mme bona, go na le mefuta yotlhe ya maungo a a maswe; mme ga go mpusetse sepe, go sa kgathalesege tiro yotlhe ya rona; mme jaanong go nkutlwisa botlhoko gore ke latlhegelwe ke setlhare se.",
                "33": "Mme Morena wa tshimo ya mofine o ne a raya motlhanka a re: Re tlaa dira eng ka setlhare se, gore ke tle ke somarele gape maungo a a molemo a sone go nna ka bonna?",
                "34": "Mme motlhanka o ne a raya mong wa gagwe a re: Bona, ka ntlha ya gore o ne wa lomelela dikala tsa setlhare sa motlhware sa naga, di otlile medi, gore di bo di tshela mme ga di a nyelela; ka jalo he o bona gore di santse di le molemo.",
                "35": "Mme go ne ga diragala gore Morena wa tshimo ya mofine a re go motlhanka wa gagwe: Setlhare se ga se mpusetse sepe, mme medi ya sone ga e mpusetse sepe fela fa e le gore se tlaa ntsha maungo a a bosula.",
                "36": "Le fa go ntse jalo, ke itse gore medi e molemo, mme gonne ka ntlha ya maikaelelo a me ke e babaletse; mme ka ntlha ya nonofo e ntsi ya yone go fitlha jaanong e ntshitse go tswa mo dikaleng tsa naga, maungo a a molemo.",
                "37": "Mme bona, dikala tsa naga di godile mme tsa feta medi ya sone; mme ka ntlha ya gore dikala tsa naga di fekeeditse medi ya sone se ntshitse maungo a le mantsi a a bosula; mme ka ntlha ya gore se ntshitse maungo a mantsi mo go kanakana a a bosula o bona gore se simolola go nyelela; mme se tloga ka bonako se butswa, gore se tle se latlhelwe mo molelong, fa e se re ka dira sengwe go sone go se somarela.",
                "38": "Mme go ne ga diragala gore Morena wa tshimo ya mofine a re go motlhanka wa gagwe: A re ye tlase mo dikgaolong tsa tshimo ya mofine tse di kwa tlhokotlhoko, mme re bone fa dikala tsa tlholego le tsone di ntshitse maungo a a bosula.",
                "39": "Mme go ne ga diragala gore ba ye tlase kwa dikarolong tse di kwa tlhokotlhoko tsa tshimo ya mofine. Mme go ne ga diragala gore ba bone gore maungo a dikala tsa tlholego le one a ne a senyegile; ee, a ntlha le a bobedi le a bofelo; mme otlhe a ne a senyegile.",
                "40": "Mme maungo a naga a sa bofelo a ne a fekeeditse karolo eo ya setlhare, e e neng e ntsha maungo a a molemo, le mo e leng gore kala e ne ya swaba ya ba ya swa.",
                "41": "Mme go ne ga diragala gore Morena wa tshimo ya mofine a lela, mme a re go motlhanka: Ke eng se ke ka bong ke se dirile go feta go tshimo ya me ya mofine?",
                "42": "Bona, ke ne ke itse gore maungo otlhe a tshimo ya mofine, fa e se kwa ntle ga a, a ne a senyegile. Mme jaanong tse tse di kileng nako nngwe tsa ntsha maungo a a molemo le tsone di senyegile; mme jaanong ditlhare tsotlhe tsa tshimo ya mofine ya me di molemo mo lefeleng fa e se go kgaolelwa tlase le go latlhelwa mo molelong.",
                "43": "Mme bona se sa bofelo, se dikala tsa sone di swabileng, ke ne ke se lemile mo lefelong le le molemo la lefatshe; ee, le tota le le neng le kgethegile mo go nna godimo ga dikgaolo tsotlhe tsa lefatshe la tshimo ya me ya mofine.",
                "44": "Mme o bonye gape gore ke kgaoletse fatshe se se neng se tlatsa lefelo le la lefatshe, gore ke tle ke leme setlhare se mo boemong jwa sone.",
                "45": "Mme o bonye gore karolo ya sone e ne ya ntsha maungo a a molemo, mme karolo ya sone ya ntsha maungo a naga; mme ka ntlha ya gore ke ne ka seka ka kumola dikala tsa sone mme ka di latlhela mo molelong, bona, di fekeeditse kala e e molemo gore e bo e swabe.",
                "46": "Mme jaanong, bona, go sa kgathalesege tlhokomelo yotlhe e re e tshereng ya tshimo ya me ya mofine, ditlhare tsa yone di senyegile, mo e leng gore di ntshitse maungo a a seng molemo; mme tse ke ne ke solofetse go di somarela, gore ke ka bo ke beile maungo a tsone kgathanong le paka, go nna ka bonna. Mme, bona, di nnile jaaka setlhare sa motlhware sa naga, mme ga di na botlhokwa fa e se go kgaolelwa tlase le go latlhelwa mo molelong; mme go nkutlwisa botlhoko gore di ntatlhegele.",
                "47": "Mme ke eng se ke ka bong ke se dirile gape mo tshimong ya me ya mofine? A ke ne ka ngotla seatla sa me, e leng gore ga ke a e otla? Nnyaa, ke e otlile, mme ke epile mo tikologong ya yone, mme ke kgaotse dikala, mme ke ne ka e tshela motshitelo; mme ke tlhapoletse seatla sa me e ka nna boleele ja letsatsi lotlhe, mme bokhutlo bo tla gaufi. Mme go nkutlwisa botlhoko gore ke tshwanetse go kgaolela fatshe ditlhare tsotlhe tsa tshimo ya me ya mofine, le go di latlhela mo molelong gore di she. Ke mang yo o sentseng tshimo ya me ya mofine?",
                "48": "Mme go ne ga diragala gore motlhanka a reye mong wa gagwe a re: A ga se boitlotlomatso jwa tshimo ya gago ya mofine—a dikala tsa yone ga di a fekeetsa medi e e molemo? Mme ka ntlha ya gore dikala di ne tsa fekeetsa medi ya tsone, bona di godile ka bonako go feta nonofo ya medi, di itseela nonofo mo go tsone. Bona, ka re, a se ga se sone se dirileng gore ditlhare tsa tshimo ya mofine ya gago di bo di senyegile?",
                "49": "Mme go ne ga diragala gore Morena wa tshimo ya mofine a reye motlhanka a re: A re ye kwa mme re kgaole ditlhare tsa tshimo ya mofine, mme re di latlhele mo molelong, gore di tle di seka tsa tlatsa lefatshe la tshimo ya me ya mofine, gonne ke dirile gotlhe. Ke eng se ke ka bong ke se diretse tshimo ya mofine go feta?",
                "50": "Mme, bona, motlhanka o ne a raya Morena wa tshimo ya mofine a re: Di tlogele sebakanyana se seleele.",
                "51": "Mme Morena o ne a re: Ee, ke tlaa di tlogela sebakanyana se seleele, gonne go nkutlwisa botlhoko gore ke latlhegelwe ke ditlhare tsa tshimo ya me ya mofine.",
                "52": "Ka jalo he, a re tsee dingwe dikala tsa tse tse ke di lemileng mo dikgaolong tse di kwa tlhokotlhoko tsa tshimo ya me ya mofine, mme a re di lomelele mo setlhareng se di duleng mo go sone; mme a re kumule go tswa mo setlhareng dikala tseo tse maungo a tsone a leng botlhoko go gaisa, mme re lomelele dikala tsa tlholego tsa setlhare mo boemong jwa tsone.",
                "53": "Mme se ke tlaa se dira gore setlhare se seka sa nyelela, gore, kgotsa ke ka somarela go nna medi ya sone mo maikalelong a me.",
                "54": "Mme, bona, medi ya dikala tsa tlholego tsa setlhare se ke neng ke se lemile gongwe le gongwe fa ke batlang di sa ntse di tshela; ka jalo he, gore ke tle ke di somarele le tsone go maikaelelo a me, ke tlaa tsaya dingwe tsa dikala tsa setlhare se, mme ke tlaa di lomelela mo go tsone. Ee, ke tlaa lomelela mo go tsone dikala tsa setlhare sa mmaatso, gore ke tle ke somarele ga mmogo le medi go nna ka bonna, gore fa di tla bo di nonofile mo go lekaneng gongwe di ka ntshetsa go nna maungo a a molemo, mme ke ka tla ka nna le kgalalelo mo maungong a tshimo ya me ya mofine.",
                "55": "Mme go ne ga diragala gore ba ne ba tsaya mo setlhareng sa tlholego se se neng se fetogile sa naga, mme ba lomelela mo ditlhareng tsa tlholego, tse le tsone di neng di fetogile tsa naga.",
                "56": "Mme ba ne gape ba tsaya tsa ditlhare tsa tlholego tse di neng di fetogile tsa naga, mme ba di lomelela mo setlhareng sa mmaatso.",
                "57": "Mme Morena wa tshimo ya mofine a raya motlhanka a re: Se kumule dikala tsa naga go tswa mo ditlhareng, fa e se tse di botlhoko go gaisa; mme mo go tsone o tlaa lomelela go ya ka fa go seo se ke se buileng.",
                "58": "Mme re tlaa otla gape ditlhare tsa tshimo ya mofine, mme re tlaa kgaola dikala tsa tsone; mme re tlaa kumola go tswa mo ditlhareng dikala tse di buduleng, tse di tshwanelang go swa mme re tlaa di latlhela mo molelong.",
                "59": "Mme se ke se dira gore, gongwe, medi ya tsone e ka nonofa ka ntlha ya bomolemo jwa yone; le ka ntlha ya go fetolwa ga dikala, gore molemo o ka fekeetsa bosula.",
                "60": "Mme ka ntlha ya gore ke somaretse dikala tsa tlholego le medi ya tsone, le gore ke ne ka lomelela dikala tsa tlholego gape mo setlhareng sa mmaatso, mme ka somarela medi ya setlhare sa mmaatso, gore, gongwe, ditlhare tsa tshimo ya mofine ya me di ka ntsha maungo a a molemo gape; le gore ke ka nna le boipelo gape mo maungong a tshimo ya mofine ya me, le gore gongwe, ke ka ipela mo go feteletseng gore ke somaretse medi le dikala tsa leungo la ntlha—",
                "61": "Ka jalo he, ya kwa, mme o bitse batlhanka, gore re tle re dire ka tlhoafalo ka nonofo ya rona mo tshimong ya mofine, gore re tle re baakanye tsela, gore ke tle ke ntshe gape maungo a tlholego, leungo la tlholego le e leng le le molemo e bile le le botlhokwa godimo ga otlhe a mangwe maungo.",
                "62": "Ka jalo he, a re tsamaeng kwa mme re dire ka nonofo ya rona nako ya bofelo, gonne bona, bokhutlo bo tla gaufi, mme ke la bofelo ke tla bo ke kgaola tshimo ya me ya mofine dikala.",
                "63": "Lomelelang mo teng dikala; simololang kwa go tsa bofelo gore di tle di nne tsa ntlha, le gore tsa ntlha di tle di nne tsa bofelo, mme lo epe mo tikologong ya ditlhare, tse dikgologolo le tse dinana, tsa ntlha le tsa bofelo; le tsa bofelo le tsa ntlha, gore tsotlhe di ka tla tsa otliwa gape lwa bofelo.",
                "64": "Ka jalo he, epang mo tikologong ya tsone, mme lo di kgaole dikala, mme lo di tshele motshitelo gape, lwa bofelo, gonne bokhutlo bo tla gaufi. Mme fa go ka nna gore malomelo a a bofelo a tlaa gola, mme a ntsha maungo a tlholego, jaanong foo le tlaa di baakanyetsa tsela, gore di ka tla tsa gola.",
                "65": "Mme jaaka di simolola go gola lo tlaa ntsha dikala tse di ntshitseng maungo a a botlhoko, go ya ka fa nonofong ya tse di molemo le selekanyo sa tsone; mme lo tlaa seke lo ntshe tse di maswe tsa tsone tsotlhe nako e le nngwe, e se re kgotsa medi ya tsone e bo e nonofile thata mo tomelelong, mme tomelelo ya tsone e tlaa nyelela, mme ke latlhegelwe ke ditlhare tsa tshimo ya me ya mofine.",
                "66": "Gonne go nkutlwisa botlhoko gore ke latlhegelwe ke ditlhare tsa tshimo ya me ya mofine; ka jalo he le tlaa ntsha tse di maswe go ya ka fa tse di molemo di tlaa golang, gore medi le kwa godimo di tle di lekalekane ka nonofo, go fitlhelela tse di molemo di fekeetsa tse di maswe, mme tse di maswe di kgaolelwe fatshe mme di latlhelwe mo molelong, gore di seka tsa kgoreletsa fa fatshe ga tshimo ya me ya mofine; mme jalo ke tlaa feela tse di maswe go tswa mo tshimong ya me ya mofine.",
                "67": "Mme dikala tsa setlhare sa tlholego ke tlaa di lomela gape mo setlhareng sa tlholego;",
                "68": "Mme dikala tsa setlhare sa tlholego ke tlaa di lomelela mo dikaleng tsa tlholego tsa setlhare; mme jalo ke tlaa di tlisa mmogo gape, gore di tle di ntshe maungo a tlholego, mme di tlaa nna dingwe fela.",
                "69": "Mme tse di maswe di tlaa latlhwa, ee, le go tswa mo lefatsheng lotlhe la tshimo ya me ya mofine; gonne bonang, ke gangwe fela fela jaana fa ke tlaa kgaolang tshimo ya me ya mofine dikala.",
                "70": "Mme go ne ga diragala gore Morena wa tshimo ya mofine a rome motlhanka wa gagwe; mme motlhanka o ne a tsamaya mme a dira jaaka Morena a ne a mo laotse, mme a tla le batlhanka ba bangwe; mme ba ne ba se kae.",
                "71": "Mme Morena wa tshimo ya mofine o ne a ba raya a re: Tsamayang kwa, mme lo dire mo tshimong ya mofine, ka nonofo ya lona. Gonne bonang, e ke nako ya bofelo e ke tlaa otlang tshimo ya me ya mofine; gonne bokhutlo bo gaufi fa seatleng, mme paka ka bofefo e a tla; mme fa lo dira ka nonofo ya lona le nna, lo tlaa ipela mo maungong a ke tlaa a ipeelang kgatlhanong le nako e e tlaa tlang ka bonako.",
                "72": "Mme go ne ga diragala gore batlhanka ba ne ba tsamaya mme ba dira ka nonofo ya bone; mme Morena wa tshimo ya mofine le ene o ne a dira le bone; mme ba ne ba obamela ditaelo tsa Morena wa tshimo ya mofine mo dilong tsotlhe.",
                "73": "Mme go ne ga simolola go nna maungo a tlholego gape mo tshimong ya mofine; mme dikala tsa tlholego tsa simolola go gola le go tswelela mo go feteletseng; mme dikala tsa naga tsa simololwa go kumulwa le go latlhwa; mme ba ne ba sadisa medi le kwa godimo ga sone ka go lekana; go ya ka fa nonofong ya sone.",
                "74": "Mme jalo ba ne ba dira ka tlhoafalo yotlhe, go ya ka fa ditaelong tsa Morena wa tshimo ya mofine, le go fitlhelela tse di maswe di sena go latlhiwa go tswa mo tshimong ya mofine, mme Morena a somaretse go ene gore ditlhare di nnile gape maungo a tlholego; mme di ne tsa nna jaaka mmele o le mongwe; mme maungo a ne a lekalekana; mme Morena wa tshimo ya mofine o ne a somaretse go ene maungo a tlholego, a a neng a le botlhokwa go gaisa mo go ene go tswa kwa tshimologong.",
                "75": "Mme go ne ga diragala gore fa Morena wa tshimo ya mofine a bona gore leungo la gagwe le ne le le molemo, le gore tshimo ya gagwe ya mofine e ne e sa tlhole e senyegile, o ne a bitsa batlhanka ba gagwe, mme a ba raya a re: Bonang, mo nakong e ya bofelo re otlile tshimo ya me ya mofine; mme le bonye gore ke dirile go ya ka fa thatong ya me; mme ke somaretse maungo a tlholego, gore a molemo, le go tshwana jaaka a ne a ntse kwa tshimologong. Mme go segofaditswe lona; gonne ka ntlha ya gore le ntse le tlhoafetse mo go direng le nna mo tshimong ya me ya mofine, mme lwa tshegetsa ditaelo tsa me, mme lwa tsisa go nna gape maungo a tlholego, gore tshimo ya me ya mofine ga e tlhole e senyegile, mme tse di maswe di latlhilwe, bonang lo tlaa nna le boipelo le nna ka ntlha ya maungo a tshimo ya me ya mofine.",
                "76": "Gonne bonang, ka nako e telele ke tlaa baya maungo a tshimo ya me ya mofine kgatlhanong le paka, e e tlang ka bonako; mme ke lwa bofelo ke otlile tshimo ya me ya mofine, le go e kgaola dikala, le go e epa, le go e tshela motshetelo; ka jalo he ke tlaa baya go nna ka bonna maungo, ka sebaka se seleele, go ya ka fa go se ke se buileng.",
                "77": "Mme fa nako e tla gore maungo a a bosula ao a tlaa tla gape mo tshimong ya me ya mofine, jaanong foo ke tlaa dira gore a a molemo le a a maswe a kgobokanngwe; mme a a molemo ke tlaa a ipeela, mme a a maswe ke tlaa latlhela mo lefelong la one. Mme jaanong go tla paka le bokhutlo; mme tshimo ya me ya mofine ke tlaa dira gore e tshubiwe ka molelo."
            },
            "6": {
                "1": "Mme jaanong, bonang, bakaulengwe ba me, jaaka ke lo reile ka re ke tlaa porofita, bonang, se ke seporofiti sa me—gore dilo tse moporofiti yo Sinose a di buileng, mabapi le ntlo ya Iseraele, tse mo go tsone a neng a ba tshwantshanya le setlhare sa motlhware sa gae, ka boammaaruri di tlaa diragala.",
                "2": "Mme letsatsi le a tlaa bayang seatla sa gagwe gape la bobedi go phutha gape batho ba gagwe, ke letsatsi, ee, le nako ya bofelo tota, e batlhanka ba Morena ba tlaa tsamayang mo thateng ya gagwe, go otla le go kgaola dikala tsa tshimo ya gagwe ya mofine; mme morago ga moo bokhutlo bo tla ka bofefo.",
                "3": "Mme go segofaditswe jang ba ba dirileng ka tlhoafalo mo tshimong ya gagwe ya mofine; mme go futsitswe jang ba ba tlaa latlhelwang mo lefelong la bone! Mme lefatshe le tlaa tshubiwa ka molelo.",
                "4": "Mme Modimo wa rona o kutlwelobotlhoko jang go rona, gonne o gakologelwa ntlo ya Iseraele, mmogo medi le dikala; mme o thapolola pele diatla tsa gagwe go bone ka letsatsi lotlhe; mme ke batho ba ba melala e e gagametseng le kganetso; mme go lekana le jaaka bontsi jo bo tlaa sekeng bo thatafatse dipelo tsa bone bo tlaa bolokwa mo motseng wa bogosi jwa Modimo.",
                "5": "Ka jalo he, bakaulengwe ba me ba ba rategang, ke lo kopa ka mafoko a tlhoafalo gore lo ikotlhae, mme lo tle ka maikaelelo a a tletseng a pelo, mme lo ngaparele go Modimo jaaka a ngaparetse go lona. Mme fa letsogo la gagwe la kutlwelobotlhoko le santse le thapololetswe go ya go lona mo leseding la letsatsi, lo se thatafatse dipelo tsa lona.",
                "6": "Ee, tsatsi leno, fa lo ka utlwa lentswe la gagwe, lo se thatafatse dipelo tsa lona; gonne ka goreng lo tlaa swa?",
                "7": "Gonne bonang, morago ga lo sena go otlwa ka lefoko la Modimo le le molemo letsatsi lotlhe, a lo tlaa ntsha maungo a a bosula, gore lo kgaolwe mme lo latlhelwe mo molelong?",
                "8": "Bonang, a lo tlaa gana mafoko a? A lo tlaa gana mafoko a baporofiti; a mme lo tlaa gana mafoko otlhe a a builweng mabapi le Keresete, morago ga bontsi jo bo kana bo buile ka ga gagwe; mme lo ganetse lefoko la ga Keresete le le molemo, le thata ya Modimo, le mpho ya Mowa o o Boitshepho, mme lwa timola Mowa o o Boitshepho, mme lwa ikgatlha ka thulaganyo e kgolo ya thekololo, e e diretsweng lona?",
                "9": "A ga lo itse gore fa lo ka dira dilo tse, gore thata ya thekololo le tsogo, e e leng mo go Keresete, e tlaa lo tlisa go ema ka ditlhong le molato o o boitshegang fa pele ga setilo sa Modimo?",
                "10": "Mme go ya ka fa thateng ya tshiamiso, gonne tshiamiso ga e kake ya ganelwa, lo tshwanetse go ya mo letsheng leo la molelo le magala, o kgabo ya one e sa timogeng, le o mosi wa one o tlhatlogelang godimo ka metlha le metlha, letsha la molelo le magala le e leng botlhoko le khutsafalo e e sa feleng.",
                "11": "O jaanong foo jalo, bakaulengwe ba me ba ba rategang, ikotlhaeng lona, mme lo tsene ka kgoro e e pitlaganeng, mme lo tswelele ka tsela e e tshesane, go fitlhelela lo bona botshelo jo bosakhutleng.",
                "12": "O nnang botlhale; ke ka tlhola ke bua eng gape?",
                "13": "La bofelo, ke lo sadisa sentle, go fitlhelela re kopana fa pele ga setilo se se itumedisang sa Modimo, setilo se se rathang baleofi ka poitshego le poifo tse di boitshegang. Amene."
            },
            "7": {
                "1": "Mme jaanong go ne ga diragala morago ga dingwaga di sena go feta, go ne ga tla monna gareng ga batho ba ga Nifae, yo leina la gagwe e neng e le Sheramo.",
                "2": "Mme go ne ga diragala gore a simolola go rera gareng ga batho, le go ba begela gore ga go na go nna le Keresete. Mme o ne a rera dilo tse dintsi tse di neng di fora batho; mme se o ne a se dira gore o ka tla a thankgola thuto ya ga Keresete.",
                "3": "Mme o ne a dira ka tlhoafalo gore a tle a ise go sele dipelo tsa batho, mo e leng gore o ne a isa go sele dipelo di le dintsi; mme ene a itse gore nna, Jakobe, ke na le tumelo mo go Keresete yo o tlaa tlang, o ne a batla thata sebaka sa go ka tla go nna.",
                "4": "Mme o ne a rutegile, mo e leng gore o ne a na le kitso e e itekanetseng ya puo ya batho; ka jalo he, o ne a kgona go dirisa phoro e ntsi, le thata e ntsi ya puo, go ya ka fa thateng ya ga diabole.",
                "5": "Mme o ne a na le tsholofelo ya go ntshikhinya go tswa mo tumelong, go sa kgathalesege ditshenolo le dilo di le dintsi tse ke neng ke di bonyeng mabapi le dilo tse; gonne ka boammaaruri ke ne ke bonye baengele, mme ba ne ba diretse go nna. Mme gape, ke ne ke utlwile lentswe la Morena le bua le nna ka lefoko tota, nako le nako; ka jalo he, ke ne ke ka seke ke tshikhinyege.",
                "6": "Mme go ne ga diragala gore o ne a tla go nna, mme mo tlhalefong e o ne a bua le nna, a re: Morwarre Jakobe, ke senkile sebaka se se ntsi gore ke ka bua le wena; gonne ke utlwile e bile gape ke itse gore o tsamaya mo thata, o rera seo se o se bitsang efangele, kgotsa thuto ya ga Keresete.",
                "7": "Mme o timeditse bontsi jwa batho ba gore ba sokamise tsela e e siameng ya Modimo, mme ba seka ba tshegetsa molao wa ga Moše o e leng tsela e e siameng; le go fetolela molao wa ga Moše mo go obameleng setshidi-setho se o reng se tlaa tla dingwaga tse di makgolo a mantsi go tswa gompieno. Mme jaanong bona, nna, Sheramo, ke go begela gore se ke tlhapatso; gonne ga go monna ope yo o itseng ka ga dilo tse di jalo; gonne ga a kake a bolela ka ga dilo tse di tlaa tlang. Mme morago ga mokgwa o Sheramo o ne a ganetsana le nna.",
                "8": "Mme bonang, Morena Modimo a tshela mowa wa gagwe mo bothong jwa me, mo e leng gore ke ne ka mo didimatsa mo mafokong a gagwe otlhe.",
                "9": "Mme ka re go ene: A o latola Keresete yo o tlaa tlang? Mme o ne a re: Fa e le gore go tlaa nna le Keresete, ga ke kake ka mo latola; mme ke itse gore ga go na Keresete, le e seng gore go kile ga nna, le fa e le go ka tsamaya go nna.",
                "10": "Mme kare go ene: A o dumela mo mafokong a Modimo a a kwadilweng? Mme o ne a re: Ee.",
                "11": "Mme ka re go ene: Mme ga o a tlhaloganye; gonne a paka ka ga Keresete ka boaammaaruri. Bona, ke go raya ke re ga go ope wa baporofiti yo o kwadileng, le fa e le go porofita, fa e se gore ba buile ka ga Keresete yo.",
                "12": "Mme se ga se sotlhe—go supilwe go nna, gonne ke bonye ka ba ka utlwa; mme gape go supilwe go nna ka thata ya Mowa o o Boitshepho; ka jalo he, ke itse gore fa e le gore ga gona go nna le tetlanyo e e dirilweng, losika lwa motho lotlhe lo tshwanetse la latlhega.",
                "13": "Mme go ne ga diragala gore o ne a re go nna: Mpontsha sesupo ka thata e ya Mowa o o Boitshepho, o ka one o itseng mo go kana.",
                "14": "Mme ke ne ka re go ene: Ke eng nna mo ke ka raelang Modimo go go bontsha sesupo mo selong se o itseng e le boammaaruri? Mme wena o ganela se, gonne wena o wa ga diabole. Le fa go ntse jalo, ga se thato ya me e tlaa dirwang; mme fa Modimo o ka go itaya, a seo e nne sesupo mo go wena gore o na le thata, mmogo mo legodimong le mo lefatsheng; le gape, gore Keresete o tlaa tla. Mme thato ya gago, O Morena, e dirwe, mme e seng ya me.",
                "15": "Mme go ne ga diragala gore fa nna, Jakobe, ke sena go bua mafoko a, thata ya Morena e ne ya tla mo go ene, mo e leng gore o ne a wela fa fatshe. Mme go ne ga diragala gore o ne a otliwa ka sebaka sa malatsi a le mantsi.",
                "16": "Mme go ne ga diragala gore o ne a re go batho: Kgobokanang mmogo ka moso, gonne ke tlaa swa; ka jalo he, ke eletsa go bua le batho pele ga ke tlaa swa.",
                "17": "Mme go ne ga diragala gore ka moso matshwititshwiti a ne a kgobokanye mmogo; mme o ne a bua le bone ka phuthologo mme a latola dilo tse a neng a di ba rutile, mme a dumela Keresete, le thata ya Mowa o o Boitshepho, le go direla ga baengele.",
                "18": "Mme o ne a bua ka phuthologo le bone, gore o ne a tsieditswe ke thata ya ga diabole. Mme o ne a bua ka ga molete, le ka ga bosakhutleng, le ka kotlhao e e sa khutleng.",
                "19": "Mme o ne a re: Ke boifa gore ke dirile sebe se se senang boitshwarelo, gonne ke akeditse Modimo; gonne ke latotse Keresete, mme ke rile ke dumela mo mafokong a Modimo a a kwadilweng; mme ka boammaaruri a paka ka ga gagwe. Mme ka ntlha ya gore jalo ke akeditse Modimo, ke boifa gore kgang ya me e tlaa boitshega; mme ke ipolela go Modimo.",
                "20": "Mme go ne ga diragala gore fa a sena go bua mafoko a, o ne a seka a tlhola a bua, mme o ne a neela mowa.",
                "21": "Mme fa matshwititshwiti a sena go bona gore o buile dilo tse pele ga a neela mowa, ba ne ba gakgametse mo go feteletseng; mo e leng gore thata ya Modimo e ne ya fologela mo go bone, mme ba ne ba tlalelwa gore ba wele fa fatshe.",
                "22": "Jaanong, selo se se ne se itumedisa go nna, Jakobe, gonne ke ne ke se kopile mo go Rara yo o kwa legodimong; gonne o ne a utlwile selelo sa me mme a arabile thapelo ya me.",
                "23": "Mme go ne ga diragala gore kagiso le lorato lwa Modimo di ne tsa tsosoloswa gape gareng ga batho; mme ba ne ba sekaseka mafoko a Modimo a a kwadilweng, mme ba seka ba tlhola ba obamela go mafoko a monna yo wa moleofi.",
                "24": "Mme go ne ga diragala gore mekgwa e le mentsi e ne ya akanngwa go busetsa Baleimene mo kitsong ya boammaaruri; mme e ne yotlhe e le lefela, gonne ba ne ba itumela mo dintweng le tshololo ya madi, mme ba ne ba na le letlhoo le le sa khutleng kgatlhanong le rona, bakaulengwe ba bone. Mme ba ne ba senka ka thata ya dibetsa tsa bone go re senya nako le nako.",
                "25": "Ka jalo he, batho ba ga Nifae ba ne ba aga itshireletso kgatlhanong le bone ka dibetsa tsa bone, le ka nonofo yotlhe ya bone, ba tshepha mo Modimong le mo lefikeng la poloko ya bone; ka jalo he, ba ne ba nna go ntse jalo, bafenyi ba baba ba bone.",
                "26": "Mme go ne ga diragala gore nna, Jakobe, ka simolola go tsofala; mme pego e e kwadilweng ya batho ba e beilwe mo dipapetlaneng tse dingwe tsa ga Nifae, ka jalo he, ke fetsa pego e e kwadilweng e, ke bega gore ke kwadile go ya ka fa bokgoning jwa kitso ya me, ka go bua gore nako e fetile le rona, mme gape matshelo a rona a fetile jaaka e ne e kete mo go rona toro, rona re le batho ba ba bodutu ba ba tlhoafetseng, bakaidi, re kobilwe go tswa Jerusalema, re tsholetswe mo tlalelong, mo nageng, mme re tlhoilwe ke bakaulengwe ba rona, se se dirileng dintwa le dikomano; ka jalo he re ne ra hutsafala go fetsa malatsi a rona.",
                "27": "Mme nna, Jakobe, ka bona gore ke tshwanetse ka bonako go ya tlase kwa lebitleng la me; ka jalo he, ke ne ka raya morwaake Enose ka re: Tsaya dipapetlana tse. Mme ke ne ka mmolelela dilo tse morwarre Nifae a neng a di ntaetse, mme o ne a solofetsa kobamelo ya ditaelo. Mme ke dira bokhutlo jwa go kwala ga me mo dipapetlaneng tse, go kwala mo go neng go le gonnye; mme go mmadi ke sadisa sentle, ka keletso ya gore bontsi jwa bakaulengwe ba me ba tlaa bala mafoko a me. Bakaulengwe, salang."
            }
        }
    },
    "enos": {
        "meta": {
            "slug": "enos",
            "name": "Buka ya ga Enose",
            "chapterWord": "Kgaolo"
        },
        "chapters": {
            "1": {
                "1": "Bonang, go ne ga diragala gore nna, Enose, ke itse ntate gore e ne e le monna yoo tshiamo le tlhamalalo—gonne o nthutile ka puo ya gagwe, le gape mo kgodisong le kgakololo le tao ya Morena—mme a go segofadiwe leina la Modimo wa me ka se—",
                "2": "Mme ke tlaa le bolelela ka ga kgaratho e ke nnileng le yone fa pele ga Modimo, pele ga ke amogela phimolo ya dibe tsa me.",
                "3": "Bonang, ke ne ka ya go tsoma diphologolo mo dikgweng; mme mafoko a gantsi ke neng ke utlwa ntate a a bua ka ga botshelo jo bosakhutleng, le boipelo jwa baitshephi, a ne a nwela kwa teng mo pelong ya me.",
                "4": "Mme botho jwa me bo ne jwa tshwarwa ke tlala; mme ke ne ka khubama fa pele ga Modiri wa me, mme ke ne ka lelela go ene ka thapelo e kgolo le topo ka boikokobetso ka ntlha ya botho jwa me; mme letsatsi lotlhe ke ne ka lelela go ene; ee, mme fa bosigo bo tla ke ne ka nna ka tsholeletsa lentswe la me godimo mo le neng la goraga kwa magodimong.",
                "5": "Mme go ne ga tla lentswe go nna, le re: Enose, dibe tsa gago di itshwaretswe wena, mme o tlaa segofadiwa.",
                "6": "Mme nna, Enose, ke ne ke itse gore Modimo o ka seke a ake; ka jalo he, molato wa me o ne wa ntshiwa.",
                "7": "Mme ke ne ka re: Morena, go diriwa jang?",
                "8": "Mme a re go nna: Ka ntlha ya tumelo ya gago mo go Keresete, yo o iseng o ke pele o mo utlwe le fa e le go mmona. Mme dingwaga di le dintsi di a feta pele ga a tlaa itshupa mo nameng; ka jalo he, ya kwa, tumelo ya gago e go itshephisitse.",
                "9": "Jaanong, go ne ga diragala gore fa ke sena go utlwa mafoko a ke ne ka simolola go utlwa keletso ya boitekanelo jwa bakaulengwe ba me, Banifae; ka jalo he, ke ne ka tshololela botho jwa me jotlhe go Modimo ka ntlha ya bone.",
                "10": "Mme fa ke ne ke santse ke kgaratlha mo moweng, bona, lentswe la Morena le ne la tla mo mogopolong wa me gape, le re: Ke tlaa etela bakaulengwe ba gago ka fa tlhoafalong ya bone mo go tshegetseng ditaelo tsa me. Ke ba file lefatshe le, mme ke lefatshe le le boitshepho; mme ga ke le hutse fa e se ka ntlha ya boikepi; ka jalo he, ke tlaa etela bakaulengwe ba gago go ya jaaka ke buile; mme ditlolo molao tsa bone ke tlaa di tsisa tlase ka kutlobotlhoko mo ditlhogong tsa bone.",
                "11": "Mme morago ga nna, Enose, ke sena go utlwa mafoko a, tumelo ya me e ne ya simolola go sa tshikhinyege mo Moreneng; mme ke ne ka rapelela go ene bakaulengwe ba me, Baleimene ka dikgaratlho tse dikgolo.",
                "12": "Mme go ne ga diragala gore morago ga ke sena go rapela le go dira ka tlhoafalo yotlhe, Morena o ne a re go nna: Ke tlaa go fa go ya ka fa dikeletsong tsa gago, ka ntlha ya tumelo ya gago.",
                "13": "Mme jaanong bonang, se e ne e le keletso e ke neng ka e eletsa mo go ene—gore fa go ka nna, gore batho ba me, Banifae, ba ka wela mo tlolong molao, mme ka mokgwa mongwe ba senngwa, mme, Baleimene ba seka ba senngwa gore Morena Modimo a somarele pego e e kwadilweng ka ga batho ba me, Banifae; le fa e ka bo e le ka thata ya letsogo la gagwe le le boitshepho, gore e ka tsisiwa pele mo letsatsing lengwe le le tlang go Baleimene, gore, gongwe, ba ka tsisiwa mo polokong—",
                "14": "Gonne mo sebakeng seno go kgaratlha ga rona e ne e le lefela mo go ba busetseng mo tumelong ya nnete. Mme ba ne ba ikana mo kgalefong ya bone gore, fa go ne go kgonega, ba ne ba tlaa senya dipego tse di kwadilweng tsa rona le rona, ga mmogo le dingwao tsotlhe tsa borraarona.",
                "15": "Ka jalo he, nna ke itse gore Morena Modimo o kgona go babalela dipego tse di kwadilweng tsa rona, ka lelela go ene ka tswelelo, gonne o ne a ntheile a re: Sengwe le sengwe se o tlaa se kopang mo tumelong, o dumela gore o tlaa amogela mo leineng la ga Keresete, o tlaa se amogela.",
                "16": "Mme ke ne ke na le tumelo, mme ke ne ka lelela go Modimo gore a babalele dipego tse di kwadilweng; mme o ne a golagana le nna gore o tlaa di tsisa go Baleimene ka nako ya gagwe.",
                "17": "Mme nna, Enose, ke ne ke itse gore e tla bo e le go ya ka fa kgolaganong e a neng a e dirile; ka jalo he botho jwa me bo ne jwa ikhutsa.",
                "18": "Mme Morena a re go nna: Borraago le bone ba kopile mo go nna selo se; mme ba tlaa direlwa go ya ka fa tumelong ya bone; gonne tumelo ya bone e ne e tshwana le ya gago.",
                "19": "Mme jaanong go ne ga diragala gore nna, Enose, ke ye gareng ga batho ba ga Nifae, ke porofita ka ga dilo tse di tlaa tlang, e bile ke paka ka dilo tse ke di utlwileng le go di bona.",
                "20": "Mme ke naya bosupi gore batho ba ga Nifae ba ne ba batla ka tlhoafalo go buseletsa Baleimene mo tumelong ya boammaaruri mo Modimong. Mme ditiro tsa rona e ne e le lefela; letlhoo la bone le ne le itsetsepetse, mme ba ne ba eteletswe-pele ke bosula jwa tlholego ya bone mo e leng gore ba ne ba nna mongala, le bogale, le batho ba ba nyorileng madi, ba tletse kobamelo ya medimo ya disetwa le makgapha; ba a ja diphologolo tsa letsomo, ba nna mo ditanteng, mme ba kailakaila mo nageng ka moitlamo wa letlalo le le khutshwane mo nokeng tsa bone le ditlhogo tsa bone di beotswe; mme kitso ya bone e le mo boreng, le mo simetheng le selepe. Mme ba le bantsi ba bone ba ne ba sa je sepe fa e se nama e e tala; mme ba ne ba tswelela ba batla go re senya.",
                "21": "Mme go ne ga diragala gore batho ba ga Nifae ba leme lefatshe, mme ba ntsha mefuta yotlhe ya mmidi le mabele, le ya maungo, le maraka a matlhape le maraka a mekgwa yotlhe ya dikgomo mofuta mongwe le mongwe, le dipodi, le dipodi tsa naga, ga mmogo le dipitse tse dintsi.",
                "22": "Mme go ne go na le baporofiti ba le bantsi mo go feteletseng gareng ga rona. Mme batho e ne e le ba batho ba ba gagametseng melala, ba le thata go tlhaloganya.",
                "23": "Mme go ne go sena sepe fa e se bogale jo bo feteletseng, go rerwa le go porofitiwa ka dintwa, le dikomano, le ditshenyo, le go ba gakolola nako tsotlhe ka ga loso, le sebaka sa metlha ya bosakhutleng, le dikatlholo le thata ya Modimo, le dilo tse tsotlhe—ba fuduiwa nako tsotlhe go ba baya ba le mo poifong ya Morena. Ka re go ne go se sepe se se tlhaelang sa dilo tse, mme motlhofo le tlhamalalo e e feteletseng ya puo, di tlaa ba kganela go ya ka bonako kwa tshenyegong. Mme morago ga mokgwa o, ke kwala ka ga bone.",
                "24": "Mme ke bonye dintwa fa gare ga Banifae le Baleimene mo tsamaong ya malatsi a me.",
                "25": "Mme go ne ga diragala gore ka simolola go tsofala, mme dingwaga di le lekgolo le masome a supa le boferabongwe di ne di fetile go tswa ka nako e rraarona Lihae a neng a tswa kwa Jerusalema.",
                "26": "Mme ke ne ka bona gore ke tshwanetse ka bonako ke ye tlase kwa lebitleng la me, ke berekilwe ka thata ya Modimo gore ke rere le go porofita go batho ba, le go bega lefoko go ya ka fa boammaaruring jo bo mo go Keresete. Mme ke le begile mo malatsing otlhe a me, mme ka ipela mo go lone go feta tsa lefatshe.",
                "27": "Mme ka bonako ke ya kwa lefelong la boikhutso jwa me, kwa go nang le Morekolodi wa me; gonne ke itse gore mo go ene ke tlaa ikhutsa. Mme ke ipela mo letsatsing le go swa ga me go tlaa aparang go sa sweng, le go tlaa ema fa pele ga gagwe; foo ke tlaa bona sefatlhogo sa gagwe ka boitumelo, mme o tlaa a re go nna: Tla go nna, wena o segofaditsweng, go na le lefelo le le baakanyeditsweng wena mo matlong a magolo a ga ntate. Amene."
            }
        }
    },
    "jarom": {
        "meta": {
            "slug": "jarom",
            "name": "Buka ya ga Jeromo",
            "chapterWord": "Kgaolo"
        },
        "chapters": {
            "1": {
                "1": "Jaanong bonang, nna, Jeromo, ke kwala mafoko a se kae go ya ka fa taelong ya ga ntate, Enose, gore losika lwa rona le ka bewa.",
                "2": "Mme ka dipapetlana tse di le dipotlana, le jaaka dilo tse di kwadilwe ka maikaelelo a poelo ya bakaulengwe ba rona Baleimene, ka jalo he, go tshwanetse go tlhokega gore ke kwale go le gonnye; mme ga ke na go kwala dilo tsa go porofita ga me, le fa e le tsa ditshenolo tsa me. Gonne ke ka kwala eng go feta se borraarona ba se kwadileng? Gonne a ga ba a senola thulaganyo ya poloko? Ka re go lona, Ee; mme se se ntekanye.",
                "3": "Bonang, go botlhokwa gore go le gontsi go dirwe gareng ga batho ba, ka ntlha ya bothata jwa dipelo tsa bone, le bosusu jwa ditsebe tsa bone, le bofofu jwa megopolo ya bone, le go gagamala ga melala ya bone; le fa go ntse jalo, Modimo o mautlwelobotlhoko mo go feteletseng mo go bone, mme ga a ise go fitlha jaanong a ba feele go tswa mo sefatlhogong sa lefatshe.",
                "4": "Mme go ba le bantsi gareng ga rona ba ba nang le ditshenolo tse dintsi, gonne ga ba a gagamala melala botlhe. Mme bontsi jotlhe jo bo sa gagamalang melala e bile bo na le tumelo, ba na le bokopanelo le Mowa o o Boitshepho, o o dirang tshupeetso go bana ba batho, go ya ka fa tumelong ya bone.",
                "5": "Mme jaanong, bonang, dingwaga di le makgolo a masome a mabedi di fetile, mme batho ba ga Nifae ba ne ba godile nonofo mo lefatsheng. Ba ne ba tlhokomela go tshegetsa molao wa ga Moše le letsatsi la sabata go nna le le boitshepho mo Moreneng. Mme ba ne ba sa rogane; le fa e le go tlhapatsa. Mme melao ya lefatshe e ne e gagametse mo go feteletseng.",
                "6": "Mme ba ne ba gasame ka go anama ga sefatlhogo sa lefatshe, ga mmogo le Baleimene. Mme ba ne ba le bantsi go feta bao ba Banifae; mme ba ne ba rata polao, e bile ba ne baa nwa madi a diphologolo.",
                "7": "Mme go ne ga diragala gore ba tle gantsi kgatlhanong le rona, Banifae, go lwa. Mme dikgosi tsa rona le baeteledipele ba rona e ne e le banna ba bagolo mo tumelong ya Morena; mme ba ne ba ruta batho ditsela tsa Morena; ka jalo he, re ne ra emelelana le Baleimene mme ra ba feela go tswa mo lefatsheng la rona, mme ra simolola go aga tshireletso ya metse ya rona, kgotsa lefelo le fe fela la boswa jwa rona.",
                "8": "Mme re ne ra ntsifala mo go feteletseng, mme ra anama le sefatlhogo sa lefatshe, mme ra huma go feta mo gauteng, le mo selefereng, le mo dilong tsa botlhokwa, le mo modirong wa matsetseleko wa logong, mo dikagong, le mo dimatšhineng, le gape ka tshipi le kopore, le ka borase le tshipi e e phepha, re dira didirisiwa tsa mefuta yotlhe go lema lefatshe, le dibetsa tsa ntwa—Ee, metswi e e dintlha, le kgatla, le lerumo, le motsu o o tikiwang, le dipaakanyo tsotlhe tsa ntwa.",
                "9": "Mme jalo re ne re ipaakanyeditse go kgatlhantsha Baleimene, ba ne ba seka ba tswelela kgatlhanong le rona. Mme lefoko la Morena le ne la netefadiwa, le a le buileng go borraarona, a re gore: Go lekana le jaaka lo ka tshegetsa ditaelo tsa me, lo tlaa tswelela mo lefatsheng.",
                "10": "Mme go ne ga diragala gore baporofiti ba Morena ba tshosetse batho ba ga Nifae, go ya ka fa lefokong la Modimo, gore fa ba ka seka ba tshegetsa ditaelo, mme ba wela mo tlolong molao, ba tlaa senngwa go tswa mo sefatlhogong sa lefatshe.",
                "11": "Ka jalo he, baporofiti, le baperesiti, le baruti, ba ne ba dira ka tlhoafalo, ba kgothatsa ka bopelotelele jotlhe batho go tlhoafalo; ba ruta molao wa ga Moše, le maikaelelo a ka one o neng wa fiwa; ba ba rotloetsa go lebela kwa pele kwa go Mesia, le go dumela mo go ene go tla jaaka e kete o setse a tlile. Mme morago ga mokgwa o ba ne ba ba ruta.",
                "12": "Mme go ne ga diragala gore ka go dira jalo ba ba thibela mo go senngweng mo sefatlhogong sa lefatshe; gonne ba ne ba ba tlhaba dipelo tsa bone ka lefoko, ba tswelela go ba fuduela go boikotlhao.",
                "13": "Mme go ne ga diragala gore dingwaga tse di makgolo a mabedi le masome a mararo le metso e robabobedi di ne di fetile—morago ga mokgwa wa dintwa le dikomano, le ditsuololo, ka sebaka sa nako e ntsi.",
                "14": "Mme nna, Jeromo, ga ke kwale go feta, gonne dipapetlana di dinnye. Mme bonang, bakaulengwe ba me, lo ka ya kwa dipapetlaneng tse dingwe tsa ga Nifae; gonne bonang, mo go tsone go gabilwe dipego tse di kwadilweng tsa dintwa tsa rona, go ya ka fa mekwalong ya dikgosi, kgotsa tseo tse ba neng ba dira gore di kwalwe.",
                "15": "Mme ke neela dipapetlana tse mo diatleng tsa morwaake Omonae, gore di tle di bewe go ya ka fa ditaelong tsa borraetsho."
            }
        }
    },
    "omni": {
        "meta": {
            "slug": "omni",
            "name": "Buka ya ga Omonae",
            "chapterWord": "Kgaolo"
        },
        "chapters": {
            "1": {
                "1": "Bonang, go ne ga diragala gore nna, Omonae, ke laetswe ke ntate, Jeromo, gore ke kwale go se kae mo dipapetlaneng tse, go babalela losika lwa rona—",
                "2": "Jalo he, mo malatsing a me, ke batla gore le itse gore ke lole thata ka tšhaka go babalela batho ba me, Banifae, mo go weleng mo diatleng tsa baba ba bone, Baleimene. Mme bonang, nna ka bonna ke monna yo o boleo, mme ga ke a tshegetsa ditao le ditaelo tsa Morena jaaka ke ne ke tshwanetse go bo ke dirile.",
                "3": "Mme go ne ga diragla gore dingwaga tse makgolo a mabedi le masome a mararo le borataro di ne di fitile, mme re ne re nnile le dipaka tse dintsi tsa kagiso; mme re ntse le dipaka tse dintsi tsa ntwa e e tlhoafetseng le tshololo ya madi. Ee, le mo tshobolokong, dingwaga di le makgolo a mabedi le masome a le boferabobedi le bobedi di ne di fitile, mme ke ne ke tshegeditse dipapetlana tse go ya ka fa ditaelong tsa borraetsho, mme ke ne ka di tlhoma mo go morwaake Emerone. Mme ke dira bokhutlo.",
                "4": "Mme jaanong nna, Emerone, ke kwala dilo sengwe le sengwe se ke se kwalang, tse di seng kae, mo bukeng ya ga ntate.",
                "5": "Bonang, go ne ga diragala gore dingwaga di le makgolo a mararo le masome a mabedi di ne di fitile, mme bontlha jo bo boleo go feta jwa Banifae ba ne ba senngwa.",
                "6": "Gonne Morena ga a kake a letelela, morago ga a sena go ba ntsha kwa lefatsheng la Jerusalema le go ba tshegetsa le go ba babalela mo go weleng mo diatleng tsa baba ba bone, ee, o ka seke a letlelela gore mafoko a seka a netefadiwa, a a neng a a bua le borraarona, a re gore: Go lekana jaaka lo ka seka lwa tshegetsa ditaelo tsa me ga lona go tswelela mo lefatsheng.",
                "7": "Ka jalo he, Morena o ne a ba etela mo katlholong e kgolo; le fa go ntse jalo, o ne a tlogela basiami gore ba seka ba nyelela, mme o ne a ba golola mo diatleng tsa baba ba bone.",
                "8": "Mme go ne ga diragala gore ke ne ka neela dipapetlana kwa go morwarre Khemishi.",
                "9": "Mme jaanong nna, Khemishi, ke kwala dilo di se kae tse ke di kwalang, mo bukeng e le nngwe le morwarre; gonne bonang, ke bonye ya bofelo e a e kwadileng, gore o e kwadile ka seatla sa gagwe ka boene; mme o e kwadile ka letsatsi le a neng a di tsisa kwa go nna. Mme morago ga mokgwa o re baya dipego tse di kwadilweng, gonne ke ka fa ditaelong tsa borraarona. Mme ke dira bokhutlo.",
                "10": "Bonang, nna, Abinatamo, ke morwa Khemishi. Bonang, go ne ga diragala gore ke bone ntwa e ntsi le dikomano fa gare ga batho ba me, Banifae, le Baleimene; mme nna, ka tšhaka ya me, ke ne ke tsere matshelo a le mantsi a Baleimene mo tshireletsong ya bakaulengwe ba me.",
                "11": "Mme bonang, pego e e kwadilweng ya batho ba e gabilwe mo dipapetlaneng tse di tshotsweng ke dikgosi, go ya ka fa ditshikeng; mme ga ke itse ka ga tshenolo epe fa e se e e kwadilweng, le fa e le seporofiti; ka jalo he, se se lekaneng se kwadilwe. Mme ke dira bokhutlo.",
                "12": "Bonang, nna ke Amalekhae, morwa Abinatamo. Bonang, ke tlaa bua le lona go se kae mabapi le Mosaeya, yo o neng a dirwa kgosi godimo ga lefatshe la Sarahemola; gonne bonang, ene a tlhagisitswe ke Morena gore a tshabe go tswa mo lefatsheng la Nifae, mme bontsi jo bo tlaa obamelang lentswe la Morena ba tshwanetse le bone ba emelele go tswa mo lefatsheng le ene, go tsena mo nageng—",
                "13": "Mme go ne ga diragala gore a dire jaaka Morena a ne a mo laetse. Mme ba ne ba tswa mo lefatsheng go tsena mo nageng, bontsi jo bo obamelang go lentswe la Morena; mme ba ne ba eteletswe pele ke dithero le diporofito tse dintsi. Mme ba ne ba gakololwa le go laiwa go tsweletse ka lefoko la Modimo; mme ba ne ba etelelwa ka thata ya letsogo la gagwe, go ralala naga go fitlhelela ba goroga mo lefatsheng le le neng le bidiwa lefatshe la Sarahemola.",
                "14": "Mme ba ne ba bona batho, ba ba neng ba bidiwa batho ba ga Sarahemola. Jaanong, go ne ga nna le boipelo jo bogolo gareng ga batho ba ga Sarahemola; gape le Sarahemola o ne a ipela mo go feteletseng, ka ntlha ya gore Morena o ne a rometse batho ba ga Mosaeya le dipapetlana tsa borase tse di neng di na le pego e e kwadilweng ya Bajuta.",
                "15": "Bonang, go ne ga diragala gore Mosaeya a lemoge gore batho ba ga Sarahemola ba ne ba tswa kwa Jerusalema ka nako e Setekia, kgosi ya Juta, a neng a tseelwa setshwarwa kwa Babilone.",
                "16": "Mme ba ne ba sepela mo nageng, mme ba ne ba tsisiwa ke seatla sa Morena go kgabaganya metsi a magolo, go tsena mo lefatsheng le Mosaeya a ba bonyeng; Mme ba ne ba nnile koo go tswa ka nako eo go ya pele.",
                "17": "Mme ka nako e Mosaeya a neng a ba bona, ba ne ba ntsifetse mo go feteletseng. Le fa go ntse jalo, ba ne ba nnile le dintwa di le dintsi le dikomano, mme ba ole ka tšhaka ka nako le nako; mme puo ya bone e ne e senyegile; mme ba ne ba sa tsisa dipego tse di kwadilweng dipe le bone; mme ba ne ba latola go nna teng ga Mmopi wa bone; mme Mosaeya, le fa e le batho ba ga Mosaeya ba ne ba sa ba tlhaloganye.",
                "18": "Mme go ne ga diragala gore Mosaeya a dire gore ba rutwe ka puo ya gagwe. Mme go ne ga diragala gore fa ba sena go rutwa ka puo ya ga Mosaeya, Sarahemola o ne a naya losika la borraagwe, go ya ka fa kgakologelong ya gagwe; mme di kwadilwe, mme e seng mo dipapetlaneng tse.",
                "19": "Mme go ne ga diragala gore batho ba ga Sarahemola, le ba ga Mosaeya, ba ne ba kopana mmogo; mme Mosaeya o ne a tlhongwa go nna kgosi ya bone.",
                "20": "Mme go ne ga diragala mo malatsing a ga Mosaeya, go ne go le letlapa le legolo le le neng la tlisiwa kwa go ene le na le megabo mo go lone; mme o ne a tolokolola megabo ka mpho le thata ya Modimo.",
                "21": "Mme di ne di naya pego ya mongwe Khorianthama, le ba ba bolailweng ba batho gagwe. Mme Khorianthama o ne a bonwa ke batho ba ga Sarahemola; mme o ne a nna le bone sebaka sa dikgwedi di robabongwe.",
                "22": "E ne gape e bua mafoko a se kae mabapi le borraagwe. Mme batsadi ba gagwe ba ntlha ba ne ba tswa kwa kagong e e godileng, ka nako e Morena a neng a tlhakatlhakanya puo ya batho; mme bogale jwa Morena bo ne jwa wela mo go bone go ya ka fa dikatlholong tsa gagwe, tse di tshiamo le tlhamalalo; mme marapo a bone a gasame mo lefatsheng le le kwa bokone.",
                "23": "Bonang, nna, Amalekhae, ke ne ka tsholwa mo malatsing a ga Mosaeya; mme ke tshedile go bona loso lwa gagwe; mme Benjamine morwawe, o busa mo boemong jwa gagwe.",
                "24": "Mme bonang, ke bone, mo malatsing a ga Benjamine, ntwa e e tlhoafetseng le tshololo e ntsi ya madi fa gare ga Banifae le Baleimene. Mme bonang, Banifae ba ne ba nna le tshito e ntsi godimo ga bone; ee, mo e leng gore kgosi Benjamine o ne a ba kgweeletsa kwa ntle ga lefatshe la ga Sarahemola.",
                "25": "Mme go ne ga diragala gore ka simolola go tsofala; ke sena peo, mme ke itse kgosi Benjamine e le monna yo o tshiamo le tlhamalalo fa pele ga Morena, ka jalo he, ke tlaa isa dipapetlana tse kwa go ene, ke rotloetsa batho botlhe go tla go Modimo, Moitshephi wa Iseraele, mme ba dumele mo go porofiteng, le mo ditshenolong, le mo go rereng ga baengele, le mo mphong ya go bua ka diteme, le mo mphong ya go tolokolola dipuo, le mo dilong tsotlhe tse di molemo; gonne ga go sepe se se molemo fa e se se tswa go Morena; mme seo se se bosula se tswa go diabole.",
                "26": "Mme jaanong, bakaulengwe ba me ba ba rategang, ke rata gore lo tle go Keresete, yo e leng Moitshephi wa Iseraele, mme lo nne le seabe mo polokong ya gagwe, le thata ya thekololo ya gagwe. Ee, tlang go ene, mme lo ntshe botho jotlhe jwa lona e le kabelo go ene, mme lo tswelele ka go ikitsa dijo le go rapela, mme le itshoke go ya kwa bofelong; mme jaaka Morena a tshela lo tlaa bolokwa.",
                "27": "Mme jaanong, ke tlaa bua go se kae ka ga palo nngwe e e neng ya tsamaya godimo go tsena mo nageng go boela kwa lefatsheng la ga Nifae; gonne go ne go le palo e ntsi e e neng e eletsa go tsaya lefatshe la boswa jwa bone.",
                "28": "Ka jalo he, ba ne ba tsamaya godimo mo nageng. Mme moeteledipele wa bone e ne e le monna yo o nonofileng e bile a le senatla, gape e le monna yo o gagametseng molala, ka jalo he o ne a dira komano gareng ga bone; mme botlhe ba ne ba bolawa, fa e se masome a matlhano, mo nageng, mme ba ne ba boela gape mo lefatsheng la ga Sarahemola.",
                "29": "Mme go ne ga diragala gore ba tseye ba bangwe go palo e e bonalang, mme ba tsaya loeto lwa bone gape go ya mo nageng.",
                "30": "Mme nna, Amalekhae, ke ne ke na le morwarre, yo le ene a neng a tsamaya le bone; mme fa e sale ga ke ise ke itse ka ga bone. Mme ke gaufi le go robala fatshe mo phuphung ya me; mme dipapetlana tse di tletse, mme ke dira bokhutlo ja go bua ga me."
            }
        }
    },
    "w-of-m": {
        "meta": {
            "slug": "w-of-m",
            "name": "Mafoko a ga Momone",
            "chapterWord": "Kgaolo"
        },
        "chapters": {
            "1": {
                "1": "Mme jaanong nna, Momone, ke le gaufi le go isa pego e e kwadilweng e ke ntseng ke e dira mo diatleng tsa morwaake Moronae, bonang ke bonye e ka nna tshenyo yotlhe ya batho ba me, Banifae.",
                "2": "Mme ke dingwaga di le makgolo a mantsi morago ga go tla ga ga Keresete ke naya dipego tse di kwadilweng tse mo diatleng tsa morwaake; mme go nkgopotsa gore o tlaa bona tshenyego yotlhe ya batho ba me. Mme a Modimo o nee gore o ka di falola, gore o ka kwala go se e kae ka ga tsone, le go se kae ka ga Keresete, gore gongwe letsatsi lengwe go ka nna poelo mo go bone.",
                "3": "Mme jaanong, ke bua go se kae ka ga seo se ke se kwadileng; gonne morago ga ke sena go dira khutshwafatso go tswa mo dipapetlaneng tsa ga Nifae, go fologela tlase kwa pusong ya ga kgosi Benjamine yo, yo Amalekhae a buileng ka ga gagwe, ke senkile gareng ga dipego tse di kwadilweng tse di neng di tsisitswe mo diatleng tsa me, mme ka fitlhela dipapetlana tse, tse di nang le pego e nnye e ya baporofiti, go tswa ka Jakobe go fologela tlase kwa pusong ya ga kgosi Benjamine yo, mmogo le mafoko a mantsi a ga Nifae.",
                "4": "Mme dilo tse di mo dipapetlaneng tse, di a itumedisa, ka ntlha ya diporofito ka ga go tla ga ga Keresete; mme borraetsho ba itse gore bontsi jwa tsone bo diragaditswe; ee, le gape nna ke itse gore dilo tse dintsi tsotlhe tse di porofitilweng ka ga rona go fitlhelela letsatsi le di diragaditswe, mme jaaka bontsi jotlhe bo tsamaya go feta letsatsi ruri di tlaa diragala—",
                "5": "Ka jalo he, ke tlhophile dilo tse, go fetsa pego e e kwadilweng ya me mo go tsone, masalela a pego e e kwadilweng ya me a ke tla a tsayang mo dipapetlaneng tsa ga Nifae; mme ga ke kake ka kwala le fa e le bongwe mo lekgolong jwa dilo tsa batho ba me.",
                "6": "Mme bonang, ke tlaa tsaya dipapetlana tse, tse di nang le diporofito tse le ditshenolo, mme ke di beye le masalela a pego e e kwadilweng ya me, gonne di kgethegile mo go nna; mme ke itse gore di tlabo di kgethegile go bakaulengwe ba me.",
                "7": "Mme ke dira se ka maikaelelo a tlhalefo; gonne jalo go a ntshebetsa, go ya ka fa ditirong tsa Mowa wa Morena o o leng mo go nna. Mme jaanong, ga ke itse dilo tsotlhe; mme Morena o itse dilo tsotlhe tse di tlaa tlang; ka jalo he, o bereka mo go nna go dira ka fa thatong ya gagwe.",
                "8": "Mme thapelo ya me go Modimo e mabapi le bakaulengwe ba me, gore ba ka tla ba tla gangwe gape mo kitsong ya Modimo, ee, thekololo ya ga Keresete; gore ba ka tla gangwe gape ba nna batho ba ba itumedisang.",
                "9": "Mme jaanong nna, Momone, ke tswelela go fetsa pego e e kwadilweng ya me, e ke e tsayang mo dipapetlaneng tsa ga Nifae; mme ke e dira go ya ka fa kitsong le go tlhaloganya mo Modimo a go mphileng.",
                "10": "Ka jalo he, go ne ga diragala gore morago ga Amalekhae a sena go tsisa dipapetlana tse mo diatleng tsa ga kgosi Benjamine, o ne a di tsaya mme a di baya le dipapetlana tse dingwe, tse di nang le dipego tse di kwadilweng tse di neng tsa fitisiwa ke dikgosi, go tswa tshika-pakeng go ya tshika-pakeng go fitlhelela malatsi a ga kgosi Benjamine.",
                "11": "Mme di ne di fitiseditswe tlase go tswa kwa go kgosi Benjamine, go tswa tshika-pakeng go ya tshika-pakeng go fitlhelela di wela mo diatleng tsa me, mme nna, Momone, ke rapela Modimo gore di ka babalelwa go tswa gompieno go ya pele. Mme ke itse gore di tlaa babalelwa; gonne go dilo tse dikgolo tse di kwadilweng mo go tsone, tse go ya ka tsone batho ba me le bakaulengwe ba bone ba tlaa atlholwang ka letsatsi le legolo la bofelo, go ya ka fa lefokong la Modimo le le kwadilweng.",
                "12": "Mmme jaanong, mabapi le kgosi Benjamine yo—O ne a na le ka selekanyo sengwe dikomano gareng ga batho ba gagwe.",
                "13": "Mme go ne ga diragala gape gore mephato ya masole ya Baleimene, ba tla go tswa kwa lefatsheng la Nifae, go lwa kgatlhanong le batho ba gagwe. Mme bonang, kgosi Benjamine o ne a kgobokanya mmogo mephato ya gagwe, mme o ne a ema kgatlhanong le bone; mme o ne a lwa ka nonofo ya seatla sa gagwe, ka tšhaka ya ga Labane.",
                "14": "Mme mo nonofong ya Morena ba ne ba itaana le baba ba bone, go fitlhelela ba bolaile dikete tse dintsi tsa Baleimene. Mme go ne ga diragala gore ba ne ba itaana le Baleimene go fitlhelela ba ba kgweeditse go tswa mo lefatsheng lotlhe la boswa jwa bone.",
                "15": "Mme go ne ga diragala gore morago ga go nna bo-Keresete ba e seng ba nnete, mme melomo ya bone e sena go tswalwa, mme bone ba otlhaiwa go ya ka fa melatong ya bone;",
                "16": "Mme morago ga go sena go nna le baporofiti ba e seng ba nnete, le bareri ba e seng ba nnete le baruti gareng ga batho, mme botlhe ba ba sena go otlhaiwa go ya ka fa melatong ya bone; le morago ga ba sena go nna le dikomano tse dintsi le ditsuololo tse dintsi go ya go Baleimene, bonang, go ne ga diragala gore kgosi Benjamine, ka thuso ya baporofiti ba ba boitshepho ba ba neng ba le gareng ga batho ba gagwe—",
                "17": "Gonne bonang, kgosi Benjamine e ne e le monna yo o boitshepho, mme o ne a busa batho ba gagwe ka tshiamo; mme go ne go na le banna ba ba boitshepho ba le bantsi mo lefatsheng, mme ba ne ba bua lefoko la Modimo ka thata le ka taolo; mme ba ne ba dirisa bogale jo bontsi ka ntlha ya go gagamala melala ga batho—",
                "18": "Ka jalo he, ka thuso ya ba, kgosi Benjamine, ka go dira ka bonatla jwa mmele wa gagwe le tlhaloganyo ya botho jwa gagwe jotlhe, ga mmogo le baporofiti, o ne gangwe gape a tlhoma kagiso mo lefatsheng."
            }
        }
    },
    "mosiah": {
        "meta": {
            "slug": "mosiah",
            "name": "Buka ya ga Mosaeya",
            "chapterWord": "Kgaolo"
        },
        "chapters": {
            "1": {
                "1": "Mme jaanong go ne go sa tlhole go na le dikomano mo lefatsheng lotlhe la Sarahemola, gareng ga batho botlhe ba e neng e le ba ga kgosi Benjamine, mo e leng gore kgosi Benjamine o ne a nna le kagiso e e tsweletseng mo malatsing otlhe a a neng a setse a botshelo jwa gagwe.",
                "2": "Mme go ne ga diragala gore a nne le bana ba basimane ba le bararo; mme o ne a bitsa maina a bone Mosaeya, le Hiloramo, le Hilamene. Mme o ne a dira gore ba rutiwe ka puo ya borraagwe, gore ka seo ba ka tla ba nna banna ba ba tlhaloganyang; le gore ba ka tla ba itse mabapi le diporofito tse di neng di builwe ka melomo ya borraabo, tse di neng tsa newa bone ka seatla sa Morena.",
                "3": "Mme o ne gape a ba ruta mabapi le dipego tse di neng di gabilwe mo dipapetlaneng tsa borase, a re: Barwaaka, ke rata gore lo gakologelwe gore fa e ne e se ka dipapetlana tse, tse di nang le dipego tse di kwadilweng tse le ditaelo tse, re ka bo re sotlegile mo tlhoka-kitsong, le mo nakong eno tota, re sa itse masaitseweng a Modimo.",
                "4": "Gonne go ne go sa kgonagale gore rraarona, Lihae, o ne a ka gakologelwa dilo tse tsotlhe, go ka bo a di rutile bana ba gagwe, kwa ntle ga e ne e se ka thuso ya dipapetlana tse; gonne ene a ne a rutilwe ka puo ya Baegepeto jalo he o ne a kgona go bala megabo e, le go di ruta go bana ba gagwe, gore ka se ba di rute go bana ba bone, mme jalo ba diragatsa ditaelo tsa Modimo, le go fologela kwa nakong e ya gompieno tota.",
                "5": "Ka re go lona, barwaaka, fa e ne e se ka dilo tse, tse di beilweng tsa ba tsa babalelwa ka seatla sa Modimo, gore re ka tla ra bala le go tlhaloganya ka masaitseweng a gagwe, mme ra nna le ditaelo tsa gagwe ka nako yotlhe fa pele ga matlho a rona, gore le borraarona tota ba ka bo ba nyennyafetse mo tlhoka tumelong, mme re ka bo re ne ra nna jaaka bakaulengwe ba rona, Baleimene, ba ba sa itseng sepe mabapi le dilo tse, kgotsa le tota ba sa di dumele fa ba di rutiwa, ka ntlha ya dingwao tsa borraabo, tse di sa siamang.",
                "6": "O barwaaka, ke batla gore le ka gakologelwa gore dipolelo tse di boammaaruri, le gape gore dipego tse di kwadilweng tse di boammaaruri. Mme bonang, ga mmogo le dipapetlana tsa ga Nifae, tse di nang le dipego tse di kwadilweng le dipolelo tsa borraarona, go tswa ka nako ya ba tswa kwa Jerusalema go fitlhelela gompieno, mme di boammaaruri; mme re ka itse ka bonnete jwa tsone ka ntlha ya gore re na le tsone fa pele ga matlho a rona.",
                "7": "Mme jaanong, barwaaka, ke batla gore le ka gakologelwa go di sekaseka ka tlhoafalo, gore le ka tla la boelwa ka tsone; mme ke batla gore le ka tshegetsa ditaelo tsa Modimo, gore lo tle lo tswelela mo lefatsheng go ya ka ditsholofetso tse Morena a di dirileng go borraarona.",
                "8": "Mme dilo di le dintsi go feta kgosi Benjamine o ne a ruta barwawe tse di sa kwalwang mo bukeng e.",
                "9": "Mme go ne ga diragala gore morago ga kgosi Benjamine a sena go dira bokhutlo jwa go ruta barwawe, o ne a gola go tsofala, mme a bona gore o tshwanetse ka bonako go tsamaya tsela ya lefatshe lotlhe; jalo he, o ne a akanya go le botlhokwa gore a tlhome bogosi mo go mongwe wa bomorwawe.",
                "10": "Jalo he, o ne a dira gore Mosaeya a tlisiwe fa pele ga gagwe; mme a ke mafoko a a neng a a bua go ene, a re: Morwaaka, ke batla gore o ka dira kitsiso go ralala lefatshe lotlhe gareng ga batho ba botlhe, kgotsa batho ba ga Sarahemola, le batho ba ga Mosaeya ba ba nnang mo lefatsheng, gore jalo ba ka tla ba kgobokana mmogo; gonne ka moso ke tlaa itsise go batho ba ba me go tswa mo molomong wa me gore o kgosi le mmusi mo godimo ga batho ba, ba Morena Modimo wa rona a re ba fileng.",
                "11": "Mme godimo ga moo, ke tlaa fa batho ba leina, gore ka jalo ba ka tla ba farologanngwa godimo ga batho botlhe ba Morena Modimo a ba tlisitseng go tswa kwa lefatsheng la Jerusalema; mme se ke se dira ka ntlha ya gore ba ntse ba le batho ba ba tlhoafaletseng mo go tshegetseng ditaelo tsa Morena.",
                "12": "Mme ke ba fa leina le le tlaa sekeng le tlhola le phimolwa, fa e se ka ntlha ya go tlola molao.",
                "13": "Ee, mme mo godimo ga moo ka re go lona, gore fa batho ba ba rategileng thata ba ba Morena ba ka wela mo tlolong molao, mme ba nna batho ba ba boleo le boaka, gore Morena o tlaa ba golola, gore ka se ba nne bokoa jaaka go bakaulengwe ba bone; mme ga a na a tlhola a ba babalela gape ka thata ya gagwe e e senang bolekane e bile e le kgakgamatso, jaaka go fitlha jaanong a babaletse borraarona.",
                "14": "Gonne ka re go wena, gore fa a ka bo a seka a thapolola letsogo la gagwe mo pabalelong ya borraarona ba ka bo ba wetse mo diatleng tsa Baleimene, mme ba nna bafenngwi go letlhoo la bone.",
                "15": "Mme go ne ga diragala gore morago ga kgosi Benjamine a sena go dira bokhutlo jwa dipolelo tse go morwawe, o ne a mo naya tlhokomelo mabapi le merero yotlhe ya motse wa bogosi.",
                "16": "Mme godimo ga moo, o ne gape a mo fa boikarabelo mabapi le dipego tse di neng di gabilwe, mo dipapetlaneng tsa borase; le gape dipapetlana tsa ga Nifae; le gape, tšhaka ya ga Labane, le bolo kgotsa tshupatsela, e e neng ya etelela borraarona go ralala naga, e e neng ya dirwa ke seatla sa Morena gore ka yone ba ka etelelwa, mongwe le mongwe go ya ka fa kelong tlhoko le tlhoafalo e ba neng ba e mo naya.",
                "17": "Jalo he, fa ba ne ba sena boikanyo, ba ne ba seka ba tswelela le fa e le go ya pele mo loetong lwa bone, mme ba ne ba busediwa kwa morago, mme ba rakana le kgalefo ya Modimo mo go bone; mme jalo he ba ne ba itewa ka tlala le dipogisego tse di botlhoko, go ba fuduwa mo kgakologelong ya tiro ya bone.",
                "18": "Mme jaanong, go ne ga diragala gore Mosaeya a tsamaye mme a dire jaaka rraagwe a ne a mo laetse, mme a itsise go batho botlhe ba ba neng ba le mo lefatsheng la ga Sarahemola gore jalo ba ka tla ba ikgobokanya mmogo, go ya kwa tempeleng go utlwa mafoko a rraagwe a tlaa a buang le bone."
            },
            "2": {
                "1": "Mme go ne ga diragala gore morago ga Mosaeya a sena go dira jaaka raagwe a mo laetse, mme a dirile kitsiso go ralala lefatshe lotlhe, gore batho ba ikgobokanye mmogo go ralala lefatshe lotlhe, gore ba tle ba ye kwa tempeleng go utlwa mafoko a kgosi Benjamine a tlaa a buang go bone.",
                "2": "Mme go ne go le palo e kgolo, le bontsi tota mo e leng gore ba ne ba seka ba ba bala; gonne ba ne ba oketsegile mo go feteletseng mme ba gola mo gogolo mo lefatsheng.",
                "3": "Mme ba ne gape ba tsaya maitibolo a matsomane a bone, gore ba ka tla ba ntsha ditlhabelo le dikabelo tsa ditshubelo go ya ka fa molaong wa ga Moše;",
                "4": "Le gape gore ba ka tla ba naya malebogo go Morena Modimo wa bone, yoo a neng a ba tlisa go tswa kwa lefatsheng la Jerusalema, le yo o ba golotseng go tswa mo diatleng tsa baba ba bone, mme a tlhoma banna ba tshiamo le tlhamalalo go nna baruti ba bone, le gape monna wa tshiamo le tlhamalalo go nna kgosi ya bone, yo a neng a tlhomile kagiso mo lefatsheng la Sarahemola, mme yo o neng a ba ruta go tshegetsa ditaelo tsa Modimo, gore ba tle ba ipele mme ba tlale lorato mo Modimong le mo bathong botlhe.",
                "5": "Mme go ne ga diragala gore fa ba tla godimo kwa tempeleng, ba ne ba tlhoma ditante tsa bone mo tikologong, monna mongwe le mongwe go ya ka fa lelapeng la gagwe, go balela mosadi wa gagwe, le barwawe, le barwadie, le barwaa bone, le barwadia bone, go tswa go yo motona go fologela go yo mmotlana, lelapa lengwe le lengwe le kgaoganye go tswa go le lengwe.",
                "6": "Mme ba ne ba tlhoma ditante tsa bone mo tikologong ya tempele, monna mongwe le mongwe a na le tante ya gagwe kgoro ya yone e lebile kwa tempeleng, gore ka jalo ba ka nna mo ditanteng tsa bone, mme ba utlwa mafoko a kgosi Benjamine a tlaa a buang go bone;",
                "7": "Gonne matshwititshwiti a ne a le magolo mo e leng gore kgosi Benjamine o ne a ka seka a ba ruta botlhe mo teng ga mabotana a tempele, jalo he o ne a dira gore go agwe kago e e godileng, gore ka jalo batho ba gagwe ba ka tla ba utlwa mafoko a a tlaa a buang go bone.",
                "8": "Mme go ne ga diragala gore a simolole go bua le batho ba gagwe go tswa kwa kagong e e godileng; mme ba ne ba sa kgone go utlwa mafoko a gagwe botlhe ka ntlha ya bogolo jwa matshwititshwiti; jalo he o ne a dira gore mafoko a a neng a a bua a kwalwe mme a isiwe kwa gareng ga ba ba neng ba se ka fa tlase ga modumo wa lentswe la gagwe, gore le bone ba tle ba amogele mafoko a gagwe.",
                "9": "Mme a ke mafoko a a neng a a bua a ba a dira gore a kwalwe, a re: Bakaulengwe, lotlhe ba le phuthegileng mmogo, lona ba lo ka utlwang mafoko a me a ke tlileng go a bua go lona ka letsatsi leno; gonne ga ke a laela gore lo tle fano go tshameka ka mafoko a ke tlaa a buang, mme gore lo nkutlwe, mme lo bule ditsebe tsa lona gore lo tle lo utlwe, le dipelo tsa lona gore lo tle lo tlhaloganye, le megopolo ya lona gore masaitseweng a Modimo a ka tla a rarabololelwa pono ya lona.",
                "10": "Ga ke a le laela gore lo tle kwano gore lo tle lo ntshabe, kgotsa gore lo akanye gore nna ka bonna ke feta motho wa senama.",
                "11": "Mme ke tshwana jaaka lona, go amiwa ke mefuta yotlhe ya makoa mo mmeleng le tlhaloganyo; mme ke tlhophilwe ke batho ba, mme ka kgethiwa ke ntate, mme ka letlelelwa ka seatla sa Morena gore ke nne mmusi le kgosi mo godimo ga batho ba; mme ke tshegeditswe e bile ke babaletswe ka thata ya gagwe e e senang bolekane, go lo direla ka bonatla jotlhe, mogopolo le nonofo tse Morena a di mphileng.",
                "12": "Ka re go lona jaaka ke letleletswe go nna malatsi a me mo tirelong ya lona, le go fitlhelela ka nako e, mme ke ise ke batle gauta le fa e le selefera le fa e le mofuta ope wa dikhumo mo go lona;",
                "13": "Le e seng gore ke letlelele gore le tswalelelwe mo moleteng wa kgolegelo, le fa e le gore lo dire makgoba mongwe ka yo mongwe, le fa e le gore lo bolaye, kgotsa go thukutha, kgotsa go utswa, kgotsa go dira boaka; le e seng le tota ke letlelele gore lo dire mokgwa ope wa boleo, mme ke lo rutile gore lo tshegetse ditaelo tsa Morena, mo dilong tsotlhe tse a di lo laetseng—",
                "14": "Mme le nna tota, ka bonna, ke dirile ka diatla tsa me gore ke lo direle, gore le seka la imelwa ke makgetho, le gore go se nne sepe se se tlang mo go lona se se neng se le botlhoko go se tshegetsa—mme mo dilong tse tsotlhe tse ke di buileng, lona ka bolona le basupi ka letsatsi leno.",
                "15": "Mme, bakaulengwe, ga ke a dira dilo tse gore ke tle ke ikgantshe, le e seng go bolela dilo tse gore ka se ke tle ke lo bone molato; mme ke lo bolelela dilo tse gore lo tle lo itse gore, ke ka araba ka letswalo le le phepa fa pele ga Modimo mo letsatsing le.",
                "16": "Bonang, ka re go lona ka gore ke lo reile ka re ke ntse malatsi a me ke lo direla, ga ke eletse go ikgantsha, gonne ke ntse fela ke le mo tirong ya Modimo.",
                "17": "Mme bonang, ke lo bolelela dilo tse gore le ka tla la ithuta tlhalefo; gore le ka tla la ithuta gore fa le le mo tirelong ya bangwe ka lona lo mo tirelong fela ya Modimo wa lona.",
                "18": "Bonang, lo mpiditse kgosi ya lona; mme fa nna, yo lo mmitsang kgosi ya lona, ke dira go direla lona, jaanong foo a lona ga lo a tshwanela go dira go direlana?",
                "19": "Mme bonang gape, fa nna, yo lo mmitsang kgosi ya lona, yo o ntseng malatsi a gagwe mo tirelong ya lona, mme e bile a ne a le mo tirelong ya Modimo, a tshwanelwa ke malebogo mangwe go tswa go lona, O lo tlamega jang go leboga Kgosi ya lona ya magodimo!",
                "20": "Ka re go lona, bakaulengwe ba me, gore fa le ka fa malebogo otlhe le pako tse botho jwa lona jotlhe bo nang le thata go nna le tsone, go Modimo yoo yo o le bopileng, mme le go le baya le go le babalela mme a dira gore lo ipele, mme a naya go lona gore le tshele ka kagiso mongwe le yo mongwe—",
                "21": "Ka re go lona fa lo ka mo direla yo o le bopileng go tswa kwa tshimologong, mme a lo babalela ka letsatsi le letsatsi, ka go lo adima go hema, gore lo ka tshela le go tsamaya mme lo dire ka fa thatong ya lona, mme le go le tshegetsa tota ka motsotso le motsotso—Ka re, fa lo ka mo direla ka botho jwa lona jotlhe, mme le tla bo le santse le le batlhanka ba ba senang mosola.",
                "22": "Mme bonang, sotlhe se a se batlang mo go lona ke go tshegetsa ditaelo tsa gagwe; mme o le solofeditse gore fa lo ka tshegetsa ditaelo tsa gagwe, lo tlaa tswelela mo lefatsheng; mme ga a ke a farologana le se a se buileng; jalo he, fa lo ka tshegetsa ditaelo tsa gagwe o tlaa le segofatsa a ba a lo tsweledisa.",
                "23": "Mme jaanong, lwa ntlha, o lo bopile, mme a lo fa matshelo a lona, a ka ntlha ya one lo mo kolotang.",
                "24": "Mme sa bobedi, o batla gore lo dire jaaka a lo laetse; mo go se fa lo se dira, o le segofatsa gone fela foo; mme jalo he o le duetse. Mme lo santse lo mo kolota, mme lo, e bile lo tlaa, ka metlha le metlha; jalo he, lo na le eng go ka ikgantsha?",
                "25": "Mme jaanong ke a botsa, a lo ka bua sengwe ka lona? Ke a lo araba, Nnyaa. Ga lo kake lwa re lo tshwana le fa e le lorole lwa lefatshe tota; mme lo bopilwe ka lorole lwa lefatshe; mme bonang, ke lwa gagwe yo o le bopileng.",
                "26": "Mme nna, le nna tota, yo lo mmitsang kgosi ya lona, ga ke botoka go gaisa jaaka lona le ntse; gonne le nna ke wa lorole. Mme le bona gore ke tsofetse, mme ke gaufi go neela mmele o o swang kwa go mmaaone lefatshe.",
                "27": "Jalo he, jaaka ke rile go lona gore ke le diretse, ke tsamaya ka letswalo le le phepa fa pele ga Modimo, le jalo mo nakong e ke dirile gore le phuthege mmogo, gore ke tle ke bonwe ke sena molato, le gore madi a lona a seka a nna mo go nna, fa ke tlaa bo ke ema go atlholwa ke Modimo, mo dilong tse a di ntaetseng mabapi le lona.",
                "28": "Ka re go lona gore ke dirile gore lo phuthege mmogo gore ke tle ke tlhatswe diaparo tsa me madi a lona, ka seno sebaka sa nako fa ke le gaufi le go ya tlase kwa lebitleng la me, gore ke tle ke ye tlase ka kagiso, mme mowa wa me o o sa sweng o ka tla wa kopana le dikhwaere kwa godimo, mo go opeleng dipako tsa Modimo o o tshiamo le tlhamalalo.",
                "29": "Mme godimo ga moo, ka re go lona ke dirile gore le phuthege mmogo, gore ke tle ke le begele gore ga ke ka ke ka tlhola ke nna moruti wa lona, le fa e le kgosi ya lona;",
                "30": "Gonne le ka nako e tota, mmele wa me otlhe o roroma mo go feteletseng fa ke ntse ke leka go bua le lona; mme Morena Modimo o a ntshegetsa, e bile o ntetleletse gore ke bue le lona, mme o ntaetse gore ke le begele ka letsatsi le, gore morwa wa me Mosaeya ke kgosi le mmusi godimo ga lona.",
                "31": "Mme jaanong, bakaulengwe ba me, ke rata gore lo dire jaaka lo dirile go fitlha jaanong. Jaaka lo tshegeditse ditaelo tsa me, ga mmogo le ditaelo tsa ga ntate, mme lwa tswelela, mme la thibelwa mo go weleng mo diatleng tsa baba ba lona, le jalo fa lo ka tshegetsa ditaelo tsa morwaake, kgotsa ditaelo tsa Modimo tse di tlaa newang go lona ke ene, lo tlaa tswelela mo lefatsheng, mme baba ba lona ga ba na go nna le thata mo godimo ga lona.",
                "32": "Mme, O batho ba me, bonang e se re gongwe ga tsoga dikomano gareng ga lona, mme lo tlhophe go obamela mowa o o bosula, o go builweng ka one ke ntate Mosaeya.",
                "33": "Gonne bonang, go na le khutsafalo e e bewang mo go ene yo o tlhophang go obamela mowa oo; gonne fa a tlhopha go mo obamela, mme a nne a ba a swele mo dibeng tsa gagwe, ene yoo o nwa khutsego mo moweng wa gagwe; gonne o amogela e le dituelo tsa gagwe kotlhao e e senang bokhutlo a tlotse molao wa Modimo kgatlhanong le kitso ya gagwe.",
                "34": "Ka re go lona, gore ga ba yo gareng ga lona, fa e se bana ba lona ba bannye ba ba iseng ba rutwe mabapi le dilo tse, mme ke mang yo o sa itseng gore lo kolota Rara wa lona wa legodimo go ya bosakhutleng, go mo naya tsotlhe tse lo nang le tsone le tse lo leng tsone; mme gape le rutilwe mabapi le dipego tse di kwadilweng, tse di nang le diporofito tse di builweng ke baporofiti ba ba boitshepho, le go ya tlase ka nako e rraarona, Lihae, a neng a tswa kwa Jerusalema;",
                "35": "Le gape, tsotlhe tse di builweng ke borraarona go fitlhelela gompieno. Mme bonang, gape, ba buile tseo tse ba neng ba di laetswe ke Morena; jalo he, ba tshiamo le tlhamalalo le boammaaruri.",
                "36": "Mme jaanong, ka re go lona, bakaulengwe ba me, gore fa lo sena go itse e bile le rutilwe dilo tse tsotlhe, fa lo ka tlola molao mme lwa tsamaya kgatlhanong le seo se se builweng, gore le intsha mo Moweng wa Morena, gore o ka seka wa nna le bonno mo go lona go le etelela mo ditseleng tsa tlhalefo gore lo tle lo segofadiwe, le tsweledisiwe, le go babalelwa—",
                "37": "Ka re go lona, gore motho yo o dirang se, ke ene a tlang mo pontsheng go ingaola kgatlhanong le Modimo; jalo he o tlhopha go obamela mowa o o bosula, mme o nna mmaba wa tshiamo yotlhe; jalo he, Morena ga a na bonno mo go ene, gonne ga a nne mo ditempeleng tse di seng boitshepho.",
                "38": "Jalo he fa motho yoo a ka seka a ikotlhaya, mme a nna a ba a swa e le mmaba wa Modimo, mme ditopo tsa tshiamiso ya semodimo di tsosa botho jwa gagwe jo bo sa sweng, mo tlhaloganyong e e tshelang ya molato wa gagwe, o o dirang gore a gonyele go tswa fa pele ga Morena, mme o tlatsa mafatlha a gagwe ka molato, le setlhabi, le botlhoko le tshwenyego, se se jaaka molelo o o sa timogeng, o kgabo ya one o tlhatlogelang godimo ka metlha le metlha.",
                "39": "Mme jaanong ka re go lona, gore mautlwelobotlhoko ga a na tshwanelo mo mothong yoo; jalo he tlholelo ya gagwe ya bofelo ke go boga botlhoko le khutsafalo tse di sa feleng.",
                "40": "O, lotlhe lona bannabagolo, ga mmogo le lona makawana, le lona bana ba bannye ba lo ka tlhaloganyang mafoko a me, gonne ke buile le lona ka botlhofo gore lo tle lo tlhaloganye, ke rapela gore lo tsoge mo kgakologelong ya seemo se se boitshegang sa bao ba ba wetseng mo tlolong molao.",
                "41": "Mme godimo ga moo, ke eletsa gore lo tseye ba le mo seemong se se segofaditsweng le sa boitumelo bao ba ba tshegetsang ditaelo tsa Modimo. Gonne bonang, ba segofaditswe mo dilong tsotlhe, mmogo tsa selefatshe le tsa semowa; mme fa ba ka tshwara ka boikanyego go ya kwa bofelong ba amogelwa mo legodimong, gore ka jalo ba tle ba nne le Modimo mo seemong sa boitumelo jo bo sa feleng. O gakologelwang, gakologelwang gore dilo tse di boammaaruri; gonne Morena Modimo o se buile."
            },
            "3": {
                "1": "Mme gape bakaulengwe ba me, ke tlaa batla tshekegelo tsebe ya lona, gonne ke na le go se kae gape go go bua le lona; gonne bonang, ke na le dilo tse ke tshwanetseng go di lo bolelela mabapi le tse di tlaa tlang.",
                "2": "Mme dilo tse ke tlaa di lo bolelelang di itsesitswe go nna ke moengele go tswa kwa Modimong. Mme a re go nna: Tsoga; mme ka tsoga, mme bonang a ema fa pele ga me.",
                "3": "Mme o ne a re go nna: Tsoga, mme o utlwe mafoko a ke tlaa go a bolelelang; gonne bona, ke tlile go bega go wena molaetsa o o itumedisang wa boipelo jo bogolo.",
                "4": "Gonne Morena o utlwile dithapelo tsa gago, mme o atlhotse mabapi le tshiamo ya gago, mme o nthomile go go begele gore o ka nna wa ipela; le gore o ka bega go batho ba gago, gore le bone ba ka tlala ka boipelo.",
                "5": "Gonne bona, nako e etla, mme ga e sebaka se kgakala, gore ka thata, Morena Mothatayotlhe yo o busang, yo o neng, mme o tswa metlheng yotlhe ya bosakhutleng go ya metlheng yotlhe ya bosakhutleng, o tlaa fologela tlase gareng ga bana ba batho go tswa kwa legodimong, mme o tlaa nna mo motlaaganeng wa mmopa, mme o tlaa ya pele gareng ga batho, a dira dikgakgamatso tse dikgolo, jaaka go fodisa balwetse, go tsosa baswi, a dira digole go tsamaya, difofu go amogela pono ya bone, mme disusu go utlwa, mme a alafa mekgwa yotlhe ya malwetse.",
                "6": "Mme o tlaa koba bodiabole, kgotsa mewa e e bosula e e nnang mo dipelong tsa bana ba batho.",
                "7": "Mme leba, o tlaa sotlega dithaelo, le ditlhabi tsa mmele, tlala, lenyora, le letsapa, le go feta mo motho a ka go sotlegang, fa e se mo go sweng; gonne bona, madi a tswa ka leroba lengwe le lengwe, go tlaa nna gogolo jalo botlhoko le tshwenyego go emela boleo le bodiabole jwa batho ba gagwe.",
                "8": "Mme o tlaa bidiwa Jesu Keresete, Morwa Modimo, Rara wa legodimo le lefatshe, Mmopi wa dilo tsotlhe go tswa kwa tshimologong; mme mmaagwe o tlaa bidiwa Maria.",
                "9": "Mme leba, o tla kwa go ba gagwe, gore poloko e ka tla go bana ba batho, le tota ka tumelo mo leineng la gagwe; mme le morago ga tse tsotlhe ba tlaa mmona e le motho, mme ba re o na le diabole, mme ba tlaa mo kgwathisa, mme ba tlaa mmapola mo sefapaanong.",
                "10": "Mme o tlaa tsoga letsatsi la boraro go tswa mo baswing; mme bona, o ema go atlhola lefatshe, mme bonang, dilo tse tsotlhe di dirwa gore katlholo e e siameng e ka tla mo baneng ba batho.",
                "11": "Gonne bonang, gape le madi a gagwe a letlanyetsa dibe tsa ba ba oleng ka ntlha ya tlolo molao ya ga Atame, ba ba suleng ba sa itse thato ya Modimo mabapi le bone, kgotsa ba leofile ka go tlhoka kitso.",
                "12": "Mme khutsafalo, khutsafalo go yo o itseng gore o ingaola kgatlhanong le Modimo! Gonne poloko ga e tle go ope yoo jalo fa e se ka boikotlhao le tumelo mo go Morena Jesu Keresete.",
                "13": "Mme Morena Modimo o romile baporofiti ba gagwe ba ba boitshepho gareng ga bana botlhe ba batho, go begela dilo tse kwa letsong lengwe le lengwe, tšhaba, le teme, gore jalo mang le mang yo o tlaa dumelang gore Keresete o tlaa tla, bone bao ba amogela phimolo ya dibe tsa bone, mme ba ipele ka boipelo jo bogolo mo go feteletseng, le jaaka e kete o setse a tlile gareng ga bone.",
                "14": "Mme Morena Modimo o ne a bona gore batho ba gagwe e ne e le batho ba ba gagametseng melala, mme o ne a ba tlhomela molao, le tota molao wa ga Moše.",
                "15": "Mme ditshupo di le dintsi, le dikgakgamatso, le mefuta, le meriti di bontshitswe ke ene go bone, mabapi le go tla ga gagwe; le gape baporofiti ba ba boitshepho ba buile le bone mabapi le go tla ga gagwe; mme le fa go ntse jalo ba ne ba thatafatsa dipelo tsa bone, mme ba seka ba tlhaloganya gore molao wa ga Moše ga o reye sepe fa e se ka tetlanyo ya madi a gagwe.",
                "16": "Mme le fa go ne go kgonega gore bana ba bannye ba ka leofa ba ne ba ka seka ba bolokwa; mme ka re go lona ba segofaditswe; gonne bonang, jaaka mo go Atame, kgotsa ka tlholego, baa wa, le jalo madi a ga Keresete a letlanyetsa dibe tsa bone.",
                "17": "Mme godimo ga moo, ka re go lona, gore ga go kitla go nna le leina lepe le le filweng, le fa e le tsela epe e nngwe kgotsa mokgwa o ka one poloko e ka tlang go bana ba batho, fela mo le ka leina la ga Keresete, Morena Mothatayotlhe.",
                "18": "Gonne bonang o a atlhola, mme katlholo ya gagwe e tshiamo le tlhamalalo; mme lesea ga le nyelele le le swang mo boseeng jwa lone; mme batho ba nwela khutsego kwa bothong jwa bone, fa e se ba ka ikokobetsa mme ba nna jaaka bana ba bannye, mme ba dumela gore poloko e ne e le, mme e, mme e tlaa tla, mo le ka madi a tetlanyo a ga Keresete, Morena Mothatayotlhe.",
                "19": "Gonne motho wa tlholego ke mmaba go Modimo, mme o sale a ntse go tswa go wa ga ga Atame, mme o tlaa nna, ka metlha le metlha, fa e se a ka ineela go dikokiso tsa Mowa o o Boitshepho, mme a ntsha motho wa tlholego mme a nna moitshephi ka tetlanyo ya ga Keresete Morena, mme a nna jaaka ngwana, boineelo, bonolo, boikokobetso, bopelotelele, a tletse lerato, a batla go ineela mo dilong tsotlhe tse Morena a bonang go lekanye go di tlisa mo go ene, le fela jaaka ngwana a ineela mo go rraagwe.",
                "20": "Mme godimo ga moo, ka re go lona, nako e tlaa tla fa kitso ya Mmoloki e tlaa anamang le tšhaba tsotlhe, lotso, teme le batho.",
                "21": "Mme bonang, fa nako eo e tla, ga go ope yo o tlaa fitlhelwang a sena molato fa pele ga Modimo, fa e se bana ba bannye, ka boikotlhao le tumelo fela mo leineng la Morena Modimo Mothatayotlhe.",
                "22": "Mme le ka nako e, fa o tlaa bo o rutile batho ba gago dilo tse Morena Modimo wa gago a di go laetseng, le foo ga ba fitlhelwe ba sa tlhole ba sena molato mo ponong ya Modimo, fela go ya ka fa mafokong a ke a buileng le wena.",
                "23": "Mme jaanong ke buile mafoko a Morena Modimo a neng a a laetse nna.",
                "24": "Mme go bua jalo Morena: Ba tlaa ema jaaka bopaki jo bo phatsimang kgatlhanong le batho ba, kwa letsatsing la katlholo; ka jalo he ba tlaa atlholwa, motho mongwe le mongwe go ya ka ditiro tsa gagwe, a di molemo, kgotsa a di bosula.",
                "25": "Mme fa di le bosula ba tlaa nna mo ponong e e boitshegang ya molato le bodiabole jwa bone, tse di ba dirang gore ba gonyele fa pele ga Morena, mo seemong sa mahutsana le botlhoko le khutsafalo e e sa feleng, go tswa kwa ba ka sekeng ba tlhole ba boa; jalo he ba nole khutsego kwa bothong jwa bone.",
                "26": "Jalo he, ba nole mo senwelong sa kgalefo ya Modimo, se tshiamiso e ka se tlhole e se latola mo go bone gore e ka latola gore Atame o tshwanetse go wa ka ntlha ya go ja leungo le le ileditsweng ga gagwe; jalo he, kutlwelobotlhoko ga e kake ya tlhola e nna le seabe mo go bone ka metlha.",
                "27": "Mme botlhoko le khutsafalo ya bone e jaaka letsha la molelo le magala, le kgabo ya lone e leng e e sa timogeng, le le mosi wa lone o tlhatlogang ka metlha le metlha. Jalo Morena o laetse nna. Amene."
            },
            "4": {
                "1": "Mme jaanong, go ne ga diragala gore fa kgosi Benjamine a sena go dira bokhutlo jwa go bua mafoko a a neng a tlisitswe go ene ke moengele wa Morena, gore o ne a latlhela matlho a gagwe mo tikologong mo matshwititshwiting, mme bonang ba ne ba wetse fa fatshe, gonne poifo ya Morena e ne e tlile mo go bone.",
                "2": "Mme ba ne ba ipona mo seemong sa bone sa selefatshe, le go fetwa ke lorole lwa lefatshe tota. Mme botlhe ba ne ba kuela kwa godimo ka lentswe le le lengwe, ba re: O nna le kutlwelobotlhoko, mme o dirise madi a a letlanyang a ga Keresete gore re tle re amogele boitshwarelo jwa dibe tsa rona, mme dipelo tsa rona di tle di itshekisiwe; gonne re dumela mo go Jesu Keresete, Morwa Modimo, yo o bopileng legodimo le lefatshe, le dilo tsotlhe; yo o tlaa tlang tlase gareng ga bana ba batho.",
                "3": "Mme go ne ga diragala gore morago ga ba sena go bua mafoko a Mowa wa Morena o ne wa tla mo go bone, mme ba ne ba tletse ka boipelo, ba amogetse phimolo ya dibe tsa bone, mme ba na le kagiso ya letswalo, ka ntlha ya tumelo e e feteletseng e ba neng ba na le yone mo go Jesu Keresete yo o tlaa tlang, go ya ka fa mafoko a kgosi Benjamine a neng a a buile go bone.",
                "4": "Mme kgosi Benjamine gape a bula molomo wa gagwe mme a simolola go bua le bone, a re: Ditsala tsa me le bakaulengwe ba me, losika lwa me le batho ba me, ke tlaa gape ke batle tshekegelo tsebe ya lona, gore lo tle lo utlwe mme le tlhaloganye masalela a mafoko a me a ke tlaa a buang le lona.",
                "5": "Gonne bonang, fa e le gore kitso ya bomolemo jwa Modimo ka nako e e lo tsositse go tlhaloganyong ya bolefela jwa lona, le botlhoka mosola jwa lona le seemo sa go wa—",
                "6": "Ka re go lona, fa e le gore le tsile mo kitsong ya bomolemo jwa Modimo, le thata ya gagwe e e senang bolekane, le tlhalefo ya gagwe, le bopelotelele jwa gagwe, le boitshoko jwa gagwe go bana ba batho; ga mmogo le tetlanyo e e baakantsweng go tswa kwa motheong wa lefatshe, gore jalo poloko e ka tla mo go ene yo o tlaa bayang tshepho ya gagwe mo Moreneng, mme a tlhoafale mo go tshegetseng ditaelo tsa gagwe, mme a tswelele mo tumelong le go ya kwa bokhutlong jwa botshelo jwa gagwe, ke raya botshelo jwa mmele o o swang—",
                "7": "Ka re, yo ke ene motho yo o amogelang poloko, ka tetlanyo e e neng ya baakanngwa go tswa kwa motheong wa lefatshe go losika lotlhe lwa motho, ba ba kileng ba nna fa e sale go wa ga ga Atame, kgotsa ba ba leng teng, kgotsa ba ba tlaa nnang, le go ya kwa bofelong jwa lefatshe.",
                "8": "Mme se ke mokgwa o ka one poloko e tlang. Mme ga go poloko epe e nngwe fa e se e go builweng ka yone; le e seng gore go na le maemo ape a ka one motho a ka bolokwang fa e se maemo a ke lo a boleletseng.",
                "9": "Dumelang mo Modimong; dumelang gore o teng, le gore o bopile dilo tsotlhe, mmogo mo legodimong le mo lefatsheng; dumelang gore o na le tlhalefo yotlhe, le thata yotlhe, mmogo mo legodimong le mo lefatsheng; dumelang gore motho ga a tlhaloganye dilo tsotlhe tse Morena a ka di tlhaloganyang.",
                "10": "Mme gape, dumelang gore lo tshwanetse go ikotlhaela dibe tsa lona mme lwa di tlogela, mme lo ikokobetse fa pele ga Modimo; mme lo kope ka boammaaruri jwa pelo gore a lo itshwarele; mme jaanong, fa lo dumela dilo tse tsotlhe bonang gore lo a di dira.",
                "11": "Mme gape ka re go lona jaaka ke buile pele, gore jaaka lo tlile mo kitsong ya kgalalelo ya Modimo, kgotsa fa le itsile bomolemo jwa gagwe mme lo utlwile lerato la gagwe, mme lo amogetse phimolo ya dibe tsa lona, se se dirang boipelo jo bogolo mo go feteletseng mo bothong jwa lona, le jalo ke ka re lo ka gakologelwa, mme lwa tshwara mo kgakologelong ka nako yotlhe, bogolo jwa Modimo, le bolefela jwa lona, le bomolemo le boitshoko jwa gagwe mo go lona, ditshidi tse di sa itekanelang, mme lo ikokobetse le tota mo boteng jwa boikokobetso, lo bitsa leina la Morena letsatsi le letsatsi mme lo eme ka nitamo mo tumelong ya seo se se tlaa tlang, se se neng se builwe ka molomo wa moengele.",
                "12": "Mme bonang, ka re go lona gore fa lo ka dira se lo tlaa ipela ka nako yotlhe, mme lo tladiwe ka lerato la Modimo, mme ka nako yotlhe lo tshware phimolo ya dibe tsa lona; mme lo tlaa gola mo kitsong ya kgalalelo ya gagwe yo o lo bopileng, kgotsa mo kitsong ya seo se se tshiamo le tlhamalalo le boammaaruri.",
                "13": "Mme ga lo na go nna le mogopolo wa go golahatsana, mme go nna ka kagiso, le go neela motho mongwe le mongwe go ya ka fa go se e leng tshwanelo ya gagwe.",
                "14": "Mme ga lo na go letla bana ba lona gore ba bolawe ke tlala, kgotsa ba sa ikatega; le fa e le go letla gore ba tlole melao ya Modimo, le go lwa le go omana mongwe le yo mongwe, le go direla diabole, yo e leng mong wa sebe, kgotsa yo e leng mowa o o bosula o o builweng ke borraarona, ene e le mmaba wa tshiamo yotlhe.",
                "15": "Mme lo tlaa ba ruta go tsamaya mo ditseleng tsa boammaaruri le tlhoafalo; lo tlaa ba ruta go ratana, le go direlana.",
                "16": "Mme gape, lona ka bolona lo tlaa tlamela ba ba tlhokang tlamelo ya lona; lo tlaa abela dilo tsa lona go ene yo o tlhokang; mme ga lo kake lwa letla gore mokopi a beye topo ya gagwe go lona mo lefeleng, mme lwa mmusetsa ntle go nyelela.",
                "17": "Gongwe lo tlaa re: Motho o tlisitse bohutsana jwa gagwe mo go ene; jalo ke tlaa seke ke mothuse, mme ga ke na go mo fa dijo tsa me, le fa e le go kgaogana le ene dilo tsa me gore a seka a sotlega, gonne dikotlhao tsa gagwe di tshiamo le tlhamalalo—",
                "18": "Mme ka re go lona, O motho, mang le mang yo o dirang se, ene yo o o na le lebaka le legolo go ikotlhaya; mme fa e se fa a ka ikotlhaela seo se a se dirileng o nyelela ka metlha, mme ga a na seabe mo motseng jwa bogosi wa Modimo.",
                "19": "Gonne bonang, a ga re bakopi rotlhe? A ga re a baya mo Mothong a le mongwe, e leng Modimo, mo dilwaneng tsotlhe tse re nang le tsone, mmogo mo dijong le diaparo, le mo gauteng le mo selefereng, le mo dikhumong tsotlhe tse re nang le tsone tsa mefuta yotlhe?",
                "20": "Mme bonang, le mo nakong e, lo ntse lo bitsa leina la gagwe, mme lo kopa phimolo ya dibe tsa lona. A mme o letleletse gore lo kopile mo lefeleng? Nnyaa; o tsheletse Mowa wa gagwe mo go lona, mme a dira gore dipelo tsa lona di tladiwe ka boipelo, mme a dira gore melomo ya lona e emisiwe gore lo seka lwa kgona go bona puo, bogolo jo bo feteletseng jalo e ne e le boipelo jwa lona.",
                "21": "Mme jaanong, fa Modimo, yo o lo bopileng, yo mo go ene le beileng matshelo a lona, le dilo tsotlhe tse lo nang natso le tse lo leng tsone, a neela go lona sengwe le sengwe se le se kopang se se siameng, ka tumelo, lo dumela gore lo tlaa amogela, O jaanong, ka fa lo tshwanetseng go kgaogana dilo tse lo nang le tsone mongwe le yo mongwe.",
                "22": "Mme fa lo atlhola motho yo o bayang topo ya gagwe ya dilo tsa lona go lona gore a se nyelele, mme lwa mmona molato, go tlaa bo go siame le go tlhamalala go le kae pono molato le kotlhao ya lona ka ntlha ya go mo ganela ka dilo tsa lona, tse e seng tsa lona mme e le tsa Modimo, yo le botshelo jwa lona e leng jwa gagwe; mme le go le jalo ga lo beye topo, le fa e le go ikotlhaela selo se lo se dirileng.",
                "23": "Ka re go lona, khutsafalo go monna yoo, gonne dilo tsa gagwe di tlaa nyelela le ene; mme jaanong, ke bua dilo tse go bao ba ba humileng go ya kafa dilong tsa lefatshe le.",
                "24": "Mme gape, ka re go bahumanegi, lona ba lo senang mme lo na le mo go lekaneng, go sala ka letsatsi le letsatsi; ke raya lona lotlhe ba lo sa feng mokopi, ka ntlha ya gore ga lo na; ke tlaa re lo re mo dipelong tsa lona gore: Ga ke neye ka ke sena sepe, mme fa ke ne ke na le gone, ke ne ke tlaa naya.",
                "25": "Mme jaanong, fa lo bua se mo dipelong tsa lona, lo nna lo sena molato, go seng jalo lo tlaa bonwa molato; mme pono molato le kotlhao ya lona e tshiamo le tlhamalalo gonne lo eletsa thata seo se lo sa se amogelang.",
                "26": "Mme jaanong, ka ntlha ya dilo tse tse ke di buileng go lona—ke gore, ka ntlha ya go tshegetsa phimolo ya dibe tsa lona ka letsatsi le letsatsi, gore lo ka tla lwa tsamaya lo sena molato fa pele ga Modimo—ke rata gore lo kgaogane le bahumanegi dilo tsa lona, motho mongwe le mongwe go ya ka se a nang le sone, jaaka go jesa ba ba bolailweng ke tlala, go apesa ba ba sa ikategang, go etela balwetse le go direla namolo ya bone, mmogo tsa semowa le selefatshe go ya ka go tlhoka ga bone.",
                "27": "Mme bonang gore dilo tse tsotlhe di dirwa ka tlhalefo le taolo; gonne ga go tlhokafale gore motho a siane go feta jaaka a na le nonofo. Mme gape, go tlhokafala gore a tlhoafale, gore ka se o ka tla a gapa sekgele; jalo he, dilo tsotlhe di tshwanetse go dirwa mo taolong.",
                "28": "Mme ke rata gore lo gakologelwe, gore yo o adimang mo moagisanying wa gagwe gareng ga lona, a buse selo se a se adimileng, go ya jaaka a dumelana, go seng jalo o tlaa dira sebe; mme gongwe o tlaa dira moagisanyi wa gago gore le ene a dire sebe.",
                "29": "Mme kwa bofelong, ga ke kake ka lo bolelela dilo tsotlhe tse mo go tsone lo ka dirang sebe; gonne go ditsela tse dintsi le mekgwa, tse dintsi thata mo ke ka sekeng ka di bala.",
                "30": "Mme go le kana ke ka lo bolelela, gore fa lo ka seka lwa ikela tlhoko le dikakanyo tsa lona, le mafoko a lona, le ditiro tsa lona, mme lwa ela tlhoko ditaelo tsa Modimo, mme lwa tswelela mo tumelong ya se lo se utlwileng mabapi le go tla ga Morena wa rona, le go ya kwa bofelong jwa matshelo a lona, lo tshwanetse go nyelela. Mme jaanong, O motho, gakologelwa, mme o se nyelele."
            },
            "5": {
                "1": "Mme jaanong, go ne ga diragala gore fa kgosi Benjamine a sena go bua jalo go batho ba gagwe, o ne a roma gareng ga bone, a eletsa go itse go tswa mo bathong ba gagwe gore ba dumela mafoko a a neng a a buile go bone.",
                "2": "Mme ba ne ba goa ka lentswe le le lengwe, ba re: Ee, re dumela mafoko otlhe a o a buileng le rona; mme gape, re itse ka bonnete le boammaaruri jwa one, ka ntlha ya Mowa wa Morena Mothatayotlhe, o o dirileng phetogo e kgolo mo go rona, kgotsa mo dipelong tsa rona, gore ga re sena maikaelelo a go dira bosula, mme go dira bomolemo ka tswelelo.",
                "3": "Mme rona, ka borona, gape, ka bomolemo jo bo sa feleng jwa Modimo, le ditshupetso tsa Mowa wa gagwe, re na le megopolo e megolo ya seo se se tlaa tlang; mme fa go ne go tlhokafala, re ne re ka porofita ka ga dilo tsotlhe.",
                "4": "Mme ke tumelo e re nnileng le yone mo dilong tse kgosi ya rona e di buileng le rona e e re tlisitseng mo kitsong e kgolo e, e ka ntlha ya yone re ipelang ka boipelo jo bogolo jaana.",
                "5": "Mme re na le thato ya go tsena mo kgolaganong le Modimo wa rona go dira thato ya gagwe, le go obamela ditaelo tsa gagwe mo dilong tsotlhe tse a tlaa di re laelang, mo malatsing a rona otlhe a a setseng, gore re ka tla ra seka ra tlisa mo go rona botlhoko le khutsafalo e e sa feleng, jaaka go builwe ke moengele, gore re tle re seka ra nwa mo senwelong sa kgalefo ya Modimo.",
                "6": "Mme jaanong, a ke mafoko a kgosi Benjamine a neng a a eletsa mo go bone; mme jalo he o ne a ba raya a re: Lo buile mafoko a ke neng ke a eletsa; mme kgolagano e lo e dirileng ke kgolagano e e molemo.",
                "7": "Mme jaanong, ka ntlha ya kgolagano e lo e dirileng lo tlaa bidiwa bana ba ga Keresete, barwawe, le barwadie; gonne bonang, letsatsi leno o lo tsetse semowa; gonne lwa re dipelo tsa lona di fetogile ka ntlha ya tumelo mo leineng la gagwe; jalo he, lo tsetswe ke ene mme lo nnile barwawe le barwadie.",
                "8": "Mme ka fa tlase ga tlhogo e lo golotswe, mme ga go tlhogo epe e sele e ka yone lo ka gololwang. Ga go leina lepe le le filweng le ka lone poloko e tlang; jalo he, ke rata gore lo tseye mo go lona leina la ga Keresete, lona lotlhe ba lo tseneng mo kgolaganong le Modimo gore lo obamele go ya bokhutlong jwa matshelo a lona.",
                "9": "Mme go tlaa diragala gore mang yo o tlaa dirang se o tlaa fitlhelwa ka fa seatleng sa moja sa Modimo, gonne o tlaa itse leina le ka lone a bidiwang; gonne o tlaa bidiwa ka leina la ga Keresete.",
                "10": "Mme jaanong go tlaa diragala, gore mang yo o tlaa sekeng a tseye leina mo go ene la ga Keresete o tlaa bidiwa ka leina lengwe le sele; jalo he, o iphitlhela mo seatleng sa molema sa Modimo.",
                "11": "Mme ke rata gore lo gakologelwe gape, gore le ke leina le ke rileng ke tlaa lo le naya le le se kitlang le phimolwa, fa e se ka tlolo molao; jalo he, elang tlhoko gore ga lo tlole molao, gore leina le seka la phimolwa mo pelong tsa lona.",
                "12": "Ka re go lona, ke rata gore lo gakologelwe go tshwara leina le kwadilwe mo dipelong tsa lona ka metlha, gore lo seka lwa fitlhelwa mo seatleng sa molema sa Modimo, mme gore lo utlwe le go itse lentswe le ka lone lo tlaa bidiwang, mme gape, leina le ka lone a tlaa lo bitsang.",
                "13": "Gonne motho o itse jang mong wa gagwe yo a sa mo direlang, mme yo e leng yo o sa itsiweng mo go ene, mme a le kgakala le dikakanyo le maikaelelo a pelo ya gagwe?",
                "14": "Mme gape, a motho o tsaya esela ya moagisanyi naye, mme a e beye? Ka re go lona, Nnyaa; ga a kake a letla le fa e le gore e ka hula gareng ga matsomane a gagwe, mme o tlaa e leleka, mme a e latlhele kwa ntle. Ka re go lona, le jalo go tlaa nna gareng ga lona fa lo sa itse leina le ka lone lo bidiwang.",
                "15": "Jalo he, ke rata gore lo nitame e bile lo se tshikhinyege, ka nako yotlhe lo tletse ka ditiro tse di molemo, gore Keresete, Morena Modimo Mothatayotlhe, o ka lo kana ba gagwe, gore lo tle lo tsiswe kwa legodimong, gore lo tle lo nne le poloko e e senang bokhutlo le botshelo jo bosakhutleng, ka tlhalefo, le thata, le tshiamiso, le kutlwelobotlhoko ya gagwe yo o bopileng dilo tsotlhe, mo legodimong le mo lefatsheng, yo e leng Modimo godimo ga tsotlhe. Amene."
            },
            "6": {
                "1": "Mme jaanong, kgosi Benjamine o ne a akanya gore go ne go le botlhokwa, morago ga a sena go fetsa go bua le batho, gore a tseye maina a bao botlhe ba ba tsenyeng mo kgolaganong le Modimo go tshegetsa ditaelo tsa gagwe.",
                "2": "Mme go ne ga diragala gore go ne go sena motho le fa e le a le mongwe, fa e se bana ba bannye, mme ba ba neng ba tsenye mo kgolaganong mme ba tsere mo go bone leina la ga Keresete.",
                "3": "Mme gape, go ne ga diragala gore fa kgosi Benjamine a sena go dira bokhutlo ja dilo tse tsotlhe, mme a sena go kgetha morwawe Mosaeya go nna mmusi le kgosi godimo ga batho ba gagwe, mme a mo file ditaelo tsotlhe mabapi le motse wa bogosi, mme gape a sena go tlhoma baperesiti go ruta batho, gore ka se ba ka utlwa mme ba itse ditaelo tsa Modimo, le go ba fuduwa mo kgakologelong ya maikano a ba neng ba a dirile, a phatlalatsa matswititshwiti, mme ba boela, mongwe le mongwe go ya ka fa malwapeng a bone, kwa matlong a bone.",
                "4": "Mme Mosaeya a simolola go busa mo boemong jwa ga rraagwe. Mme a simolola go busa mo ngwageng wa masome a mararo a dingwaga tsa gagwe, go dira gotlhe, dingwaga di ka nna makgolo a mane le masome a supa le borataro go tswa ka nako e Lihae a duleng kwa Jerusalema.",
                "5": "Mme kgosi Benjamine a tshela dingwaga tse tharo mme a swa.",
                "6": "Mme go ne ga diragala gore kgosi Mosaeya o ne a tsamaya mo ditseleng tsa Morena, mme a tlhokomela dikatlholo tsa gagwe le ditao tsa gagwe, mme a tshegetsa ditaelo tsa gagwe mo dilong tsotlhe eng le eng se a neng a se mo laela.",
                "7": "Mme kgosi Mosaeya o ne a dira batho ba gagwe gore ba tshwanetse ba leme lefatshe, mme le ene, ka boene, o ne a lema lefatshe, gore ka seo a seka a nna morwalo go batho ba gagwe, gore o ka tla a dira go ya ka fa go seo se rraagwe a se dirileng mo dilong tsotlhe. Mme go ne go sena dikomano gareng ga batho botlhe ba gagwe sebaka sa ngwaga di le tharo."
            },
            "7": {
                "1": "Mme jaanong, go ne ga diragala gore fa kgosi Mosaeya a sena go nna le kagiso ka tswelelo sebaka sa ngwaga tse tharo, o ne a eletsa go itse mabapi le batho ba ba ileng godimo go nna kwa lefatsheng la Lihae-Nifae, kgotsa kwa motseng wa Lihae-Nifae; gonne batho ba gagwe ba ne ba sa utlwa sepe go tswa go bone go tswa nako ya ba tlogela lefatshe la Sarahemola; jalo he, ba ne ba mo lapisa ka letshwenyo la bone.",
                "2": "Mme go ne ga diragala gore kgosi Mosaeya a letle gore ba le lesome le borataro ba banna ba bone ba nonofileng ba ka tlhatlogela kwa lefatsheng la Lihae-Nifae go batlisisa ka ga bakaulengwe ba bone.",
                "3": "Mme go ne ga diragala gore ka moso ba simolole go ya godimo, ba na le mongwe Amone, ene e le monna yo o nonofileng wa senatla, e bile e le kokomana ya ga Sarahemola; mme o ne gape a le moeteledipele wa bone.",
                "4": "Mme jaanong, ba ne ba sa itse tsela e ba tshwanetseng go e tsaya mo nageng go tlhatlogela kwa lefatsheng la Lihae-Nifae; jalo he ba ne ba kaila malatsi a le mantsi mo nageng, le tota malatsi a le masome a mane ba ne ba kaila.",
                "5": "Mme fa ba sena go kaila malatsi a le masome a mane ba ne ba tla fa lentsweng, le le leng kwa bokone jwa lefatshe la Shaelamo, mme foo ba tlhoma ditante tsa bone.",
                "6": "Mme Amone a tsaya ba le bararo ba bakaulengwe ba gagwe, mme maina a bone e ne e le Amalekhae, Heleme, le Hemo, mme ba fologela mo lefatsheng la ga Nifae.",
                "7": "Mme bonang, ba ne ba kopana le kgosi ya batho ba ba neng ba le mo lefatsheng la ga Nifae, le mo lefatsheng la Shaelamo; mme ba ne ba agelelwa ke badisa ba kgosi, mme ba ne ba tsewa, mme ba golegwa, mme ba tsenngwa mo kgolegelong.",
                "8": "Mme go ne ga diragala gore fa ba sena go nna mo kgolegelong malatsi a le mabedi ba ne ba tlisiwa gape fa pele ga kgosi, mme dikgole tsa bone di ne tsa bofololwa; mme ba ne ba ema fa pele ga kgosi, mme ba ne ba letlelelwa, kgotsa ba laelwa, gore ba arabe dipotso tse a tlaa di ba botsang.",
                "9": "Mme o ne a re go bone: Bonang, ke bidiwa Limohae, morwa Noa, yo e neng e le morwa Sinifo, yo o duleng kwa lefatsheng la Sarahemola go tla go ja lefatshe le boswa, le e neng e le lefatshe la borraabo, yo o neng a dirwa kgosi ka lentswe la batho.",
                "10": "Mme jaanong, ke eletsa go itse lebaka le ka lone lo neng lwa nna le tshosologo jaana le go tla gaufi le dipota tsa motse, fa nna, ka bonna, ke ne ke na le badisa ba me kwa ntle ga kgoro?",
                "11": "Mme jaanong, ka ntlha ya se ke letleletse gore lo babalelwe, gore ke tle ke lo botse, e seng jalo ke ka bo ke dirile gore badisa ba me ba lo bolaye. Lo letleletswe go bua.",
                "12": "Mme jaanong, fa Amone a lemoga gore o ne a letleletswe go bua, o ne a ya pele mme obama fa pele ga kgosi; mme a ema gape a re: O kgosi, ke leboga thata fa pele ga Modimo letsatsi leno gore ke santse ke tshela, mme ke letleletswe go bua; mme ke tlaa leka go bua ka tshosologo;",
                "13": "Ka gonne ke tshepha gore fa o ne o nkitsile, o ka bo o sa letlelela gore ke apare dikgole tse. Gonne ke Amone, mme ke kokomana ya ga Sarahemola, mme ke tsile godimo go tswa kwa lefatsheng la Sarahemola go botsa mabapi le bakaulengwe ba me, ba Sinifo a ba tlisitseng godimo go tswa kwa lefatsheng leo.",
                "14": "Mme jaanong, go ne ga diragala gore fa Limohae a sena go utlwa mafoko a ga Amone, o ne a thamile mo go feteletseng mme a re: Jaanong, ke itse ka nnete gore bakaulengwe ba me ba ba neng ba le mo lefatsheng la Sarahemola ba santse ba tshela. Mme jaanong, ke tlaa ipela; mme ka moso ke tlaa dira gore batho ba me le bone ba ipele.",
                "15": "Gonne bonang, re mo bokgobeng go Baleimene, mme re kgethisiwa ka lekgetho le le botlhoko go tshegediwa, mme jaanong, bonang, bakaulengwe ba rona ba tlaa re golola mo bokgobeng jwa rona, kgotsa go tswa mo diatleng tsa Baleimene, mme re tlaa nna makgoba a bone; gonne go botoka gore re nne makgoba a Banifae go na le go duela lekgetho go kgosi ya Baleimene.",
                "16": "Mme jaanong, kgosi Limohae a laela badisa ba gagwe gore ba seka ba tlhola ba bofa Amone le fa e le bakaulengwe ba gagwe, mme a dira gore ba ye kwa lentsweng le le neng le le kwa bokone jwa Shaelamo, mme ba tlise bakaulengwe ba bone mo motseng, gore ba ka tla ba ja, ba nwe, mme ba ikhutse mo ditirong tsa mosepele wa bone; gonne ba ne ba sotlegile dilo di le dintsi; ba ne ba sotlegile tlala, lenyora, le letsapa.",
                "17": "Mme jaanong, go ne ga diragala ka moso gore kgosi Limohae a romela kitsiso se mmuso gareng ga batho botlhe ba gagwe, gore ka se ba ka tla ba ikgobokanya mmogo kwa tempeleng, go utlwa mafoko a a tshwanetseng go a bua go bone.",
                "18": "Mme go ne ga diragala gore fa ba ikgobokantse mmogo gore a bua le bone mo tlhalefong e, a re: O lona, batho ba me, tsholetsang ditlhogo tsa lona mme lo gomotsege, gonne bonang, nako e fa seatleng, kgotsa ga e kgakala, fa re tlaa bong re sa tlhole re le mo taolong ya baba ba rona, go sa kgathalesege go kgaratlha ga rona mo go ntsi, mo go neng go le lefela; mme ke santse ke tshepa gore go santse go na le kgaratlho e e diragatsang e e tlaa dirwang.",
                "19": "Jalo he, tsholetsang ditlhogo tsa lona, mme lo ipele, mme lo beye tshepho ya lona mo Modimong, mo Modimong yoo yo e neng e le Modimo wa ga Aberahame, le Isake, le Jakobe; Mme gape, Modimo yoo yo o neng a tlisa bana ba Iseraele go tswa mo lefatsheng la Egepeto, mme a dira gore ba tsamaye go ralala lewatle le lehibidu mo lefatsheng le le omeletseng, mme a ba jesa mana gore ba ka tla ba seka ba nyelela mo nageng; le dilo di le dintsi go feta o ne a di ba direla.",
                "20": "Mme gape, Modimo one oo, o tlisitse borraarona go tswa kwa lefatsheng la Jerusalema, mme o beile le go babalela batho ba gagwe le go fitlhelela jaanong; mme bonang, ke ka ntlha ya boikepi jwa rona le bodiabole jwa rona gore o re tlisitse mo bokgobeng.",
                "21": "Mme lona lotlhe lo basupi ka letsatsi le gore Sinifo, yo o neng a dirwa kgosi godimo ga batho ba, ene a ne a tletse matlhagatlhaga go ja boswa jwa lefatshe la borraagwe, jalo he, a tsiediwa ke botsipa le boferefere jwa ga kgosi Leimene, yo e neng ya re a sena go tsena mo tumalanong le kgosi Sinifo, le a sena go rolela mo matsogong a gagwe thuo ya karolo ya lefatshe, kgotsa le tota motse wa Lihae-Nifae, le motse wa Shaelamo, le lefatshe le le mo tikologong—",
                "22": "Mme tse tsotlhe o ne a di dira, ka maikaelelo a le mangwe fela a go tlisa batho ba mo taolong le mo bokgobeng. Mme bonang, rona mo nakong e, re duela lekgetho go kgosi ya Baleimene, selekanyo sa sephatlo sa mmidi, wa rona le bali ya rona, mme le dijwalo tsa rona tsotlhe tsa mefuta yotlhe tota, le sephatlo sa koketsego ya matsomane a rona le metlhape ya rona; mme le sephatlo sa sengwe le sengwe se re nang le sone kgotsa re se ruile tota, kgosi ya Baleimene o a di batla mo go rona, kgotsa matshelo a rona.",
                "23": "Mme jaanong, a se ga se botlhoko go tshegediwa? Mme a se ga se, pogisego ya rona, e kgolo? Jaanong bonang, go gogolo jang lebaka le re nang le lone go hutsafala.",
                "24": "Ee, ka re go lona, go gogolo mabaka a re nang le one go hutsafala; gonne bonang ke bakaulengwe ba rona ba le kae ba ba bolailweng, mme madi a bone a tshololetswe lefela, mme tsotlhe ka ntlha ya boikepi.",
                "25": "Gonne fa batho ba ba ne ba seka ba wela mo tlolong molao Morena o ka bo a seka a letla gore bosula jo bogolo jo bo tle mo go bone. Mme bonang, ba ne ba seka ba obamela go mafoko a gagwe; mme go ne ga tsoga dikomano gareng ga bone, le mo e leng gore ba ne ba tsholola madi gareng ga bone.",
                "26": "Mme moporofiti wa Morena ba ne ba mmolaile; ee, monna wa Modimo yo o kgethilweng, yo o ba boleletseng ka boleo le bodiabole jwa bone, mme a porofita ka dilo di le dintsi tse di tlaa tlang, ee, le go tla ga ga Keresete tota.",
                "27": "Le ka ntlha ya gore o ne a ba raya gore Keresete e ne e le Modimo, Rara wa dilo tsotlhe, mme o ne a re o tlaa tsaya mo go ene setshwano sa motho, mme e tlaa nna setshwano se mo go sone motho a neng a bopiwa mo tshimologong; kgotsa ka mafoko a mangwe, o ne a re motho o bopilwe mo setshwanong sa Modimo, le gore Modimo o tlaa fologela tlase gareng ga bana ba batho, mme a tseye go ene nama le madi, mme a tsamaya pele mo sefatlhogong sa lefatshe—",
                "28": "Mme jaanong, ka ntlha ya gore o ne a buile se, ba ne ba mmolaya; mme dilo di le dintsi go feta ba ne ba di dira tse di neng tsa tlisa kgalefo ya Modimo mo go bone. Jalo he, ke mang yo o gakgamalang gore ba mo bokgobeng, le gore ba iteilwe ka dipogisego tse di botlhoko?",
                "29": "Gonne bonang, Morena o ne a re: Ga ke kitla ke tlamela batho ba me mo malatsing a tlolo molao ya bone; mme ke tlaa thibela ditsela tsa bone gore ba seka ba tswelela; mme ditiro tsa bone di tlaa nna jaaka sekgoreletsi fa pele ga bone.",
                "30": "Mme gape, o ne a re: Fa batho ba me ba ka jwala makgapha ba tlaa roba mmoko wa one mo sefefong; mme maduo a seo ke botlhole.",
                "31": "Mme gape o ne a re: Fa batho ba me ba ka jwala makgapha ba tlaa roba phefo ya botlhaba, e e tlisang tshenyo ka bofefo.",
                "32": "Mme jaanong, bonang, tsholofetso ya Morena e diragaditswe, mme lo iteilwe le go bogisiwa.",
                "33": "Mme fa lo ka boela go Morena ka maikaelelo a a tletseng a pelo, mme lwa baya tshepho ya lona mo go ene, mme lwa mo direla ka tlhoafalo yotlhe ya mogopolo, fa lo ka dira se, o tlaa, lo golola mo bokgobeng, go ya ka fa thatong le kgatlhego ya gagwe."
            },
            "8": {
                "1": "Mme go ne ga diragala gore morago ga kgosi Limohae a sena go dira bokhutlo jwa go bua le batho ba gagwe, gonne o ne a buile dilo di le dintsi go bone mme di se kae fela tsa tsone ke di kwadile mo bukeng e. O boleletse batho ba gagwe dilo tsotlhe mabapi le bakaulengwe ba bone ba ba neng ba le kwa lefatsheng la Sarahemola.",
                "2": "Mme o ne a dira gore Amone a eme ka dinao fa pele ga matshwititshwiti, mme a ba latedisetsa tsotlhe tse di diragaletseng bakaulengwe ba bone go tswa ka nako e Sinifo a neng a tlhatloga go tswa mo lefatsheng le go fitlhelela nako e ene a neng a tla godimo go tswa lefatsheng.",
                "3": "Mme o ne gape a ba latedisetsa mafoko a bofelo a kgosi Benjamine a neng a a ba ruta, mme a tlhalosetsa batho ba ga kgosi Limohae gore ba tle ba tlhaloganye mafoko otlhe a a buileng.",
                "4": "Mme go ne ga diragala gore morago ga a sena go dira tsotlhe tse, gore kgosi Limohae a phatlalatse matshwititshwiti, mme a dira gore ba boele mongwe le mongwe kwa ntlong ya gagwe.",
                "5": "Mme go ne ga diragala gore a dire gore dipapetlana tse di neng di na le pego e e kwadilweng ya batho ba gagwe go tswa ka nako e ba neng ba tswa kwa lefatsheng la Sarahemola, di tlisiwe fa pele ga ga Amone gore o ka tla a di bala.",
                "6": "Jaanong, gone fela foo fa Amone a sena go bala pego e e kwadilweng, kgosi o ne a mmotsa go itse gore a o ka kgona go tolokolola diteme, mme Amone o ne a mmolelela gore o ne a ka seka a kgona.",
                "7": "Mme kgosi a re go ene: Ke utlwisitswe botlhoko ke dipogisego tsa batho ba me, ke ne ka dira gore ba le masome a mane le boraro ba batho ba me ba tseele loeto mo nageng, gore ka se gongwe ba ka tla ba bona lefatshe la Sarahemola, gore re tle re ikuele go bakaulengwe ba rona go re golola mo bokgobeng.",
                "8": "Mme ba ne ba latlhega mo nageng sebaka sa malatsi a le mantsi, le fa go ntse jalo ba ne ba tlhoafetse, mme ba seka ba bona lefatshe la Sarahemola, mme ba boela kwa lefatsheng leno, ba tsamaile mo lefatsheng gareng ga metsi, ba bone lefatshe le le neng le tletse marapo a batho, le a diphologolo, mme gape le ne le tletse matlotla a dikago tsa mofuta mongwe le mongwe, ba sena go bona lefatshe le le kileng la nniwa ke batho ba ba neng ba le bantsi jaaka masomosomo a Iseraele.",
                "9": "Mme go nna bopaki gore dilo tse ba di buileng ke boammaaruri ba tlile le dipapetlana di le masome a mabedi le metso e mene tse di tletseng megabo, mme ke tsa gauta e e phepa.",
                "10": "Mme bonang, gape, ba tlisitse diiphemelo-sehubeng, tse di leng ditona, mme ke tsa borase le kopore, mme di mo se emong se se siameng.",
                "11": "Mme gape, ba tlisitse ditšhaka, matshwaro a tsone a senyegile, mme magale a tsone a jelwe ke rusi; mme ga go ope mo lefatsheng yo o kgonang go tolokolola puo, kgotsa megabo e e leng mo dipapetlaneng. Jalo he ke rile go wena: A ga o kake wa ranola?",
                "12": "Mme ka re go wena gape: A o itse ka mongwe yo o ka ranolang? Gonne ke eletsa gore dipego tse di kwadilweng tse di ranolelwe mo puong ya rona; gonne, ka gongwe, di ka re fa kitso ka masalela a batho ba ba sentsweng, kwa dipego tse di kwadilweng tse di tswang gone; kgotsa, gongwe, di tlaa re fa kitso ya batho bone ba ba sentsweng; mme ke eletsa go itse se se dirileng tshenyego ya bone.",
                "13": "Jaanong Amone a re go ene: Ke ka go bolelela ka nnete, O kgosi, ka ga monna mongwe yo o ka ranolang dipego tse di kwadilweng; gonne o na le se ka sone a ka lebang, mme a ranola dipego tse di kwadilweng tsotlhe tse e leng tsa bogologolo tala; mme ke mpho go tswa kwa Modimong. Mme dilo di bidiwa diranodi, mme ga go motho ope yo o ka lebang mo go tsone fa e se a laetswe, e se re gongwe o tlaa leba se a sa tshwanelang mme a nyelele. Mme mang le mang yo o laetsweng go leba mo go tsone, ene yoo o bidiwa molebi.",
                "14": "Mme bona, kgosi ya batho ba ba leng mo lefatsheng la Sarahemola ke ene monna yo o laetsweng go dira dilo tse, e bile yo o nang le mpho e e kwa godimo e go tswa go Modimo.",
                "15": "Mme kgosi o ne a re molebi o mogolo go feta moporofiti.",
                "16": "Mme Amone a re molebi ke mosenodi e bile gape ke moporofiti; mme mpho e kgolo go feta ga go monna ope yo o ka nnang le yone, fa e se a na le thata ya Modimo, e motho ope a se kakeng; mme motho o ka nna le thata e kgolo a e filwe ke Modimo.",
                "17": "Mme molebi o ka itse ka ga dilo tse di fitileng, ga mmogo le ka ga dilo tse di tlaa tlang, mme ka bone dilo tsotlhe di tlaa senolwa ka tsone, kgotsa, gongwe, dilo tsa sephiri di tlaa supiwa, mme dilo tse di fitlhilweng di tlaa tla mo leseding, mme dilo tse di sa itsiweng di tlaa itsisiwa ka bone, mme gape dilo di tlaa itsisiwa ka bone tse di ne di ka seke di itsiwe.",
                "18": "Jalo Modimo o file tsela gore motho, ka tumelo, o ka dira dikgakgamatso tse dikgolo; jalo he o nna poelo e kgolo go bangwe ka ene.",
                "19": "Mme jaanong, fa Amone a sena go dira bokhutlo jwa go bua mafoko a kgosi o ne a ipela mo go feteletseng, mme a naya malebogo go Modimo, a re: Ga go belaesege masaitseweng a magolo a tshotswe mo dipapetlaneng tse, mme diranodi tse ga go belaetse di ne di baakantswe ka maikaelelo a go phutholola masaitseweng otlhe a go nna jalo go bana ba batho.",
                "20": "O go gakgamatsa jang ditiro tsa Morena, mme ke ka sebaka se se kae a sotlega le batho ba gagwe; ee, mme go bofofu le go sa tsenege jang ga ditlhaloganyo tsa bana ba batho; gonne ga ba na go batla tlhalefo, le fa e le gore ba ka eletsa gore o ka ba busa!",
                "21": "Ee, ba tshwana le letsomane le le mongala le le tshabang go tswa go modisa, mme le phatlalale, mme le alolwe, mme le gaburwi ke dibatana tsa sekgwa."
            },
            "9": {
                "intro": "Pego e e kwadilweng ya ga Sinifo—Pego ka batho ba gagwe, go tswa ka nako ya ba tswa kwa lefatsheng la Sarahemola go fitlhelela nako e ba neng ba gololwa go tswa mo diatleng tsa Baleimene.",
                "1": "Nna, Sinifo, ke ne ke rutilwe ka puo yotlhe ya Banifae, gape ke ne ke na le kitso ya lefatshe la Nifae, kgotsa ya lefatshe la boswa jwa borraarona jwa ntlha, mme gape ke ne ka rongwa ke le setlhola gareng ga Baleimene gore ke ka tla ka tsaya ditlhola mephato ya bone, gore mophato wa rona o ka tla mo go bone mme wa ba bolaya—mme fa ke bona seo se se neng se le molemo gareng ga bone, ke ne ka eletsa gore ba seka ba bolawa.",
                "2": "Jalo he, ke ne ka nganga le bakaulengwe ba me mo nageng, gonne ke ne ke batla gore mmusi wa rona a dire tumalano le bone; mme ene ka a le peloethata e bile e le monna yo o nyoretsweng madi o ne a laela gore ke bolawe; mme ke ne ka namolwa ka tshololo e ntsi ya madi; gonne ntate o ne a lwa kgatlhanong le ntate, mme morwarre kgatlhanong le morwarre, go fitlhelela bogolo jwa palo ya mophato wa rona bo bolawa mo nageng; mme ra boa, bao ba rona ba ba neng ba setse, go ya kwa lefatsheng la Sarahemola, go bolela tlhamane eo go basadi le bana ba bone.",
                "3": "Mme le fa go ntse jalo, nna ke le matlhagatlhaga thata go ja boswa jwa lefatshe la borraarona, ke ne ka kgobokanya bontsi jotlhe jo bo neng bo eletsa go ya go tsaya lefatshe, mme ra simolola gape mo loetong lwa rona go tsena mo nageng go tlhatlogela kwa lefatsheng; mme re ne ra itewa ka tlala le dipogisego tse di botlhoko; gonne re ne re le bonya go gakologelwa Morena Modimo wa rona.",
                "4": "Le fa go ntse jalo, morago ga malatsi a le mantsi re kaila mo nageng re ne ra tlhoma ditante tsa rona mo lefelong le bakaulengwe ba rona ba neng ba bolaelaetswe gone, le le neng le le gaufi le lefatshe la borraarona.",
                "5": "Mme go ne ga diragala gore ke ye gape le ba le bane ba banna ba me mo motseng, mo teng go ya kwa kgosing, gore ke tle ke itse maikutlo a kgosi, le gore ke tle ke itse gore a ke ka tsena le batho ba me mme ra tsaya lefatshe ka kagiso.",
                "6": "Mme ka tsena kwa kgosing, mme a tsena mo kgolaganong le nna gore ke ka tsaya lefatshe la Lihae-Nifae, le lefatshe la Shaelamo.",
                "7": "Mme o ne gape a laela gore batho ba gagwe ba emelele go tswa mo lefatsheng, mme nna le batho ba me ra tsena mo lefatsheng gore re tle re le tseye.",
                "8": "Mme ra simolola go aga dikago, le go baakanya dipota tsa motse, ee, le dipota tsa motse wa Lihae-Nifae, le motse wa Shaelamo.",
                "9": "Mme ra simolola go lema lefatshe, ee, le ka dipeo tsa mefuta yotlhe, ka dipeo tsa mmidi, le tsa korong, le tsa bali, le niase, le sheamo, le dipeo tsa mekgwa yotlhe ya maungo; mme re ne ra simolola go ntsifala le go tswelela mo lefatsheng.",
                "10": "Jaanong e ne e le botsipa le boferefere jwa ga kgosi Leimene, go tlisa batho ba me mo bokgobeng, gore a ntshe lefatshe gore re tle re le tseye.",
                "11": "Jalo he go ne ga diragala, gore morago ga re sena go nna mo lefatsheng sebaka sa dingwaga di le lesome le bobedi kgosi Leimene o ne a simolola go gola tlhobaelo, gore gongwe ka tsela nngwe batho ba me ba tla gola mo nonofong mo lefatsheng, le gore ba ka seka ba ba fekeetsa mme ba ba tlisa mo bokgobeng.",
                "12": "Jaanong e ne e le batho ba ba ditshwakga ba ba obamelang medimo ya disetwa; jalo he ba ne ba eletsa gore ba re tlise mo bokgobeng, gore ba ka tla ba ikhumisa ka ditiro tsa diatla tsa rona; ee, gore ba tle ba je moletlo ka matsomane a masimo a rona.",
                "13": "Jalo he go ne ga diragala gore kgosi Leimene a simolole go fuduwa batho ba gagwe gore ba omane le batho ba me; jalo he go ne ga simolola go nna dintwa le dikomano mo lefatsheng.",
                "14": "Gonne, mo ngwageng ya lesome le boraro ya puso ya me mo lefatsheng la Nifae, kgakala kwa borwa jwa lefatshe la Shaelamo, fa batho ba me ba ne ba nosa le go hudisa matsomane a bone, e bile ba lema masimo a bone, masomosomo a mantsi a Baleimene ba tla mo go bone mme ba simolola go ba bolaya, le go tsaya matsomane a bone, le mmidi wa masimo a bone.",
                "15": "Ee, mme go ne ga diragala gore ba tshabe, botlhe ba ba neng ba seka ba tshwarwa, le go tsena ka motse wa Nifae, mme ba mpitsa go sireletsa.",
                "16": "Mme go ne ga diragala gore ke ba ipapanise ka mara, le ka metswi, ka ditšhaka, le ka disimetha, le ka melamu, le ka diragantswana, le ka dibetsa tsa mekgwa yotlhe tse re neng re ka di dira, mme nna le batho ba me re ne ra ya pele kgatlhanong le Baleimene mo ntweng.",
                "17": "Ee, mo nonofong ya Morena re ne ra ya pele mo ntweng kgatlhanong le Baleimene; gonne nna le batho ba me re ne ra lelela mo gogolo go Morena gore a re golole go tswa mo diatleng tsa baba ba rona, gonne re ne re tsositswe mo kgakologelong ya kgololo ya borraarona.",
                "18": "Mme Modimo o ne a utlwa dilelo tsa rona mme a araba dithapelo tsa rona; mme re ne ra ya pele mo nonofong ya gagwe; ee, re ne ra ya pele kgatlhanong le Baleimene, mme mo letsatsing le le lengwe le bosigo re ne ra bolaya dikete di le tharo le masome a mane le boraro; re ne ra ba bolaya le go fitlhelela re ba kgweeditse go tswa mo lefatsheng la rona.",
                "19": "Mme nna, ka bonna, ka diatla tsa me, ke ne ka thusa go fitlha baswi ba bone. Mme bonang, ka kutlobotlhoko e kgolo ya rona le bohutsana, bakaulengwe ba rona ba le makgolo a mabedi le masome a supa le boroba bongwe ba ne ba bolailwe."
            },
            "10": {
                "1": "Mme go ne ga diragala gore re ne gape ra simolola go tlhoma motse wa bogosi mme re ne gape ra simolola go tsaya lefatshe ka kagiso. Mme ke ne ka dira gore go nne le dibetsa tsa ntwa di diriwa tsa mofuta mongwe le mongwe, gore ka seo ke ka nna le dibetsa go dirisiwa ke batho ba me kgatlhanong le nako e Baleimene ba ka tlang gape mo ntweng kgatlhanong le batho ba me.",
                "2": "Mme ka baya badisa mo tikologong ya lefatshe, gore Baleimene ba seka ba tla mo go rona gape re sa lemoge mme ba re bolaya; mme jalo ke ne ka disa batho ba me le matsomane a me, mme ka ba thibela go wela mo diatleng tsa baba ba rona.",
                "3": "Mme go ne ga diragala gore re tseye boswa lefatshe la borraarona dingwaga di le dintsi, ee, sebaka sa dingwaga di le masome a mabedi le bobedi.",
                "4": "Mme ke ne ka dira gore banna ba leme lefatshe, mme ba emeletse mehuta yotlhe ya mabele le mehuta yotlhe ya maungo a mofuta mongwe le mongwe.",
                "5": "Mme ke ne ka dira gore basadi ba loge, mme ba dire, le go bereka mme ba dire mekgwa yotlhe ya matsela a mantle, ee, le matsela a mofuta mongwe le mongwe, gore re tle re apese go sa ikategang ga rona; mme jalo re ne ra tswelela mo lefatsheng—jalo re ne ra nna le kagiso e e tsweletseng mo lefatsheng ka sebaka sa dingwaga di le masome a mabedi le bobedi.",
                "6": "Mme go ne ga diragala gore kgosi Leimene a swe, mme morwawe o ne a simolola go busa mo boemong jwa gagwe. Mme o ne a simolola go fuduwa batho ba gagwe mo ingaolong kgatlhanong le batho ba me; jalo ba ne ba simolola go ipaakanyetsa ntwa, le go tla go lwa kgatlhanong le batho ba me.",
                "7": "Mme ke ne ke rometse ditlhola tsa me mo tikologong ya lefatshe la Shemolone, gore ke tle ke itse ka ga go ipaakanya ga bone, gore ke tle ke dise kgatlhanong le bone, gore ba tle ba seka ba tla mo bathong ba me mme ba ba bolaya.",
                "8": "Mme go ne ga diragala gore bane ba tla godimo kwa bokone jwa lefatshe la Shaelamo, ka masomosomo a bone a mantsi, banna ba ipapanne ka mara, le ka metswi, le ka ditšhaka, le ka disimetha, le ka matlapa, le ka diragantswana; mme ba ne ba beotse ditlhogo tsa bone gore di sale di sa ikatega; mme ba ne ba itlamile ka moitlamo wa letlalo mo dinokeng tsa bone.",
                "9": "Mme go ne ga diragala gore ke dire gore basadi le bana ba batho ba me ba fitlhwe mo nageng; mme ke ne gape ka dira gore banna bagolo botlhe ba me ba ba neng ba ka tsaya ditlhabani, ga mmogo le makawana otlhe a me ba ba neng ba kgona go tsaya ditlhabani, ba ikgobokanye mmogo go ya go lwa kgatlhanong le Baleimene; mme ke ne ka ba baya ka maemo a bone, monna mongwe le mongwe go ya ka dingwaga tsa gagwe.",
                "10": "Mme go ne ga diragala gore re ye godimo go lwa kgatlhanong le Baleimene; mme nna, le nna tota, mo botsofeng jwa me, ke ne ka ya godimo go lwa kgatlhanong le Baleimene. Mme go ne ga diragala gore re ne ra ya mo nonofong ya Morena kwa ntweng.",
                "11": "Jaanong, Baleimene ba ne ba sa itse sepe mabapi le Morena, le fa e le nonofo ya Morena, jalo he ba ne ba beile mo nonofong ya bone. Le go le jalo e ne e le batho ba ba nonofileng, go ya ka fa nonofong ya banna.",
                "12": "Ba ne ba le mengala, le setlhogo, le batho ba ba nyoretsweng madi, ba dumela mo ngwaong ya borraabo, e e leng se—Go dumela gore ba ne ba kobilwe go tswa kwa lefatsheng la Jerusalema ka ntlha ya boikepi jwa borraabo, le gore ba ne ba foseditswe mo nageng ke bakaulengwe ba bone, mme ba ne gape ba foseditswe fa ba tshela lewatle;",
                "13": "Mme gape, gore ba ne ba foseditswe fa ba le mo lefatsheng la boswa jwa bone jwa ntlha, fa ba sena go tshela lewatle, mme tsotlhe tse ka ntlha ya gore Nifae o ne a le boikanyego mo go tshegetseng ditaelo tsa Morena—Jalo he o ne a ratiwa ke Morena, gonne Morena o ne a utlwa dithapelo tsa gagwe mme a di araba, mme o ne a tsaya boiteledi jwa loeto lwa bone mo nageng.",
                "14": "Mme bakaulengwe ba gagwe ba ne ba mo galefela ka ntlha ya gore ba ne ba sa tlhaloganye ditirisanyo tsa Morena; ba ne gape ba mo galefela mo godimo ga metsi ka ntlha ya gore ba ne ba thatafaditse dipelo tsa bone kgatlhanong le Morena.",
                "15": "Mme gape, ba ne ba mo galefela fa ba ne ba sena go goroga mo lefatsheng la tsholofetso, ka ntlha ya gore ba ne ba re o ne a tsere puso ya batho go tswa mo diatleng tsa bone; mme ba ne ba batla go mmolaya.",
                "16": "Mme gape, ba ne ba mo galefetse ka ntlha ya gore o ne a emelelela mo nageng jaaka Morena a ne a mo laetse, mme a tsaya dipego tse di neng di gabilwe mo dipapetlaneng tsa borase, gonne ba ne ba re o ba utswetse.",
                "17": "Mme jalo ba ne ba ruta bana ba bone gore ba ba tlhowe, le gore ba ba bolaye, le gore ba ba utswele le go ba thukutha, le go dira tsotlhe tse ba neng ba ka di kgona go ba senya; jalo he ba na le letlhoo le le sa khutleng mo baneng ba ga Nifae.",
                "18": "Ka ntlha ya mabaka one a kgosi Leimene, ka boferefere jwa gagwe, le botsipa jwa maaka, le ditsholofetso tsa gagwe tse dintle, o ne a ntsietsa, gore ke tsise batho ba ba me godimo mo lefatsheng le, gore ba tle ba ba bolae; ee, mme re sotlegile dingwaga tse dintsi tse mo lefatsheng.",
                "19": "Mme jaanong nna, Sinifo, fa ke sena go bolelela dilo tse tsotlhe go batho ba me ka ga Baleimene, ke ne ka ba gakatsa gore ba ye go lwa ka nonofo ya bone, ba beile tshepho ya bone mo Moreneng; jalo he, re ne ra itaana le bone matlho a phage a lebagane.",
                "20": "Mme go ne ga diragala gore re ne ra ba kgweetsa gape go tswa mo lefatsheng la rona; mme re ne ra ba bolaya ka polao e kgolo, le bontsi jo e leng gore re ne ra seka ra ba bala.",
                "21": "Mme go ne ga diragala gore re boele gape kwa lefatsheng la rona, mme batho ba me ba ne ba simolola gape go tlhokomela matsomane a bone le go lema lefatshe la bone.",
                "22": "Mme jaanong nna, ke tsofetse, ke ne ka tlhoma bogosi mo go mongwe wa barwaaka; jalo he, ga ke bue sepe go feta. Mme a Morena a segofatse batho ba me. Amene."
            },
            "11": {
                "1": "Mme jaanong go ne ga diragala gore Sinifo a tlhome bogosi mo go Noa, mongwe wa barwawe; jalo he Noa a simolola go busa mo boemong jwa gagwe; mme o ne a seka a tsamaya mo ditseleng tsa ga rraagwe.",
                "2": "Gonne bonang, o ne a seka a tshegetsa ditaelo tsa Modimo, mme o ne a tsamaya morago ga dikeletso tsa pelo ya gagwe. Mme o ne a na le basadi ba le bantsi le bagadikana. Mme o ne a dira gore batho ba gagwe ba dire sebe, le go dira seo se e neng e le bodiabole mo ponong ya Morena. Ee, mme ba ne ba dira boaka le mekgwa yotlhe ya boleo.",
                "3": "Mme o ne a tlhoma lekgetho la karolo e nngwe mo botlhanong ya tsotlhe tse ba neng ba na le tsone, karolo e nngwe mo botlhanong ya gauta ya bone le ya selefera ya bone, le karolo e le nngwe mo botlhanong ya sifo ya bone le ya kopore ya bone, le ya borase jwa bone le tshipi ya bone; le karolo e le nngwe mo botlhanong ya magwere a bone; le gape karolo e le nngwe mo botlhanong ya mabele a bone.",
                "4": "Mme tsotlhe tse o ne a di tseela go itlhokomela, le basadi ba gagwe le bagadikana ba gagwe; ga mmogo le baperesiti ba gagwe le basadi ba bone le bagadikana ba bone; jalo o ne a fetola merero ya motse wa bogosi.",
                "5": "Gonne o ne a folosa baperesiti botlhe ba ba neng ba itshephisitswe ke rraagwe, mme a itshephisa ba basha mo boemong jwa bone, jaaka ba ba neng ba tsholetsegetse godimo mo boikgogomosong jwa dipelo tsa bone.",
                "6": "Ee, mme jalo ba ne ba tshegeditswe mo botshwakgeng jwa bone, mo kobamelong ya bone ya medimo ya disetwa, le mo boakeng jwa bone, ke makgetho a kgosi Noa a neng a a beile mo bathong ba gagwe; jalo batho ba ne ba dira mo go feteletseng go tshegetsa boikepi.",
                "7": "Ee, mme ba ne le bone ba tla mo kobamelong ya medimo ya disetwa, gonne ba ne ba tsieditswe ke mafoko a lefela le kokiso a ga kgosi le baperesiti; gonne ba ne ba bua dilo tse di okisang go bone.",
                "8": "Mme go ne ga diragala gore kgosi Noa a age dikago tse dintsi tse dintle e bile di bulegile; mme a di kgabisa ka modiro o montle wa logong, le wa mefuta yotlhe ya dilo tsa botlhokwa, tsa gauta, le tsa selefera, le tsa tshipi, le tsa borase, le tsa sifo, le tsa kopore;",
                "9": "Mme gape o ne a ikagela ntlo ya bogosi e e bulegileng, le setilo sa bogosi fa gare ga yone, tsotlhe tse e neng e le tsa legong le lentle mme di kgabisitswe ka gauta le selefera le dilo tsa botlhokwa.",
                "10": "Mme o ne gape a dira gore badiri ba gagwe ba dire mekgwa yotlhe ya tiro tse dintle mo teng ga dipota tsa tempele, tsa legong le lentle, le ka kopore, le tsa borase.",
                "11": "Mme ditilo tse di neng di kgethetswe baperesiti ba bagolo, tse di neng di le kwa godimo ga ditilo tse dingwe tsotlhe, o ne a di kgabisa ka gauta e e phepa; mme o ne a dira gore go agiwe mapako a selekanyo sa go tla fa sehubeng, gore ba tle ba kgone go baya mmele le matsogo a bone mo go one fa ba bua maaka le mafoko a lefela go batho ba gagwe.",
                "12": "Mme go ne ga diragala gore a age kago e e godileng gaufi le tempele; ee, kago e e godileng e e kwa godimo thata; le kwa godimo mo e leng gore o ne a kgona go ema fa godimo ga yone mme a lebe go tswa kwa godimo lefatshe la Shaelamo, ga mmogo le lefatshe la Shemolone, le le neng le tshotswe ke Baleimene; mme o ne a kgona le tota go leba godimo ga lefatshe lotlhe mo tikologong.",
                "13": "Mme go ne ga diragala gore a dire dikago di le dintsi gore di agiwe mo lefatsheng la Shaelamo; mme o ne a dira kago e e godileng e kgolo gore e agiwe mo thabeng e e kwa bokone jwa Shaelamo, e e neng e le botshabelo jwa bana ba ga Nifae ka nako ya fa ba ne ba tshaba go tswa mo lefatsheng; mme jalo o ne a dira ka dikhumo tse a neng a di bona ka go kgethisa batho ba gagwe.",
                "14": "Mme go ne ga diragala gore a baye pelo ya gagwe mo dikhumong tsa gagwe, mme o ne a dirisa nako ya gagwe mo go tsheleleng mo dikgoberegong, le basadi ba gagwe le bagadikana ba gagwe; mme jalo le baperesiti ba gagwe le bone ba dirisa nako ya bone le diaka.",
                "15": "Mme go ne ga diragala gore a leme masimo a mofine mo tikolong ya lefatshe; mme a aga metlhotlho ya mofine, mme a dira mofine ka bontsi; mme jalo o ne a nna monwi wa mofine, ga mmogo le batho ba gagwe.",
                "16": "Mme go ne ga diragala gore Baleimene ba simolole go tlhasela batho ba gagwe, mo dipalong tse dinnye, mme ba ba bolaya mo masimong a bone, le fa ba ne ba tlhokometse matsomane a bone.",
                "17": "Mme kgosi Noa a romela badisa mo tikologong ya lefatshe go ba thibela; mme o ne a seka a romela palo e e lekanyeng, mme Baleimene ba tla mo go bone mme ba ba bolaya, mme ba kgweetsa bontsi jwa matsomane a bone go tswa mo lefatsheng; jalo, Baleimene ba simolola go ba bolaya, le go diragatsa letlhoo la bone mo go bone.",
                "18": "Mme go ne ga diragala gore kgosi Noa a romele mephato ya masole a gagwe kgatlhanong le bone, mme ba ne ba kgweelediwa morago, kgotsa ba ne ba ba kgweeletsa kwa morago sebakanyana; jalo he, ba ne ba boa, ba ipela mo dipoelong tsa bone.",
                "19": "Mme jaanong, ka ntlha ya phenyo e kgolo e ba ne ba tsholetsegetse godimo mo boikgogomosong jwa dipelo tsa bone; ba ne ba ikgantsha mo nonofong ya bone, ba re masome a matlhano a bone ba ka ema kgatlhanong le dikete tsa Baleimene; mme jalo ba ne ba ikgantsha, mme ba ipela mo mading, le tshololo ya madi a bakaulengwe ba bone, mme se ka ntlha ya boleo jwa kgosi ya bone le baperesiti.",
                "20": "Mme go ne ga diragala gore go ne go le monna gareng ga bone yo leina la gagwe e neng e le Abinatae; mme o ne a ya pele gareng ga bone, mme a simolola go porofita, a re: Bonang, go bua jalo Morena, mme jalo o ntaetse, a re, Ya pele, mme o re go batho ba, go bua jalo Morena—Khutsafalo a e nne go batho ba, gonne ke bone bodiabole jwa bone, le boleo jwa bone, le boaka jwa bone; mme kwa ntle ga gore ba ikotlhaye ke tlaa ba etela mo tšhakgalong ya me.",
                "21": "Mme kwa ntle ga gore ba ikotlhaye mme ba boela kwa Moreneng Modimo wa bone, bonang, ke tlaa ba isa mo diatleng tsa baba ba bone, ee, mme ba tlaa tlisiwa mo bokgobeng; mme ba tlaa bogisiwa ke seatla sa baba ba bone.",
                "22": "Mme go tlaa diragala gore ba tlaa itse gore ke Morena Modimo wa bone, mme ke Modimo o o lefufa, ke etela boikepi jwa batho ba me.",
                "23": "Mme go tla diragala gore kwa ntle ga batho ba ba ikotlhaya mme ba boela go Morena Modimo wa bone, ba tlaa tlisiwa mo bokgobeng; mme ga go ope yo o tlaa ba gololang, fa e se e le Morena Modimo Mothatayotlhe.",
                "24": "Ee, mme go tlaa diragala gore fa ba tlaa bo ba lelela go nna ke tlaa nna bonya go utlwa dilelo tsa bone; ee, ke tlaa ba letlelela gore ba itewe ke baba ba bone.",
                "25": "Mme kwa ntle ga gore ba ikotlhaye mo letseleng la kgetsi le melora, mme ba lelela mo gogolo go Morena Modimo wa bone, ga ke na go utlwa dithapelo tsa bone, le fa e le go ba golola go tswa mo dipogisegong tsa bone; mme jalo go bua Morena, mme jalo o ntaetse.",
                "26": "Jaanong go ne ga diragala gore fa Abinatae a sena go bua mafoko a go bone ba ne ba mo galefetse, mme ba batla go tsaya botshelo jwa gagwe; mme Morena o ne a mo golola go tswa mo diatleng tsa bone.",
                "27": "Jaanong fa kgosi Noa a sena go utlwa mafoko a Abinatae a neng a a buile go batho, le ene o ne a galefile, mme a re: Ke mang Abinatae, yo nna le batho ba me re ka atlholwang ke ene, kgotsa Morena ke mang, yo o tlaa tlisetsang batho ba me pogisego e kgolo jalo?",
                "28": "Ke lo laela gore lo tlise Abinatae fa, gore ke tle ke mmolaye, gonne o buile dilo tse gore a tle a fuduwe batho ba me mo tšhakgalong mongwe go yo mongwe, le go tsosa dikomano gareng ga batho ba me; jalo he ke tlaa mmolaya.",
                "29": "Jaanong matlho a batho a ne a foufadiwa; jalo he ba ne ba thatafatsa dipelo tsa bone kgatlhanong le mafoko a ga Abinatae, mme ba ne ba batla go tswa nakong eo go ya pele, go mo tsaya. Mme kgosi Noa o ne a thatafatsa pelo ya gagwe kgatlhanong le lefoko la Morena, mme o ne a seka a ikotlhaela ditiro tse di bosula tsa gagwe."
            },
            "12": {
                "1": "Mme go ne ga diragala gore morago ga sebaka sa dingwaga tse pedi gore Abinatae o ne a tla gareng ga bone a itshwanolotse, gore ba ne ba sa mo itse, mme a simolola go porofita gareng ga bone a re: Jalo Morena o ntaetse, a re—Abinatae, tsamaya mme o porofite go batho ba ba me, gonne ba thatafaditse dipelo tsa bone kgatlhanong le mafoko a me; ga ba a ikotlhaela ditiro tsa bone tse di bosula; jalo he, ke tlaa ba etela mo tšhakgalong ya me, ee, mo tšhakgalong ya me e e boitshegang ke tlaa ba etela mo boikeping jwa bone le bodiabole.",
                "2": "Ee, khutsafalo a e tle go tshika e! Mme Morena o ntheile a re: thapolola seatla sa gago mme o porofite, o re: go bua jalo Morena, go tlaa diragala gore tshika e, ka ntlha ya boikepi jwa bone, ba tlaa tlisiwa mo bokgobeng, mme ba tlaa itewa mo letlhaeng; ee, mme ba tlaa kgweetswa ke batho, mme ba tlaa bolawa; mme manong a phefo, le dintša, ee, le dibatana tsa naga di tlaa gabura nama ya bone.",
                "3": "Mme go tlaa diragala gore botshelo jwa ga kgosi Noa bo tlaa tshwantshiwa le seaparo mo lehuting la molelo o o mogote; gonne o tlaa itse gore ke Morena.",
                "4": "Mme go tlaa diragala gore ke tlaa itaya batho ba ba me ka dipogisego tse di botlhoko, ee, ka tlala le ka leroborobo; mme ke tlaa dira gore ba kuwe letsatsi lotlhe.",
                "5": "Ee, mme ke tlaa dira gore ba nne le merwalo e bofeletswe mo mekwatleng ya bone; mme ba tlaa kgweeletswa kwa pele jaaka esele ya semumu.",
                "6": "Mme go tlaa diragala gore ke tlaa romela sefako gareng ga bone, mme se tlaa ba itaya; mme ba tlaa itewa gape ka phefo ya botlhaba; mme dikhukhwane di tlaa tshwenya lefatshe la bone le tsone, mme di gabure mabele a bone.",
                "7": "Mme ba tlaa itewa ka leroborobo le legolo—mme tse tsotlhe ke tlaa di dira ka ntlha ya boikepi le bodiabole jwa bone.",
                "8": "Mme go tlaa diragala gore kwa ntle ga gore ba ikotlhaye ke tlaa ba senya gotlhelele go tswa mo sefatlhogong sa lefatshe; mme le gontse jalo ba tlaa tlogela pego e e kwadilweng kwa morago ga bone, mme ke tlaa di babalelela ditšhaba tse dingwe tse di tlaa tsayang lefatshe; ee, le se ke tlaa se dira gore ke tle ke lemotshe bodiabole jwa batho ba go ditšhaba tse dingwe. Mme dilo di le dintsi Abinatae o ne a di porofita kgatlhanong le batho ba.",
                "9": "Mme go ne ga diragala gore ba ne ba mo šakgaletse; mme ba ne ba mo tsaya ba mo isa a golegilwe fa pele ga kgosi, mme ba re go kgosi: Bona, re tlisitse monna fa pele ga gago yo o porofitileng bosula ka ga batho ba gago, mme a re Modimo o tlaa ba senya.",
                "10": "Mme gape a porofita bosula ka ga botshelo jwa gago, mme a re botshelo jwa gago bo tlaa tshwana le seaparo mo lehuting la molelo o mogolo.",
                "11": "Mme gape, o ne a re o tlaa nna jaaka letlhaka, le jaaka letlhaka le le omeletseng la tshimo, le le gatiwang ke diphologolo mme le gatakwa ka fa tlase ga dinao.",
                "12": "Mme gape, o ne a re o tlaa nna jaaka sethunya sa sitlwane, se e reng, fa se budule ka botlalo, fa phefo e foka, se kgweediwa pele mo sefatlhogong sa lefatshe. Mme o ipaya jaaka e kete Morena o se buile. Mme a re tse tsotlhe di tlaa tla mo go wena fa e se o ka ikotlhaya, mme se ka ntlha ya boikepi jwa gago.",
                "13": "Mme jaanong, O, kgosi, ke bosula bofe jo bogolo jo o bo dirileng, kgotsa ke dife dibe tse dikgolo tse batho ba gago ba di dirileng, gore re bonwe molato ke Modimo, kgotsa go atlholwa ke monna yo?",
                "14": "Mme jaanong, O kgosi, bona, ga re na molato, mme wena, O kgosi, ga o a leofa; jalo he, monna yo o akile ka ga gago, mme o porofitile mo lefeleng.",
                "15": "Mme bona, re nonofile, ga re na go tla mo bokgobeng, kgotsa go tsewa ditshwarwa ke baba ba rona; ee, mme o tsweletse mo lefatsheng, mme gape o tlaa tswelela.",
                "16": "Bona, monna ke yo, re mo tlisa mo diatleng tsa gago; o ka dira ka ene jaaka o bona go le molemo mo go wena.",
                "17": "Mme go ne ga diragala gore kgosi Noa a dire gore Abinatae a latlhelwe mo kgolegelong; mme a laela gore baperesiti ba ikgobokanye mmogo gore a tle a tshware therisano le bone gore a dire eng ka ene.",
                "18": "Mme go ne ga diragala gore ba reye kgosi ba re: Mo tlise fano gore re tle re mmotsolotse; mme kgosi a laela gore a tlisiwe fa pele ga bone.",
                "19": "Mme ba ne ba simolola go mmotsolotsa, gore ba tle ba mo fapaanye, gore ka se ba tle ba bone se ka sone ba ka mo latofatsang; mme o ne a ba araba ka tshosologo, mme a palela dipotso tsotlhe tsa bone, ee, mo kgakgamalong ya bone; gonne o ne a ba palela mo dipotsong tsotlhe tsa bone, mme a ba didimatsa mo mafokong otlhe a bone.",
                "20": "Mme go ne ga diragala gore mongwe wa bone a mo reye a re: A raya eng mafoko a a kwadilweng, le a a rutilweng ke borraarona, ba re:",
                "21": "Go gontle jang mo dithabeng dinao tsa gagwe yo o tlisang melaetsa e e molemo; yo o anamisang kagiso; yo o tlisang melaetsa e e molemo ya bomolemo; yo o anamisang poloko; yo o reng go Sione, Modimo wa gago o a busa;",
                "22": "Balebeledi ba gago ba tlaa tsholetsa lentswe; ka lentswe mmogo ba tlaa opela; gonne ba tlaa bona leitlho go leitlho, fa Morena a tlaa tlisa gape Sione;",
                "23": "Thubegang pele ka boipelo; opelang mmogo lona mafelo a matlotla a Jerusalema; gonne Morena o gomoditse batho ba gagwe, o rekolotse Jerusalema;",
                "24": "Morena o apotse letsogo la gagwe le le boitshepho mo matlhong a ditšhaba tsotlhe, mme dikhutlo tsotlhe tsa lefatshe di tlaa bona poloko ya Modimo wa rona?",
                "25": "Mme jaanong Abinatae a ba raya a re: A lo baperesiti, mme lo itira jaaka e kete lo ruta batho ba, le go tlhaloganya mowa wa go porofita, mme lo eletsa go itse go tswa go nna gore dilo tse di raya eng?",
                "26": "Ka re go lona, a khutsafalo e tle go lona ka ntlha ya go sokamisa ditsela tsa Morena! Gonne fa e le gore lo tlhaloganya dilo tse, ga lo a di ruta; jalo he, lo sokamisitse ditsela tsa Morena.",
                "27": "Ga lo a ka lwa dirisa dipelo tsa lona mo go tlhaloganyeng; jalo he, ga lo a ka lwa nna botlhale. Jalo he, lo ruta eng batho ba?",
                "28": "Mme ba re: Re ruta molao wa ga Moše.",
                "29": "Mme gape o ne a ba raya a re: Fa e le gore lo ruta molao wa ga Moše ke eng lo sa o tshegetse? Ke eng lo baya dipelo tsa lona mo dikhumong? Ke eng lo dira boaka mme lo senya nonofo ya lona le diaka, ee, mme lo dira gore batho ba ba dire sebe, gore Morena a nne le lebaka go nthomela go porofita kgatlhanong le batho ba, ee, le bosula jo bogolo kgatlhanong le batho ba?",
                "30": "A ga lo itse gore ke bua boammaaruri? Ee, lo itse gore ke bua boammaaruri; mme lo tshwanetse go roroma fa pele ga Modimo.",
                "31": "Mme go tlaa diragala gore lo iteelwe boikepi jwa lona, gonne lo rile lo ruta molao wa ga Moše. Mme lo itseng mabapi le molao wa ga Moše? A poloko e tla ka molao wa ga Moše? Lwa reng?",
                "32": "Mme ba ne ba araba ba re poloko e tsile ka molao wa ga Moše.",
                "33": "Mme jaanong Abinatae o ne a ba raya a re: Ke itse gore fa lo tshegetsa ditaelo tsa Modimo lo tlaa bolokwa; ee, fa lo ka tshegetsa ditaelo tse Morena a di neetseng Moše kwa thabeng ya Sinai, a re:",
                "34": "Ke Morena Modimo wa gago, yo o go tlisitseng go tswa kwa lefatsheng la Egepeto, go tswa mo tlung ya bokgoba.",
                "35": "O se nne le Modimo ope yo mongwe fa pele ga me.",
                "36": "O seka wa itirela sepe setshwantsho se se betlilweng, kgotsa sepe setshwano sa sengwe mo legodimong kwa godimo, kgotsa dilo tse di mo lefatsheng kwa tlase.",
                "37": "Jaanong Abinatae a ba raya a re, A lo dirile tsotlhe tse? Ka re go lona, nnyaa, ga lo a dira. Mme a lo rutile batho ba gore ba dire dilo tse tsotlhe? Ke lo raya ke re, Nnyaa, ga lo a dira."
            },
            "13": {
                "1": "Mme jaanong fa kgosi a sena go utlwa mafoko a, o ne a raya baperesiti ba gagwe a re: Ntshang monna yo, mme lo mmolaye; gonne re na le eng go se dira ka ene, gonne o a tsenwa.",
                "2": "Mme ba ne ba emelela pele, mme ba leka go baya matsogo a bone mo go ene; mme o ne a ba palela, mme a ba raya a re:",
                "3": "Lo seka lwa nkgoma, gonne Modimo o tlaa lo itaya fa lo ka baya diatla tsa lona mo go nna, gonne ga ke ise ke neye molaetsa o Morena a nthomileng go o naya; le fa e le go le bolelela se lo nkopileng gore ke se lo bolelele; jalo he, Modimo ga a na go letla gore ke ka senngwa mo sebakeng se.",
                "4": "Mme ke tshwanetse go diragatsa ditaelo tse Modimo ka tsone a ntaetseng; mme ka ntlha ya gore ke lo boleletse boammaaruri lo ntšhakgaletse. Mme gape, ka ntlha ya gore ke buile lefoko la Modimo, lo nkatlhotse gore ke a tsenwa.",
                "5": "Jaanong go ne ga diragala morago ga Abinatae a sena go bua mafoko a batho ba ga kgosi Noa ba ne ba seka ba leka go baya diatla tsa bone mo go ene, gonne Mowa wa Morena o ne o le mo go ene; mme sefatlhogo sa gagwe sa phatsima ka phatsimo e e feteletseng, le jaaka sa ga Moše se ne se dira fa a le mo thabeng ya Sinai, fa a ne a bua le Morena.",
                "6": "Mme o ne a bua ka thata le taolo go tswa go Modimo; mme a tsweledisa mafoko a gagwe, a re:",
                "7": "Lo bona gore ga lo na thata ya go mpolaya, jalo he ke fetsa molaetsa wa me. Ee, mme ke bona gore o lo tlhaba go ya ko dipelong tsa lona ka ntlha ya gore ke le bolelela boammaaruri mabapi le boikepi jwa lona.",
                "8": "Ee, mme mafoko a me a lo tlatsa ka tseanyo le kgakgamalo, le ka tšhakgalo.",
                "9": "Mme ke fetsa molaetsa wa me; mme jaanong foo ga go re sepe kwa ke yang, fa e le gore go ka nna gore ke bolokwe.",
                "10": "Mme go le kana ke a lo bolelela, se lo se dirang ka nna, morago ga se, e tlaa nna jaaka mofuta le moriti wa dilo tse di tlaa tlang.",
                "11": "Mme jaanong ke lo balela mo go setseng ga ditaelo tsa Modimo, gonne ke lemoga gore ga di a kwalwa mo dipelong tsa lona; ke lemoga gore lo ithutile lwa ba lwa ruta boikepi bontlha jo bontsi jwa matshelo a lona.",
                "12": "Mme jaanong, lo gakologelwa gore ke lo reile ka re: lo se ka lwa itirela sepe setshwantsho se se betlilweng, kgotsa sepe setshwano sa dilo tse di mo legodimong kwa godimo, kgotsa tse di mo lefatsheng kwa tlase, kgotsa tse di mo metsing ka fa tlase ga lefatshe.",
                "13": "Mme gape: Lo seka lwa ikobela go tsone, le fa e le go di direla; gonne nna Morena Modimo wa lona ke Modimo o o lefufa, ke etela boikepi jwa borre mo baneng, go ya kwa tshikeng tsa boraro le tsa bone, tsa bao ba ba ntlhoileng;",
                "14": "Mme ke supa kutlwelobotlhoko go dikete tsa bone ba ba nthatang mme ba tshegetsa ditaelo tsa me.",
                "15": "Lo seka lwa tsaya leina la Morena Modimo wa lona mo lefeleng; gonne Morena ga a kake a ba tsaya ba sena molato ba ba tsayang leina la gagwe mo lefeleng.",
                "16": "Gakologelwang letsatsi la sabata, go le tshegetsa le le boithsepho.",
                "17": "Malatsi a le marataro lo tlaa dira, mme lo dire ditiro tsotlhe tsa lona;",
                "18": "Mme letsatsi la bosupa, sabata sa Morena Modimo wa lona, lo seka lwa dira tiro epe, wena, le fa e le morwao, le fa e le morwadiago, motlhanka wa gago wa monna, le fa e le motlhanka wa gago wa mosadi, le fa e le dikgomo tsa gago, le fa e le motho yo o sa mo itseng yo o leng mo teng ga dikgoro tsa gago;",
                "19": "Gonne mo malatsing a le marataro Morena o dirile legodimo le lefatshe, le lewatle, le sotlhe se mo go tsone se leng; jalo he, Morena o segofaditse letsatsi la sabata, mme a le itshephisa.",
                "20": "Tlotla rrago le mmaago, gore malatsi a gago a tle a nne maleele mo lefatsheng le Morena Modimo wa gago a le go fang.",
                "21": "O seka wa bolaya.",
                "22": "O seka wa dira boaka. O seka wa utswa.",
                "23": "O seka wa fa bosupi jwa maaka kgatlhanong le moagisanyi wa gago.",
                "24": "O seka wa eletsa thata ntlo ya moagisanyi wa gago, o seka wa eletsa thata mosadi wa moagisanyi wa gago, le fa e le motlhanka wa gagwe wa monna, le fa e le motlhanka wa gagwe wa mosadi, le fa e le pholo ya gagwe, le fa e le esele ya gagwe, le fa e le sepe se e leng sa moagisanyi wa gago.",
                "25": "Mme go ne ga diragala gore morago ga Abinatae a sena go dira bokhutlo jwa dipuo tse gore o ne a ba raya a re: A lo rutile batho ba gore ba tshwanetse go bona gore ba dira dilo tse tsotlhe gore ba tshegetse ditaelo tse?",
                "26": "Ka re go lona, nnyaa; gonne fa lo ne lo dirile, Morena o ka bo a sa ntira gore ke tle pele le go porofita bosula mabapi le batho ba.",
                "27": "Mme jaanong lo rile poloko e tla ka molao wa ga Moše. Ka re go lona go botlhokwa gore lo tshegetse molao wa ga Moše go fitlha jaanong; mme ka re go lona: nako e etla fa go tlaa bo go sa tlhole go tlhokafala gore lo tshegetse molao wa ga Moše.",
                "28": "Mme godimo ga moo, ka re go lona, gore poloko ga e tle ka molao o le nosi; mme fa e ne e se ka tetlanyo, e Modimo ka boene a tlaa e direlang dibe le boikepi jwa batho ba gagwe, gore ba tshwanela go nyelela mo go sa tilegeng, go sa kgathalesege molao wa ga Moše.",
                "29": "Mme jaanong ka re go lona go ne go tlhokafala gore go nne le molao o o filweng bana ba Iseraele, ee, le molao o o gagametseng tota; gonne ba ne ba le batho ba ba melala e gagametseng, ba ba bofefo go dira boikepi, mme ba le bonya go gakologelwa Morena Modimo wa bone;",
                "30": "Jalo he go ne ga nna le molao o o filwe bone, ee, molao wa ditiragatso le wa ditlhomo, molao o ba neng ba tshwanetse go o tshegetsa ka botlalo letsatsi le letsatsi, go ba baya mo kgakologelong ya Modimo le tiro ya bone mo go ene.",
                "31": "Mme bonang, ka re go lona, gore dilo tse tsotlhe e ne e le mefuta ya dilo tse di tlaa tlang.",
                "32": "Mme jaanong, a ba ne ba tlhaloganya molao? Ka re go lona, nnyaa, ba ne botlhe ba sa tlhaloganye molao; mme se ka ntlha ya bothata jwa dipelo tsa bone; gonne ba ne ba sa tlhaloganye gore go ne go ka seke go nne le motho ope yo o tla bolokwang fa e se ka thekololo ya Modimo.",
                "33": "Gonne bonang, a Moše ga a porofita go bone mabapi le go tla ga Mesia, le gore Modimo o tlaa rekolola batho ba gagwe? Ee, le baporofiti botlhe ba ba saleng ba porofita fa e sale lefatshe le simologa—A ga ba a bua go le gonnye kgotsa go feta mabapi le dilo tse?",
                "34": "A ga ba a re gore Modimo ka boene o tlaa fologela tlase gareng ga bana ba batho, mme a tseye mo go ene setshwano sa motho, mme a tsamaya pele ka thata e kgolo mo sefatlhogong sa lefatshe.",
                "35": "Ee, mme a ga ba re gape gore o tlaa diragatsa tsogo ya baswi, le gore ene, ka boene, o tlaa gatelelwa le go bogisiwa?"
            },
            "14": {
                "1": "Ee, le tota le Isaia ga a re: Ke mang yo o dumetseng pego ya rona, mme ke mang yo go ene letsogo la Morena le senotsweng?",
                "2": "Gonne o tlaa gola fa pele ga gagwe jaaka sejwalo se se metsi, le jaaka modi go tswa mo lefatsheng le le omeletseng; ga a na popego le fa e le bontle; mme fa re tlaa mmona ga go bontle bope gore re mo eletse.",
                "3": "O nyadiwa le go ganwa ke batho; monna wa mahutsana, mme a tlwaetse khutsafalo; mme re fitlhele jaaka go ne go ntse difatlhogo tsa rona go tswa mo go ene; o ne a nyadiwa, mme ra seka ra mo tlotlomatsa.",
                "4": "Ruri o ne a rwala khutsafalo ya rona, mme a tsaya mahutsana a rona; mme le go le jalo re ne ra mo tlotlomatsa a iteilwe, a iteilwe ke Modimo, mme a le mo pogisegong.",
                "5": "Mme o ne a ntshetswa dintho ka ntlha ya tlola molao ya rona, o ne a golafalediwa boikepi jwa rona; kotlhao ya kagiso ya rona e ne e le mo go ene; mme ka dithupa tsa gagwe re fodisitswe.",
                "6": "Rotlhe rona, jaaka dinku, re ile go sele; re phetsogile mongwe le mongwe go ya kwa tseleng ya gagwe; mme Morena o beile mo go ene boikepi jwa rona rotlhe.",
                "7": "O ne a gatelelwa, mme o ne a bogisiwa, le gole jalo a seka a bula molomo wa gagwe; o tlisiwa jaaka kwanyana kwa matlhabelong, mme jaaka nku fa pele ga babeodi ba yone o semumu jalo ga a ka a bula molomo wa gagwe.",
                "8": "O ne a tsewa go tswa kgolegelong le go tswa katlholong; mme ke mang yo o tlaa begang tshika ya gagwe? Gonne o ne a kgaolwa go tswa mo lefatsheng la batshedi; ka ntlha ya ditlolo molao tsa batho ba me o ne a itewa.",
                "9": "Mme o dirile lebitla la gagwe le baleofi, le bahumi mo losong lwa gagwe; ka gonne o ne a sa dira bosula bope, le fa e le tsietso epe e ne e se mo molomong wa gagwe.",
                "10": "Le go le jalo go ne ga itumedisa Morena go mo golafatsa; o ne a mo tsentse mo khutsafalong; mme fa wena o ka dira botho jwa gagwe kabelo ya sebe o tlaa bona peo ya gagwe, o tlaa lelefatsa malatsi a gagwe, mme thato ya Morena e tlaa tswelela mo letsogong la gagwe.",
                "11": "O tlaa bona tlalelo ya botho jwa gagwe, mme o tlaa kgotsofala; ka kitso ya gagwe motlhanka wa me yo o siameng o tlaa tlhokisa bontsi molato; gonne o tlaa rwala boikepi jwa bone.",
                "12": "Jalo he ke tlaa mo kgaoganya seabe le ba bagolo, mme o tlaa kgaogana dipoelo le dinatla; ka gonne o tshololetse botho jwa gagwe mo losong; mme o ne a balelwa le batlola molao; mme o ne a rwala dibe tsa bontsi, mme a direla thapelelo batlola molao."
            },
            "15": {
                "1": "Mme jaanong Abinatae o ne a ba raya a re: Ke rata gore lo tlhaloganye gore Modimo ka boene o tlaa fologela tlase gareng ga bana ba batho, mme o tlaa rekolola batho ba gagwe.",
                "2": "Mme ka ntlha ya gore o nna mo nameng o tlaa bidiwa Morwa Modimo, mme ka o tlaa bo a neetse nama go thato ya ga Rara, e le Rara le Morwa—",
                "3": "Rara, ka gonne o imilwe ka thata ya Modimo; le Morwa, ka ntlha ya nama; jalo o nna Rara le Morwa—",
                "4": "Mme ba Modimo o le mongwe, ee, ene tota Rara wa Bosakhutleng wa legodimo le lefatshe.",
                "5": "Mme jalo nama e tla mo taolong ya Mowa, kgotsa Morwa go Rara, e le Modimo o le mongwe, o sotlega thaelo, mme ga a ineele mo thaelong, mme o sotlega go kgobiwa, le go kgwathisiwa, le go latlhelwa kwa ntle, le go itatolwa ke batho ba gagwe.",
                "6": "Mme morago ga se sotlhe, morago ga go dira dikgakgamatso tse dintsi tse dikgolo gareng ga bana ba batho, o tlaa isiwa, ee, le jaaka Isaia a buile, jaaka nku fa pele ga mmeodi e le semumu, jalo ga a ka a bula molomo wa gagwe.",
                "7": "Ee, le jalo o tlaa isiwa, a bapolwa mo sefapaanong, mme a bolawe, nama e tla mo taolong le go loso tota, thato ya Morwa e meditswe mo thatong ya ga Rara.",
                "8": "Mme jalo Modimo o kgaola dikgole tsa loso, a bonye phenyo godimo ga loso; o neela Morwa thata go dira thapelelo go bana ba batho—",
                "9": "A tlhatlogetse mo legodimong, a na le dijelo tsa kutlwelobotlhoko; a tletse bopelotlhomogi go ya go bana ba batho; a eme fa gare ga bone le tshiamiso; a kgaotse dikgole tsa loso, a tsere mo go ene boikepi jwa bone le ditlolo molao tsa bone, a ba rekolotse, mme a kgotsofatsa ditopo tsa tshiamiso.",
                "10": "Mme jaanong ka re go lona, ke mang yo o tlaa begang tshika ya gagwe? Bonang, ka re go lona, fa mowa wa gagwe o dirilwe kabelo ya sebe o tlaa bona peo ya gagwe. Mme jaanong ga reng lona? Mme ke mang yo o tlaa nnang peo ya gagwe?",
                "11": "Bonang ka re go lona, mang fela yo o utlwileng mafoko a baporofiti, ee, baporofiti botlhe ba ba boitshepho ba ba porofitileng mabapi le go tla ga ga Morena—Ka re go lona, botlhe bao ba ba obametseng go mafoko a bone, mme ba dumela gore Morena o tlaa rekolola batho ba gagwe, mme ba lebelela kwa pele kwa letsatsing leo go phimolo ya dibe tsa bone, ka re go lona, ba ke peo ya gagwe, kgotsa ke bajaboswa ba motse wa bogosi jwa Modimo.",
                "12": "Gonne ba ke bone ba dibe tsa bone a di rweleng; ba ke bone ba go bone a suleng, go ba rekolola mo ditlolong molao tsa bone. Mme jaanong, a ga ba peo ya gagwe?",
                "13": "Ee, mme a baporofiti ga se, mongwe le mongwe yo o butseng molomo wa gagwe go porofita, yo o sa welang mo tlolong molao, ke raya baporofiti botlhe ba ba boitshepho fa e sale lefatshe le simologa? Ka re go lona bone ke peo ya gagwe.",
                "14": "Mme ba ke bone ba ba anamisitseng kagiso, ba ba tlisitseng melaetsa e e molemo ya bomolemo, ba ba anamisitseng poloko; mme ba re go Sione: Modimo wa gago o a busa!",
                "15": "Mme O go ne go le go ntle jang mo godimo ga dithaba dinao tsa bone!",
                "16": "Mme gape, go go ntle jang mo godimo ga dithaba dinao tsa bao ba ba santseng ba anamisa kagiso!",
                "17": "Mme gape, go go ntle jang godimo ga dithaba dinao tsa bao ba go tswa fa ba tlaa anamisang kagiso, ee, go tswa mo nakong eno go ya pele le ka metlha!",
                "18": "Mme bonang, ka re go lona, se ga se gone gotlhe. Gonne go go ntle jang mo godimo ga dithaba dinao tsa gagwe yo o tlisang melaetsa e e molemo, yo e leng motlhomi wa kagiso, ee, le Morena tota, yo o rekolotseng batho ba gagwe; ee, ene yo o neileng poloko go batho ba gagwe;",
                "19": "Gonne fa e ne e se ka thekololo e a e diretseng batho ba gagwe, e e neng ya baakanngwa go tswa kwa motheong wa lefatshe, ka re go lona, fa e ne e se ka se, losika lwa motho lotlhe lo ka bo lo nyeletse.",
                "20": "Mme bonang, dikgole tsa loso di tlaa kgaolwa, mme Morwa o a busa, mme o na le thata mo baswing; jalo he, o diragatsa tsogo ya baswi.",
                "21": "Mme go tla tsogo, le tsogo ya ntlha tota; ee, le tsogo ya bao ba ba kileng ba nna, le ba ba leng, le ba ba tla nnang, le go fitlhelela tsogo ya ga Keresete—Gonne jalo o tlaa bidiwa.",
                "22": "Mme jaanong, tsogo ya baporofiti botlhe, le botlhe bao ba ba dumetseng mo mafokong a bone, kgotsa botlhe bao ba ba tshegeditseng ditaelo tsa Modimo, ba tlaa tla pele mo tsogong ya ntlha; jalo he, ke bone tsogo ya ntlha.",
                "23": "Ba emeleditswe go nna le Modimo yo o ba rekolotseng; jalo ba na le botshelo jo bosakhutleng ka Keresete, yo o kgaotseng dikgole tsa loso.",
                "24": "Mme ba ke bao ba ba nang le seabe mo tsogong ya ntlha; mme ba ke bone ba ba suleng pele ga Keresete a tla, mo tlhokong-kitso ya bone, ba sena poloko e e begilweng go bone. Mme jalo Morena o tlisa tsosoloso ya ba; mme ba na le seabe mo tsogong ya ntlha, kgotsa ba na le botshelo jo bosakhutleng, ba rekolotswe ke Morena.",
                "25": "Mme bana ba bannye le bone ba na le botshelo jo bosakhutleng.",
                "26": "Mme bonang, mme lo boife, mme lo rorome fa pele ga Modimo, gonne lo tshwanetse go roroma; gonne Morena ga a rekolole bape ba ba tshwanang le ba ba ingaolang kgatlhanong le ene mme ba swela mo dibeng tsa bone; ee, le botlhe bao ba ba nyeletseng mo dibeng tsa bone fa e sale lefatshe le simologa, ba ka go rata ba ingaotseng kgatlhanong le Modimo, ba ba itsileng ditaelo tsa Modimo, mme ba seka ba di tshegetsa; ba ke bone ba ba senang seabe mo tsogong ya ntlha.",
                "27": "Jalo he a ga lo a tshwanela go roroma? Gonne poloko ga e tle go bape ba ba ntseng jalo; gonne Morena ga a rekolola bape ba ba ntseng jalo; ee, le e seng gore Morena o ka rekolola ba ba ntseng jalo; gonne ga a kake a ikganetsa; gonne ga a kake a ganela tshiamiso fa e na le tshwanelo ya yone.",
                "28": "Mme jaanong ka re go lona nako e tlaa tla e ka yone poloko ya Morena e tlaa begwang go tšhaba nngwe le nngwe, lotso, teme, le batho.",
                "29": "Ee, Morena, balebeledi ba gago ba tlaa tsholetsa lentswe la bone; ka lentswe mmogo ba tlaa opela; gonne ba tlaa bona leitlho go leitlho, fa Morena a tlaa tlisa gape Sione.",
                "30": "Thubegang pele ka boipelo, opelang mmogo, lona mafelo a matlotla a Jerusalema; gonne Morena o gomoditse batho ba gagwe, o rekolotse Jerusalema.",
                "31": "Morena o apotse letsogo la gagwe le le boitshepho mo matlhong a ditšhaba tsotlhe; mme dikhutlo tsotlhe tsa lefatshe di tlaa bona poloko ya Modimo wa rona."
            },
            "16": {
                "1": "Mme jaanong, go ne ga diragala gore morago ga Abinatae a sena go bua mafoko a o ne a tlhapolola seatla sa gagwe mme a re: Nako e tlaa tla fa botlhe ba tlaa bonang poloko ya Morena; fa tšhaba nngwe le nngwe, lotso, teme, le batho ba tlaa bona leitlho go leitlho mme ba ipolele fa pele ga Modimo gore dikatlholo tsa gagwe di tshiamo le tlhamalalo.",
                "2": "Mme jaanong foo baleofi ba tlaa kojwa, mme ba tlaa nna le lebaka la go goa, le go lela, le go kuruetsa, le go khuranya meno a bone; mme se e le ka ntlha ya gore ba ne ba seka ba obamela go lentswe la Morena; jalo he Morena ga a ba rekolole.",
                "3": "Gonne ba selefatshe le sediabole, mme diabole o na le thata mo godimo ga bone; ee, le tota noga e le ya bogologolo e e neng ya fora batsadi ba rona ba ntlha, e e neng e le lebaka la go wa ga bone; e e neng e le lebaka la gore losika lwa motho lotlhe lo tle go nna selefatshe, senama, sediabole, ba itse bosula go tswa mo molemong, ba ineela mo go diabole.",
                "4": "Jalo losika lwa monna lotlhe lo ne lwa latlhega; mme bonang, ba ka bo ba latlhegetse ruri fa e ne e se gore Modimo o rekolotse batho ba gagwe go tswa mo seemong sa bone sa tatlhego le go wa.",
                "5": "Mme gakologelwang gore ene yo o ganelelang mo mokgweng wa gagwe wa selefatshe, mme a tswelela mo ditseleng tsa sebe, le ingaolo kgatlhanong le Modimo, o sala mo seemong sa gagwe sa go wa mme diabole o na le thata yotlhe mo godimo ga gagwe. Jalo he o ntse jaaka e kete gone go sena thekololo e e dirilweng, e le mmaba go Modimo; gape le diabole ke mmaba go Modimo.",
                "6": "Mme jaanong fa Keresete a ne a sa tla mo lefatsheng, a bua ka dilo tse di tlaa tlang jaaka e kete di setse di tlile, go ka bo go se kile ga nna le thekololo.",
                "7": "Mme fa Keresete a ne a se kile a tsoga mo baswing, kgotsa a kgaola dikgole tsa loso gore lebitla le seka la nna le phenyo, le gore loso lo seka lwa nna le malomo, go ka bo go se kile ga nna le tsogo.",
                "8": "Mme go na le tsogo, jalo he lebitla ga le na phenyo, mme malomo a loso a meditswe mo go Keresete.",
                "9": "Ke ene lesedi le botshelo jwa lefatshe; ee, lesedi le le sa feleng, le le ka se keng la fifadiwa; ee, mme gape botshelo jo bo sa feleng, gore go ka se tlhole go nna le loso.",
                "10": "Le tota mo go swang mo go tlaa apara go sa sweng mme go bola mo go tlaa apara go saboleng, mme go tlaa tlisiwa go ema fa pele ga setilo sa Modimo, go atlholwa ke ene go ya ka fa ditirong tsa bone fa di le molemo kgotsa fa di le bosula—",
                "11": "Fa di le molemo, go tsogo ya botshelo jo bo sa feleng le boitumelo; mme fa di le bosula, go tsogo ya khutsego e e sa feleng, ba neelwa go diabole, yo o ba dirileng ba gagwe, se e leng khutsego—",
                "12": "Ba tsamaile go ya ka fa thatong ya bone ya selefatshe le dikeletso tsa bone; ba ise ba ke ba bitse Morena fa matsogo a kutlwelobotlhoko a sa ntse a thapololetswe kwa go bone; gonne matsogo a kutlwelobotlhoko a ne a thapololetswe kwa go bone, mme ba ne ba seka; bone ba tlhagisiwa ka boikepi jwa bone mme le go ntse jalo ba ne ba seka ba bo tlogela; mme ba ne ba laetswe go ikotlhaya, mme le go le jalo ba ne ba seka ba ikotlhaya.",
                "13": "Mme jaanong, a ga lo a tshwanela go roroma le go ikotlhaela dibe tsa lona, mme lwa gakologelwa gore fela mo go le ka Keresete lo ka bolokwa?",
                "14": "Jalo he, fa lo ruta molao wa ga Moše, gape rutang gore ke moriti wa dilo tseo tse di tlaa tlang—",
                "15": "Ba ruteng gore thekololo e tla ka Keresete Morena, yo e leng tota Rara wa Bosakhutleng. Amene."
            },
            "17": {
                "1": "Mme jaanong go ne ga diragala gore fa Abinatae a sena go fetsa dipolelo tse, gore kgosi o ne a laela gore baperesiti ba mo tseye mme ba dire gore a bolawe.",
                "2": "Mme go ne go le mongwe gareng ga bone yo leina la gagwe e neng e le Alema, le ene a le kokomana ya ga Nifae. Mme e ne e le lekawana, mme o ne a dumela mafoko a Abinatae a neng a a buile, gonne o ne a itse mabapi le boikepi jo Abinatae a neng a bopakile kgatlhanong le bone; jalo he o ne a simolola go rapela kgosi gore a seka a šakgalela Abinatae, mme a letle gore o ka tsamaya ka kagiso.",
                "3": "Mme kgosi o ne a galefile go feta, mme a dira gore Alema a kobiwe go tswa gareng ga bone, mme a romela batlhanka ba gagwe morago ga gagwe gore ba ka tla ba mmolaya.",
                "4": "Mme o ne a tshaba go tswa fa pele ga bone mme a iphitlha gore ba seka ba mmona. Mme ene a ne a fitlhegile malatsi a le mantsi o ne a kwala mafoko otlhe a Abinatae a neng a a buile.",
                "5": "Mme go ne ga diragala gore kgosi a dire gore batlhokomedi ba gagwe ba dikaganyetse Abinatae mme ba mo tseye; mme ba ne ba mmofa mme ba mo latlhela mo kgolegelong.",
                "6": "Mme morago ga malatsi a le mararo, a gakololane le baperesiti ba gagwe, a dira gore a tlisiwe gape fa pele ga gagwe.",
                "7": "Mme o ne a re go ene: Abinatae, re bone molato kgatlhanong le wena, mme o lekanwe ke loso.",
                "8": "Gonne o rile Modimo ka boene o tlaa fologela tlase gareng ga bana ba batho; mme jaanong, ka ntlha e o tlaa bolawa fa e se fela o ka busa mafoko otlhe a o a buileng bosula mabapi le nna le batho ba me.",
                "9": "Jaanong Abinatae o ne a re go ene: Ka re go lona, ga ke kitla ke busa mafoko a ke a buileng go lona mabapi le batho ba, gonne a boammaaruri; mme gore lo ka itse ka bonnete jwa one ke itetleletse gore ke wetse mo diatleng tsa lona.",
                "10": "Ee, mme ke tlaa sotlega le go fitlhelela loso, mme ga ke na go busa mafoko a me, mme a tlaa ema e le bopaki kgatlhanong le lona. Mme fa lo mpolaya lo tlaa tsholola madi a a senang molato, mme se le sone se tlaa ema e le bopaki kgatlhanong le lona ka letsatsi la bofelo.",
                "11": "Mme jaanong kgosi Noa o ne a le gaufi le go mo golola, gonne o ne a tshaba lefoko la gagwe; gonne o ne a tshaba gore dikatlholo tsa Modimo di tlaa tla mo go ene.",
                "12": "Mme baperesiti ba ne ba tsholetsa mantswe a bone kgatlhanong le ene, mme ba simolola go mo latofatsa, ba re: O kgadile kgosi. Jalo he kgosi e ne ya fuduega mo tšhakgalong kgatlhanong le ene mme o ne a mo neela gore a tle a bolawe.",
                "13": "Mme go ne ga diragala gore ba mo tseye mme ba mmofa, mme ba babola letlalo la gagwe ka disikalala, ee, le go ya losong tota.",
                "14": "Mme jaanonng fa kgabo e simolola go mo babola, o ne a kuela go bone, a re:",
                "15": "Bonang, fela jaaka lo dirile mo go nna, jalo go tlaa diragala gore peo ya lona e tlaa dira gore bontsi bo tlaa utlwa ditlhabi tse ke di utlwang, le ditlhabi tsa loso ka molelo; mme se ka ntlha ya gore ba dumela mo polokong ya Morena Modimo wa bone.",
                "16": "Mme go tlaa diragala gore lo tlaa bogisiwa ka mekgwa yotlhe ya malwetse ka ntlha ya boikepi jwa lona.",
                "17": "Ee, mme lo tlaa itewa mo seatleng sengwe le sengwe, mme lo tlaa gatelelwa lo bo lo phatlalaletswa kwa le kwa, le jaaka letsomane la naga le gatelelwa ke diphologolo tsa naga tse di bogale.",
                "18": "Mme ka letsatsi leo lo tlaa tsongwa, mme lo tlaa tsewa ka seatla sa baba ba lona, mme jaanong foo lo tlaa sotlega, jaaka ke sotlega, ditlhabi tsa loso ka molelo.",
                "19": "Jalo Modimo o diragatsa ipusolosetso mo go bao ba ba bolayang batho ba gagwe. O Modimo, amogela botho jwa me.",
                "20": "Mme jaanong, fa Abinatae a sena go bua mafoko a, a wa, a sotlegile loso ka molelo; ee, a tlisitswe mo losong ka ntlha ya gore o ne a seka a latola ditaelo tsa Modimo, a kanne boammaaruri jwa mafoko a gagwe ka loso lwa gagwe."
            },
            "18": {
                "1": "Mme jaanong, go ne ga diragala gore Alema, yo o neng a tshaba go tswa go batlhanka ba ga kgosi Noa, o ne a ikotlhaela dibe tsa gagwe le boikepi, mme a tsamaya kwa bothokong mo bathong, mme a simolola go ruta mafoko a ga Abinatae—",
                "2": "Ee, mabapi le seo se se neng se tlaa tla, ga mmogo mabapi le tsogo ya baswi, le thekololo ya batho, e e neng e tlaa diragadiwa ka thata, le ditshotlego, le loso lwa ga Keresete, le tsogo le tlhatlogelo ya gagwe kwa legodimong.",
                "3": "Mme bontsi jotlhe jo bo neng bo ka utlwa mafoko a gagwe o ne a bo ruta. Mme o ne a ba rutela kwa bothokong, gore go seka ga tla mo kitsong ya kgosi. Mme bontsi bo ne jwa dumela mafoko a gagwe.",
                "4": "Mme go ne ga diragala gore bontsi jotlhe jo bo neng jwa mo dumela bo ne jwa ya pele kwa lefelong le le neng le bidiwa Momone, le tsere leina la lone mo kgosing, le le mo melelwaneng ya lefatshe le ne le tletse, ka dinako kgotsa ka dipaka, ka diphologolo tsa naga.",
                "5": "Jaanong, go ne go le kwa Momone motswedi wa metsi a a phepa, mme Alema a ya fa, go le gaufi le metsi tshutlha ya ditlhatshana, kwa a neng a iphitlha teng mo motshegareng go tswa mo dipatlong tsa kgosi.",
                "6": "Mme go ne ga diragala gore bontsi jotlhe jo bo neng bo mo dumela bo ne jwa ya ko o go utlwa mafoko a gagwe.",
                "7": "Mme go ne ga diragala gore morago ga malatsi a le mantsi go ne go le palo e e ntle e kgobokanye mmogo kwa lefelong la Momone, go utlwa mafoko a ga Alema. Ee, botlhe ba ne ba kgobokane mmogo ba ba neng ba dumela mo lefokong la gagwe, go mo utlwa. Mme o ne a ba ruta, mme a ba rerela boikotlhao le thekololo, le tumelo mo Moreneng.",
                "8": "Mme go ne ga diragala gore a ba reye a re: Bonang, metsi a Momone ke a (gonne jalo a ne a bidiwa) mme jaanong, ka le eletsa go tsena mo sakeng la Modimo, le go bidiwa batho ba gagwe, mme lo rata go thusana merwalo ya mongwe go yo mongwe, gore e ka tla ya nna motlhofo;",
                "9": "Ee, mme lo batla go lela le ba ba lelang; ee, le go gomotsa ba ba tlhokang kgomotso, le go ema lo le basupi ba Modimo ka dinako tsotlhe le mo dilong tsotlhe, le mo mafelong otlhe a lo ka bong lo le mo go one, le go fitlhelela loso, gore lo tle lo rekololwe ke Modimo, mme lo balwe le bao ba tsogo ya ntlha, gore lo tle lo nne le botshelo jo bosakhutleng—",
                "10": "Jaanong ka re go lona, fa se e le keletso ya dipelo tsa lona, lo na le eng kgatlhanong le go kolobediwa mo leineng la Morena, e le bosupi fa pele ga gagwe gore lo tsene mo kgolaganong le ene, gore lo tlaa mo direla mme lo tshegetse ditaelo tsa gagwe, gore o ka tla a tshela Mowa wa gagwe ka bontsi mo go lona?",
                "11": "Mme jaanong fa batho ba sena go utlwa mafoko a, ba opa diatla tsa bone go boipelo, mme ba goa: Se ke keletso ya dipelo tsa rona.",
                "12": "Mme jaanong go ne ga diragala gore Alema a tseye Helame, ene e le mongwe wa ba ntlha, mme a ya mme a ema pele mo metsing, mme a goa, a re: O Morena, tshela Mowa wa gago mo motlhankeng wa gago, gore o ka tla a dira tiro e ka boitshepho jwa pelo.",
                "13": "Mme fa a sena go bua mafoko a, Mowa wa Morena o ne o le mo go ene, mme o ne a re: Helame, ke a go kolobetsa, ke na le taolo go tswa go Modimo Mothatayotlhe, e le bopaki gore o tsene mo kgolaganong go mo direla go fitlhelela o sule go ya ka fa mmele o o swang; mme a Mowa wa Morena o tshelwe mo go wena; mme a a nee go wena botshelo jo bosakhutleng, ka thekololo ya ga Keresete, yo a mmaakantseng go tswa kwa motheong wa lefatshe.",
                "14": "Mme morago ga Alema a sena go bua mafoko a, mmogo Alema le Helame ba ne ba fitlhilwe mo metsing; mme ba tlhatloga mme ba tlhaga go tswa mo metsing ba ipela, ba tletse ka Mowa.",
                "15": "Mme gape, Alema a tsaya yo mongwe, mme a ya pele lwa bobedi mo metsing, mme a mo kolobetsa jaaka wa ntlha, fela o ne a seka a iphitlha gape mo metsing.",
                "16": "Mme morago ga mokgwa o o ne a kolobetsa mongwe le mongwe yo o neng a ya pele kwa lefelong la Momone; mme ba ne ba ka nna ka palo batho ba le makgolo a mabedi le bone; ee, mme ba ne ba kolobediwa mo metsing a Momone, mme ba tladiwa ka matlhogonolo a Modimo.",
                "17": "Mme ba ne ba bidiwa kereke ya Modimo, kgotsa kereke ya ga Keresete, go tswa nakong eo go ya pele. Mme go ne ga diragala gore ope yo o neng a kolobediwa ka thata le taolo ya Modimo o ne a tsenngwa mo kerekeng ya gagwe.",
                "18": "Mme go ne ga diragala gore Alema, a na le taolo go tswa kwa Modimong, a tlhoma baperesiti; le moperesiti a le mongwe go ba le masome a matlhano a palo ya bone o ne a ba tlhoma go ba rerela, le go ba ruta mabapi le dilo tse di amanang le motse wa bogosi jwa Modimo.",
                "19": "Mme o ne a ba laela gore ba seka ba ruta sepe fa e se dilo tse a di rutileng, le tse di neng di builwe ka molomo wa baporofiti ba ba boitshepho.",
                "20": "Ee, le tota o ne a ba laela gore ba seka ba rera sepe fa e se boikotlhao le tumelo mo Moreneng, yo o neng a rekolotse batho ba gagwe.",
                "21": "Mme o ne a ba laela gore go se nne le komano mongwe le yo mongwe, mme gore ba lebelele kwa pele le ka leitlho le le lengwe, ba na le tumelo e le nngwe le kolobetso e le nngwe, ba na le dipelo tsa bone di gokagane mmogo mo tshwaraganong le mo loratong mongwe go ya go yo mongwe.",
                "22": "Mme jalo a ba laela go rera. Mme jalo ba ne ba nna bana ba Modimo.",
                "23": "Mme a ba laela gore ba ele tlhoko letsatsi la sabata, mme ba le tshegetse le le boitshepho, mme gape letsatsi lengwe le lengwe ba fe malebogo go Morena Modimo wa bone.",
                "24": "Mme o ne gape a ba laela gore baperesiti ba a neng a ba tlhomile ba dire ka diatla tsa bone go itlhokomela.",
                "25": "Mme go ne go le letsatsi le le lengwe mo bekeng nngwe le nngwe le le neng le seegetswe kwa thoko gore ba ikgobokanye mmogo go ruta batho, le go baka Morena Modimo wa bone, le gape, kgapetsa kgapetsa jaaka go ne go le mo thateng ya bone, go iphutha mmogo.",
                "26": "Mme baperesiti ba ne ba sa tshwanela go baya mo bathong go ba tlhokomela; mme mo go direng ga bone ba ne ba tshwanetse go amogela letlhogonolo la Modimo, gore ba ka tla ba gola nonofo mo moweng, ba na le kitso ya Modimo, gore ba tle ba rute ka thata le taolo e e tswang kwa Modimong.",
                "27": "Mme gape Alema a laela gore batho ba kereke ba kgaogane dilo tsa bone, mongwe le mongwe go ya ka se a nang naso; fa a na le bontsi go feta o tshwanetse a kgaogana bontsi go feta; mme mo go yoo yo o nang mme go le gonnye, mme go le gonnye go batliwe; mme go yoo yo o senang go fiwe.",
                "28": "Mme jalo ba tshwanetse ba kgaogane dilo tsa bone ka kgololesego ya go rata ga bone le ka dikeletso tse di molemo go ya go Modimo, le mo baperesiting bao ba ba neng ba tlhoka, ee, le go motho mongwe le mongwe yo o tlhokang yo o sa ikategang.",
                "29": "Mme se a se ba raya, a ne a laetswe ke Modimo; mme ba ne ba tsamaya ka tlhamalalo fa pele ga Modimo, ba abelana mongwe go yo mongwe mmogo senama le semowa go ya ka fa go tlhokeng ga bone le go batla ga bone.",
                "30": "Mme jaanong go ne ga diragala gore tsotlhe tse di ne tsa dirwa mo Momone, ee, gaufi le metsi a Momone, mo sekgweng se se neng se le gaufi le metsi a Momone; ee, lefelo la Momone, metsi a Momone, sekgwa sa Momone, di dintle jang mo matlhong a bone koo ba ba tlileng mo kitsong ya Morekolodi wa bone; ee, mme ba segofaditswe jang, gonne ba tlaa opela go pako ya gagwe ka metlha.",
                "31": "Mme dilo tse di ne di dirwa mo melelwaneng ya lefatshe, gore di tle di seka tsa tla mo kitsong ya kgosi.",
                "32": "Mme bonang, go ne ga diragala gore kgosi, a lemogile motsamao gareng ga batho, a romela batlhanka ba gagwe go ba lebelela. Jalo he ka letsatsi le ba neng ba iphutha mmogo go utlwa lefoko la Morena ba ne ba lemogisiwa go kgosi.",
                "33": "Mme jaanong kgosi o ne a re Alema o ne a fuduwa batho go ingaola kgatlhanong le ene; jalo he o ne a romela masole a gagwe go ba senya.",
                "34": "Mme go ne ga diragala gore Alema le batho ba Morena ba ne ba itsisiwa ka go tla ga masole a kgosi; jalo he ba ne ba tsaya ditente tsa bone le bamalapa a bone mme ba emelelela mo nageng.",
                "35": "Mme ba ne ba le mo palong ba ka nna makgolo a mane le masome a matlhano a batho."
            },
            "19": {
                "1": "Mme go ne ga diragala gore mophato wa masole a kgosi wa boa, ba senkile mo lefeleng batho ba Morena.",
                "2": "Mme jaanong bonang, matsholo a kgosi a ne a le mannye, a ne a fokoditswe, mme go ne ga simolola go nna le kgaogano gareng ga batho ba ba neng ba setse.",
                "3": "Mme bontlha jo bonnye jwa simolola go kgwa matshosetsi kgatlhanong le kgosi, mme ga simolola go nna le komano e kgolo gareng ga bone.",
                "4": "Mme jaanong go ne go le monna gareng ga bone yo leina la gagwe e neng e le Giteone, mme ene e ne e le monna yo o nonofileng gape e le mmaba go kgosi, jalo he a ntsha tšhaka ya gagwe, mme a ikana mo kgalefong ya gagwe gore o tlaa bolaya kgosi.",
                "5": "Mme go ne ga diragala gore a lwe le kgosi; mme fa kgosi a lemoga gore o ne a le gaufi le go mo fekeetsa, a tshaba mme a sia mme a ya godimo ga kago e e godileng e e neng e le gaufi le tempele.",
                "6": "Mme Giteone a mo sala morago mme o ne a le gaufi le go palama kago e e godileng go bolaya kgosi, mme kgosi a latlhela matlho a gagwe mo tikologong go ya kwa lefatsheng la Shemolone, mme bonang, mophato wa masole a Baleimene o ne o le mo melelwaneng ya lefatshe.",
                "7": "Mme jaanong kgosi o ne a kuela kwa godimo mo botlhokong le khutsafalo ya botho jwa gagwe, a re: Giteone, se mpolae, gonne Baleimene ba mo go rona, mme ba tlaa re senya; ee, ba tlaa senya batho ba me.",
                "8": "Mme jaanong kgosi e ne e sa tshwenyega mo go kalo ka ga batho ba gagwe jaaka a ne a tshwenyegile ka botshelo jwa gagwe; le fa go ntse jalo, Giteone o ne a baya botshelo jwa gagwe.",
                "9": "Mme kgosi a laela batho gore ba tshabe fa pele ga Baleimene mme ene ka boene o ne a ya kwa pele ga bone, mme ba ne ba tshabela mo nageng, ka basadi ba bone le ka bana ba bone.",
                "10": "Mme go ne ga diragala gore Baleimene ba ne ba ba sala morago, mme ba ne ba ba tshwara, mme ba simolola go ba bolaya.",
                "11": "Jaanong go ne ga diragala gore kgosi a ba laele gore banna botlhe ba tlogele basadi ba bone le bana ba bone, mme ba tshabe fa pele ga Baleimene.",
                "12": "Jaanong go ne go le ba le bantsi ba ba neng ba seka ba ba tlogela, mme ba bogolo ba ne ba nna le go nyelela le bone. Mme ba bangwe ba tlogela basadi ba bone le bana ba bone mme ba tshaba.",
                "13": "Mme go ne ga diragala gore ba ba neng ba nna le basadi ba bone le bana ba bone ba dira gore barwadia bone ba bantle ba eme pele mme ba rapele Baleimene gore ba seka ba ba bolaya.",
                "14": "Mme go ne ga diragala gore Baleimene ba ne ba na le bopelotlhomogi mo go bone, gonne ba ne ba kgatlhilwe ke bontle jwa basadi ba bone.",
                "15": "Jalo he Baleimene ba ne ba lesa matshelo a bone, mme ba ba tsaya ditshwarwa mme ba ba tseela morago kwa lefatsheng la Nifae, mme ba ba letlelela gore ba ka nna le lefatshe, ka fa tlase ga tumalano ya gore ba tlaa tlisa kgosi Noa mo diatleng tsa Baleimene, le go neela dithoto tsa bone, le tota sephatlo sa tsotlhe tse ba nang le tsone, sephatlo sa gauta ya bone, le selefera ya bone, le dilo tsotlhe tsa bone tsa botlhokwa, mme jalo ba tshwanetse ba duela sehuba go kgosi ya Baleimene ka ngwaga le ngwaga.",
                "16": "Mme jaanong go ne go le mongwe wa barwa ba kgosi mo gare ga bao ba ba neng ba tserwe botshwaro, yo leina la gagwe e neng e le Limohae.",
                "17": "Mme jaanong Limohae o ne a eletsa gore rraagwe a seka a nyelediwa; le fa go ntse jalo, Limohae o ne a sa tlhoke kitso ya boikepi jwa ga rraagwe, ene ka boene e ne e le monna yo o tshiamo le tlhamalalo.",
                "18": "Mme go ne ga diragala gore Giteone a roma banna go tsena mo nageng ka sephiri, go batla kgosi le bao ba ba neng ba na le ene. Mme go ne ga diragala gore ba rakane le batho mo nageng, botlhe kwa ntle ga kgosi le baperesiti ba gagwe.",
                "19": "Jaanong ba ne ba ikanne mo dipelong tsa bone gore ba tlaa boela kwa lefatsheng la Nifae, mme fa basadi ba bone le bana ba bone ba bolailwe, ga mmogo le bao ba ba neng ba sala le bone, gore ba tlaa batla ipusolosetso, mme gape ba nyelele le bone.",
                "20": "Mme kgosi a ba laela gore ba seka ba boa; mme ba ne ba šakgaletse kgosi, mme ba mo dira gore a boge, le mo losong ka molelo.",
                "21": "Mme ba ne ba le gaufi le go tsaya baperesiti le bone mme ba ba baya mo losong, mme ba tshaba fa pele ga bone.",
                "22": "Mme go ne ga diragala gore ba ne ba le gaufi le go boela kwa lefatsheng la Nifae, mme ba rakana le banna ba ga Giteone. Mme banna ba ga Giteone ba ne ba ba bolelela ka ga tsotlhe tse di diragaletseng basadi ba bone le bana ba bone; le gore Baleimene ba ba letleletse gore ba ka nna le lefatshe ka go duela sehuba go Baleimene la sephato sa tsotlhe tse ba neng ba na le tsone.",
                "23": "Mme batho ba ne ba bolelela banna ba ga Giteone gore ba bolaile kgosi, le gore baperesiti ba gagwe ba tshabile go tswa mo go bone go ya kwa teng mo nageng.",
                "24": "Mme go ne ga diragala gore morago ga ba sena go fetsa modiro, gore ba boela kwa lefatsheng la Nifae, ba ipela, ka ntlha ya gore basadi ba bone le bana ba bone ba ne ba sa bolawa; mme ba bolelela Giteone se ba se dirileng go kgosi.",
                "25": "Mme go ne ga diragala gore kgosi ya Baleimene o ne a dira maikano go bone, gore batho ba gagwe ba seka ba ba bolaya.",
                "26": "Mme gape Limohae, e ne e le morwa kgosi, a ne bogosi bo tlhomile mo go ene ke batho, a dira maikano go kgosi ya Baleimene gore batho ba gagwe ba tlaa duela sehuba go ene, le e leng tota sephatlo sa tsotlhe tse ba neng ba na le tsone.",
                "27": "Mme go ne ga diragala gore Limohae o ne a simolola go tlhoma motse wa bogosi le go tlhoma kagiso gareng ga batho ba gagwe.",
                "28": "Mme kgosi ya Baleimene a tlhoma badisa mo tikologong ya lefatshe, gore a tle a beye batho ba ga Limohae mo lefatsheng, gore ba tle ba seka ba emelelela mo nageng; mme o ne a tlhokomela badisa ba gagwe go tswa mo sehubeng se a neng a se amogela go tswa go Banifae.",
                "29": "Mme jaanong kgosi Limohae o ne a nna le kagiso e e tsweletseng mo motseng wa gagwe wa bogosi sebaka sa dingwaga di le pedi, ka Baleimene ba ne ba seka ba ba kgerisa le fa e le go batla go ba nyeletsa."
            },
            "20": {
                "1": "Jaanong go ne go na le lefelo mo Shemolone kwa barwadia Baleimene ba neng ba kgobokanela mmogo teng go opela le go bina, le go ijesa monate.",
                "2": "Mme go ne ga diragala gore go ne ka letsatsi lengwe palo e potlana ya bone ba kgobakane mmogo go opela le go bina.",
                "3": "Mme jaanong baperesiti ba ga kgosi Noa, ba tlhabiwa ke ditlhong go boela kwa motseng wa Nifae, ee, gape ba tshaba gore batho ba tlaa ba bolaya, jalo he ba ne ba seka ba leka go boela kwa basading ba bone le bana ba bone.",
                "4": "Mme ba setse mo nageng, mme ba bone barwadia Baleimene, ba ba lalela le go ba lebelela;",
                "5": "Mme fa go se na go nna le ba se kae ba bone ba kgobokane mmogo go bina, ba ne ba tswa mo mafelong a sephiri a bone mme ba ba tshwara le go ba tseela mo nageng; ee, masome a mabedi le metso e mene a barwadia Baleimene ba ba tseela mo nageng.",
                "6": "Mme go ne ga diragala gore fa Baleimene ba bona gore barwadiabone ba ntse ba sa bonale, ba ne ba šakgaletse batho ba ga Limohae, gonne ba ne ba akanya gore ke batho ba ga Limohae.",
                "7": "Jalo he ba ne ba romela mephato ya masole a bone pele; ee, le kgosi tota o ne a etelela pele batho ba gagwe; mme ba ne ba ya kwa lefatsheng la Nifae go ya go senya batho ba ga Limohae.",
                "8": "Mme jaanong Limohae a ba lemoga go tswa mo kagong e e godileng, le dipaakanyetso ntwa tsotlhe tsa bone o ne a di bone; jalo he o ne a kgobokanya mmogo batho ba gagwe, mme ba ba lalela mo masimong le mo dikgweng.",
                "9": "Mme go ne ga diragala gore fa Baleimene ba sena go tla, gore batho ba ga Limohae ba ne ba simolola go wela mo go bone go tswa mo mafelong a bone a go lalela, mme ba simolola go ba bolaya.",
                "10": "Mme go ne ga diragala gore ntwa e nne botlhoko mo go feteletseng, gonne ba ne ba lwa jaaka ditau di lwela letsomo la tsone.",
                "11": "Mme go ne ga diragala gore batho ba ga Limohae ba simolole go kgweetsa Baleimene fa pele ga bone; mme ba ne ba se bantsi go lekane jaaka sephatlo sa Baleimene. Mme ba ne ba lwela matshelo a bone, le basadi ba bone, le bana ba bone; jalo he ba ne ba ipana, mme jaaka dikgogela ba lwa.",
                "12": "Mme go ne ga diragala gore ba bone kgosi ya Baleimene gareng ga baswi ba bone; mme o ne a sa swa, a ne a golafaditswe mme a tlogetswe fa fatshe, jalo go ne go le bofefo go tshaba ga batho ba gagwe.",
                "13": "Mme ba ne ba mo tsaya mme ba bofa dintho tsa gagwe, mme ba mo tsisa fa pele ga ga Limohae mme ba re: Bona, kgosi ya Baleimene ke e, ene a ne a nnile le ntho, o wetse gareng ga baswi ba bone, mme ba mo tlogetse; mme bona, re mo tlisitse fa pele ga gago; mme jaanong a re mmolaeng.",
                "14": "Mme Limohae o ne a ba raya a re: Ga lo na go mmolaya, mme mo tliseng fa gore ke tle ke mmone, mme ba ne ba mo tlisa. Mme Limohae o ne a re go ene: Lebaka la gago ke eng go tla mo ntweng kgatlhanong le batho ba me? Bona, batho ba me ga baa roba maikano a ke a dirileng mo go wena; jalo he, ka go reng o tshwanetse go roba maikano a o a dirileng go batho ba me?",
                "15": "Mme jaanong kgosi a re: Ke robile maikano ka ntlha ya gore batho ba gago ba tsere barwadia batho ba me; jalo he, mo tšhakgalong ya me ke ne ka dira batho ba me gore ba tle mo ntweng kgatlhanong le batho ba gago.",
                "16": "Mme jaanong Limohae o ne a ise a utlwe sepe mabapi le kgang e; jalo he o ne a re: Ke tlaa senka gareng ga batho ba me mme yo o dirileng selo se o tlaa nyelela. Jalo he o ne a dira phatlisiso gore e dirwe gareng ga batho ba gagwe.",
                "17": "Jaanong fa Giteone a sena go utlwa dilo tse, ene e le kapoteni ya kgosi, o ne a ya mme a raya kgosi a re: Ke a go rapela emisa, mme o seka wa batlisisa batho ba, mme o seka wa baya selo se molato wa bone.",
                "18": "Gonne a ga o gakologelwe baperesiti ba ga rrago, ba batho ba ba neng ba batla go ba senya? Mme a ga ba mo nageng? Mme a ga se bone ba ba utswileng barwadia Baleimene?",
                "19": "Mme jaanong, bona, mme bolelela kgosi ka ga dilo tse, gore a tle a bolelele batho ba gagwe gore ba tle ba kokobele go rona; gonne bona ba setse ba ipaakanyetsa go tla kgatlhanong le rona; mme bona gape go ba se kae fela ba rona.",
                "20": "Mme bona, ba tla ka bontsi jwa masomosomo a bone; mme fa e se gore kgosi a ba kokobetse mo go rona, re tlaa nyelela.",
                "21": "Gonne a mafoko a ga Abinatae ga a diragadiwa, a a porofitileng kgatlhanong le rona—mme tse tsotlhe ka ntlha ya gore re ne re sa obamele mafoko a Morena, mme ra phetsoga go tswa boikeping jwa rona?",
                "22": "Mme jaanong a re kokobetse kgosi, mme re diragatse maikano a re a dirileng go ene; gonne go botoka gore re nne mo bokgobeng go na le gore re latlhegelwe ke matshelo a rona; jalo he, a re beye kemiso go tshololo ya madi mo go kana.",
                "23": "Mme jaanong Limohae a bolelela kgosi dilo tsotlhe mabapi le rraagwe, le baperesiti ba ba neng ba tshabela mo nageng, mme a amanya go tsewa ga barwadia bone le bone.",
                "24": "Mme go ne ga diragala gore kgosi o kokobediwa kgatlhanong le batho ba gagwe; mme o ne a ba raya a re: A re yeng pele go kopana le batho ba me, re sena dibetsa; mme ke ikana go lona ka maikano gore batho ba me ga ba na go le bolaya batho ba gago.",
                "25": "Mme go ne ga diragala gore ba sale kgosi morago, mme ba ye pele ba sena dibetsa go kopana le Baleimene. Mme go ne ga diragala gore ba ne ba kopana le Baleimene; mme kgosi ya Baleimene o ne a ikobela tlase fa pele ga bone, mme o ne a rapela mo boemong jwa batho ba ga Limohae.",
                "26": "Mme fa Baleimene ba bona batho ba ga Limohae, gore ba ne ba sena dibetsa, ba ne ba na le bopelotlhomogi mo go bone mme ba kokobela go ya go bone, mme ba boela le kgosi ya bone ka kagiso kwa lefatsheng la bone."
            },
            "21": {
                "1": "Mme go ne ga diragala gore Limohae le batho ba gagwe ba boela kwa motseng wa Nifae, mme ba simolola go nna mo lefatsheng gape ka kagiso.",
                "2": "Mme go ne ga diragala gore morago ga malatsi a le mantsi Baleimene ba ne ba simolola gape go fuduega mo tšhakgalong kgatlhanong le Banifae, mme ba simolola go tla mo melelwaneng ya lefatshe le le mo tikologong.",
                "3": "Jaanong ba ne ba seka ba leka go ba bolaya, ka ntlha ya maikano a kgosi ya bone o neng a a dirile go Limohae; mme ba ne ba ba itaya mo ditlhaeng tsa bone, mme ba dirisa taolo mo godimo ga bone; mme ba simolola go ba rwesa mekgweleo e e bokete mo mekwatleng, mme ba ba kgweetsa jaaka ba ka dira esele e e semumu—",
                "4": "Ee, tse tsotlhe di ne tsa dirwa gore lefoko la Morena le ka tla le diragadiwa.",
                "5": "Mme jaanong dipogisego tsa Banifae di ne di le dikgolo, mme go ne go se tsela epe e ba neng ba ka ikgolola mo diatleng tsa bone, gonne Baleimene ba ne ba ba dikologile mo ntlheng tsotlhe.",
                "6": "Mme go ne ga diragala gore batho ba simolole go ngunanguna le kgosi ka ntlha ya dipogisego tsa bone; mme ba ne ba simolola go eletsa go ya kgatlhanong le bone mo ntweng. Mme ba ne ba bogisa kgosi botlhoko ka dingongorego tsa bone; jalo he o ne a ba letlelela gore ba dire go ya ka dikeletso tsa bone.",
                "7": "Mme ba ne ba ikgobokanya mmogo gape, mme ba apara diaparo tsa iphemelo tsa bone, mme ba ya pele kgatlhanong le Baleimene, go ba ntsha mo lefatsheng la bone.",
                "8": "Mme go ne ga diragala gore Baleimene ba ba betse, mme ba ba kgweeletsa morago, mme ba bolaya bontsi jwa bone.",
                "9": "Mme jaanong go ne go le selelo se segolo le khutsafalo gareng ga batho ba ga Limohae, motlholagadi a lelela monna wa gagwe, morwa le morwadia ba lelela rraabo, mme barwa-motho ba lelela bakaulengwe ba bone.",
                "10": "Jaanong go ne go le bontsi jo bogolo jwa batlholagadi mo lefatsheng. Mme ba ne ba lela mo gogolo letsatsi le letsatsi, gonne poifo e kgolo ya Baleimene e ne e tlile mo go bone.",
                "11": "Mme go ne ga diragala gore dilelo tsa bone tse di tsweletseng di ne tsa kgobera masalela a batho ba ga Limohae go šakgala kgatlhanong le Baleimene; mme ba ya gape go lwa, mme ba ne ba kgweeletswa morago gape, ba sotlega tatlhegelo e ntsi.",
                "12": "Ee, ba ya gape le la boraro tota, mme ba sotlege ka mokgwa o o tshwanang; mme bao ba ba neng ba sa bolawa ba boela gape kwa motseng wa Nifae.",
                "13": "Mme ba ne ba ikokobetsa le go ya kwa mmung tota, ba ineela mo jokweng ya bokgoba, ba ineela go itewa, le go kgweelediwa kwa le kwa, le go rwesiwa, go ya ka fa go eletseng ga baba ba bone.",
                "14": "Mme ba ne ba ikokobetsa le mo boteng jwa boikokobetso; mme ba ne ba goela mo gogolo go Modimo; ee, le letsatsi lotlhe tota ba ne ba goela go Modimo wa bone gore a ba golole mo dipogisegong tsa bone.",
                "15": "Mme jaanong Morena o ne a le bonya go utlwa selelo sa bone ka ntlha ya boikepi jwa bone; le fa go ntse jalo Morena o ne a utlwa dilelo tsa bone, mme a simolola go nolofatsa dipelo tsa Baleimene gore ba simolole go tlhofofatsa merwalo ya bone; mme le go ntse jalo, Morena o ne a seka a bona go lekane go ba golola go tswa mo bokgobeng.",
                "16": "Mme go ne ga diragala gore ba simolola go tswelela ka selekanyo mo lefatsheng, mme ba simolola go lema mabele ka bontsi go feta, le matsomane le matlhape, gore ba ne ba seka ba sotlega ka tlala.",
                "17": "Jaanong go ne go le palo e ntsi ya basadi, go feta e e neng e le teng ya banna; jalo he kgosi Limohae a laela gore monna mongwe le mongwe a kgaogane go tlhokomela batlholagadi le bana ba bone, gore ba tle ba seka ba nyelela ka tlala; mme se ba ne ba se dira ka ntlha ya palo e ntsi ya bone ba ba neng ba bolailwe.",
                "18": "Jaanong batho ba ga Limohae ba ne ba nna mmogo ka setlhopha gantsi fela jaaka ba ne ba kgona, mme ba somarela mabele a bone le matsomane a bone;",
                "19": "Mme kgosi ka boene o ne a sa tshephe botho jwa gagwe kwa ntle ga dipota tsa motse, fa e se a tsere badisa ba gagwe le ene, a boifa gore gongwe e ka re ka tsela nngwe a wela mo diatleng tsa Baleimene.",
                "20": "Mme a dira gore batho ba gagwe ba lebelele lefatshe le le mo tikologong, gore ka tsela nngwe ba ne ba ka tshwara baperesiti ba ba neng ba tshabetse mo nageng, ba ba neng ba utswile barwadia Baleimene, mme se se neng se dirile tshenyego e kgolo jaana go tla mo go bone.",
                "21": "Gonne ba ne ba eletsa go ba tsaya gore batle ba ba otlhaye; gonne ba ne ba tlile mo lefatsheng la Nifae bosigo, mme ba tsaya mabele a bone le dilo tse dintsi tsa botlhokwa tsa bone; jalo he ba ne ba ba emetse.",
                "22": "Mme go ne ga diragala gore go ne go sa tlhole go na le dikhuduego gareng ga Baleimene le batho ba ga Limohae, le go fitlhelela nako e Amone le bakaulengwe ba gagwe ba neng ba tla mo lefatsheng.",
                "23": "Mme kgosi a ne a le kwa ntle ga dikgoro tsa motse le badisa ba gagwe, a bona Amone le bakaulengwe ba gagwe; mme a ithaya a re ke baperesiti ba ga Noa, jalo he a dira gore ba tsewe, mme ba bofiwe, mme ba latlhelwe mo kgolegoleng. Mme fa e ka bo e ne e le baperesiti ba ga Noa o ka bo a dirile gore ba tlisiwe mo losong.",
                "24": "Mme fa a bona gore e ne e se bone, mme gore e ne e le bakaulengwe ba gagwe, mme ba ne ba tswa kwa lefatsheng la Sarahemola, o ne a tletse ka boipelo jo bogolo mo go feteletseng.",
                "25": "Jaanong kgosi Limohae o ne a romile, pele ga go tla ga ga Amone, palo e potlana ya banna go batla lefatshe la Sarahemola; mme ba ne ba seka ba le bona, mme ba ne ba latlhegela mo nageng.",
                "26": "Le fa go ntse jalo, ba ne ba bona lefatshe le le neng le nnilwe ke batho; ee, lefatshe le le neng le apesitswe ke marapo a a omeletseng; ee, lefatshe le le neng le nnilwe ke batho mme le le neng le sentswe; mme bone, ba ne ba le gopotse gore ke lefatshe la Sarahemola, ba boela kwa lefatsheng la Nifae, ba gorogile mo melelwaneng ya lefatshe malatsi a se mantsi pele ga go tla ga ga Amone.",
                "27": "Mme ba tla le pego e e kwadilweng le bone, le pego e e kwadilweng ya batho ba marapo a bone ba neng ba a bone; mme e ne e gabilwe mo dipapetlaneng tsa borale.",
                "28": "Mme jaanong Limohae o ne gape a tletse boipelo mo go itseng go tswa mo molomong wa ga Amone gore kgosi Mosaeya o ne a na le mpho go tswa kwa Modimong, e ka yone a neng a kgona go ka ranola megabo e e ntseng jalo; ee, mme Amone le ene o ne a ipela.",
                "29": "Le go ntse jalo Amone le bakaulengwe ba gagwe ba ne ba tletse kutlobotlhoko ka ntlha ya gore bontsi jwa bakaulengwe ba bone ba ne ba bolailwe;",
                "30": "Le gape le gore kgosi Noa le baperesiti ba gagwe ba ne ba dirile batho go dira dibe tse di ntsi jaana le boikepi kgatlhanong le Modimo; mme ba ne gape ba lelela loso lwa ga Abinatae; le gape go emelela ga ga Alema le batho ba ba tsamaileng le ene, ba ba neng ba dirile kereke ya Modimo ka nonofo le thata ya Modimo, le tumelo mo mafokong a a neng a builwe ke Abinatae.",
                "31": "Ee, ba ne ba lelela go emelela ga bone, gonne ba ne ba sa itse kwa ba tshabetseng teng. Jaanong ba ne ba ka bo ba kopane le bone ka boitumelo, gonne bone ka bobone ba tsene mo kgolaganong le Modimo go mo direla le go tshegetsa ditaelo tsa gagwe.",
                "32": "Mme jaanong fa e sale go tla ga ga Amone, kgosi Limohae le ene o ne a tsene mo kgolaganong le Modimo, le gape bontsi jwa batho ba gagwe, go mo direla le go tshegetsa ditaelo tsa gagwe.",
                "33": "Mme go ne ga diragala gore kgosi Limohae le bontsi ja batho ba gagwe ba ne ba eletsa go kolobediwa; mme go ne go se ope mo lefatsheng yo o neng a na le taolo go tswa kwa Modimong. Mme Amone a gana go dira selo se, a ipona e le motlhanka yo o sa lekanang.",
                "34": "Jalo he ba ne ba seka ka nako eo ba ipopa go nna kereke, ba letetse Mowa wa Morena. Jaanong ba ne ba eletsa go nna le jaaka Alema le bakaulengwe ba gagwe tota, ba ba neng ba tshabetse mo nageng.",
                "35": "Ba ne ba eletsa go kolobediwa e le bosupi le bopaki gore ba ne ba batla go direla Modimo ka dipelo tsa bone tsotlhe; le fa go ntse jalo ba ne ba lelefatsa nako; mme pego ya kolobetso ya bone e tlaa bolelwa go tswa fa.",
                "36": "Mme jaanong dikakanyo tsotlhe tsa ga Amone le batho ba gagwe, le kgosi Limohae le batho ba gagwe, e ne e le go ikgolola go tswa mo diatleng tsa Baleimene le go tswa mo bokgobeng."
            },
            "22": {
                "1": "Mme jaanong go ne ga diragala gore Amone le kgosi Limohae ba ne ba simolola go rerisa batho gore ba ikgolola jang go tswa mo bokgobeng; mme le mo ba ne ba dira gore batho botlhe ba ikgobokanye mmogo; mme se ba ne ba se dira gore ba tle ba nne le lentswe la batho mabapi le kgang.",
                "2": "Mme go ne ga diragala gore ba seka ba bona tsela epe go ikgolola mo bokgobeng, fa e ne e se go tsaya basadi ba bone le bana, le matsomane a bone, le matlhape a bone, le ditante tsa bone, mme ba emelelela mo nageng; gonne Baleimene ba ne ba le bantsi thata, go ne go sa kgonege mo bathong ba ga Limohae go lwa le bone, ba akanya go ikgolola mo bokgobeng ka tšhaka.",
                "3": "Jaanong go ne ga diragala gore Giteone a ye pele le go ema fa pele ga kgosi, mme a re go ene: Jaanong O kgosi, go fitlhelela jaanong o obametse go mafoko a me makgetho a le mantsi fa re ne re omana le bakaulengwe ba rona, Baleimene.",
                "4": "Mme jaanong O kgosi, fa o ise o mpone gore ke motlhanka yo o senang mosola, kgotsa fa e le gore o kile wa reetsa mafoko a me ka selekanyo sengwe, mme a nna le tiro go wena, le fela jalo ke eletsa gore o reetse mafoko a me mo nakong e, mme ke tlaa nna motlhanka wa gago mme ke golole batho ba mo bokgobeng.",
                "5": "Mme kgosi a mo neela gore o ka bua. Mme Giteone o ne a re go ene:",
                "6": "Bona phatlha e e kwa morago, ka lebota le le kwa morago, kwa ntlheng e e kwa morago ga motse. Baleimene, kgotsa badisa ba Baleimene, bosigo ba tagilwe; jalo he a re romele kitsiso se mmuso gareng ga batho ba botlhe gore ba kgobokanye mmogo matsomane a bone le matlhape, gore ba tle ba a gatelelela mo nageng bosigo.",
                "7": "Mme ke tlaa tsamaya go ya ka fa taelong ya gago mme ke duele sehuba sa bofelo sa mofine go Baleimene, mme ba tlaa tagiwa; mme re tlaa feta ka phatlha ya sephiri ka fa molemeng wa mathibelelo a bone fa ba tagilwe e bile ba robetse.",
                "8": "Jalo re tlaa emelela le basadi ba rona le bana ba rona, matsomane a rona, le matlhape a rona go tsena mo nageng; mme re tlaa tsamaya go dikologa lefatshe la Shaelamo.",
                "9": "Mme go ne ga diragala gore kgosi a obamela mafoko a ga Giteone.",
                "10": "Mme kgosi Limohae o ne a dira gore batho ba gagwe ba kgobokanye matsomane a bone mmogo; mme a romela sehuba sa mofine kwa Baleimeneng; mme o ne gape a romela mofine o montsi, e le mpho go bone; mme ba ne ba nwa ka phuthologo mofine o kgosi Limohae a neng a o rometse go bone.",
                "11": "Mme go ne ga diragala gore batho ba ga kgosi Limohae ba emelela bosigo go tsena mo nageng ka matsomane a bone le matlhape a bone, mme ba ne ba tsamaya ka go dikologa lefatshe la Shaelamo mo nageng, mme ba oba tsela ya bone go ya ntlheng ya lefatshe la Sarahemola, ba eteletswe pele ke Amone le bakaulengwe ba gagwe.",
                "12": "Mme ba ne ba tsere gauta yotlhe ya bone, le selefera, le dilo tsa bone tsa botlhokwa, tse ba neng ba ka di tsaya, ga mmogo le mefago ya bone le bone, go tsena mo nageng; mme ba ne ba tswelela ka loeto lwa bone.",
                "13": "Mme morago ga ba nnile malatsi a le mantsi mo nageng ba goroga mo lefatsheng la Sarahemola, mme ba tlhakana le batho ba ga Mosaeya, mme ba nna batho ba gagwe.",
                "14": "Mme go ne ga diragala gore Mosaeya a ba amogela ka boipelo; mme o ne gape a amogela dipego tse di kwadilweng tsa bone, mme gape le dipego tse di kwadilweng tse di neng tsa bonwa ke batho ba ga Limohae.",
                "15": "Mme jaanong go ne ga diragala gore fa Baleimene ba lemoga gore batho ba ga Limohae ba emeletse go tswa mo lefatsheng bosigo, gore ba romela mophato wa masole mo nageng go ba latela;",
                "16": "Mme morago ga ba sena go ba latela malatsi a le mabedi, ba ne ba sa tlhole ba kgona go latela metlhala wa bone; jalo he ba ne ba timela mo nageng."
            },
            "23": {
                "intro": "Pego ka ga Alema le batho ba Morena, ba ba neng ba kobelwa mo nageng ke batho ba ga Kgosi Noa.",
                "1": "Jaanong Alema, a ne a tlhagisitswe ke Morena gore mephato ya ga kgosi Noa e tlaa tla mo go bone, mme a dirile gore go itsege go batho ba gagwe, jalo he ba kgobokanya mmogo matsomane a bone, mme ba tsaya mabele a bone, mme ba emelelela mo nageng fa pele ga mephato ya masole ya ga kgosi Noa.",
                "2": "Mme Morena o ne a ba nonotsha, mo batho ba ga kgosi Noa ba neng ba seka ba ba tshwara go ba senya.",
                "3": "Mme ba tshaba malatsi a le boferabobedi a loeto mo nageng.",
                "4": "Mme ba tla mo lefatsheng, ee, le lefatshe le lentle le le siameng tota, lefatshe la metsi a a phepa.",
                "5": "Mme ba tlhoma ditante tsa bone, mme ba simolola go lema lefatshe, mme ba simolola go aga dikago; ee, ba ne ba le tlhaga, mme ba dira mo go feteletseng.",
                "6": "Mme batho ba ne ba eletsa gore Alema e nne kgosi ya bone, gonne o ne a ratwa ke batho ba gagwe.",
                "7": "Mme o ne a ba raya a re: Bonang, ga go tlhokafale gore re nne le kgosi; gonne go bua jalo Morena: Ga lona go tlotlomatsa nama e nngwe godimo ga e nngwe, kgotsa motho a le mongwe a seka a ikgopola godimo ga yo mongwe; jalo he ka re go lona ga go tlhokafale gore lo nne le kgosi.",
                "8": "Le fa go ntse jalo, fa go ne go kgonega gore nako tsotlhe lo ka nna le banna ba ba tshiamo le tlhamalalo go nna dikgosi tsa lona go ka bo go siame go lona go nna le kgosi.",
                "9": "Mme gakologelwang boikepi jwa ga kgosi Noa le baperesiti ba gagwe; mme nna ka bonna ke ne ka tshwarwa ke serai, mme ka dira dilo tse dintsi tse di neng di le bodiabole mo ponong ya Morena, tse di ntiretseng maikotlhao a a botlhoko;",
                "10": "Le fa go ntse jalo, morago ga pitlagano e ntsi, Morena o ne a utlwa selelo sa me, mme o ne a araba dithapelo tsa me, mme o ntirile sedirisiwa mo diatleng tsa gagwe mo go tliseng bontsi jaana jwa lona mo kitsong ya boammaaruri jwa gagwe.",
                "11": "Le fa go ntse jalo, mo go se ga ke ikgalaletse, gonne ga ke a lekana go ikgalaletsa.",
                "12": "Mme jaanong ka re go lona, lo ne lo gateletswe ke kgosi Noa, mme lo ne lo le mo bokgobeng mo go ene le baperesiti ba gagwe, mme lo tlisitswe mo boikeping ke bone; jalo he lo ne lo golegilwe ka dikgole tsa boikepi.",
                "13": "Mme jaanong jaaka lo golotswe ka thata ya Modimo go tswa mo dikgoleng tse; ee, le go tswa mo diatleng tsa ga kgosi Noa le batho ba gagwe, le gape go tswa mo dikgoleng tsa boikepi, le jalo ke eletsa gore lo eme ka thata mo kgololesegong e ka yone lo golotsweng, le gore lo se tshepe monna ope go nna kgosi godimo ga lona.",
                "14": "Mme gape lo seka lwa tshepa ope go nna moruti wa lona le fa e le modiredi wa lona, kwa ntle ga e le monna wa Modimo, a tsamaya mo ditseleng tsa gagwe e bile a tshegetsa ditaelo tsa gagwe.",
                "15": "Jalo Alema o ne a ruta batho ba gagwe, gore motho mongwe le mongwe a rate moagisanyi wa gagwe jaaka ene ka boene, gore go seka ga nna dikomano gareng ga bone.",
                "16": "Mme jaanong, Alema e ne e le moperesiti yo mogolo wa bone, ene e ne e le motlhomi wa kereke ya bone.",
                "17": "Mme go ne ga diragala gore ope a seka a amogela taolo go rera kgotsa go ruta fa e ne e se ka ene go tswa kwa Modimong. Jalo he o ne a tlhoma baperesiti botlhe ba bone le baruti botlhe ba bone; mme bape ba ne ba sa tlhomiwi kwa ntle ga gore e ne e le banna ba tshiamo le tlhamalalo.",
                "18": "Jalo he ba ne ba tlhokomela batho ba bone, mme ba ba otla ka dilo tse di amanang le tshiamo.",
                "19": "Mme go ne ga diragala gore ba simolole go tswelela mo go feteletseng mo lefatsheng; mme ba ne ba bitsa lefatshe Helame.",
                "20": "Mme go ne ga diragala gore ba ne ba ntsifala mme ba tswelela mo go feteletseng mo lefatsheng la Helame; mme ba aga motse, o ba neng ba o bitsa motse wa Helame.",
                "21": "Le fa go ntse jalo Morena o bona go lekane go otlhaya batho ba gagwe; ee, o leka bopelotelele jwa bone le tumelo ya bone.",
                "22": "Le fa go ntse jalo—mang le mang yo o bayang tshepo ya gagwe mo go ene, ene yoo o tlaa tsholediwa ka letsatsi la bofelo. Ee, mme jalo go ne go ntse ka batho ba.",
                "23": "Gonne bonang, ke tlaa lo bontsha gore ba ne ba tlisiwa mo bokgobeng, mme ga go ope yo o neng a ka ba golola fa ese Morena Modimo wa bone, ee, le tota Modimo wa ga Aberahame le Isake le wa ga Jakobe.",
                "24": "Mme go ne ga diragala gore o ne a ba golola, mme o ne a supa pele thata ya gagwe e kgolo mo go bone, mme go ne go le gogolo maipelo a bone.",
                "25": "Gonne bonang, go ne ga diragala gore fa ba ne ba santse ba le mo lefatsheng la Helame, ee, mo motseng wa Helame, fa ba lema lefatshe mo tikologong, bonang mophato wa masole a Baleimene o ne o le mo melelwaneng ya lefatshe.",
                "26": "Jaanong go ne ga diragala gore bakaulengwe ba ga Alema ba tshaba go tswa mo masimong a bone, mme ba ikgobokanya mmogo mo motseng wa Helame; mme ba ne ba tshogile thata ka ntlha ya go bonala ga Baleimene.",
                "27": "Mme Alema a ya pele mme a ema gareng ga bone mme a ba rotloetsa gore ba seka ba boifa, mme gore ba gakologelwe Morena Modimo wa bone mme o tlaa ba golola.",
                "28": "Jalo he ba didimatsa dipoifo tsa bone, mme ba simolola go lelela go Morena gore a nolofatse dipelo tsa Baleimene, gore ba ba tlogele, le basadi ba bone, le bana ba bone.",
                "29": "Mme go ne ga diragala gore Morena a nolofatse dipelo tsa Baleimene. Mme Alema le bakaulengwe ba gagwe ba ne ba ya pele mme ba ineela mo diatleng tsa bone; mme Baleimene ba ne ba tsaya lefatshe la Helame.",
                "30": "Jaanong mephato ya masole a Baleimene, e e neng ya sala morago batho ba ga kgosi Limohae, e ne e timetse mo nageng malatsi a le mantsi.",
                "31": "Mme bonang, ba ne ba bonye baperesiti bale ba ga kgosi Noa, mo lefelong le ba neng ba le bitsa Emiulone; mme ba ne ba simolotse go tsaya lefatshe la Emiulone mme ba ne ba simolotse go lema lefatshe.",
                "32": "Jaanong leina la moeteledi pele wa baperesiti bao e ne e le Emiulone.",
                "33": "Mme go ne ga diragala gore Emiulone o ne a rapela Baleimene; mme o ne gape a romela basadi ba bone, ba e neng e le barwadia Baleimene, go rapela bakaulengwe ba bone, gore ba seka ba senya banna ba bone.",
                "34": "Mme Baleimene ba ne ba nna le bopelotlhomogi mo go Emiulone le bakaulengwe ba gagwe, mme ba seka ba ba senya, ka ntlha ya basadi ba bone.",
                "35": "Mme Emiulone le bakaulengwe ba gagwe ba ne ba tlhakana le Baleimene, mme ba ne ba tsamaya mo nageng ba batla lefatshe la Nifae fa ba bona lefatshe la Helame,le le neng le tshotswe ke Alema le bakaulengwe ba gagwe.",
                "36": "Mme go ne ga diragala gore Baleimene ba solofetsa Alema le bakaulengwe ba gagwe, gore fa ba ka ba bontsha tsela e e isang kwa lefatsheng la Nifae gore ba tlaa ba neela botshelo jwa bone le kgololesego ya bone.",
                "37": "Mme morago ga Alema a sena go ba bontsha tsela e e isang kwa lefatsheng la Nifae Baleimene ba ne ba seka ba tshegetsa tsholofetso ya bone; mme ba ne ba tlhoma badisa mo tikologong ya lefatshe la Helame, godimo ga ga Alema le bakaulengwe ba gagwe.",
                "38": "Mme ba bone ba ba setseng ba ya kwa lefatsheng la Nifae; mme bontlha bongwe jwa bone bo ne jwa boela kwa lefatsheng la Helame, mme gape ba tlisa le bone, basadi le bana ba badisa ba ba neng ba tlogetswe mo lefatsheng.",
                "39": "Mme kgosi ya Baleimene e ne e neile Emiulone gore a nne kgosi le mmusi mo godimo ga batho ba gagwe, ba ba neng ba le mo lefatsheng la Helame; le fa go ntse jalo a seka a nna le thata ya go dira sepe se se kgatlhanong le thato ya kgosi ya Baleimene."
            },
            "24": {
                "1": "Mme go ne ga diragala gore Emiulone o ne a bona go ratega mo matlhong a kgosi ya Baleimene; jalo he, kgosi ya Baleimene e ne ya neela ene le bakaulengwe ba gagwe gore ba tlhomiwe go nna baruti godimo ga batho ba gagwe, ee, le mo godimo ga batho ba ba neng ba le mo lefatsheng la Shemolone, le mo lefatsheng la Shaelamo le mo lefatsheng la Emiulone.",
                "2": "Gonne Baleimene ba ne ba tsere mafatshe a otlhe; jalo he, kgosi ya Baleimene e ne e tlhomile dikgosi godimo ga mafatshe a otlhe.",
                "3": "Mme jaanong leina la kgosi ya Baleimene e ne e le Leimene, a biditswe morago ga leina la ga rraagwe; mme jalo he o ne a bidiwa kgosi Leimene. Mme o ne a le kgosi godimo ga batho ba le bantsi.",
                "4": "Mme o ne a tlhoma baruti ba bakaulengwe ba ga Emiulone mo lefatsheng lengwe le lengwe le le neng e le la batho ba gagwe; mme jalo puo ya ga Nifae e ne ya simolola go rutwa gareng ga batho botlhe ba Baleimene.",
                "5": "Mme e ne e le batho ba ba botsalano mongwe go yo mongwe; le fa go ntse jalo ba ne ba sa itse Modimo; le fa e le bakaulengwe ba ga Emiulone go ba ruta sepe mabapi le Morena Modimo wa bone, le fa e le molao wa ga Moše; le fa e le go ba ruta mafoko a ga Abinatae;",
                "6": "Mme ba ne ba ba ruta gore ba beye pego e e kwadileng ya bone, le gore ba ka kwalelelana mongwe go yo mongwe.",
                "7": "Mme jalo Baleimene ba simolola go oketsega mo dikhumong, mme ba simolola go bapadisanya mongwe le yo mongwe le go gola mo go golo, mme ba simolola go nna batho ba ba boferefere le tlhalefo, go ya ka tlhalefo ya lefatshe, ee, batho ba ba boferefere thata, ba itumela mo mekgweng yotlhe ya boleo le borukutlhi, kwa ntle ga e ne e le gareng ga bakaulengwe ba bone.",
                "8": "Mme jaanong go ne ga diragala gore Emiulone a simolole go dirisa taolo mo godimo ga ga Alema le bakaulengwe ba gagwe, mme a simolola go mo tshwenya, mme a dira gore bana ba gagwe ba tshwenye bana ba bone.",
                "9": "Gonne Emiulone o ne a itse Alema, gore e ne e le mongwe wa baperesiti ba kgosi, le gore e ne e le ene yo o neng a dumela mafoko a ga Abinatae le gore o ne a kobelwa kwa ntle go tswa fa pele ga kgosi, mme jalo o ne a mo galefela; gonne o ne a le mo taolong ya ga kgosi Leimene, mme o ne a dirisa taolo mo go bone, mme a baya ditiro mo go bone, mme a baya badirisi mo godimo ga bone.",
                "10": "Mme go ne ga diragala gore go ne go le gogolo dipogisego tsa bone mo ba neng ba simolola go lelela mo gogolo go Modimo.",
                "11": "Mme Emiulone a ba laela gore ba emise dilelo tsa bone; mme a baya badisa godimo ga bone go ba lebelela, gore mang le mang yo o tlaa fitlhelwang a bitsa Modimo a tlisiwe mo losong.",
                "12": "Mme Alema le batho ba gagwe ba ne ba seka ba tsholeletsa mantswe a bone go Morena Modimo wa bone, mme ba ne ba tshololela dipelo tsa bone kwa go ene; mme o ne a itse dikakanyo tsa dipelo tsa bone.",
                "13": "Mme go ne ga diragala gore lentswe la Morena le tle kwa go bone mo dipogisegong tsa bone, le re: Tsholetsang ditlhogo tsa lona mme lo nne le kgomotsego e e molemo, gonne ke itse kgolagano e lo e dirileng go nna; mme ke tlaa golagana le batho ba me mme ke ba golole go tswa mo bokgobeng.",
                "14": "Mme gape ke tlaa tlhofofatsa mekgweleo e e pegwang mo magetleng a lona, gore le lona tota lo seka lwa e utlwa mo mekwatleng ya lona, le fa le le mo bokgobeng; mme se ke tlaa se dira gore lo tle lo eme lo le basupi ba me morago fa, le gore lo itse ka nnete gore nna, Morena Modimo, ke etela batho ba me mo dipogisegong tsa bone.",
                "15": "Mme jaanong go ne ga diragala gore mekgweleo e e neng e pegilwe mo go Alema le bakaulengwe ba gagwe e ne ya diriwa motlhofo; ee, Morena o ne a ba nonotsha mo ba neng ba kgona go rwala mekgweleo ya bone ka motlhofo, mme ba ne ba ineela ka boitumelo le bopelotelele go thato yotlhe ya Morena.",
                "16": "Mme go ne ga diragala gore go ne go le gogolo jalo tumelo ya bone le bopelotelele jwa bone mo lentswe la Morena le neng la tla go bone gape, le re: Gomotsegang mo go molemo, gonne ka moso ke tlaa lo golola go tswa mo bokgobeng.",
                "17": "Mme a raya Alema a re: O tlaa tsamaya fa pele ga batho ba, mme ke tlaa tsamaya le wena mme ke golole batho ba go tswa mo bokgobeng.",
                "18": "Jaanong go ne ga diragala gore Alema le batho ba gagwe mo nakong ya bosigo ba ne ba kgobokanya maraka a bone, le mabele a bone; ee, le nako yotlhe ya bosigo tota ba ne ba phutha maraka a bone mmogo.",
                "19": "Mme mo mosong Morena a dira boroko jo bogolo go tla mo Baleimeneng, ee, le badirisi botlhe ba bone ba ne ba le mo borokong jwa lephula.",
                "20": "Mme Alema le batho ba gagwe ba ne ba emelelela mo nageng; mme fa ba sena go tsamaya letsatsi lotlhe ba ne ba tlhoma ditante tsa bone mo mokgatšheng, mme ba bitsa mokgatšha Alema, ka ntlha ya gore o ne a etelela pele tsela ya bone mo nageng.",
                "21": "Ee, mme mo mokgatšheng wa Alema ba ne ba tshololela ditebogo tsa bone go Modimo ka ntlha ya gore o ne a nnile kutlwelobotlhoko mo go bone, mme a tlhofofatsa mekgweleo ya bone, mme o ne a ba golotse go tswa mo bokgobeng; gonne ba ne ba le mo bokgobeng, mme ope o ne a ka seka a ba golola kwa ntle ga e ne e le Morena Modimo wa bone.",
                "22": "Mme ba ne ba neela malebogo go Modimo, ee, banna botlhe ba bone le basadi botlhe ba bone le bana botlhe ba bone ba ba neng ba kgona go bua ba tsholetsa mantswe a bone mo go bakeng Modimo wa bone.",
                "23": "Mme jaanong Morena a raya Alema a re: Itlhaganele wena mme o intshe wena le batho ba mo lefatsheng le, gonne Baleimene ba tsogile mme ba lo latetse; jalo he intsheng mo lefatsheng le, mme ke tlaa emisa Baleimene mo mokgatšheng o, gore ba seka ba tla go feta mo patlong ya batho ba gago.",
                "24": "Mme go ne ga diragala gore ba tswe mo mokgatšheng, mme ba tseela loeto lwa bone mo nageng.",
                "25": "Mme morago ga ba sena go nna mo nageng malatsi a le lesome le bobedi ba ne ba goroga mo lefatsheng la Sarahemola; mme kgosi Mosaeya le ene o ne a ba amogela ka boipelo."
            },
            "25": {
                "1": "Mme jaanong kgosi Mosaeya a dira gore batho botlhe ba kgobokane mmogo.",
                "2": "Jaanong go ne go se bontsi jwa bana ba ga Nifae, kgotsa bontsi jwa ba e neng e le dikokomana tsa ga Nifae, jaaka go ne go le jwa batho ba ga Sarahemola, yo e neng e le kokomana ya ga Miuleke, le ba ba tlileng le ene mo nageng.",
                "3": "Mme go ne go se bontsi jwa batho ba ga Nifae le batho ba ga Sarahemola jaaka go ne go le jwa Baleimene; ee, ba ne ba se sephatlo sa bontsi jo bo kalo.",
                "4": "Mme jaanong batho botlhe ba ga Nifae ba ne ba kgobokanye mmogo, mme gape le batho ba ga Sarahemola, mme ba ne ba kgobokanye mmogo ka ditlhopha tse pedi.",
                "5": "Mme go ne ga diragala gore Mosaeya a bala, le go dira gore go balwe, dipego tse di kwadilweng tsa ga Sinifo go batho ba gagwe; ee, o ne a bala dipego tse di kwadilweng tsa batho ba ga Sinifo, go tswa nakong e ba neng ba tlogela lefatshe la Sarahemola go fitlhelela ba boa gape.",
                "6": "Mme o ne gape a bala pego ya ga Alema le bakaulengwe ba gagwe, le dipogisego tsotlhe tsa bone, go tswa nakong e ba neng ba tlogela lefatshe la Sarahemola go fitlhelela nako e ba neng ba boa gape.",
                "7": "Mme jaanong, fa Mosaeya a sena go dira bokhutlo jwa go bala dipego tse di kwadilweng, batho ba gagwe ba ba neng ba setse mo lefatsheng ba ne ba tsenwa ke kgakgamalo le tseano.",
                "8": "Gonne ba ne ba sa itse gore ba akanye eng; gonne fa ba bona bao ba ba neng ba gololwa mo bokgobeng ba ne ba tlala boipelo jo bogolo mo go feteletseng.",
                "9": "Mme gape, fa ba akanya ka bakaulengwe ba bone ba ba neng ba bolaiwa ke Baleimene ba ne ba tlala ka kutlobotlhoko, mme le tota ba tsholola dikeledi tse dintsi tsa kutlobotlhoko.",
                "10": "Mme gape, fa ba akanya ka bofefo jwa bomolemo jwa Modimo, le thata ya gagwe mo go gololeng Alema le bakaulengwe ba gagwe go tswa mo diatleng tsa Baleimene le mo bokgobeng, ba ne ba tsholetsa mantswe a bone mme ba naya malebogo go Modimo.",
                "11": "Mme gape, fa ba akanya ka Baleimene, ba e neng e le bakaulengwe ba bone, ka seemo sa bone sa sebe le se se kgotletsweng, ba ne ba tlala ditlhabi le botlhoko le tshwenyego, ka ntlha ya boitekanelo jwa botho jwa bone.",
                "12": "Mme go ne ga diragala gore bao ba ba neng e le bana ba ga Emiulone le bakaulengwe ba gagwe, ba ba neng ba tsere go nna basadi barwadia Baleimene, ba ne ba sa itumedisiwa ke maitsholo a borraabo, mme ba ne ba ka seka ba tlhola ba bidiwa ka maina a borraabo, jalo he ba ne ba tsaya mo go bone leina la ga Nifae, gore ba ka tla ba bidiwa bana ba ga Nifae le go balelwa mo go bao ba ba neng ba bidiwa Banifae.",
                "13": "Mme jaanong batho botlhe ba Sarahemola ba ne ba balelwa le Banifae, mme se ka ntlha ya gore bogosi bo ne bo sa tlhomiwe mo go ope mme bao ba e neng e le dikokomana tsa ga Nifae.",
                "14": "Mme jaanong go ne ga diragala gore fa Mosaeya a sena go dira bokhutlo jwa go bua le go balela batho, a eletsa gore Alema le ene a bue le batho.",
                "15": "Mme Alema o ne a bua le bone, fa ba ne ba phuthagane mmogo mo ditlhopheng tse di kgolo, mme a ya go tswa mo setlhopheng sengwe go ya kwa go se sengwe, a rerela batho boikotlhao le tumelo mo Moreneng.",
                "16": "Mme o ne a rotloetsa batho ba ga Limohae le bakaulengwe ba gagwe, botlhe bao ba ba neng ba golotswe go tswa mo bokgobeng, gore ba gakologelwe gore e ne e le Morena yo o neng a ba golola.",
                "17": "Mme go ne ga diragala gore morago ga Alema a sena go ruta batho dilo tse dintsi, mme a dirile bokhutlo jwa go bua le bone, gore kgosi Limohae o ne a eletsa gore o ka kolobediwa; le batho ba gagwe botlhe ba neng ba eletsa gore le bone ba ka kolobediwa.",
                "18": "Jalo he, Alema o ne a ya pele mo metsing mme a ba kolobetsa; ee, o ne a ba kolobetsa morago ga mokgwa o a neng a dira bakaulengwe ba gagwe mo metsing a Momone; ee, mme fela jalo bontsi jotlhe jo a neng a bo kolobetsa ba ne ba nna ba kereke ya Modimo; mme se ka ntlha ya tumelo ya bone mo mafokong a ga Alema.",
                "19": "Mme go ne ga diragala gore kgosi Mosaeya a neela Alema gore o ka tlhoma dikereke mo lefatsheng lotlhe la Sarahemola; mme a mo fa thata go tlhoma baperesiti le baruti godimo ga kereke nngwe le nngwe.",
                "20": "Jaanong se se ne sa dirwa ka ntlha ya gore go ne gole batho ba le bantsi thata mo ba neng botlhe ba ka seka ba laolwa ke moruti a le mongwe; le e seng gore botlhe ba ne ba ka utlwa lefoko la Modimo mo phuthegong e le nngwe;",
                "21": "Jalo he ba ne ba ikgobokanya mmogo ka ditlhopha tse di farologanyeng, di bidiwa dikereke; kereke nngwe le nngwe e na le baperesiti ba yone le baruti ba yone, mme moperesiti mongwe le mongwe a rera lefoko go ya ka fa le neng le neilwe go ene ka molomo wa ga Alema.",
                "22": "Mme jalo, go sa kgathalesege go ne go le dikereke tse dintsi, di ne tsotlhe e le kereke e le nngwe, ee, le tota kereke ya Modimo; gonne go ne go se sepe se se rerwang mo dikerekeng kwa ntle ga e ne e le boikotlhao le tumelo mo Modimong.",
                "23": "Mme jaanong go ne go le dikereke di le supa mo lefatsheng la Sarahemola. Mme go ne ga diragala gore mang le mang yo o neng a eletsa go tsaya leina la ga Keresete, kgotsa la Modimo, ba ne ba tsena dikereke tsa Modimo;",
                "24": "Mme ba ne ba bidiwa batho ba Modimo. Mme Morena o ne a tshololela Mowa wa gagwe mo go bone, mme ba ne ba segofadiwa, mme ba tswelela mo lefatsheng."
            },
            "26": {
                "1": "Jaanong go ne ga diragala gore go ne go le ba le bantsi ba tshika e e neng e gola ba ba neng ba seka ba tlhaloganya mafoko a ga kgosi Benjamine, ba le bana ba bannye ka nako e a neng a bua le batho ba gagwe; mme ba ne ba sa dumele ngwao ya borraabo.",
                "2": "Ba ne ba sa dumele se se neng se builwe mabapi le tsogo ya baswi, le e seng gore ba ne ba dumela mabapi le go tla ga ga Keresete.",
                "3": "Mme jaanong ka ntlha ya tlhoka tumelo ya bone ba ne ba sa tlhaloganye lefoko la Modimo; mme dipelo tsa bone di ne di thatafetse.",
                "4": "Mme ba ne ba ka seka ba kolobediwa; le e seng gore ba tsene kereke. Mme ba ne ba le batho ba sele ka fa tumelong ya bone, mme ba nnela jalo ruri go tloga foo, le mo seemong sa bone sa selefatshe le sebe; gonne ba ne ba seka ba bitsa Morena Modimo wa bone.",
                "5": "Mme jaanong mo pusong ya ga Mosaeya ba ne ba se bantsi le fa e le go lekana le sephatlo sa batho ba Modimo; mme ka ntlha ya ditsuololo gareng ga bakaulengwe, ba ne ba ntsifala thata.",
                "6": "Gonne go ne ga diragala gore ba ne ba tsietsa bontsi ka mafoko a bone a a borethe, ba ba neng ba le mo kerekeng, mme ba ba dira gore ba dire dibe tse dintsi; jalo he go ne ga tlhokafala gore ba ba neng ba dira sebe, ba ba neng ba le mo kerekeng, ba gakololwe ke kereke.",
                "7": "Mme go ne ga diragala gore ba ne ba tlisiwa fa pele ga baperesiti, mme ba neelwa go baperesiti ke baruti; mme baperesiti ba ba tlisa fa pele ga ga Alema, yo e neng e le moperesiti yo mogolo.",
                "8": "Jaanong kgosi Mosaeya o ne a file Alema taolo godimo ga kereke.",
                "9": "Mme go ne ga diragala gore Alema o ne a sa itse mabapi le bone; mme go ne go le basupi ba le bantsi kgatlhanong le bone; ee, batho ba ne ba ema mme ba paka ka ga boikepi jwa bone ka bontsi.",
                "10": "Jaanong go ne go ise go nne selo se se jaana se diragala pele ga fa mo kerekeng; jalo he Alema o ne a tshwenyegile mo moweng, mme o ne a dira gore ba tlisiwe fa pele ga kgosi.",
                "11": "Mme o ne a raya kgosi a re: Bona, fa ke bontsi jo re bo tlisitseng fa pele ga gago, ba ba latofadiwang ke bakaulengwe ba bone; ee, mme ba tshwerwe mo boikeping jo bo farologanyeng. Mme ga ba ikotlhaele boikepi jwa bone; jalo he re ba tlisitse fa pele ga gago, gore o tle o ba atlhole go ya ka fa melatong ya bone.",
                "12": "Mme kgosi Mosaeya a raya Alema a re: Bona, ga ke ba atlhole; jalo he ke ba naya mo diatleng tsa gago go atlholwa.",
                "13": "Mme jaanong mowa wa ga Alema o ne gape o tshwenyegile; mme o ne a tsamaya mme a botsa Morena gore a direng mabapi le kgang e, gonne o ne a boifa gore o ka dira phoso mo ponong ya Modimo.",
                "14": "Mme go ne ga diragala gore morago ga a sena go tshololela botho jwa gagwe jotlhe go Modimo, lentswe la Morena le ne la tla mo go ene, le re:",
                "15": "Go sego wena, Alema, gape go segofaditswe bone bao ba ba kolobeditsweng mo metsing a Momone. Wena o sego ka ntlha ya tumelo ya gago e e feteletseng mo mafokong a le nosi a motlhanka wa me Abinatae.",
                "16": "Mme go sego bone ka ntlha ya tumelo e e feteletseng ya bone mo mafokong a le nosi a o a buileng go bone.",
                "17": "Mme go sego wena ka ntlha ya gore o tlhomile kereke gareng ga batho ba; mme ba tlaa tlhongwa, mme ba tlaa nna batho ba me.",
                "18": "Ee, go sego batho ba ba ba ratang go tsaya leina la me; gonne ka leina la me ba tlaa bidiwa; mme ke ba me.",
                "19": "Mme ka ntlha ya gore o mpoditse mabapi le motlola molao, wena o segofaditswe.",
                "20": "Wena o motlhanka wa me; mme ke golagana le wena gore o tlaa nna le botshelo jo bosakhutleng; mme o tlaa ntirela le go ya pele mo leineng la me, mme o tlaa kgobokanya mmogo dinku tsa me.",
                "21": "Mme yo o tlaa utlwang lentswe la me o tlaa nna nku ya me; mme ene o tlaa mo amogela mo kerekeng, mme ene le nna ke tlaa mo amogela.",
                "22": "Gonne bona, e ke kereke ya me; mang le mang yo o kolobediwang o tlaa kolobediwa go boikotlhao. Mme mang le mang yo o tlaa mo amogelang o tlaa dumela mo leineng la me; mme ene ke tlaa mo itshwarela ka kgololesego.",
                "23": "Gonne ke nna yo ke tsayang mo go nna dibe tsa lefatshe; gonne ke nna yo o ba bopileng; mme ke nna yo ke nayang go ene yo o dumelang go ya bokhutlong lefelo ka fa seatleng sa me sa moja.",
                "24": "Gonne bona mo leineng la me ba a bidiwa; mme fa ba nkitse ba tlaa tla pele, mme ba tlaa nna le lefelo ka bosakhutleng ka fa seatleng sa me sa moja.",
                "25": "Mme go tlaa diragala gore fa terompeta ya bobedi e lela jaanong foo ba ba iseng ba ke ba nkitse ba tlaa tla pele mme ba tlaa ema fa pele ga me.",
                "26": "Mme jaanong foo ba tlaa itse gore ke Morena Modimo wa bone, gore ke Morekolodi wa bone; mme ga ba na go rekololwa.",
                "27": "Mme jaanong foo ke tlaa ipolela go bone gore ga ke ise ke ko ke ba itse; mme ba tlaa emelelela mo molelong o o senang bokhutlo o o baakanyeditsweng diabole le baengele ba gagwe.",
                "28": "Jalo he ke go raya ke re, gore ene yo o tlaa sekeng a utlwe lentswe la me, ene yoo o seka wa mo amogela mo kerekeng ya me, gonne ene ga ke na go mo amogela ka letsatsi la bofelo.",
                "29": "Jalo he ke go raya ke re, Tsamaya; mme mang le mang yo o tlaa tlolang molao kgatlhanong le nna, ene o tlaa mo atlhola go ya ka fa dibeng tse a di dirileng; mme fa a ipolela dibe tsa gagwe fa pele ga gago le nna, mme a ikotlhaya ka boammaaruri jwa pelo ya gagwe, ene o mo itshwarele, mme le nna ke tlaa mo itshwarela.",
                "30": "Ee, mme gantsi fela jaaka batho ba me ba ikotlhaya ke tlaa ba itshwarela melato ya bone kgatlhanong le nna.",
                "31": "Mme le lona le tlaa itshwarelana mongwe go yo mongwe melato ya lona; gonne ruri ka re go lona, yo o sa itshwareleng melato ya moagisane ka ene fa a re o a ikotlhaya, ene yoo o itlisitse ka fa tlase ga pono molato le kotlhao.",
                "32": "Jaanong ke go raya ke re, Tsamaya; mme mang le mang yo o tlaa sekeng a ikotlhaela dibe tsa gagwe, ene ga a na a balelwa mo gare ga batho ba me; mme se se tlaa elwa tlhoko go tswa mo nakong eno go ya pele.",
                "33": "Mme go ne ga diragala fa Alema a sena go utlwa mafoko a o ne a a kwala fatshe gore o ka tla a nna le one, le gore o ka tla a atlhola batho ba kereke eo go ya ka fa ditaelong tsa Modimo.",
                "34": "Mme go ne ga diragala gore Alema a tsamaye mme a atlhole bao ba ba neng ba tserwe mo boikeping, go ya ka fa lefokong la Morena.",
                "35": "Mme mang le mang ba ba neng ba ikotlhaela dibe tsa bone mme ba di ipolela, bone o ne a ba balela mo gare ga batho ba kereke;",
                "36": "Mme bao ba ba neng ba ka seka ba ipolela dibe tsa bone mme ba ikotlhaela boikepi jwa bone, bone bao ba ne ba seka ba balelwa mo gare ga batho ba kereke, mme maina a bone a ne a phimolwa.",
                "37": "Mme go ne ga diragala gore Alema o ne a laola merero yotlhe ya kereke; mme ba simolola gape go nna le kagiso le go tswelela mo go feteletseng mo mererong ya kereke, ba tsamaya ka tlhokomelo fa pele ga Modimo, ba amogela bontsi, mme ba kolobetsa bontsi.",
                "38": "Mme jaanong dilo tse tsotlhe Alema le badiri ka ene ba ba neng ba okametse kereke ba ne ba di dira, ba tsamaya ka tlhoafalo yotlhe, ba ruta lefoko la Modimo mo dilong tsotlhe, ba sotlega mekgwa yotlhe ya matshwenyego, ba tshwenngwa ke botlhe ba ba neng ba se ba kereke ya Modimo.",
                "39": "Mme ba ne ba gakolola bakaulengwe ba bone; mme ba ne gape ba gakololwa, mongwe le mongwe ka lefoko la Modimo, go ya ka dibe tsa gagwe, kgotsa ka dibe tse a neng a di dirile, ba laetswe ke Modimo go rapela ba sa emise, le go naya malebogo mo dilong tsotlhe."
            },
            "27": {
                "1": "Mme jaanong go ne ga diragala gore letshwenyo le le neng le bogisiwa kereke ke basadumeleng la nna legolo mo kereke e neng ya simolola go ngunanguna, le go ngongorega kwa baeteleding pele ba bone mabapi le kgang; mme ba ne ba ngongorega mo go Alema. Mme Alema o ne a baya kgang fa pele ga kgosi ya bone, Mosaeya. Mosaeya o ne a rerisanya le baperesiti ba gagwe.",
                "2": "Mme go ne ga diragala gore kgosi Mosaeya a romele kitsiso se mmuso go ya le lefatshe mo tikologong gore go se nne le ope mosadumeleng a tshwenya ope wa bao ba e leng ba kereke ya Modimo.",
                "3": "Mme go ne ga nna le taelo e e gagametseng go ya le dikereke tsotlhe gore go se nne le letshwenyo mo gareng ga bone, gore go nne le tekatekano gareng ga batho botlhe;",
                "4": "Gore ba seka ba letlelela boikgogomoso le fa e le boikgodiso go kgoreletsa kagiso ya bone; gore motho mongwe le mongwe a tlotle moagisanyi wa gagwe jaaka ene ka boene, ba dira ka diatla tsa bone go tlhokomelo ya bone.",
                "5": "Ee, mme baperesiti botlhe ba bone le baruti ba dire ka diatla tsa bone mo tlhokomelong ya bone, ka dinako tsotlhe fa e se mo bolwetseng, kgotsa mo go tlhokeng mo go fetang; mme ka go dira dilo tse, ba ne ba ntsifala mo matlhogonolong a Modimo.",
                "6": "Mme go ne ga simologa go nna le kagiso e ntsi gape mo lefatsheng; mme batho ba simolola go nna bantsi thata, mme ba simolola go phatlalala kwa ntle mo sefatlhogong sa lefatshe, ee, mo bokone le mo borwa, mo botlhaba le mo bophirima, ba aga metse e megolo le magae mo dikhutlong tsotlhe tsa lefatshe.",
                "7": "Mme Morena o ne a ba etela le go ba tsweledisa, mme ba ne ba nna batho ba bantsi ba ba humileng.",
                "8": "Jaanong barwa Mosaeya ba ne ba balelwa gareng ga basadumeleng; gape le morwa mongwe wa ga Alema o ne a balelwa gareng ga bone, ene a ne a bidiwa Alema, a reeletswe ka rraagwe; le fa go ntse jalo, o ne a nna monna yo o boleo le kobamelo ya disetwa thata. Mme e ne e le monna wa mafoko a mantsi, mme o ne a bua mafoko a a phoro e ntsi mo bathong; jalo he o ne a isa batho ba le bantsi go dira morago ga mokgwa wa boikepi jwa gagwe.",
                "9": "Mme o ne a nna sekgoreletsi se segolo mo tswelelong ya kereke ya Modimo; a utswa dipelo tsa batho; a dira ditsuololo tse dintsi gareng ga batho; a a fa sebaka go mmaba wa Modimo go dirisa thata ya gagwe mo go bone.",
                "10": "Mme jaanong go ne ga diragala gore fa a ntse a tsamaya a dikologo go senya kereke ya Modimo, gonne o ne a tsamaya a dikologo mo sephiring le barwa Mosaeya ba senka go senya kereke, le go isa go sele batho ba Morena, kgatlhanong le ditaelo tsa Modimo, kgotsa le kgosi tota—",
                "11": "Mme jaaka ke lo reile, fa ba ne ba tsamaya mo tikologong ba ingaola kgatlhanong le Modimo, bonang, moengele wa Morena a bonala go bone; mme a fologa jaaka e kete mo lerung; mme a bua jaaka e kete ka lentswe la tladi, le le neng la dira lefatshe gore le rorome le ba neng ba eme mo go lone;",
                "12": "Mme go ne go le gogolo kgakgamalo ya bone, mo ba neng ba wela mo lefatsheng, mme ba seka ba tlhaloganya mafoko a a neng a a bua le bone.",
                "13": "Le fa go ntse jalo o ne a goa gape, a re: Alema, tsoga mme o eme fa pele, gonne o tshwenyetsang wena kereke ya Modimo? Gonne Morena o rile: E ke kereke ya me, mme ke tlaa e tlhoma; mme ga go sepe se se tlaa e thankgolang, fa e se tlolo molao ya batho ba me.",
                "14": "Mme gape, moengele o ne a re: Bona, Morena o utlwile dithapelo tsa batho ba gagwe, le gape dithapelo tsa motlhanka wa gagwe, Alema, yo e leng rrago; gonne o rapetse ka tumelo e tona mabapi le wena gore o ka tla wa tlisiwa mo kitsong ya boammaaruri; jalo he, ka maikelelo a ke tlile go go dumedisa ka ga thata le taolo ya Modimo, gore dithapelo tsa batlhanka ba gagwe di ka tla tsa arabiwa go ya ka fa tumelong ya bone.",
                "15": "Mme jaanong bonang, a lo ka ganela thata ya Modimo? Gonne bonang, a lentswe la me ga le roromise lefatshe? A mme gape ga lo mpone fa pele ga lona? Mme ke rometswe go tswa kwa Modimong.",
                "16": "Jaanong ke go raya ke re: Tsamaya, mme o gakologelwe botshwaro jwa borraalona kwa lefatsheng la Helame, le mo lefatsheng la Nifae, mme gakologelwa dilo di dikgolo jang tse a ba di diretseng; gonne ba ne ba le mo bokgobeng, mme o ba golotse. Mme jaanong ke go raya ke re, Alema, tsamaya tsela ya gago, mme o se tlhole o senka go senya kereke gape, gore dithapelo tsa bone di ka tla tsa arabiwa, mme se, le fa wena o rata go kobiwa.",
                "17": "Mme jaanong go ne ga diragala gore a e ne e le mafoko a bofelo a moenegele a neng a a bua le Alema, mme a tsamaya.",
                "18": "Mme jaanong Alema le bao ba ba neng ba na le ene ba wela gape fa fatshe, gonne kgakgamalo ya bone e ne e le kgolo; gonne ka matlho a bone ba ne ba bonye moengele wa Morena; mme lentswe la gagwe le ne le le jaaka tladi, le le neng le roromisa lefatshe; mme ba ne ba itse gore go ne go se sepe fa e se thata ya Modimo se se ka tshikhinyang lefatshe le go le dira gore le rorome jaaka e kete le ne le phatlogana ka bogare.",
                "19": "Mme jaanong kgakgamalo ya ga Alema e ne e le e kgolo mo a neng a nna semumu, mo a neng a seka a kgona go bula molomo wa gagwe; ee, mme o ne a nna bokoa, le mo e leng gore o ne a palelwa ke go tsamaisa diatla tsa gagwe; jalo he o ne a tsewa ke bao ba ba neng ba na le ene, mme ba mo kuka a sena thuso, le go fitlhelela a rapamisiwa fa pele ga ga rraagwe.",
                "20": "Mme ba ne ba bolelela go rraagwe tsotlhe tse di neng tsa ba diragalela; mme rraagwe a ipela, gonne o ne a itse gore e ne e le thata ya Modimo.",
                "21": "Mme o ne a dira gore matshwititshwiti a kgobokane mmogo gore ba tle ba bone se Morena a se diretseng morwawe, le gape go bao ba ba neng ba na le ene.",
                "22": "Mme o ne a dira gore baperesiti ba iphuthe mmogo; mme ba simolola go ikitsa dijo, le go rapela go Morena Modimo wa bone gore a bule molomo wa ga Alema, gore a tle a bue, le gape gore ditokololo tsa gagwe di ka tla tsa amogela nonofo ya tsone—gore matlho a batho a tle a bulege go bona le go itse ka bomolemo le kgalalelo ya Modimo.",
                "23": "Mme go ne ga diragala gore morago ga ba sena go ikitsa dijo le go rapela sebaka sa malatsi a le mabedi le masigo a le mabedi, ditokololo tsa ga Alema tsa amogela nonofo ya tsone, mme a ema ka dinao mme a simolola go bua le bone, a ba kopa go nna ka kgomotsego e e molemo:",
                "24": "Gonne, ga re ene, ke ikotlhaetse dibe tsa me, e bile ke rekolotswe ke Morena; bonang ke tsetswe ke Mowa.",
                "25": "Mme Morena o rile go nna: Se gakgamale gore batho botlhe, ee banna le basadi, ditšhaba tsotlhe, lotso, diteme le batho, ba tshwanetse go tsalwa gape; ee, ba tsalwa ke Modimo, ba fetolwe go tswa mo seemong sa go wa le sa selefatshe, go ya kwa seemong sa tshiamo, ba rekolotswe ke Modimo, ba nna barwawe le barwadie;",
                "26": "Mme jalo ba nna ditshidi tse di ša; mme fa e se ba ka dira se, ga ba kake mo tlhalefong epe ba tsaya boswa motse wa bogosi jwa Modimo.",
                "27": "Ka re go lona, fa e se seka diragala, ba tshwanetse go kgaolwa; mme se ke a se itse, gonne ke ne ke tshwanelwa go kgaolwa.",
                "28": "Le fa go ntse jalo, morago ga go kgabaganya go ralala pitlaganyo e ntsi, go ikotlhaya gaufi le loso, Morena mo kutlwelobotlhokong o ne a bona go lekane gore a mphamole go tswa mo go šeng mo go senang bokhutlo, mme ke tsetswe ke Modimo.",
                "29": "Botho jwa me bo rekolotswe go tswa mo santlhokweng wa botlhoko le dikgole tsa boikepi. Ke ne ke le mo lehuting la lefifi le legolo; mme jaanong ke bona lesedi le le gakgamatsang la Modimo. Botho jwa me bo ne bo ngamotswe ka botlhoko le khutsafalo ya bosakhutleng; mme ke phamotswe, mme botho jwa me ga bo sa tlhole bo le botlhoko.",
                "30": "Ke ganne Morekolodi wa me, mme ka ganetsa tseo tse di neng di builwe ke borraarona; mme jaanong gore ba tle ba bonelepele gore o tlaa tla, le gore o gakologelwa setshidi sengwe le sengwe sa go bopa ga gagwe, o tlaa dira gore a itshupe go botlhe.",
                "31": "Ee, lengole lengwe le lengwe le tlaa obama, le loleme lengwe le lengwe le tlaa ipolela fa pele ga gagwe. Ee, le ka letsatsi la bofelo tota fa batho botlhe ba tlaa ema go atlholwa ke ene, jaanong foo ba tlaa bolela gore ke Modimo; jaanong foo ba tla ipolela, ba ba nnang ba sena Modimo mo lefatsheng, gore katlholo ya kotlhao e e senang bokhutlo ke tshiamo le tlhamalalo mo go bone; mme ba tlaa roroma, le go tetesela, mme ba gonyele ka fa tlase ga leitlho la gagwe le le senkang gotlhe.",
                "32": "Mme jaanong go ne ga diragala gore Alema a simolole go tswa nakong eno go ya pele go ruta batho, le ba ba neng ba na le Alema ka nako ya moengele a bonala go bone, ba tsamaya mo tikologong go ralala lefatshe lotlhe, ba anamisa go batho botlhe dilo tse ba neng ba di utlwile le go di bona, le go rera lefoko la Modimo mo dipitlaganong tse dintsi, ba tshwenngwa mo gogolo ke ba ba neng e le basadumeleng, ba itewa ke bontsi jwa bone.",
                "33": "Mme go sa kgathalesege tsotlhe tse, ba ne ba neela kgomotsego e ntsi go kereke, go tlhomamisa tumelo ya bone, mme ba ba rotloetsa ka boitshoko le tlalelo e ntsi go tshegetsa ditaelo tsa Modimo.",
                "34": "Mme ba le bane ba bone e ne e le barwa Mosaeya; mme maina a bone e ne e le Amone, le Arone, le Omona, le Himonae; a e ne e le maina a barwa Mosaeya.",
                "35": "Mme ba ne ba tsamaya go ralala lefatshe lotlhe la Sarahemola, le gareng ga batho botlhe ba ba neng ba le ka fa tlase ga puso ya ga kgosi Mosaeya, ba tlhwaafetse ka kgatlhego go baakanya dikgobalo tsotlhe tse ba neng ba di dirile mo kerekeng, ba ipolela dibe tsotlhe tsa bone, mme ba anamisa dilo tsotlhe tse ba neng ba di bone, e bile ba tlhalosa diporofito le mafoko a Modimo a a kwadilweng go botlhe ba ba neng ba eletsa go a utlwa.",
                "36": "Mme jalo e ne e le didirisiwa mo diatleng tsa Modimo mo go tliseng bontsi mo kitsong ya boammaaruri, ee, mo kitsong ya Morekolodi wa bone.",
                "37": "Mme go sego jang bone! Gonne ba ne ba anamisa kagiso; ba ne ba anamisa dikgang tse di molemo tsa molemo; mme ba ne ba begela batho gore Morena o a busa."
            },
            "28": {
                "1": "Jaanong go ne ga diragala gore morago ga barwa Mosaeya ba sena go dira dilo tse tsotlhe, ba ne ba tsaya palo e potlana ya bone mme ba boela kwa go rraabo, kgosi, mme ba eletsa mo go ene gore a neele go bone gore ba ka tla, le bao ba ba neng ba ba tlhophile, ba ka ya godimo kwa lefatsheng la Nifae gore ba ka tla ba rera dilo tse ba neng ba di utlwile, le gore ba ka tla ba neela lefoko la Modimo go bakaulengwe ba bone, Baleimene—",
                "2": "Gore gongwe ba ka ba tlisa mo kitsong ya Morena Modimo wa bone, le go ba dumedisa ka ga boikepi jwa borraabo; le gore gongwe ba ka ba fodisa letlhoo la bone go Banifae, le gore gape ba ka tlisiwa go ipela mo Moreneng Modimo wa bone, gore ba ka tsalana mongwe go yo mongwe, le gore go se tlhole go nna dikomano mo lefatsheng lotlhe le Morena Modimo wa bone a le ba fileng.",
                "3": "Jaanong ba ne ba eletsa gore poloko e begelwe setshidi sengwe le sengwe, gonne ba ne ba sa kgone gore botho bope jwa motho bo senyege; ee, le dikakanyo tota tsa gore motho mongwe a itshokele botlhoko le khutsafalo e e sa feleng di ne tsa ba dira gore ba rorome le go tetesela.",
                "4": "Mme jalo Mowa wa Morena o ne wa dira mo go bone, gonne ba ne ba le masilo a baleofi e le ruri. Mme Morena o ne a bona go lekane mo kutlwelobotlhokong ya gagwe e e senang tshimologo le bokhutlo go ba somarela; le fa go ntse jalo ba sotlegile botlhoko le tshwenyego e ntsi ya botho ka ntlha ya boikepi jwa bone, ba sotlega thata e bile ba boifa gore ba ka kobiwa ka metlha.",
                "5": "Mme go ne ga diragalala gore ba ne ba rapela rraabone malatsi a le mantsi gore ba ka ya godimo kwa lefatsheng la Nifae.",
                "6": "Mme kgosi Mosaeya a tsamaya mme a botsa Morena gore a a letlelele barwawe go ya godimo gareng ga Baleimene go rera lefoko.",
                "7": "Mme Morena a raya Mosaeya a re: Ba lese ba tsamaye, gonne bontsi bo tlaa dumela mo mafokong a bone, mme ba tlaa nna le botshelo jo bosakhutleng; mme ke tlaa golola barwao go tswa mo diatleng tsa Baleimene.",
                "8": "Mme go ne ga diragala gore Mosaeya a neele gore ba ka tsamaya le go dira go ya ka fa kopong ya bone.",
                "9": "Mme ba tsaya loeto lwa bone mo nageng go ya godimo go rera lefoko gareng ga Baleimene; mme ke tlaa fa pego ya ditiro tsa bone go tsweng fa.",
                "10": "Jaanong kgosi Mosaeya o ne a sena ope yo a ka mo nayang bogosi, gonne go ne go se ope wa barwawe yo o neng a dumela bogosi.",
                "11": "Jalo he o ne a tsaya dipego tse di neng di gabilwe mo dipapetlaneng tsa borase, ga mmogo le dipapetlana tsa ga Nifae, le dilo tsotlhe tse a neng a di beile a bo a di babalela go ya ka fa ditaelong tsa Modimo, morago ga a sena go ranola le go dira gore go kwalwe dipego tse di neng di le mo dipapetlaneng tsa gauta tse di neng tsa bonwa ke batho ba ga Limohae, tse di neng tsa neelwa ene ka seatla sa ga Limohae;",
                "12": "Mme se o ne a se dira ka ntlha ya tlhobaelo e kgolo ya batho ba gagwe; gonne ba ne ba eletsa go feta selekanyo go itse mabapi le batho bao ba ba neng ba senngwa.",
                "13": "Mme jaanong a di ranola ka tiriso ya matlapana a mabedi ao a a neng a bofeletswe mo matshitshing a mabedi a bora.",
                "14": "Jaanong dilo tse di ne di baakantswe go tswa kwa tshimologong, mme tsa fitisediwa tlase go tswa tshikeng go ya tshikeng, ka maikaelelo a go tolokolola dipuo;",
                "15": "Mme di ne tsa bewa tsa ba tsa babalelwa ka seatla sa Morena, gore a tle a bontshe setshidi sengwe le sengwe yo o tlaa ruang lefatshe, boikepi le bodiabole jwa batho ba gagwe;",
                "16": "Mme mang le mang yo o nang le dilo tse o bidiwa molebi, go ya ka fa mokgweng wa dinako tsa bogologolo.",
                "17": "Jaanong fa Mosaeya a sena go fetsa go ranola dipego tse di kwadilweng tse, bonang, e neela pego ya batho ba ba neng ba senngwa, go tswa ka nako e ba neng ba senngwa go boela morago kwa go agiweng ga kago e e godileng, ka nako e Morena a neng a tlhakatlhakanya puo ya batho mme ba ne ba phatlaladiwa kwa ntle mo sefatlhogong sa lefatshe lotlhe, ee, gape le go tswa mo nakong eo tota go ya morago go fitlhelela go bopiwa ga ga Atame.",
                "18": "Jaanong pego e e ne ya dira batho ba ga Mosaeya gore ba lele mo go feteletseng, ee, ba ne ba tletse bohutsana; le fa go ntse jalo e ne ya ba fa kitso e ntsi, e mo go yone ba neng ba ipela.",
                "19": "Mme pego e e tlaa kwalwa go tswa fano; gonne bonang, go a tlhokafala gore batho botlhe ba itse dilo tse di kwadilweng mo pegong e.",
                "20": "Mme jaanong, jaaka ke lo reile, gore morago ga kgosi Mosaeya a sena go dira dilo tse, o ne a tsaya dipapetlana tsa borase, le dilo tsotlhe tse a neng a di beile, mme a di tlhoma mo go Alema, yo e neng e le morwa Alema; ee, dipego tse di kwadilweng tsotlhe, ga mmogo le diranodi, mme a di tlhoma mo go ene, mme a mo laela gore a di beye a bo a di babalele, le gape gore a beye pego e e kwadilweng ya batho, a di neela tlase go tswa tshikeng e nngwe go ya go e nngwe, le tota jaaka di ne di neilwe go ya tlase go tswa ka nako e Lihae a neng a tswa kwa Jerusalema."
            },
            "29": {
                "1": "Jaanong fa Mosaeya a sena go dira se a romila go ralala lefatshe lotlhe, gareng ga batho botlhe, a batla go itse thato ya bone mabapi le gore ke mang yo o tshwanetseng go nna kgosi ya bone.",
                "2": "Mme go ne ga diragala gore lentswe la batho le tle, le re: Re eletsa gore Arone morwao a nne kgosi le mmusi wa rona.",
                "3": "Jaanong Arone o ne a ile kwa lefatsheng la Nifae, jalo he kgosi o ne a ka seka a tlhoma bogosi mo go ene; le e seng gore Arone o ne a ka tsaya bogosi; le fa e le ope wa barwa Mosaeya yo o neng a batla go tsaya mo go ene bogosi.",
                "4": "Jalo he, kgosi Mosaeya a romela gape gareng ga batho; ee, le lefoko le le kwadilweng tota a le romela gareng ga batho. Mme se ke mafoko a a neng a kwadilwe, a re:",
                "5": "Bonang, O lona batho ba me, kgotsa bakaulengwe ba me, gonne ke lo tlotla mo go jalo, ke eletsa gore lo akanyetse kgang e lo e bileditsweng go e akanyetsa—gonne lo eletsa go nna le kgosi.",
                "6": "Jaanong ke lo begela gore ene yo bogosi e leng jwa gagwe ka tshwanelo o ganne, mme ga a kake a tsaya mo go ene bogosi.",
                "7": "Mme jaanong fa go ka nna le yo mongwe a ka tlhomiwa mo boemong jwa gagwe, bonang ke tshaba gore go tlaa tsoga dikomano gareng ga lona. Mme goitse mang mme gongwe morwaake, yo bogosi e leng jwa gagwe, o ka tloga a fetoga ka tšhakgalo, mme a tsaya bontlhabongwe jwa batho ba fa morago ga gagwe, se se tlaa dira dintwa le dikomano gareng ga lona, se e tlaa nnang lebaka la tsholola madi a mantsi le tshokamiso ya tsela ya Morena, ee, le go senya botho jwa batho ba le bantsi.",
                "8": "Jaanong ka re go lona a re tlhalefeng mme re akanyetse dilo tse, gonne ga re na tshwanelo ya go senya morwaake, le e seng gore re nne le tshwanelo go senya mongwe fa a ka tlhomiwa mo boemong jwa gagwe.",
                "9": "Mme fa morwaake a ka boela gape mo boikgogomoso le dilo tsa lefela o tlaa busa dilo tse a neng a di bua, mme a batle tshwanelo ya gagwe ya bogosi, se se tlaa mo dirang ga mmogo le batho ba go dira dibe tse dintsi.",
                "10": "Mme jaanong, a re tlhalefeng mme re lebelele pele kwa dilong tse, mme re dire seo se se tlaa direlang kagiso ya batho ba.",
                "11": "Jalo ke tlaa bo ke le kgosi ya lona mo malatsing a me a a setseng; le fa go ntse jalo, a re tlhomeng baatlhodi, go atlhola batho ba go ya ka fa molaong wa rona; mme re tlaa rulaganya sesha merero ya batho ba, gonne re tlaa tlhoma banna ba ba tlhalefileng go nna baatlhodi, ba ba tlaa atlholang batho ba go ya ka fa ditaelong tsa Modimo.",
                "12": "Jaanong go botoka gore motho a atlholwe ke Modimo gona le motho yo mongwe, gonne dikatlholo tsa Modimo ka nako tsotlhe di tshiamo le tlhamalalo, mme dikatlholo tsa motho ga di a siama ka nako tsotlhe.",
                "13": "Jalo he, fa go ne go ka kgonega gore le nne le banna ba tshiamo le tlhamalalo go nna dikgosi tsa lona, ba ba tlaa tlhomang melao ya Modimo, mme ba atlhole batho ba go ya ka fa ditaelong tsa gagwe, ee, fa lo ne lo ka nna le banna go nna dikgosi tsa lona ba ba ka dirang le jaaka ntate Benjamine a ne a direla batho ba—Ka re go lona, fa se e ne e ka nna tiragalo ka nako tsotlhe jaanong foo go ka bo go tlhokafala gore lo nne le dikgosi go le busa ka nako yotlhe.",
                "14": "Mme le nna ka bonna tota ke dirile ka thata yotlhe le bokgone jo ke nnileng le jone, go le ruta ditaelo tsa Modimo, le go tlhoma kagiso go ralala lefatshe lotlhe, gore go se nne dintwa le fa e le dikomano, le fa e le go utswa, le fa e le go thukutha, le fa e le go bolaya, le fa e le mokgwa mongwe wa boikepi;",
                "15": "Mme mang le mang yo o dirileng boikepi, ene ke mo atlhotse go ya ka fa molatong o a o dirileng, go ya ka fa molaong o o neng o neilwe go rona ke borraarona.",
                "16": "Jaanong ka re go lona, ka ntlha ya gore banna botlhe ga ba na tshiamo le tlhamalalo, ga go tlhokafale gore lo nne le kgosi kgotsa dikgosi go lo busa.",
                "17": "Gonne bonang, ke boleo jo bo kae jo kgosi e le nngwe e dirang gore bo dirwe, ee, mme le tshenyo e kgolo jang!",
                "18": "Ee, gakologelwang kgosi Noa, boleo jwa gagwe le bodiabole jwa gagwe, ga mmogo le boleo le bodiabole jwa batho ba gagwe. Bonang ke tshenyego e kgolo jang e e neng ya tla mo go bone; mme gape ka ntlha ya boikepi jwa bone ba ne ba tlisiwa mo bokgobeng.",
                "19": "Mme fa e ne e se ka tsereganyo ya Mmopi wa tlhalefo yotlhe wa bone, mme se ka ntlha ya boikotlhao jwa bone jwa nnete, ba tshwanetse ka mo go sa tilegeng ba nne mo bokgobeng go fitlhelela jaanong.",
                "20": "Mme bonang, o ne a ba golola ka ntlha ya gore ba ne ba ikokobetsa fa pele ga gagwe; le ka ntlha ya gore ba ne ba lelela mo gogolo kwa go ene o ne a ba golola go tswa mo bokgobeng; mme jalo Morena o dira ka thata ya gagwe mo go tsotlhe gareng ga bana ba batho, a thapololela letsogo la kutlwelobotlhoko kwa go bone ba ba bayang tshepho ya bone mo go ene.",
                "21": "Mme bonang, jaanong ka re go lona, ga lo kake lwa folosa kgosi e e tletseng boikepi mo bogosing fa e se ka dikomano le tshololo ya madi a mantsi.",
                "22": "Gonne bonang, o na le ditsala mo boikeping, mme o baya badisa ba gagwe fa go ene; mme o kgagola melao ya bao ba ba busitseng ka tshiamo pele ga gagwe; mme o gataka ka fa tlase ga dinao tsa gagwe ditaelo tsa Modimo;",
                "23": "Mme o tlhoma melao, mme a e romele gareng ga batho ba gagwe, ee, melao e e salang morago mokgwa wa boleo jwa gagwe; mme mang le mang yo o sa obameleng melao ya gagwe o dira gore a senngwe; mme mang le mang yo o tlaa ingaolang kgatlhanong le ene o tla mo romela mephato ya masole a gagwe kgatlhanong le bone go lwa, mme fa a ka kgona o tlaa ba nyeletsa; mme jalo kgosi e e sa siamang e sokamisa ditsela tsa tshiamo yotlhe.",
                "24": "Mme jaanong bonang ka re go lona, ga go tlhokafale gore bodiabole jo bo ntseng jalo bo tle mo go lona.",
                "25": "Jalo he, tlhophang lona ka lentswe la batho ba, baatlhodi, gore lo ka tla lwa atlholwa go ya ka fa melaong e lo e filweng ke borraarona, e e siameng, le e ba neng ba e filwe ke seatla sa Morena.",
                "26": "Jaanong ga go a tlwaelesega gore lentswe la batho le eletse sengwe sepe kgatlhanong le seo se se siameng; mme go tlwaelesegile gore karolo e nnye ya batho e eletse seo se se sa siamang; jalo he se lo tlaa se ela tlhoko lo se dire molao wa lona—go dira merero ya lona ka lentswe la batho.",
                "27": "Mme fa nako e ka tla e lentswe la batho le tlhophang boikepi, jaanong foo ke nako e ka yone dikatlholo tsa Modimo di tlaa tlang mo go lona; ee, jaanong eo ke nako e a tlaa lo etelang ka tshenyo e kgolo le jaaka a kile a etela lefatshe le.",
                "28": "Mme jaanong fa lo na le baatlhodi, mme ba sa le atlhole go ya ka fa molaong o o filweng, lo ka dira gore ba atlholwe ke moatlhodi mogolo.",
                "29": "Fa baatlhodi ba lona ba bagolo ba sa atlhole dikatlholo tse di siameng, lo ka dira gore palo e potlana ya baatlhodi ba lona ba ba kwa tlase ba kgobokanngwe mmogo, mme ba tla atlhola baatlhodi ba lona ba bagolo, go ya ka fa lentsweng la batho.",
                "30": "Mme ke lo laela go dira dilo tse mo poifong ya Morena; Mme ke lo laela go dira dilo tse, le gore lo seka lwa nna le kgosi; gore fa batho ba ba ka dira dibe le boikepi di tlaa arabelwa mo ditlhogong tsa bone ka bo bone.",
                "31": "Gonne bonang ka re go lona, dibe tsa batho ba le bantsi di dirilwe ke boikepi jwa dikgosi tsa bone; jalo he boikepi jwa bone bo arabelwa mo ditlhogong tsa dikgosi tsa bone.",
                "32": "Mme jaanong ke eletsa gore tlhoka-tekano e e se tlhole e nna mo lefatsheng le, bogolo jang gareng ga batho ba ba me; mme ke eletsa gore lefatshe le e nne lefatshe la kgololesego, mme motho mongwe le mongwe o ka ipelela ditshwanelo le ditshiamelo ka go lekana, fela fa Morena a bona go lekanye gore re ka tla ra tshela le go ja lefatshe boswa, ee, le fela fa nngwe ya dikokomana tsa rona e sale mo sefatlhogong sa lefatshe.",
                "33": "Le dilo di le dintsi go feta kgosi Mosaeya o ne a ba di kwalela, a ba phuthololela diteko tsotlhe le matshwenyego a kgosi e e siameng, ee, matshwenyego otlhe a botho ka ntlha ya batho ba bone, ga mmogo le mengunanguno ya batho mo kgosing ya bone; mme a e tlhalosa yotlhe go bone.",
                "34": "Mme o ne a ba bolela gore dilo tse ga di tlhokafale gore di nne teng; mme gore mokgweleo o tshwanetse go tla mo bathong botlhe, gore motho mongwe le mongwe a rwale karolo ya gagwe.",
                "35": "Mme o ne gape a ba phuthololela dikgoreletsi tsotlhe tse ba dirileng ka fa tlase ga tsone, ka go nna le kgosi e e sa siamang go busa godimo ga bone;",
                "36": "Ee, boikepi jwa gagwe jotlhe le bodiabole, le dintwa tsotlhe le dikomano, le tshololo ya madi, le go utswa, le go thukutha, le go dira boaka, le mekgwa yotlhe ya boikepi e e ka sekeng ya balwa—a ba bolelela gore dilo tse ga di a tshwanela go nna teng, gore di ne di ilega kgatlhanong le ditaelo tsa Modimo.",
                "37": "Mme jaanong go ne ga diragala, morago ga kgosi Mosaeya a sena go isa dilo tse pele gareng ga batho ba ne ba dumela boammaaruri jwa mafoko a gagwe.",
                "38": "Jalo he ba ne ba tlogela dikeletso tsa bone tsa kgosi, mme ba nna le keletso e e feteletseng gore motho mongwe le mongwe a nne le sebaka se se lekanang go ralala lefatshe lotlhe; ee, mme motho mongwe le mongwe a supa thato ya go ikarabela dibe tsa gagwe.",
                "39": "Jalo he, go ne ga diragala gore ba ikgobokanya mmogo ka ditlhopha go ya le lefatshe, go latlhela mantswe a bone mabapi le gore ke bomang ba ba tshwanetseng go nna baatlhodi ba bone, go ba atlhola go ya ka fa moalong o ba neng ba o neetswe; mme ba ne ba itumetse mo go feteletseng ka ntlha ya kgololesego e ba neng ba e neetswe.",
                "40": "Mme ba ne ba gola nonofo mo loratong lwa bone mo go Mosaeya; ee, ba ne ba mo tlotla go gaisa monna mongwe le mongwe; gonne ba ne ba sa mmone e le mokgokgontshi yo o neng a senka go ipapalela, ee, a batla dikhumo tseo tse di senyang botho; gonne o ne a sa a atla dikhumo tsa bone, le fa e le go itumedisiwa ke tshololo ya madi; mme o ne a tlhomile kagiso mo lefatsheng, mme o ne a file go batho ba gagwe gore ba gololwe go tswa mo mekgweng yotlhe ya bokgoba; jalo he ba ne ba mo tlotla, ee, mo go feteletseng, go feta selekanyo.",
                "41": "Mme go ne ga diragala gore ba ne ba tlhoma baatlhodi go busa godimo ga bone, kgotsa go ba atlhola go ya ka fa molaong; mme se ba ne ba se dira go ralala lefatshe lotlhe.",
                "42": "Mme go ne ga diragala gore Alema a tlhongwe gore a nne moatlhodi mogolo wa ntlha, ene gape e le moperesiti yo mogolo, rraagwe a ne a tlhomile ofisi mo go ene, mme a mo file go tlhokomela mabapi le merero yotlhe ya kereke.",
                "43": "Mme jaanong go ne ga diragala gore Alema a tsamaye mo ditseleng tsa Morena, mme o ne a tshegetsa ditaelo tsa gagwe, mme o ne a atlhola dikatlhalo tsa tshiamo; mme go ne ga nna le kagiso e e tsweletseng mo lefatsheng.",
                "44": "Mme jalo go ne ga simologa puso ya baatlhodi go ralala lefatshe lotlhe la Sarahemola, gareng ga batho botlhe ba ba neng ba bidiwa Banifae; mme Alema e ne e le wa ntlha le moatlhodi mogolo.",
                "45": "Mme jaanong go ne ga diragala gore rraagwe a swe, a le dingwaga di le masome a robabobedi le bobedi, a tshedile go diragatsa ditaelo tsa Modimo.",
                "46": "Mme go ne ga diragala gore Mosaeya a swe le ene, mo ngwageng wa masome a mararo le boraro wa puso ya gagwe, a le dingwaga di le masome a marataro le boraro; go dira gotlhe, dingwaga di le makgolo a matlhano le metso e robabongwe go tswa nako e Lihae a duleng kwa Jerusalema.",
                "47": "Mme jalo ga fela puso ya dikgosi mo bathong ba ga Nifae; mme jalo ga fela malatsi a ga Alema, yo e neng e le mothei wa kereke."
            }
        }
    },
    "alma": {
        "meta": {
            "slug": "alma",
            "name": "Buka ya ga Alema",
            "chapterWord": "Kgaolo"
        },
        "chapters": {
            "1": {
                "intro": "Pego ya ga Alema, yo e neng e le morwa Alema, moatlhodi wa ntlha le yo mogolo mo godimo ga batho ba ga Nifae, ga mmogo le moperesiti yo mogolo godimo ga Kereke. Pego ka ga puso ya baatlhodi, le dintwa le dikomano gareng ga batho. Ga mmogo le pego ya ntwa fa gare ga Banifae le Baleimene, go ya ka pego e e kwadilweng ya ga Alema, moatlhodi wa ntlha e bile e le yo mogolo.",
                "1": "Jaanong go ne ga diragala gore mo ngwageng wa ntlha wa puso ya baatlhodi godimo ga batho ba ga Nifae, go tswa mo nakong e go ya pele, kgosi Mosaeya a ile tsela ya lefatshe lotlhe, a lole ntwa e e molemo, a tsamaile ka tlhamalalo fa pele ga Modimo, a sa tlogele ope go busa mo boemong jwa gagwe; le fa go ntse jalo o ne a tlhomile melao, mme e ne e amogetswe ke batho; jalo he ba ne ba tlamega go obamele melao e a neng a e dirile.",
                "2": "Mme go ne ga diragala gore mo ngwageng wa ntlha wa puso ya ga Alema mo setilong sa katlholo, go ne ga nna le monna a tlisitswe fa pele ga gagwe go atlholwa, monna yo o neng a le motona, mme a itsege ka nonofo ya gagwe e ntsi.",
                "3": "Mme o ne a tsamaile gareng ga batho, a ba rerela se a neng a se bitsa lefoko la Modimo, a gatelela kgatlhanong le kereke; a bega go batho gore moperesiti le moruti mongwe le mongwe ba tshwanetse go ratega; mme ga ba a tshwanela go dira ka diatla tsa bone, mme gore ba tshwanetse go tshidiswa ke batho.",
                "4": "Mme o ne gape a paka go batho gore motho mongwe le mongwe o tlaa bolokwa ka letsatsi la bofelo, le gore ga ba tlhoke go boifa le fa e le go roroma, mme gore ba ka tsholetsa ditlhogo tsa bone mme ba ipela; gonne Morena o tlhodile batho botlhe, e bile gape o rekolotse batho botlhe; mme, kwa bofelong, batho botlhe ba tshwanetse go nna le botshelo jo bo sa khutleng.",
                "5": "Mme go ne ga diragala gore o ne a ruta dilo tse thata mo e leng gore ba le bantsi ba ne ba dumela mo mafokong a gagwe, le bontsi tota mo e leng gore ba ne ba simolola go mo tshidisa le go mo fa madi.",
                "6": "Mme o ne a simolola go tsholetsegela godimo mo boikgogomosong jwa pelo ya gagwe, le go apara diaparo tse di tlhwatlhwa e kgolo thata, ee, le go simolola tota go tlhoma kereke morago ga mokgwa wa go rera ga gagwe.",
                "7": "Mme go ne ga diragala jaaka fa a ne a ya, go rerela bao ba ba neng ba dumela mo lefokong la gagwe, a kopana le monna yo o neng e le wa kereke ya Modimo, ee, le tota mongwe wa baruti ba bone; mme a simolola go ganetsana le ene ka bogale, gore a tle a ise go sele batho ba kereke; mme monna a emelana le ene, a mo gakolola ka mafoko a Modimo.",
                "8": "Jaanong leina la monna e ne e le Giteone; mme e ne e le ene yo e neng e le sedirisiwa mo diatleng tsa Modimo mo go gololeng batho ba ga Limohae go tswa mo bokgobeng.",
                "9": "Jaanong, ka ntlha ya gore Giteone o ne a emelana le ene ka mafoko a Modimo o ne a galefela Giteone, mme a somola tšhaka ya gagwe mme a simolola go mo itaya. Jaanong Giteone ka a ne a koafetse ka dingwaga di le dintsi, jalo he o ne a seka a kgona go emela dititeo tsa gagwe, jalo he o ne a bolawa ka tšhaka.",
                "10": "Mme monna yo o mmolaileng o ne a tsewa ke batho ba kereke, mme a tlisiwa fa pele ga ga Alema, go atlholwa go ya ka fa melatong e a neng a e dirile.",
                "11": "Mme go ne ga diragala gore a eme fa pele ga ga Alema mme a ipuelelela ka tshosologo e ntsi.",
                "12": "Mme Alema o ne a mo raya a re: Bona, ke la ntlha boperesiti-boferefere bo tlisiwa gareng ga batho ba. Mme bona, ga o molato wa boperesiti-boferefere fela, mme o lekile go bo gatelela ka tšhaka; mme fa boperesiti-boferefere bo ne bo ka gatelelwa gareng ga batho ba bo tlaa tlhomamisa tshenyego ya bone gotlhelele.",
                "13": "Mme o tsholotse madi a monna yo o siameng, ee, monna yo o dirileng molemo ga ntsi gareng ga batho ba; mme fa re ne re ka go somarela, madi a gagwe a ka tla mo go rona go ipusolosetsa.",
                "14": "Jalo he wena o bonwe molato go swa, go ya ka fa molaong o re o filweng ke Mosaeya, kgosi ya rona ya bofelo; mme o amogetswe ke batho ba; jalo he batho ba ba tshwanetse go obamela molao.",
                "15": "Mme go ne ga diragala gore ba ne ba mo tsaya; mme leina la gagwe e ne e le Niho; mme ba ne ba mo tseela kwa godimo ga lentswe la Menthae, mme koo o ne a dirwa, kgotsa ka mafoko a mangwe a dumela, gareng ga magodimo le lefatshe, gore se a neng a se rutile batho se ne se le kgatlhanong le lefoko la Modimo; mme koo o ne a swa loso lo lo tlhabisang ditlhong.",
                "16": "Le fa go ntse jalo, se se ne sa seka sa tlisa bokhutlo mo kanamong ya boperesiti-boferefere go ralala lefatshe; gonne ba ne ba le bantsi ba ba neng ba rata dilo tsa lefela tsa selefatshe, mme ba ne ba ya pele ba rera dithuto tse e seng tsa nnete; mme se ba ne ba se direla dikhumo le tlotlo.",
                "17": "Mme le fa go ntse jalo, ba ne ba ka seka ba leka go aka, fa go ne go ka itsege, ka ntlha ya poifo ya molao, gonne baaki ba ne ba otlhaiwa; jalo he ba ne ba itira jaaka e kete ba ne ba rera go ya ka fa tumelong ya bone; mme jaanong molao o ne o sena thata epe mo mothong ope mo tumelong ya gagwe.",
                "18": "Mme ba ne ba ka seka ba leka go utswa, ka ntlha ya poifo ya molao, gonne ba ba ntseng jalo ba ne ba otlhaiwa; le fa e le gore ba leke go thukutha, le fa e le go bolaya, gonne yo o bolayang o ne a otlhaiwa ka loso.",
                "19": "Mme go ne ga diragala gore mang yo o neng a se wa kereke ya Modimo ba simolola go tshwenya bao ba e neng e le ba kereke ya Modimo, mme ba tshotse mo go bone leina la ga Keresete.",
                "20": "Ee, ba ne ba ba tshwenya, le go ba bogisa ka mekgwa yotlhe ya mafoko, mme se ka ntlha ya boikokobetso jwa bone; gonne ba ne ba se boikgogomoso mo matlhong a bone, mme ka ntlha ya gore ba ne ba bolelela lefoko la Modimo, mongwe le yo mongwe, kwa ntle ga madi le kwa ntle ga tlhwatlhwa.",
                "21": "Jaanong go ne go na le molao o o gagametseng gareng ga batho ba kereke, gore go se nne motho ope, yo e leng wa kereke, yo o tlaa emang le go tshwenya bao ba e neng e se ba kereke, le gore go seka ga nna le letshwenyo gareng ga bone.",
                "22": "Le fa go ntse jalo, go ne go le bontsi gareng ga bone ba ba neng ba simolola go ikgogomosa, mme ba simolola go ganetsana mo go mogote le baba ba bone, le go ya maboleng tota; ee, ba ne ba itaana ka mabole a bone.",
                "23": "Jaanong se e ne e le mo ngwageng wa bobedi wa puso ya ga Alema, mme e ne ya nna lebaka la pogisego e ntsi mo kerekeng; ee, e ne e le lebaka la teko e ntsi mo kerekeng.",
                "24": "Gonne dipelo tsa ba le bantsi di ne di thatafetse, mme maina a bone a ne a phimolwa, gore ba se tlhole ba gakologelwa mo gareng ga batho ba Modimo. Mme gape bontsi bo ne jwa ikgogela morago go tswa gareng ga bone.",
                "25": "Jaanong se e ne e le teko e kgolo mo go bao ba ba neng ba eme ka tlhomamo mo tumelong; le fa go ntse jalo, ba ne ba nitame e bile ba sa tshikhinyege mo go tshegetseng ditaelo tsa Modimo, mme ba ne ba rwala ka bopelotelele matshwenyego a a neng a koetswe godimo ga bone.",
                "26": "Mme fa baperesiti ba tlogela ditiro tsa bone go bolela lefoko la Modimo go batho, batho le bone ba ne ba tlogela ditiro tsa bone go utlwa lefoko la Modimo. Mme fa baperesiti ba sena go bolelela go bone lefoko la Modimo ba ne botlhe ba boela gape ka tlhoafalo kwa ditirong tsa bone; mme moperesiti, a sa itlotlomatse godimo ga bautlwi ba gagwe, gonne moreri o ne a se botoka go feta moutlwi, le e seng gore moruti o ne a le botoka go feta moithuti; mme jalo botlhe ba ne ba lekana, mme botlhe ba ne ba dira, motho mongwe le mongwe go ya ka nonofo ya gagwe.",
                "27": "Mme ba ne ba abelana dilo tsa bone, motho mongwe le mongwe go ya ka se a neng a na le sone, go bahumanegi, le batlhoki, le balwetse, le ba ba mo dipogisegong; mme ba ne ba sa apare diaparo tse di tlhwatlhwa e kgolo, le go ntse jalo ba ne ba le phepa e bile ba kgatlhisa.",
                "28": "Mme jalo ba ne ba tlhoma merero ya kereke; mme jalo ba ne ba simolola go nna le kagiso e e tsweletseng gape, go sa kgathalesege matshwenyego a bone.",
                "29": "Mme jaanong, ka ntlha ya maitsetsepelo a kereke ba ne ba simolola go huma mo go feteletseng, ba na le letlotlo la dilo tsotlhe, eng le eng se ba neng ba se tlhoka—letlotlo la matsomane le matlhape, le magwere a mofuta mongwe le mongwe, ga mmogo le letlotlo la mabele le la gauta, le la selefera, le la dilo tsa botlhokwa, le letlotlo la seleke, le letsela le le logilweng bontle, le mekgwa yotlhe ya matsela a selegae a a molemo.",
                "30": "Mme jalo, mo seemong sa bone sa go tswelela, ba ne ba seka ba koba bape ba ba neng ba sa ikatega, kgotsa ba ba tshwerweng ke tlala, kgotsa ba ba nyorileng, kgotsa ba ba neng ba lwala, kgotsa ba ba neng ba sa otliwa; mme ba ne ba seka ba baya dipelo tsa bone mo dikhumong; jalo he ba ne ba le pelotshweu go botlhe, mmogo bagolo le bana, mmogo makgoba le ba ba gololesegileng, mmogo banna le basadi, ba ba kwa ntle ga kereke kgotsa mo kerekeng, ba sena tlotlo go batho go ya go bao ba ba neng ba le mo letlhokong.",
                "31": "Mme jalo ba ne ba tswelela mme ba nna bahumi thata go feta bao ba ba neng e se ba kereke ya bone.",
                "32": "Gonne bao ba e neng e se ba kereke ya bone ba ne ba itsentse mo boloing, le mo medimong ya disetwa kgotsa botshwakga, le mo go balabaleng, le mafufa le kgotlhang; ba apara diaparo tse di tlhwatlhwa e kgolo ba tsholetsegetse godimo mo boikgogomosong jwa matlho a bone; ba tshwenya, ba aka, ba utswa, ba thukhutha, ba dira boaka, le go bolaya, le mekgwa yotlhe ya boleo; le fa go ntse jalo, molao o ne wa beiwa mo tirisong mo go botlhe bao ba ba neng ba o tlola, go lekana le jaaka go ne go kgonega.",
                "33": "Mme go ne ga diragala gore ka jalo ba dirisa molao mo go bone, motho mongwe le mongwe a sotlega go ya ka fa go se a se dirileng, ba ne ba nna ka iketlo e ntsi, mme ba seka ba leka go dira boleo bope fa go ne go itsiwe; jalo he, go ne go na le kagiso e ntsi gareng ga batho ba ga Nifae go fitlhelela ngwaga wa botlhano wa puso ya baatlhodi."
            },
            "2": {
                "1": "Mme go ne ga diragala mo tshimologong wa ngwaga wa botlhano wa puso ya bone go ne ga simologa go nna le komano gareng ga batho; gonne monna mongwe, a bidiwa Emolisae, ene e le monna yo o leferefere, ee, monna yo o tlhalefileng go ya ka tlhalefo ya lefatshe, ene a le morago ga taolo ya monna yo o neng a bolaya Giteone ka tšhaka, yo o neng a bolawa go ya ka fa molaong—",
                "2": "Jaanong Emolisae yo o ne, ka boferefere jwa gagwe, a gogile batho ba le bantsi go mo sala morago; le mo e leng gore ba ne ba simolola go nna le thata e tona; mme ba ne ba simolola go leka thata go dira Emolisae kgosi godimo ga batho.",
                "3": "Jaanong se se ne se tshosa mo bathong ba kereke, ga mmogo le mo go bao botlhe ba ba neng ba sa gogelwa go sala morago go dira batho go dumela ga ga Emolisae, gonne ba ne ba itse gore go ya ka fa molaong wa bone dilo tse di ntseng jalo di tshwanetse go tlhongwa ka lentswe la batho.",
                "4": "Jalo he, fa go ne go ka kgonega gore Emolisae a bone lentswe la batho, ene, e ne e le monna yo o boleo, o ne a tlaa ba itsa ditshwanelo le ditshiamelo tsa bone tsa kereke; gonne e ne e le maikaelelo a gagwe go senya kereke ya Modimo.",
                "5": "Mme go ne ga diragala gore batho ba iphuthe mmogo go ya le lefatshe lotlhe, motho mongwe le mongwe go ya ka fa mogopolong wa gagwe, gore a o ne o batla kgotsa o ne o le kgatlhanong le Emolisae, ka ditlhopha tse di farologanyeng, ba na le manganga a mantsi le dikomano tse di gakgamatsang mongwe le yo mongwe.",
                "6": "Mme jalo ba ne ba iphutha mmogo go latlhela mantswe a bone mabapi le kgang; mme a ne a bewa fa pele ga baatlhodi.",
                "7": "Mme go ne ga diragala gore lentswe la batho le tle kgatlhanong le Emolisae, gore o ne a seka a dirwa kgosi godimo ga batho.",
                "8": "Jaanong se se ne sa dira boipelo jo bontsi mo dipelong tsa ba ba neng ba le kgatlhanong le ene; mme Emolisae o ne a fuduwa bao ba ba mo ratileng mo tšhakgalong kgatlhanong le ba ba neng ba sa mo rate.",
                "9": "Mme go ne ga diragala gore ba ikgobokanye mmogo, mme ba kgetha Emolisae go nna kgosi ya bone.",
                "10": "Jaanong fa Emolisae a sena go dirwa kgosi godimo ga bone o ne a ba laela gore ba tseye dibetsa kgatlhanong le bakaulengwe ba bone; mme se o ne a se dira gore a tle a ba tlise ka fa tlase ga gagwe.",
                "11": "Jaanong batho ba ga Emolisae ba ne ba farologanngwa ka leina la ga Emolisae, ba ne ba bidiwa Baemolisae; mme ba ba setseng ba ne ba bidiwa Banifae, kgotsa batho ba Modimo.",
                "12": "Jalo he batho ba Banifae ba ne ba itse ka ga maikaelelo a Baemolisae, mme jalo he ba ne ba ipaakanyetsa go kopana le bone; ee, ba ne ba ipapana ka ditšhaka, le ka disimetha, le ka mara, le ka metswi, le ka matlapa, le ka diraganthswana, le ka mekgwa yotlhe ya dibetsa tsa ntwa, tsa mofuta mongwe le mongwe.",
                "13": "Mme jalo ba ne ba ipaakanyeditse go kopana le Baemolisae ka nako ya go tla ga bone. Mme go ne ga tlhomiwa bakapoteni, le bakapoteni ba ba godimo le bakapoteni bagolo, go ya ka fa dipalong tsa bone.",
                "14": "Mme go ne ga diragala gore Emolisae o ne a papana banna ba gagwe ka mekgwa yotlhe ya dibetsa tsa ntwa tsa mofuta mongwe le mongwe; mme gape o ne a tlhoma babusi le baeteledipele godimo ga batho ba gagwe, go ba etelela go ya ntweng kgatlhanong le bakaulengwe ba bone.",
                "15": "Mme go ne ga diragala gore Baemolisae ba tle mo lentsweng la Emonaehu, le le neng le le botlhaba jwa noka ya Sitone, e e neng e feta ka lefatshe la Sarahemola, mme koo ba simolola go dira ntwa le Banifae.",
                "16": "Jaanong Alema, e ne e le moatlhodi mogolo le molaodi wa batho ba ga Nifae, jalo he o ne a ya godimo le batho ba gagwe, ee, le bakapoteni ba gagwe, le bakapoteni bagolo, ee, kwa tlhogong ya mephato ya gagwe kgatlhanong le Baemolisae go lwa.",
                "17": "Mme ba ne ba simolola go bolaya Baemolisae mo lentsweng kwa botlhaba jwa Sitone. Mme Baemolisae ba ne ba itaana le Banifae ka nonofo e kgolo, mo e leng gore bontsi jwa Banifae ba ne ba wa fa pele ga Baemolisae.",
                "18": "Le fa go ntse jalo Morena o ne a nonotsha seatla sa Banifae, mo ba neng ba bolaya Baemolisae ka polao e kgolo, mo ba neng ba simolola go tshaba fa pele ga bone.",
                "19": "Mme go ne ga diragala gore Banifae ba sale morago Baemolisae letsatsi leo lotlhe, mme ba ba bolaya ka polao e kgolo, mo e leng gore go ne go bolailwe Baemolisae ba le dikete tse di lesome le bobedi, le makgolo a matlhano le masome a mararo le metso e mebedi ya batho; mme go ne go bolailwe ba Banifae dikete tse thataro makgolo a matlhano le masome a marataro le metso e mebedi ya batho.",
                "20": "Mme go ne ga diragala gore fa Alema a ne a sa tlhole a ka sala morago Baemolisae o ne a dira gore batho ba gagwe ba tlhome ditante tsa bone mo mokgatšheng wa Giteone, mokgatšha o biditswe morago ga ga Giteone yo o neng a bolailwe ka seatla sa ga Niho ka tšhaka; mme mo mokgatšheng o, Banifae ba ne ba tlhoma ditante tsa bone bosigo joo.",
                "21": "Mme Alema o ne a romela ditlhola go latela masalela a Baemolisae, gore a tle a itse ka ga maano a bone le dithulaganyo tsa bone tsa sephiri, se ka sone a ka ithibelang kgatlhanong le bone, gore a tle a babalele batho ba gagwe gore ba se nyelediwe.",
                "22": "Jaanong bao ba a neng a ba romela go ya go lebelela kampa ya Baemolisae ba ne ba bidiwa Seramo, le Emono, le Menthae, le Limohe; ba ke bone ba ba neng ba tsamaya le banna ba bone go lebelela kampa ya Baemolisae.",
                "23": "Mme go ne ga diragala gore ka moso ba boele kwa kampeng ya Banifae ka go itlhaganela mo gogolo, ba gakgametse mo gogolo, mme ba iteilwe ke lethsogo le le ntsi, ba re:",
                "24": "Bonang, re setse morago kampa ya Baemolisae, mme mo kgakgamalong e kgolo ya rona, mo lefatsheng la Maenane, kwa godimo ga lefatshe la Sarahemola, mo tseleng ya lefatshe la Nifae, re bone bontsi jwa masomosomo a Baleimene; mme bonang Baemolisae ba tlhakanye le bone.",
                "25": "Mme ba mo bakaulengweng ba rona mo lefatsheng leo; mme ba tshaba fa pele ga bone ka maraka a bone, le basadi ba bone, le bana ba bone, go ya ntlheng ya motse wa rona; mme kwa ntle ga gore re itlhaganela, ba tlaa tsaya motse wa rona, mme borraarona, le basadi ba rona, le bana ba rona ba bolawe.",
                "26": "Mme go ne ga diragala gore batho ba ga Nifae ba tseye ditante tsa bone, mme ba tswa mo mokgatšheng wa Giteone go ya ntlheng ya motse wa bone, o e neng e le motse wa Sarahemola.",
                "27": "Mme bonang, fa ba tshela noka ya Sitone, Baleimene le Baemolisae, ba le bantsi go ka nna, jaaka go ne go ntse, jaaka motlhaba wa lewatle, ba tla mo go bone go ba senya.",
                "28": "Le fa go ntse jalo, Banifae ba nonofadiwa ke seatla sa Morena, ba ne ba rapetse mo gogolo go ene gore a ba golole go tswa mo diatleng tsa baba ba bone, jalo he Morena o ne a utlwa dilelo tsa bone, mme a ba nonotsha, mme Baleimene le Baemolisae ba ne ba wa fa pele ga bone.",
                "29": "Mme go ne ga diragala gore Alema a lwe le Emolisae ka tšhaka, matlho a phage a lebane; mme ba ne ba itaana ka nonofo, mongwe le yo mongwe.",
                "30": "Mme go ne ga diragala gore Alema, ka e ne e le monna wa Modimo, a dirisitswe ka tumelo e ntsi, a lela, a re: O Morena, nna le kutlwobotlhoko mme o babalele botshelo jwa me, gore ke ka tla ka nna sedirisiwa mo diatleng tsa gago, go boloka le go somarela batho ba.",
                "31": "Jaanong fa Alema a sena go bua mafoko a a itaana gape le Emolisae; mme o ne a nonofadiwa, mo a neng a bolaya Emolisae ka tšhaka.",
                "32": "Mme o ne gape a itaana le kgosi ya Baleimene; mme kgosi ya Baleimene e ne ya tshabela kwa morago go tswa fa pele ga ga Alema, mme a romela badisa ba gagwe go itaana le Alema.",
                "33": "Mme Alema, le badisa ba gagwe, ba itaana le badisa ba kgosi ya Baleimene go fitlhelela a ba bolaya a ba a ba kgweeletsa kwa morago.",
                "34": "Mme jalo o ne a sinosa lefelo, kgotsa re ka re letshitshi, le le neng le le kwa bophirima jwa noka ya Sitone, a latlhela mebele ya Baleimene ba ba neng ba bolailwe mo metsing a Sitone, gore jalo batho ba gagwe ba ka nna le phatlha go kgabaganya mme ba itaana le Baleimene le Baemolisae kwa bophirima jwa noka ya Sitone.",
                "35": "Mme go ne ga diragala gore fa botlhe ba sena go tlola noka ya Sitone Baleimene le Baemolisae ba simolola go tshaba fa pele ga bone, go sa kgathalesege gore ba ne ba le bantsi mo e leng gore ba ne ba ka seka ba balwa.",
                "36": "Mme ba ne ba tshaba fa pele ga Banifae go ya kwa nageng e e neng e le kwa bophirima le bokone, kgakala go feta melelwane ya lefatshe; mme Banifae ba ne ba ba sala morago ka nonofo ya bone, mme ba ba bolaya.",
                "37": "Ee, ba ne ba rakantshiwa mo seatleng sengwe le sengwe, mme ba bolawa le go kgweediwa, go fitlhelela ba phatlaletse kwa bophirima, le kwa bokone, go fitlhelela ba fitlha kwa nageng, e e neng e bidiwa Hemaontse; mme e ne e le kgaolo eo ya naga e e neng e tletse diphologolo tsa naga tse di bogale.",
                "38": "Mme go ne ga diragala gore bontsi bo ne jwa swa mo nageng ka dintho tsa bone, mme ba ne ba jewa ke diphologolo tseo ga mmogo le manong a phefo; mme marapo a bone a bonwe, mme a kgobokanngwa mo lefatsheng."
            },
            "3": {
                "1": "Mme go ne ga diragala gore Banifae ba ba neng ba sa bolaiwa ke dibetsa tsa ntwa, morago ga ba sena go fitlha bao ba ba neng ba bolailwe—Jaanong palo ya ba ba bolailweng e ne e sa balwa, ka ntlha ya bogolo jwa palo ya bone—Morago ga ba sena go fetsa go fitlha baswi ba bone, botlhe ba ne ba boela kwa mafelong a bone, le kwa matlong a bone, le basadi ba bone, le bana ba bone.",
                "2": "Jaanong basadi ba le bantsi le bana ba ne ba bolailwe ka tšhaka, ga mmogo le bontsi jwa matsomane a bone le matlhape a bone; ga mmogo le bontsi jwa masimo a bone a mabele a ne a sentswe, gonne a ne a gatakilwe ke matshwititshwiti a banna.",
                "3": "Mme jaanong bontsi jotlhe jwa Baleimene le Baemolisae ba ba neng ba bolailwe mo letshitshing la noka ya Sitone ba ne ba latlhelwa mo metsing a Sitone; mme bonang marapo a bone a kwa boteng jwa lewatle, mme a mantsi.",
                "4": "Mme Baemolisae ba ne ba farologanye le Banifae, gonne ba ne ba itshwaile ka bohibidu mo diphatleng tsa bone morago ga mokgwa wa Baleimene; le fa go ntse jalo, ba ne ba sa beola ditlhogo tsa bone jaaka Baleimene.",
                "5": "Jaanong ditlhogo tsa Baleimene di ne di beotswe; mme ba ne ba sa ikatega, fa e ne e se letlalo le le neng le tlamilwe mo dinokeng tsa bone, ga mmogo le seaparo sa bone sa phemelo, se se neng se tlamilwe mo go bone, le mara a bone, le metswi ya bone, le matlapa a bone, le diragantshwana tsa bone, le jalo jalo.",
                "6": "Mme matlalo a Baleimene a ne a le mantshonyana, go ya ka fa letshwaong le le neng le beilwe mo go borraabo, le e neng e le khutso mo go bone ka ntlha ya ditlolo molao tsa bone le boingaolo jwa bone kgatlhanong le bakaulengwe ba bone, ba ba neng ba akaretsa Nifae, Jakobe, le Josefe, le Seme, ba e neng e le banna ba tshiamo le tlhamalalo e bile ba le boitshepho.",
                "7": "Mme bakaulengwe ba bone ba ne ba senka go ba senya, jalo he ba ne ba futsiwa, mme Morena Modimo a baa letshwao mo go bone, ee, mo go Leimene le Lemuele, ga mmogo le barwa Išemaele, le basadi ba Seišemaele.",
                "8": "Mme se se ne sa dirwa gore peo ya bone e tle e farologanngwe le peo ya bakaulengwe ba bone, gore ka seo Morena Modimo o ka tla a somarela batho ba gagwe, gore ba ka tla ba seka ba tlhakana mme ba dumela mo dingwaong tse e seng tsone se se neng se tlaa tlhomamisa tshenyego ya bone.",
                "9": "Mme go ne ga diragala gore mang le mang yo o neng a kopanya peo ya gagwe le eo ya Baleimene o ne a tlisa khutso e e tshwanang le e e mo peong ya gagwe.",
                "10": "Jalo he, mang le mang yo o neng a itetlelela go isiwa go sele ke Baleimene o ne a bidiwa ka fa tlase ga tlhogo eo, mme go ne go le letshwao le beilwe mo go ene.",
                "11": "Mme go ne ga diragala gore mang le mang yo o neng a sa dumele mo dingwaong tsa Baleimene, mme a dumela dipego tse di kwadilweng tseo tse di neng tsa tlisiwa go tswa kwa lefatsheng la Jerusalema, le gape mo ngwaong ya borraabo, tse di neng di siame, ba ba neng ba dumela mo ditaelong tsa Modimo mme ba di tshegetsa, ba ne ba bidiwa Banifae, kgotsa batho ba ga Nifae, go tswa nakong eo go ya pele—",
                "12": "Mme ke bone ba ba beileng dipego tse di kwadilweng tse di boammaaruri tsa batho ba bone, ga mmogo le tsa batho ba Baleimene.",
                "13": "Jaanong re tlaa boela gape kwa go Baemolisae, gonne le bone ba ne ba na le letshwao le beilwe mo go bone; ee, ba ne ba beile letshwao mo go bone, ee, le letshwao la bohibidu mo diphatleng tsa bone.",
                "14": "Jalo lefoko la Modimo le diragaditswe, gonne a ke mafoko a a a buileng go Nifae: Bona, Baleimene ke ba hutsitse, mme ke tlaa baya letshwao mo go bone gore bone le peo ya bone ba ka kgaoganngwa le wena le peo ya gago, go tswa mo nakong eno go ya pele le ka metlha, fa e se ba ka ikotlhaela boleo jwa bone mme ba boela go nna gore ke tle ke nne le kutlwelobotlhoko mo go bone.",
                "15": "Mme gape: Ke tlaa baya letshwao mo go ene yo o kopanyang peo ya gagwe le bakaulengwe ba gago, gore le bone ba tle ba hutsege.",
                "16": "Mme gape: Ke tlaa baya letshwao mo go ene yo o lwang kgatlhanong le wena le peo ya gago.",
                "17": "Mme gape, ka re, ene yo o tswang mo go wena a se tlhole a bidiwa peo ya gago; mme ke tlaa go segofatsa, le mang le mang yo o tla bidiwang peo ya gago, go tswa jaanong go ya pele le ka metlha; mme tse e ne e le ditsholofetso tsa Morena go Nifae le peo ya gagwe.",
                "18": "Jaanong Baemolisae ba ne ba sa itse gore ba ne ba diragatsa mafoko a Modimo fa ba simolola go itshwaya mo diphatleng tsa bone; le fa go ntse jalo ba ne ba tswela kwa ntle mo ingaolong e e mo lebaleng kgatlhanong le Modimo; jalo he go ne go tlhokega gore khutso e wele mo go bone.",
                "19": "Jaanong ke ka re lo bone gore ba tlisitse khutsego mo go bone; mme le jalo motho mongwe le mongwe yo o hutsitsweng o tlisa mo go ene pono molato le kotlhao.",
                "20": "Jaanong go ne ga diragala gore malatsi a se mantsi morago ga ntwa e e neng ya lowa mo lefatsheng la Sarahemola, ke Baleimene le Baemolisae, gore go ne go le mophato o mongwe wa Baleimene o tlile mo bathong ba ga Nifae, mo lefelong lone le mophato wa ntlha o neng wa kopana le Baemolisae.",
                "21": "Mme go ne ga diragala gore go ne go le mophato o rometswe go ba kgweetsa go tswa mo lefatsheng la bone.",
                "22": "Jaanong Alema ka boene a bogisitswe ke ntho o ne a seka a ya go lwa mo nakong e kgatlhanong le Baleimene;",
                "23": "Mme o ne a romela mophato o montsi kgatlhanong le bone mme ba ya godimo mme ba bolaya bontsi jwa Baleimene, mme ba kgweetsa ba ba neng ba setse go tswa mo melelwaneng ya lefatshe la bone.",
                "24": "Mme jaanong foo ba ne ba boa gape mme ba simolola go tlhoma kagiso mo lefatsheng, ba sa tshwenyega gape ka nakwana ka baba ba bone.",
                "25": "Jaanong dilo tse tsotlhe di ne di dirilwe, ee, dintwa tse tsotlhe le dikomano di ne tsa simololwa le go fela mo ngwageng wa botlhano wa puso ya baatlhodi.",
                "26": "Mme mo ngwageng o le mongwe dikete le masome a dikete tsa batho di ne tsa romelwa kwa lefatsheng le le sa khutleng, gore ba ka tla ba roba poelo ya bone go ya ka fa ditirong tsa bone, gore a di ne di le molemo kgotsa a di ne di le maswe, go roba boitumelo jo bosakhutleng kgotsa bohutsana jo bogolo jo bosakhutleng, go ya ka fa moweng o ba tlhophileng go o obamela, a ke mowa o o molemo kgotsa o o maswe.",
                "27": "Gonne motho mongwe le mongwe o amogela dituelo tsa ene yo a tlhophang go mo obamela, mme se go ya ka fa mafokong a mowa wa seporofiti; jalo he a go nne ka fa boammaaruring. Mme jalo ga fela ngwaga wa botlhano wa puso ya baatlhodi."
            },
            "4": {
                "1": "Jaanong go ne ga diragala mo ngwageng wa borataro wa puso ya baatlhodi mo bathong ba ga Nifae, go ne go sena dikomano le fa e le dintwa mo lefatsheng la Sarahemola;",
                "2": "Mme batho ba ne ba bogisitswe, ee, ba bogisitswe bogolo ke tatlhegelo ya bakaulengwe ba bone, le gape ke tatlhegelo ya matsomane le matlhape a bone, le gape ke tatlhegelo ya masimo a mabele, a a neng a gatakwa ka dinao le go senngwa ke Baleimene.",
                "3": "Mme go ne go le gogolo jalo dipogisego tsa bone mo mothong mongwe le mongwe a nang le lebaka la go hutsafala; mme ba ne ba dumela gore e ne e le dikatlholo tsa Modimo di rometswe mo go bone ka ntlha ya boleo le bodiabole jwa bone; jalo he ba ne ba thantshiwa go kgakologelo ya tiro ya bone.",
                "4": "Mme ba ne ba simolola go tlhoma kereke ka botlalo; ee, mme bontsi bo ne jwa kolobediwa mo metsing a Sitone mme ba kopanngwa le kereke ya Modimo; ee, ba ne ba kolobediwa ka seatla sa ga Alema, yo o neng a kgethilwe moperesiti yo mogolo mo godimo ga batho ba kereke, ka seatla sa ga Alema rraagwe.",
                "5": "Mme go ne ga diragala mo ngwageng wa bosupa wa puso ya baatlhodi go ne go le batho ba ka nna dikete di le tharo le makgolo a matlhano ba ba neng ba ikopanya le kereke ya Modimo mme ba kolobediwa. Mme jalo go ne ga fela ngwaga wa bosupa wa puso ya baatlhodi mo godimo ga batho ba ga Nifae; mme go ne go le kagiso ka tswelelo mo nakong eo yotlhe.",
                "6": "Mme go ne ga diragala gore mo ngwageng wa borobabobedi wa puso ya baatlhodi, gore batho ba kereke ba ne ba simolola go gola boikgogomoso, ka ntlha ya dikhumo tsa bone tse di feteletseng, le diseleke tsa bone tse dintle, le matsela a bone a a logilweng bontle, le ka ntlha ya matsomane a bone a mantsi le matlhape, le gauta ya bone le selefera ya bone, le mekgwa yotlhe ya dilo tsa botlhokwa, tse ba neng ba di bone ka go dira thata le botlhaga jwa bone; mme mo dilong tsotlhe tse ba ne ba tsholetsegetse godimo mo boikgogomosong jwa matlho a bone, gonne ba ne ba simolola go apara diaparo tse di tlhwatlhwa kgolo thata.",
                "7": "Jaanong se e ne e le lebaka la pogisego e ntsi mo go Alema, ee, le mo bontsing jwa batho ba Alema a neng a ba kgethile go nna baruti, le baperesiti, le bagolwane godimo ga kereke; ee, bontsi jwa bone bo ne bo hutsafetse mo go botlhoko ka ntlha ya boleo jo ba neng ba bona bo simolotse go nna mo bathong ba bone.",
                "8": "Gonne ba ne ba bona le go leba ka kutlobotlhoko e kgolo gore batho ba kereke ba simolotse go tsholetsegela godimo mo boikgogomosong jwa matlho a bone, le go baya dipelo tsa bone mo dikhumong, le mo dilong tsa lefela tsa lefatshe, gore ba simolole go nna lenyatso mongwe go yo mongwe, mme ba simolola go tshwenya bao ba ba neng ba sa dumele go ya ka fa thatong le kgatlhego ya bone.",
                "9": "Mme jalo, mo ngwageng wa borobabedi wa puso ya baatlhodi, go ne ga simolola go nna le dikomano tse dikgolo gareng ga batho ba kereke; ee, go ne go le mafufa, le kgotlhang, le bopelompe, le letshwenyo, le boikgogomoso, le go feta boikgogomoso jwa bao ba ba neng ba se ba kereke ya Modimo.",
                "10": "Mme jalo ga fela ngwaga wa borobabobedi wa puso ya baatlhodi; mme boleo jwa kereke e ne e le sekgopi se segolo mo go bao ba e neng e se ba kereke; mme jalo kereke ya simolola go palelwa mo tswelelong ya yone.",
                "11": "Mme go ne ga diragala mo tshimologong ya ngwaga wa borobabongwe, Alema a bona boleo jwa kereke, mme o ne a bona gape gore sekai sa kereke se ne sa simolola go etelela bao ba e neng e se badumedi go tswa mo bontlheng bongwe jwa boikepi go ya go jo bongwe, jalo ba tlisa tshenyego ya batho.",
                "12": "Ee, o ne a bona phetaphetano e kgolo gareng ga batho, bangwe ba itsholeletsa godimo ka boikgogomoso jwa bone, ba nyatsa ba hularela batlhoki le ba ba sa ikategang le bao ba ba neng ba bolailwe ke tlala, le bao ba ba neng ba nyorile, le bao ba ba neng ba lwala e bile ba bogisega.",
                "13": "Jaanong se e ne e le lebaka le legolo la dikhutsafalo gareng ga batho, fa ba bangwe ba ne ba ikokobetsa, ba tlamela bao ba ba ntseng mo letlhokong la tlamelo ya bone, jaaka go fa bontlha jwa dilo tsa bone go bahumanegi le batlhoki, go jesa ba ba mo tlaleng, le go sotlega mekgwa yotlhe ya pogisego, ka ntlha ya ga Keresete, yo o tshwanetseng go tla go ya ka fa moweng wa seporofiti;",
                "14": "Ba lebeletse kwa pele kwa letsatsing leo, jalo ba ntse ka phimolo ya dibe tsa bone; ba tletse ka boipelo jo bogolo ka ntlha ya tsogo ya baswi, go ya ka fa thatong le thata le kgololo ya ga Jesu Keresete go tswa mo dikgoleng tsa loso.",
                "15": "Mme jaanong go ne ga diragala gore Alema, a bone dipogisego tsa balatedi ba Modimo ba ba boikokobetso, le letshwenyo le le neng le koetswe mo go bone ke masalela a batho ba gagwe, e bile a bona phetaphetano ya bone, a simolola go utlwa botlhoko thata; le fa go ntse jalo Mowa wa Morena o ne wa seka wa mo latlha.",
                "16": "Mme a tlhopha monna yo o botlhale yo o neng a le gareng ga bagolwane ba kereke, mme a mo naya thata go ya ka fa lentsweng la batho, gore o ka tla a nna le thata go diragatsa melao go ya ka fa melaong e a neng a e filwe, le go e baya mo tirisong go ya ka fa boleong le melato ya batho.",
                "17": "Jaanong leina la monna yo e ne e le Nifaeha, mme o ne a tlhomiwa moatlhodi mogolo; mme o ne a nna mo setilong sa katlholo go atlhola le go busa batho.",
                "18": "Jaanong Alema o ne a seka a naya go ene maemo a go nna moperesiti yo mogolo mo godimo ga kereke, mme o ne a sala ka maemo a go nna moperesiti yo mogolo go ene; mme o ne a neela setilo sa katlholo go Nifaeha.",
                "19": "Mme se, o ne a se dira gore ene ka boene o ka tla a ya pele gareng ga batho ba gagwe, kgotsa gareng ga batho ba ga Nifae, gore o ka tla a ba rerela lefoko la Modimo, go ba fuduwa mo kgakologelong ya tiro ya bone, le gore o ka tla a gogela tlase, ka lefoko la Modimo, boikgogomoso le boferefere le dikomano tsotlhe tse di neng di le gareng ga batho ba gagwe, a bona go se tsela epe gore a ka ba busa fa e se ka go gatelela mo bopaking jo bo itshekileng kgatlhanong le bone.",
                "20": "Mme jalo, mo tshimologong ya ngwaga wa borobabongwe wa puso ya baatlhodi mo bathong ba ga Nifae, Alema o ne a neela setilo sa katlholo go Nifaeha, mme a ikganelela ka botlalo go boperesiti bogolo jwa taolo e e boitshepho ya Modimo, go paka ka ga lefoko, go ya ka fa moweng wa tshenolo le seporofiti."
            },
            "5": {
                "intro": "Mafoko a Alema, Moperesiti Mogolo go ya ka fa taolong e e boitshepho ya Modimo, a neng a a neela batho mo metseng ya bone le magae go ralala lefatshe.",
                "1": "Jaanong go ne ga diragala gore Alema a simolole go neela lefoko la Modimo go batho, lwa ntlha mo lefatsheng la Sarahemola, mme go tsweng foo go ya le lefatshe lotlhe.",
                "2": "Mme a ke mafoko a a neng a a bua le batho mo kerekeng e e neng e tlhomilwe mo motseng mogolo wa Sarahemola, go yeng ka fa pegong e e kwadilweng ya gagwe ka sebele, a re:",
                "3": "Nna, Alema, ke kgethilwe ke ntate, Alema, go nna moperesiti mogolo godimo ga kereke ya Modimo, ene a ne a na le thata le taolo go tswa go Modimo go dira dilo tse, bonang, ka re go lona gore o ne a simolola go tlhoma kereke mo lefatsheng le le neng le le mo melelwaneng ya Nifae; ee, lefatshe le le neng le bidiwa lefatshe la Momone; ee, mme o ne a kolobetsa bakaulengwe ba gagwe mo metsing a Momone.",
                "4": "Mme bonang, ka re go lona, ba ne ba gololwa go tswa mo diatleng tsa batho ba ga kgosi Noa, ka kutlwelobotlhoko le thata ya Modimo.",
                "5": "Mme bonang, morago ga foo, ba ne ba tlisiwa mo bokgobeng ka diatla tsa Baleimene mo nageng; ee, ka re go lona, ba ne ba le mo botshwarong, mme gape Morena o ne a ba golola go tswa mo bokgobeng ka thata ya lefoko la gagwe; mme re ne ra tlisiwa mo lefatsheng le, mme fano ra simolola go tlhoma kereke ya Modimo go ya le lefatshe leno le lone.",
                "6": "Mme jaanong bonang, ka re go lona, bakaulengwe ba me, lona ba lo leng ba kereke e, a lo tshwere mo go lekaneng mo kgakologelong botshwaro jwa borraeno? Ee, mme a lo tshwere mo go lekaneng mo kgakologelong kutlwelobotlhoko ya gagwe le boitshoko mo go bone? Mme godimo ga moo, a lo tshwere mo go lekaneng mo kgakologelong gore o golotse botho jwa bone go tswa mo moleteng?",
                "7": "Bonang, o fetotse dipelo tsa bone; ee, o ba tsositse go tswa mo borokong jo bogolo, mme ba ne ba tsogela go Modimo. Bonang, ba ne ba le mo gareng ga lefifi; le fa go ntse jalo, botho jwa bone bo ne bo bonesitswe ke lesedi la lefoko le le senang bokhutlo; ee, ba ne ba dikaganyeditswe ke dikgole tsa loso, le dikeetane tsa molete, le tshenyego e e senang bokhutlo e ne e ba emetse.",
                "8": "Mme jaanong ke a lo botsa, bakaulengwe ba me, a ba ne ba senngwa? Bonang, ka re go lona, Nyaa, ba ne ba seka.",
                "9": "Mme gape ke a botsa, a dikgole tsa loso di ne tsa kgaolwa, le dikeetane tsa molete tse di neng di ba dikaganyeditse, a di ne tsa bofololwa? Ka re go lona, Ee, di ne tsa bofololwa, mme botho jwa bone bo ne jwa gola, mme ba ne ba opela lorato lo lo rekololang. Mme ka re go lona ba bolokilwe.",
                "10": "Mme jaanong ke a lo botsa, ba bolokilwe ka mabaka a fe? Ee, ba ne ba na le tsholofelo ya poloko mo mabakeng afe? Lebaka la gore ba bo ba golotswe go tswa mo dikgoleng tsa loso ke eng? Ee, ga mmogo le dikeetane tsa molete?",
                "11": "Bonang, ke ka le bolelela—A ntate Alema o ne a seka a dumela mo mafokong a a neng a neelwa ka molomo wa ga Abinatae? Mme a e ne e se moporofiti yo o boitshepho? A o ne a seka a bua mafoko a Modimo, mme rre Alema a a dumela?",
                "12": "Mme go ya ka fa tumelong ya gagwe go ne ga nna le phetogo e kgolo e berekwa mo pelong ya gagwe. Bonang ka re go lona se sotlhe ke boammaaruri.",
                "13": "Mme bonang, o ne a rerela lefoko go borraeno, mme phetogo e kgolo le yone e ne ya bereka mo dipelong tsa bone, mme ba ne ba ikokobetsa mme ba baya tshepho ya bone mo Modimong wa boammaaruri le o o tshelang. Mme bonang, ba ne ba ikanyega go fitlhelela kwa bokhutlong; jalo he ba ne ba bolokwa.",
                "14": "Mme jaanong bonang, ke botsa mo go lona, bakaulengwe ba me ba kereke, a lo tsetswe semowa ke Modimo? A lo amogetse setshwano sa gagwe mo tebegong ya difatlhogo tsa lona? A lo nnile le itemogelo ya phetogo e kgolo e mo dipelong tsa lona?",
                "15": "A lo dirisa tumelo mo thekololong ya ga ene yo o le bopileng? A lo lebela pele ka leitlho la tumelo, mme lo bone mmele o o swang o tlhatlosiwa mo bosasweng, mme go bola mo go tlhatlosiwa mo go sa boleng, go ema fa pele ga Modimo go atlholwa go ya ka fa ditirong tse di dirilweng mo mmeleng o o swang?",
                "16": "Ka re go lona, a lo ka ikgopola gore lo utlwa lentswe la Morena, le re go lona, mo letsatsing leo: Tlang go nna lona ba lo segofaditsweng, gonne bonang, ditiro tsa lona e ntse e le ditiro tsa tshiamo mo sefatlhogong sa lefatshe?",
                "17": "Kgotsa lo gopolo mo go lona gore lo ka aketsa Morena mo letsatsing leo, mme lo re—Morena, ditiro tsa rona e ntse e le ditiro tsa tshiamo mo sefatlhogong sa lefatshe—mme gore o tlaa lo boloka?",
                "18": "Kgotsa go sa nneng jalo, a lo ka ikgopola lo tlisitswe fa pele ga kgotla ya tshiamiso ya Modimo ka botho jwa lona bo tletse go ipona molato le kutlobotlhoko le boikotlhao, lo na le kgakologelo ya melato ya lona yotlhe, ee, kgakologelo e e itekanetseng ya boleo jotlhe jwa lona, ee, kgakologelo ya gore lo beile mo kganetsong ditaelo tsa Modimo?",
                "19": "Ka re go lona, a lo ka lebelela godimo go Modimo ka letsatsi leo ka pelo e e itshekileng le diatla tse di phepa? Ka re go lona, a lo ka lebelela godimo, lo na le setshwano sa Modimo se gabilwe mo tebegong ya difatlhogo tsa lona?",
                "20": "Ka re go lona, a lo ka akanya ka go bolokwa, fa lo ineetse go nna mo taolong ya ga diabole?",
                "21": "Ka re go lona, lo tlaa itse ka letsatsi leo gore ga lo kake lwa bolokwa; gonne ga gona motho yo o ka bolokwang fa e se diaparo tsa gagwe di tlhatswitswe bosweu; ee, diaparo tsa gagwe di tshwanetse go itshekisiwa go fitlhelela di phepafaditswe go tswa mo dilabeng tsotlhe, ka madi a gagwe yo ka ga ene go builweng ke borraarona, yo o tlaa tlang go rekolola batho ba gagwe go tswa mo dibeng tsa bone.",
                "22": "Mme jaanong ke a lo botsa, bakaulengwe ba me, mongwe wa lona o tlaa ikutlwa jang, fa lo ka ema fa pele ga setilo sa Modimo, lo na le diaparo tsa lona di ngaparetswe ke madi le mekgwa yotlhe ya makgapha? Bonang, dilo tse di tlaa paka eng kgatlhanong le lona?",
                "23": "Bonang, a ga di na go paka gore lo babolai, ee, le gape gore lo molato wa mekgwa yotlhe ya boleo?",
                "24": "Bonang, bakaulengwe ba me, a lo gopola gore mongwe yo o ntseng jalo o ka nna le lefelo go nna fa fatshe mo motseng wa bogosi jwa Modimo, le Aberahame, le Isake, le Jakobe, ga mmogo le botlhe baporofiti ba ba boitshepho, ba diaparo tsa bone di phepafaditsweng e bile di sena selabe, di le phepha di le di tshweu?",
                "25": "Ka re go lona, Nyaa; fa e se gore lo dire Mmopi wa rona moaki go tswa kwa tshimologong, kgotsa, lo gopola gore ke moaki go tswa kwa tshimologong, ga lo kake lwa gopola gore ba ba jalo ba ka nna le lefelo mo motseng wa bogosi jwa legodimo; mme ba tlaa kobelwa kwa ntle gonne ke bana ba motse wa bogosi jwa ga diabole.",
                "26": "Mme jaanong bonang, ka re go lona, bakaulengwe ba me, fa lo nnile le itemogelo ya phetogo ya pelo, mme fa lo ikutlwile lo batla go opela pina ya lorato lo lo rekololang, ke tlaa botsa, a lo ikutlwa jalo jaanong?",
                "27": "A lo tsamaile, lo itshegeditse ka go sena molato fa pele ga Modimo? A lo ka re, fa lo ne lo ka bidiwa go swa mo nakong e, mo go lona, gore lo ntse lo ikokobeditse mo go lekaneng? Gore diaparo tsa lona di ne tsa phepafadiwa mme tsa dirwa ditshweu ka madi a ga Keresete, yo o tlaa tlang go rekolola batho ba gagwe go tswa mo dibeng tsa bone?",
                "28": "Bonang, a lo apotswe boikgogomoso? Ka re go lona, fa e le gore ga lo a dira ga lo a ipaakanyetsa go kopana le Modimo. Bonang, lo tshwanetse go ipaakanya ka bonako; gonne motse wa bogosi jwa legodimo o gaufi fa seatleng, mme mongwe yo o ntseng jalo ga a na botshelo jo bosakhutleng.",
                "29": "Bonang, ka re, a go na le mongwe gareng ga lona yo o sa apolwang lefufa? Ka re go lona mongwe yo o ntseng jalo ga a ipaakanya; mme ke ka re gore a ipaakanye ka pela, gonne oura e gaufi fa seatleng, mme ga a itse gore nako e tlaa tla leng; gonne mongwe yo o ntseng jalo, ga a bonwe a sena molato.",
                "30": "Mme gape ka re go lona, a go na le mongwe gareng ga lona yo o ikgatlhang ka morwa rraagwe, kgotsa yo o koelang mo go ene letshwenyo?",
                "31": "Khutsafalo go mongwe yo o ntseng jalo, gonne ga a ipaakanya, mme nako e fa seatleng gore a ikotlhaye kgotsa ga a kitla a bolokwa!",
                "32": "Ee, le khutsafalo go lona lotlhe tota badiri ba boikepi; ikotlhaeng, ikotlhaeng, gonne Morena Modimo o e buile!",
                "33": "Bonang, o romela taletso go batho botlhe, gonne matsogo a kutlwelobotlhoko a thapololetswe go bone, mme a re: Ikotlhaeng, mme ke tlaa lo amogela.",
                "34": "Ee, a re: Tlang go nna mme lo tlaa ja leungo la setlhare sa botshelo; ee, lo tla ja mme lo nwe senkgwe le metsi a botshelo ka kgololesego;",
                "35": "Ee, tlang go nna mme lo tlise ditiro tsa tshiamo, mme ga lo na go kgaolwa lo ba lo latlhelwa mo molelong—",
                "36": "Gonne bonang, nako e fa seatleng ya gore mang le mang yo o sa tlising pele leungo le le molemo, kgotsa mang le mang yo o sa direng ditiro tsa tshiamo, ene yoo o na le lebaka la go kuruetsa le go hutsafala.",
                "37": "O lona badiri ba boikepi; lona ba le bodulogileng mo dilong tsa lefela tsa lefatshe, lona ba lo ipoletseng gore lo itsile ditsela tsa tshiamo le fa go ntse jalo lwa ya go sele, jaaka dinku di sena modisa, go sa kgathalesege gore modisa o biditse fa morago ga lona mme o santse a bitsa fa morago ga lona, mme ga lo obamele lentswe la gagwe!",
                "38": "Bonang, ka re go lona, modisa yo o molemo o a lo bitsa; ee, le mo leineng la gagwe o a lo bitsa, le e leng leina la ga Keresete; mme fa lo ka seka lwa obamele lentswe la modisa yo o molemo, go leina le ka lone lo bidiwang, bonang, ga lo dinku tsa modisa yo o molemo.",
                "39": "Mme jaanong fa lo se dinku tsa modisa yo o molemo, lo ba lesaka le fe? Bonang, ka re go lona gore diabole ke modisa wa lona, mme lo ba lesaka la gagwe; mme jaanong ke mang yo o ka ganetsang se? Bonang ka re go lona mang le mang yo o ganetsang se ke moaki, le ngwana wa ga diabole.",
                "40": "Gonne ka re go lona eng le eng se se molemo se tswa kwa Modimong, mme eng le eng se se bosula se tswa kwa go diabole.",
                "41": "Jalo he, fa motho a tlisa pele ditiro tse di molemo o obamela lentswe la modisa yo o molemo, mme o mo sala morago; mme mang le mang yo o tlisang ditiro tse di bosula, ene yoo, o nna ngwana wa ga diabole, gonne o obamela go lentswe la gagwe, mme a mo sale morago.",
                "42": "Mme mang le mang yo o dirang se o tshwanetse go amogela dituelo tsa gagwe mo go ene; jalo he, mo dituelong tsa gagwe o amogela loso, mo dilong tse di amanang le tshiamo, a sule mo ditirong tsotlhe tse di molemo.",
                "43": "Mme jaanong, bakaulengwe ba me, ke ka re lo nkutlwe, gonne ke bua ka mašetla a botho jwa me; gonne bonang, ke buile le lona ka motlhofo gore lo seka lwa fosa, kgotsa ke buile go ya ka fa ditaelong tsa Modimo.",
                "44": "Gonne ke biditswe go bua ka mokgwa o, go ya ka fa taolong e e boitshepho ya Modimo, e e mo go Keresete Jesu; ee, ke laetswe go ema le go paka go batho ba dilo tse go builweng ka ga tsone ke borraarona mabapi le dilo tse di tlaa tlang.",
                "45": "Mme se ga se sotlhe. A ga lo gopole gore ke itse ka ga dilo tse nna? Bonang, ke paka go lona gore ke itse gore dilo tse, tse ka tsone ke buileng di boammaaruri. Mme lo gopola gore ke itse jang ka nnete ya tsone?",
                "46": "Bonang, ka re go lona di itsesiwa go nna ke Mowa o o Boitshepho wa Modimo. Bonang, ke ikiditse dijo ka ba ka rapela malatsi a le mantsi gore ke tle ke itse dilo tse ka bonna. Mme jaanong ke itse ka bonna gore di boammaaruri; gonne Morena Modimo o di supegeditse go nna ka Mowa wa gagwe o o Boitshepho; mme se ke mowa wa tshenolo o o leng mo go nna.",
                "47": "Mme godimo ga moo, ka re go lona go ne go senotswe jalo go nna, gore mafoko a a builweng ke borraarona a boammaaruri, le jalo go ya ka fa moweng wa seporofiti o o mo go nna, o o leng gape ka tshupegetso ya Mowa wa Modimo.",
                "48": "Ke lo raya ke re, ke itse ka bonna gore eng le eng se ke tlaa se buang go lona, mabapi le se se tlaa tlang ke boammaaruri; mme ka re go lona, gore ke itse gore Jesu Keresete o tlaa tla, ee, Morwa, yo o Tshotsweng a le Esi wa ga Rara, a tletse matlhogonolo, le kutlwelobotlhoko, le boammaaruri. Mme bonang, ke ene yo o tlang go tsaya dibe tsa lefatshe, ee, dibe tsa motho mongwe le mongwe yo ka nitamo a dumelang mo leineng la gagwe.",
                "49": "Mme janong ke lo raya ke re e ke taolo e morago ga yone ke biditsweng, ee, go rerela bakaulengwe ba me ba ba rategang, ee, le mongwe le mongwe yo o nnang mo lefatsheng; ee, go rerela botlhe, bagolo le bana, mmogo ba ba golegilweng le ba ba gololesegileng; ee, ka re go lona batsofe, ga mmogo le ba dingwaga tse di fa gare, le tshika e e golang; ee, go lelela go bone gore ba ikotlhaye mme ba tsalwe gape.",
                "50": "Ee, go bua jalo Mowa: Ikotlhaeng, lotlhe lona dikhutlo tsa lefatshe gonne motse wa bogosi jwa legodimo o gaufi fa seatleng; ee, Morwa Modimo o tla mo kgalalelong ya gagwe, mo nonofong ya gagwe, tlotlego, thata, le taolo le puso. Ee, bakaulengwe ba me ba ba rategang ka re go lona Mowa wa re: Bonang kgalalelo ya Kgosi ya lefatshe lotlhe; ga mmogo le Kgosi ya legodimo ka bonako thata e tlaa galalela pele gareng ga bana botlhe ba batho.",
                "51": "Mme gape Mowa o nthaya o re, ee, o lelela go nna ka lentswe le legolo, o re: Ya pele mme o re go batho ba—Ikotlhaeng, gonne fa lo ka seka lwa ikotlhaya ga gona jaaka lo ka ja boswa motse wa bogosi jwa legodimo.",
                "52": "Mme gape ka re go lona, Mowa wa re: Bonang, selepe se beilwe kwa moding wa setlhare; jalo he, setlhare sengwe le sengwe se se sa ungweng maungo a a molemo se tlaa kgaolelwa fa fatshe mme se latlhelwe mo molelong, ee, molelo o o ka sekang wa fekeediwa, le molelo o o sa timegeng tota. Bonang, mme lo gakologelwe, Moitshephi o se buile.",
                "53": "Mme jaanong bakaulengwe ba me ba ba rategang, ka re go lona, a lo ka emelelana le dipuo tse; ee, a lo ka sekegela kwa thoko dilo tse, mme lwa gataka Moitshephi ka fa tlase ga dinao tsa lona; ee, a lo ka buduloga mo boikgogomosong jwa dipelo tsa lona; ee, a lo sa ntse lo tlaa ganelela mo go apareng diaparo tse di tlhwatlhwa e kgolo le go baya dipelo tsa lona mo dilong tsa lefela tsa lefatshe, mo dikhumong tsa lona?",
                "54": "Ee, a lo tlaa tswelela mo go gopoleng gore lo botoka mongwe go feta yo mongwe; ee, a lo tlaa tswelela mo letshwenyong la bakaulengwe ba lona, ba ba ikokobetsang e bile ba tsamaya morago ga taolo e e boitshepho ya Modimo, e mo go yone ba tlisitsweng mo kerekeng e, ba itshephisitswe ke Mowa o o Boitshepho, mme ba tlisa pele ditiro tse di lebanyeng le boikotlhao—",
                "55": "Ee, a mme lo tlaa tswelela mo go hulareleng bahumanegi, le batlhoki, le mo go ba timeng dilwana tsa lona?",
                "56": "Mme kwa bofelong, lona lotlhe ba lo tlaa tswelelang mo boleong jwa lona, ka re go lona ba ke bone ba ba tlaa kgaolwang mme ba latlhelwe mo molelong fa e se ba ka itlhaganela ba ikotlhaya.",
                "57": "Mme jaanong ka re go lona, lona lotlhe ba lo eletsang go sala morago lentswe la modisa yo o molemo, tswang lona mo baleofing, mme lo kgaogane, mme lo seka lwa tshwara dilo tsa bone tse di seng phepa; mme bonang, maina a bone a tlaa phimolwa, gore maina a baleofi, a seka a balelwa gareng ga maina a basiami, gore lefoko la Modimo le ka tla la diragadiwa, le le reng: Maina a baleofi ga a kitla a tlhakanngwa le maina a batho ba me;",
                "58": "Gonne maina a basiami a tlaa kwalwa mo bukeng ya botshelo, mme go bone ke tlaa naya boswa mo seatleng sa me sa moja. Mme jaanong, bakaulengwe ba me, lo na le eng go se bua kgatlhanong le se? Ka re go lona, fa lo bua kgatlhanong le sone, ga gore sepe, gonne lefoko la Modimo le tshwanetse go diragadiwa.",
                "59": "Gonne ke modisa ofe gareng ga lona yo e reng a na le dinku tse dintsi a seke a di tlhokomele, gore diphiri di se tsene mme tsa ja letsomane la gagwe? Mme bonang, fa phiri e tsena mo letsomaneng la gagwe a ga a e kobe? Ee, mme kwa bofelong, fa a ka kgona, o tlaa e bolaya.",
                "60": "Mme jaanong ka re go lona modisa yo o molemo o bitsa fa morago ga lona; mme fa lo ka obamela go lentswe la gagwe, o tlaa lo tlisa mo lesakeng la gagwe, mme lo dinku tsa gagwe; mme o lo laela gore lo seka lwa letlelela phiri e e gagolakang go tsena gareng ga lona, gore lo ka tla lwa seka lwa senngwa.",
                "61": "Mme jaanong, nna, Alema, ke lo laela ka puo ya gagwe yo o ntaetseng, gore lo tlhokomele go dira mafoko a ke a buileng go lona.",
                "62": "Ke bua ka mokgwa wa taelo go lona ba lo leng ba kereke; mme go bao ba e seng ba kereke ke bua ka mokgwa wa taletso, ke re: Tlang mme lo kolobediwe go boikotlhao, gore le lona lo tle lo je leungo la setlhare sa botshelo."
            },
            "6": {
                "1": "Mme jaanong go ne ga diragala gore morago ga Alema a sena go dira bokhutlo jwa go bua go batho ba kereke, e e neng e tlhomilwe mo motseng wa Sarahemola, o ne a tlhoma baperesiti le bagolwane, ka go baya diatla tsa gagwe go ya ka fa taolong ya Modimo, go okamela le go tlhokomela kereke.",
                "2": "Mme go ne ga diragala gore mang le mang yo o neng e se ba kereke, ba ba neng ba ikotlhaela dibe tsa bone ba ne ba kolobediwa go boikotlhao, mme ba amogelwa mo kerekeng.",
                "3": "Mme go ne gape ga diragala gore mang le mang yo e neng e le ba kereke ba ba neng ba seka ba ikotlhaela boleo jwa bone mme ba ikokobetsa fa pele ga Modimo—Ke raya ba ba neng ba tsholetsegetse godimo mo boikgogomosong jwa pelo tsa bone—Bone bao ba ne ba ganwa, mme maina a bone a ne a phimolwa, mo maina a bone a neng a sa balelwe gareng ga ao a basiami.",
                "4": "Mme jalo ba ne ba simolola go tlhoma taolo ya kereke mo motseng wa Sarahemola.",
                "5": "Jaanong ke ka re gore lo tlhaloganye gore lefoko la Modimo le ne le gololesegile go botlhe, mo e leng gore ga go bape ba ba neng ba rontshiwa tshwanelo ya go iphuthaganya mmogo go utlwa lefoko la Modimo.",
                "6": "Le fa go ntse jalo bana ba Modimo ba ne ba laelwa gore ba ikgobokanye mmogo kgapetsa, mme ba kopane go ikitsong dijo le thapelo e kgolo mo boemong jwa boitekanelo jwa botho jwa bao ba ba neng ba sa itse Modimo.",
                "7": "Mme jaanong go ne ga diragala gore fa Alema a sena go dira melawana e o ne a emelela go tswa go bone, ee, go tswa mo kerekeng e e neng e le mo motseng wa Sarahemola, mme a ya ntlheng ya botlhaba jwa noka ya Sitone, mo mokgatšheng wa Giteone, koo go ne go agilwe motse, o o neng o bidiwa motse wa Giteone, o o neng o le mo mokgatšheng o o neng o bidiwa Giteone, o ne o biditswe morago ga monna yo o neng a bolawa ke seatla sa ga Niho ka tšhaka.",
                "8": "Mme Alema a tsamaya mme a simolola go bega lefoko la Modimo mo kerekeng e e neng e tlhomilwe mo mokgatšheng wa Giteone, go ya ka fa tshenolong ya boammaaruri jwa lefoko le le neng le builwe ke borraagwe, le go ya ka fa moweng wa seporofiti o o neng o le mo go ene, go ya ka bopaki jwa ga Jesu Keresete, Morwa Modimo, yo o tshwanetseng go tla go rekolola batho ba gagwe go tswa mo dibeng, le taolo e e boitshepho e a neng a bidiwa ka yone, mme jalo go kwadilwe. Amene."
            },
            "7": {
                "intro": "Mafoko a ga Alema a a neng a a neela go batho mo Giteone, go ya ka fa pegong e e kwadilweng ya gagwe.",
                "1": "Bonang bakaulengwe ba me ba ba rategang, ke bona gore ke letleletswe go tla go lona, jalo he ke leka go bua le lona ka puo ya me, ee, ka molomo wa me, ke bona gore ke lwa ntlha ke bua le lona ka mafoko a molomo wa me, nna ke ntse ke kganeletswe ka botlalo mo setilong sa katlholo, ke nnile le tiro e ntsi mo e leng gore ke ne ke ka seka ka tla go lona.",
                "2": "Mme le tota ke ne ke ka seka ka tla jaanong mo nakong e fa e ne e se gore setilo sa katlholo se neetswe yo mongwe, go busa mo boemong jwa me; mme Morena mo kuwelobotlhokong e ntsi o neetse gore ke tle go lona.",
                "3": "Mme bonang, ke tlile ke na le ditsholofelo tse dikgolo le keletso e ntsi gore ke fitlhele gore le ikokobeditse fa pele ga Modimo, le gore lo ne lo tsweletse mo topong ka boikokobetso go matlhogonolo a gagwe, gore ke fitlhele gore lo ne lo sena molato fa pele ga gagwe, gore ke fitlhele gore ga lo mo seemong se se boitshegang se bakaulengwe ba rona ba neng ba le mo go sone kwa Sarahemola.",
                "4": "Mme a go segofadiwe leina la Modimo, gore a bo a mphile go itse, ee, a neele go nna boipelo jo bogolo jo bo feteletseng jwa go itse gore ba tlhomilwe gape mo tseleng ya tshiamo ya gagwe.",
                "5": "Mme ke a tshepha, go ya ka fa Moweng wa Modimo o o leng mo go nna, gore ke tlaa nna gape le boipelo mo go lona; le fa go ntse jalo, ga ke eletse gore boipelo jwa me mo go lona bo ka tla ka tiragalo ya pogisego e e kana le bohutsana jo ke nnileng le jone go bakaulengwe kwa Sarahemola, gonne bonang, boipelo jwa me bo tla mo go bone morago ga ke sena go kgabaganya ka go ralala pogisego e ntsi le bohutsana.",
                "6": "Mme bonang, ke tshepha gore ga lo mo seemong sa tlhoka tumelo e ntsi jaaka go ne go le bakaulengwe ba lona; ke tshepha gore ga lo a tsholetsegela godimo mo boikgogomosong jwa dipelo tsa lona; ee, ke tshepha gore ga lo a baya dipelo tsa lona mo dikhumong le dilo tsa lefela tsa lefatshe; ee, ke tshepha gore ga lo obamele disetwa, mme gore lo obamela Modimo wa boammaaruri le o o tshelang, le gore lo lebeletse kwa pele go phimolo ya dibe tsa lona, ka tumelo e e senang bokhutlo, e e tlaa tlang.",
                "7": "Gonne bonang, ka re go lona go dilo di le dintsi go tla; mme bonang, go selo se le sengwe se e leng sa botlhokwa go feta tsone tsotlhe—gonne bonang, nako ga e kgakala gore Morekolodi a tshele mme a tle gareng ga batho ba gagwe.",
                "8": "Bonang, ga ke re o tlaa tla gareng ga rona ka nako ya go nna ga gagwe mo motlaaganeng wa gagwe o o swang; gonne bonang, mowa ga o ise o re go nna se e tlaa nna seemo. Jaanong ka ga selo se ga ke itse; mme go le kana ke a itse, gore Morena Modimo o na le thata go dira dilo tsotlhe tse di leng go ya ka fa lefokong la gagwe.",
                "9": "Mme bonang, Mowa o rile go le kana go nna, o re: Lelela go batho ba, o re—Ikotlhaeng lona, mme lo baakanye tsela ya Morena, mme lo tsamaye mo ditselaneng tsa gagwe, tse di tlhamaletseng; gonne bonang, motse wa bogosi jwa legodimo o fa seatleng, mme Morwa Modimo o tla mo sefatlhogong sa lefatshe.",
                "10": "Mme bonang, o tlaa tsholwa ke Maria, kwa Jerusalema le e leng lefatshe la borraaronamogolo, ene e le kgarejwana, sejana sa botlhokwa e bile se tlhophilwe, yo o tlaa tshutifalewang mme a ime ka thata ya Mowa o o Boitshepho, mme a tlise pele morwa, ee, le e leng Morwa Modimo.",
                "11": "Mme o tlaa ya pele, a sotlega ditlhabi le dipogisego le dithaelo tsa mefuta yotlhe; mme se gore lefoko le tle le diragadiwe le le reng o tlaa tsaya mo go ene matlhoko le malwetse a batho ba gagwe.",
                "12": "Mme o tlaa tsaya mo go ene loso, gore a tle a bofolole dikgole tsa loso tse di bofang batho ba gagwe; mme o tlaa tsaya mo go ene makoa a bone, gore dijelo tsa gagwe di ka tla tsa tlala ka kutlwelobotlhoko, go ya ka fa nameng, gore a tle a itse go ya ka fa nameng ka fa a ka tlamelang batho ba gagwe go ya ka makoa a bone.",
                "13": "Jaanong Mowa o itse dilo tsotlhe; le fa go ntse jalo, Morwa Modimo o sotlega go ya ka fa nameng gore a tle a tseye mo go ene dibe tsa batho ba gagwe, gore o ka tla a phimola ditlolo molao tsa bone go ya ka fa thateng ya kgololo ya gagwe; mme jaanong bonang, se ke bopaki jo bo leng mo go nna.",
                "14": "Jaanong ka re go lona lo tshwanetse lo ikotlhae, mme lo tsalwe gape; gonne Mowa wa re fa lo sa tsalwa gape ga lo kake lwa ja boswa motse wa bogosi jwa legodimo; jalo he tlang mme lo kolobediwe go boikotlhao, gore lo tle lo tlhatswiwe go tswa mo dibeng tsa lona, gore lo tle lo nne le tumelo mo Kwanyaneng ya Modimo, yo o tlosang dibe tsa lefatshe, yo o leng mogolo go boloka le go tlhatswa go tswa mo tshiamololong yotlhe.",
                "15": "Ee, ka re go lona tlang mme lo se boife, mme lo sekegele kwa thoko sebe sengwe le sengwe, se ka motlhofo se lo tlhaselang, se se lo bofelelang mo tshenyengong, ee, tlang mme lo ye pele, mme lo bontshe go Modimo wa lona gore lo eletsa go ikotlhaela dibe tsa lona le go tsena mo kgolaganong le ene go tshegetsa ditaelo tsa gagwe, mme lo supe go ene ka letsatsi leno ka go ya mo metsing a kolobetso.",
                "16": "Mme mang le mang yo o dirang se, mme a tshegetsa ditaelo tsa Modimo go tsweng fa, ene yoo o tlaa gakologelwa gore ke mo raya ke re, ee, o tlaa gakologelwa gore ke mo reile ka re, o tlaa bona botshelo jo bosakhutleng, go ya ka fa bopaking jwa Mowa o o Boitshepho, o o pakang mo go nna.",
                "17": "Mme jaanong bakaulengwe ba me ba ba rategang, a lo dumela dilo tse? Bonang, ka re go lona, ee, ke a itse gore lo a di dumela; mme tsela e ke itseng ka yone gore lo a di dumela ke ka itshupegetso ya Mowa o o leng mo go nna. Mme jaanong ka gonne tumelo ya lona e nonofile mabapi le seo, ee, mabapi le dilo tse ke di buileng, go gogolo boipelo jwa me.",
                "18": "Gonne jaaka ke lo reile go tswa kwa tshimologong, gore ke ne ke na le keletso e ntsi gore lo bo lo se mo seemong sa tsietsego jaaka bakaulengwe ba lona, le jalo ke bonye gore dikeletso tsa me di kgotsofaditswe.",
                "19": "Gonne ke lemoga gore lo mo ditselaneng tsa tshiamo; ke lemoga gore lo mo tseleng e e isang kwa motseng wa bogosi jwa Modimo; ee, ke lemoga gore lo tlhamalatsa ditselana tsa gagwe.",
                "20": "Ke lemoga gore go itsisitswe go lona, ka bopaki jwa lefoko la gagwe, gore ga a kake a tsamaya mo ditselaneng tse di sokameng; le fa e le go farologana le se a se buileng; le e seng gore o na le moriti wa go fetoga go tswa mo mojeng go ya kwa molemeng, kgotsa go tswa mo go seo se se siameng go ya go seo se se sa siamang; jalo he, tsela ya gagwe ke tikologo e le nngwe e e sa khutleng.",
                "21": "Mme ga a nne mo ditempeleng tse di seng boitshepho; le e seng makgapha kgotsa sengwe fela se se seng phepa se amogelwe mo motseng wa bogosi jwa Modimo; jalo he ka re go lona nako e tlaa tla, ee, mme e tlaa nna ka letsatsi la bofelo, gore yoo yo o makgapha o tlaa sala mo makgapheng a gagwe.",
                "22": "Mme jaanong bakaulengwe ba me ba ba rategang, ke buile dilo tse mo go lona gore ke tle ke lo tsose mo tlhaloganyong tiro ya lona go Modimo, gore lo tle lo tsamaye lo se molato fa pele ga gagwe, gore lo ka tsamaya fa morago ga taolo e e boitshepho ya Modimo, e mo morago ga yone lo amogetsweng.",
                "23": "Mme jaanong ke ka re gore lo ikokobetse, mme lo nne boineelo le bonolo; lo le motlhofo go kopiwa; lo tletse bopelotelele le boitshoko; lo le boitshwaro mo dilong tsotlhe; lo tlhoafetse mo go tshegetseng ditaelo tsa Modimo ka dinako tsotlhe; lo kopa eng le eng dilo tsotlhe tse lo emang mo letlhokong la tsone mmogo tsa semowa le senama; ka nako yotlhe lo busetsa ditebogo go Modimo mo dilong eng kana eng tse lo di amogelang.",
                "24": "Mme bonang gore lo na le tumelo, tsholofelo, le bopelonomi, mme go tswa foo lo tlaa nna ka nako yotlhe mo ditirong tse di molemo.",
                "25": "Mme a Morena a lo segofatse, le go baya diaparo tsa lona di sena selabe, gore lo ka tla lwa bofelo lwa tlisiwa go nna fatshe le Aberahame, Isake, le Jakobe, le baporofiti ba ba boitshepho ba ba kileng ba nna fa e sale lefatshe le simologa, lo na le diaparo tsa lona di sena selabe le jaaka diaparo tsa bone di sena selabe, mo motseng wa bogosi jwa legodimo go sa tlhole gape le tswela kwa ntle.",
                "26": "Mme jaanong bakaulengwe ba me ba ba rategang, ke buile mafoko a go lona go ya ka fa Moweng o o pakang mo go nna; mme botho jwa me bo ipela mo go feteletseng, ka ntlha ya tlhoafalo e e feteletseng le kelotlhoko e lo e fileng lefoko la me.",
                "27": "Mme jaanong, a kagiso ya Modimo e nne mo go lona, le mo mantlong a lona le masimo, le mo matsomaneng a lona le matlhape, le tsotlhe tse lo nang le tsone, basadi ba lona le bana ba lona, go ya ka fa tumelong ya lona le ditiro tsa lona tse di molemo, go tsweng mo nakong eno go ya pele le ka metlha. Mme jalo ke buile. Amene."
            },
            "8": {
                "1": "Mme jaanong go ne ga diragala gore Alema a boe go tswa kwa lefatsheng la Giteone, a sena go ruta batho ba Giteone dilo di le dintsi tse di ka sekeng tsa kwalwa, a sena go tlhoma taolo ya kereke, go ya jaaka pele a ne a dirile kwa lefatsheng la Sarahemola, ee, a boela kwa ntlong ya gagwe kwa Sarahemola go itapolosa mo ditirong tse a neng a di dirile.",
                "2": "Mme jalo ga felela ngwaga wa borobabongwe wa puso ya baatlhodi mo godimo ga batho ba ga Nifae.",
                "3": "Mme go ne ga diragala mo tshimologong ya ngwaga wa bolesome wa puso ya baatlhodi mo godimo ga batho ba ga Nifae, gore Alema a emelela go tswa koo mme a tseela loeto lwa gagwe mo lefatsheng la Mileke, mo bophirima jwa noka ya Sitone, mo bophirima gaufi le melelwane ya sekgwa.",
                "4": "Mme a simolola go ruta batho mo lefatsheng la Mileke go ya ka taolo e e boitshepho ya Modimo, e ka yone a neng a biditswe; mme a simolola go ruta batho go ya le lefatshe lotlhe la Mileke.",
                "5": "Mme go ne ga diragala gore batho ba tle kwa go ene go ya le melelwane yotlhe ya lefatshe le le neng le le ntlheng ya sekgwa. Mme ba ne ba kolobediwa go ya le lefatshe lotlhe;",
                "6": "Mo e leng gore fa a sena go fetsa tiro ya gagwe kwa Mileke o ne a emelela koo, mme a tsamaya loeto lwa malatsi a le mararo mo bokone jwa lefatshe la Mileke; mme a tla mo motseng o o neng o bidiwa Emonaeha.",
                "7": "Jaanong e ne e le tlwaelo ya batho ba ga Nifae go bitsa mafatshe le metse ya bone, le magae a bone, ee, le metsana ya bone, ka leina la gagwe yo o nnileng wa ntlha go nna mo go yone; mme jalo go ne go ntse jalo ka lefatshe la Emonaeha.",
                "8": "Mme go ne ga diragala gore fa Alema a sena go tla kwa motseng wa Emonaeha, a simolola go rera lefoko la Modimo go bone.",
                "9": "Jaanong Satane o ne a tshwere ka bogolo mo pelong tsa batho ba motse wa Emonaeha; jalo he ba ne ba seka ba obamela mafoko a ga Alema.",
                "10": "Le fa go ntse jalo Alema o ne a dira thata mo moweng, a kgaratlha le Modimo mo thapelong e kgolo, gore o ka tla a tshela Mowa wa gagwe mo bathong ba ba neng ba le mo motseng; gore o ka tla gape a neela gore o ka ba kolobetsa go boikotlhao.",
                "11": "Le fa go ntse jalo, ba ne ba thatafatsa pelo tsa bone, ba mo raya ba re: Bona, re itse gore o Alema; e bile re itse gore o moperesiti yo mogolo godimo ga kereke e o e tlhomileng mo dikarolong tse dintsi tsa lefatshe, go ya ka fa ngwaong ya gago; mme ga re ba kereke ya gago, e bile ga re dumele mo dingwaong tseo tsa bomatla.",
                "12": "Mme jaanong re itse gore ka gore ga re ba kereke ya gago re itse gore ga o na thata mo go rona; mme o neetse setilo sa katlholo go Nifaeha; jalo he ga o moatlhodi mogolo mo godimo ga rona.",
                "13": "Jaanong fa batho ba sena go bua se, mme ba emelelana le mafoko otlhe a gagwe, le go mo kgoba, le go mo kgwela mathe, mme ba dira gore a kobelwe kwa ntle ga motse wa bone, a emelela koo, mme a tseela loeto lwa gagwe go isa kwa motseng o o neng o bidiwa Arone.",
                "14": "Mme go ne ga diragala gore fa a santse a tsamaile koo, a imetswe ke bohutsana, a kgabaganya go ralala pitlagano e ntsi le botlhoko le tshwenyego ya botho, ka ntlha ya boleo jwa batho ba ba neng ba le mo motseng wa Emonaeha, go ne ga diragala fa Alema a ne jalo a imetswe ke bohutsana, bona moengele wa Morena o ne a bonala go ene, a re:",
                "15": "Go segofaditswe wena, Alema; jalo he, tsholetsa tlhogo ya gago mme o ipele, gonne o na le lebaka le legolo go ipela; gonne o ntse o le boikanyo mo go tshegetseng ditaelo tsa Modimo go tswa ka nako e o neng wa amogela molaetsa wa gago wa ntlha go tswa kwa go ene. Bona, ke nna yo o neng a o neela go wena.",
                "16": "Mme bona, ke rometswe go go laela gore o boele kwa motseng wa Emonaeha, mme o rere gape go batho ba motse; ee, rera go bone. Ee, ba reye o re, fa e se ba ka ikotlhaya Morena Modimo o tlaa ba senya.",
                "17": "Gonne bona, ba a akanya mo nakong e gore ba ka senya kgololesego ya batho ba gago, (gonne jalo go bua Morena) se se leng kgatlhanong le ditao, le dikatlholo, le ditaelo tse a di fileng go batho ba gagwe.",
                "18": "Jaanong go ne ga diragala gore morago ga Alema a sena go amogela molaetsa wa gagwe go tswa kwa moengeleng wa Morena a boela ka pela kwa lefatsheng la Emonaeha. Mme a tsena motse ka tsela e nngwe, ee, ka tsela e e mo borwa jwa motse wa Emonaeha.",
                "19": "Mme jaaka fa a tsena mo motseng o ne a tshwerwe ke tlala, mme a raya monna a re: A o ka a fa motlhanka yo o boikokobetso wa Modimo sengwe go ja?",
                "20": "Mme monna a mo raya a re: Ke Monifae, mme ke itse gore o moporofiti yo o boitshepho wa Modimo, gonne o monna yo moengele a rileng mo ponong: O tla amogela. Jalo he, tsamaya le nna mo ntlong ya me, mme ke tlaa abelana le wena dijo tsa me; mme ke itse gore o tlaa nna tshegofatso mo go nna le ntlo ya me.",
                "21": "Mme go ne ga diragala gore monna a mo amogele mo ntlong ya gagwe; mme monna o ne a bidiwa Emiuleke; mme o ne a tlisa pele senkgwe le nama mme a di baya fa pele ga ga Alema;",
                "22": "Mme go ne ga diragala gore Alema a je senkgwe mme a kgora; mme a segofatsa Emiuleke le ntlo ya gagwe, mme a naya malebogo go Modimo.",
                "23": "Mme fa a sena go ja mme a kgora o ne a raya Emiuleke a re: Ke Alema, mme ke moperesiti mogolo godimo ga kereke ya Modimo go ya le lefatshe.",
                "24": "Mme bona, ke biditswe go rera lefoko la Modimo gareng ga batho ba botlhe, go ya ka fa Moweng wa tshenolo le seporofiti; mme ke ne ke le mo lefatsheng le mme ba ne ba seka ba nkamogela, mme ba ne ba nkobela kwa ntle mme ke ne ke le gaufi le go hularela lefatshe leno ka metlha.",
                "25": "Mme bona ke laetswe gore ke boe gape mme ke porofite go batho ba, ee, le go paka kgatlhanong le bone mabapi le boikepi jwa bone.",
                "26": "Mme jaanong, Emiuleke, ka ntlha ya gore o njisitse mme wa nkamogela, wena o segofaditswe; gonne ke ne ke tshwerwe ke tlala, gonne ke ikiditse dijo malatsi a mantsi.",
                "27": "Mme Alema a nna malatsi a le mantsi le Emiuleke pele ga a simolola go rera go batho.",
                "28": "Mme go ne ga diragala gore batho ba gole thata mo boikeping jwa bone.",
                "29": "Mme lefoko la tla ko go Alema, le re: Tsamaya; mme gape o re go motlhanka wa me Emiuleke, tsamaya pele mme o porofite go batho ba, o re—Ikotlhaeng lona, gonne go bua jalo Morena, fa e se lo ka ikotlhaya ke tlaa etela batho ba mo kgalefong ya me; ee, mme ga ke kitla ke faposetsa kgalefo ya me e e boitshegang go sele.",
                "30": "Mme Alema o ne a ya pele, ga mmogo le Emiuleke, gareng ga batho, go bega mafoko a Modimo go bone; mme ba ne ba tlala ka Mowa o o Boitshepho.",
                "31": "Mme ba ne ba na le thata e filwe go bona, mo e leng gore ba ne ba ka seke ba tswalelelwa mo meleteng ya kgolegelo; le fa e le gore go kgonege gore motho mongwe o ka ba bolaya; le fa go ntse jalo ba ne ba seka ba dirisa thata ya bone go fitlhelela ba golegwa ka dikgole ba bo ba latlhelwa mo kgolegelong. Jaanong, se se ne sa dirwa gore Morena a tle a supe pele thata ya gagwe mo go bone.",
                "32": "Mme go ne ga diragala gore ba ye pele le go simolola go rera le go porofita go batho, go ya ka fa Moweng le thata tse Morena a neng a di ba file."
            },
            "9": {
                "intro": "Mafoko a ga Alema, ga mmogo le mafoko a ga Emiuleke, a a neng a begwa go batho ba ba neng ba le kwa lefatsheng la Emonaeha. Mme gape ba latlhelwa mo kgolegelong, mme ba gololwa ke thata e e gakgamatsang ya Modimo e e neng e le mo go bone, go ya ka fa pegong e e kwadilweng ya ga Alema.",
                "1": "Mme gape, nna, Alema, ke laetswe ke Modimo gore ke tseye Emiuleke le go ya pele le go rera gape go batho ba, kgotsa batho ba ba neng ba le mo motseng wa Emonaeha, go ne ga diragala gore fa ke simolola go rera go bone, ba ne ba simolola go ganetsana le nna, ba re:",
                "2": "O mang? O ithaya o re re tlaa dumela bopaki jwa monna a le mongwe, le fa a tlaa re rerela gore lefatshe le tlaa feta?",
                "3": "Jaanong ba ne ba sa tlhaloganye mafoko a ba neng ba a bua; gonne ba ne ba sa itse gore lefatshe le tlaa feta,",
                "4": "Mme ba ne gape ba re: Ga re kake ra dumela mafoko a gago fa o ka porofita gore motse o mogolo o tlaa senngwa ka letsatsi le lengwe.",
                "5": "Jaanong ba ne ba sa itse gore Modimo o ne a ka dira ditiro tse di gakgamatsang jalo, gonne ba ne ba le batho ba ba dipelo di thata le ba ba gagametseng melala.",
                "6": "Mme ba ne ba re: Modimo ke mang, yo o romileng go sa fete taolo e e fetang monna a le mongwe fela gareng ga batho ba, go bega go bone boammaaruri jwa dilo tse dikgolo jalo tse di gakgamatsang?",
                "7": "Mme ba ne ba ema pele go baya diatla tsa bone mo go nna; mme bonang, ba ne ba seka. Mme ka ema ka tshosologo go bega go bone, ee, ke ne ka tshosologo ka paka go bone ke re:",
                "8": "Bonang, lona tshika e e boleo le tshokamo, lo lebetse jang ngwao ya borraalona; ee, lo lebetse ka pela jang ditaelo tsa Modimo.",
                "9": "A ga lo gakologelwe gore rraarona, Lihae, o ne a tlisiwa go tswa Jerusalema ka seatla sa Modimo? A ga lo gakologelwe gore ba ne botlhe ba etelelwa ke ene go ralala naga?",
                "10": "Mme a lo lebetse ka pela jaana gore o ne a golola borraarona mo diatleng tsa baba ba bone ga kae, mme a ba somarela mo go senngweng, le ka diatla tsa bakaulengwe ba bone tota?",
                "11": "Ee, mme fa e ne e se kile ya nna ka thata ya gagwe e e senang bolekane, le kutlwelobotlhoko ya gagwe, le boitshoko jwa gagwe mo go rona, re ka bo re kgaotswe mo go sa tilegeng mo sefatlhogong sa lefatshe pele thata ga nako eno, mme gongwe re beilwe mo seemong sa bohutsana jo bo sa feleng le khutsafalo.",
                "12": "Bonang, jaanong ka re go lona gore o le laela go ikotlhaya; mme fa e se lo ka ikotlhaya, ga lo kake ka tlhalefo epe lwa ja boswa motse wa bogosi jwa Modimo. Mme bonang, se ga se gotlhe—o lo laetse gore lo ikotlhaye, go seng jalo o tlaa lo senya gotlhelele go tswa mo sefatlhogong sa lefatshe; ee, o tlaa lo etela mo tšhakgalong ya gagwe, mme mo tšhakgalong ya gagwe e e boitshegang, ga a na go boela kwa morago.",
                "13": "Bonang, a ga lo gakologelwe mafoko a a neng a a bua go Lihae, a re: Go lekana le jaaka lo ka tshegetsa ditaelo tsa me, lo tlaa tswelela mo lefatsheng? Mme gape gatwe: Go lekana le jaaka lo ka seka lwa tshegetsa ditaelo tsa me lo tlaa kgaolwa go tswa fa pele ga Morena.",
                "14": "Jaanong ke kare gore lo gakologelwe, gore go lekana le jaaka Baleimene ba sa tshegetsa ditaelo tsa Modimo, ba kgaotswe go tswa fa pele ga Morena. Jaanong re bona gore lefoko la Morena le netefaditswe mo selong se, mme Baleimene ba kgaotswe go tswa fa pele ga gagwe, go tswa kwa tshimologong ya ditlolo molao tsa bone mo lefatsheng.",
                "15": "Le fa go ntse jalo ka re go lona, go tla bo go le botoka go feta mo go bone mo letsatsing la bofelo go gaisa mo go lona, fa lo ka sala mo dibeng tsa lona, ee, e bile go le botoka thata mo go bone mo botshelong jono go feta mo go lona, fa e se lo ka ikotlhaya.",
                "16": "Gonne go ditsholofetso di le dintsi tse di thapololetsweng go Baleimene; gonne ke ka ntlha ya dingwao tsa borraabo tse di ba dirileng go nna mo seemong sa bone sa go tlhoka kitso; jalo he Morena o tlaa nna kutlwelobotlhoko mo go bone mme a lelefatsa go nna teng ga bone mo lefatsheng.",
                "17": "Mme ka sebaka sengwe sa nako ba tlaa tlisiwa go dumela mo lefokong la gagwe, le go itse ka go sa siama ga dingwao tsa borraabo; mme bontsi jwa bone bo tlaa bolokwa, gonne Morena o tlaa nna kutlwelobotlhoko go botlhe ba ba bitsang leina la gagwe.",
                "18": "Mme bonang, ke lo raya ke re fa lo ka tswelela mo boleong jwa lona gore malatsi a lona ga a na go lelefadiwa mo lefatsheng, gonne Baleimene ba tlaa romelwa mo go lona; mme fa lo sa ikotlhae, ba tlaa tla mo nakong e lo sa itseng, mme lo tlaa etelwa ka tshenyo gotlhelele; mme e tlaa bo e le ka fa tšhakgalong e e boitshegang ya Morena.",
                "19": "Gonne ga a na go lo letlelela gore lo tshele mo boikeping jwa lona, go senya batho ba gagwe. Ka re go lona, Nyaa; fa e le sengwe o ka letla gore Baleimene ba senye batho ba gagwe botlhe ba ba bidiwang batho ba ga Nifae, fa go ka kgonega gore ba wele mo dibeng le ditlolo molao, morago ga ba sena go nna le lesedi le lentsi jaana le kitso e ntsi jaana e filwe go bone ke Morena Modimo wa bone;",
                "20": "Ee, morago ga lo sena go nna batho ba ba rategileng jaana ba Morena; ee, morago ga lo sena go ratiwa godimo ga tšhaba nngwe le nngwe, lotso, teme, kgotsa batho; morago ga ba sena go nna le dilo tsotlhe di itsesitswe mo go bone, go ya ka fa dikeletsong tsa bone, le tumelo ya bone, le dithapelo tsa bone, tsa seo se se nnileng, le se se leng, le se se tlaa tlang;",
                "21": "Lo sena go etelwa ke Mowa wa Modimo; lo buile le baengele, mme lo buisitswe ke lentswe la Morena; e bile lo na le mowa wa seporofiti, le mowa wa tshenolo, ga mmogo le dimpho tse dintsi, mpho ya go bua ka diteme, le mpho ya go rera, le mpho ya Mowa o o Boitshepho, le mpho ya thanolo;",
                "22": "Ee, mme morago ga lo sena go gololwa ke Modimo go tswa mo lefatsheng la Jerusalema, ka seatla sa Morena; lo bolokilwe mo tlaleng, le mo bolwetseng, le mekgwa yotlhe ya malwetse a mofuta mongwe le mongwe; mme ba nonofile mo gogolo mo ntweng, gore ba seka ba senngwa; ba ntshitswe mo bokgobeng nako morago ga nako, mme ba beilwe le go babalelwa go fitlhelela jaanong; mme ba ne ba tsweledisiwa go fitlhelela ba humile mo dilong tsa mekgwa yotlhe—",
                "23": "Mme jaanong bonang ka re go lona, gore fa batho ba, ba ba amogetseng masego a mantsi jaana go tswa mo seatleng sa Morena, ba bo ba tlola molao kgatlhanong le lesedi le kitso e ba nang le yone, ka re go lona fa se e le sone, gore fa ba ka wela mo tlolong molao, gore go tlaa nna botoka go feta mo Baleimeneng go feta mo go bone.",
                "24": "Gonne bonang, ditsholofetso tsa Morena di thapololetswe go Baleimene, mme ga di go lona fa lo tlola molao; gonne a Morena ga a solofetsa ka tlhamalalo mme a itsise semmuso ka tlhoafalo, gore fa lo ka ingaola kgatlhanong le ene gore lo tlaa senngwa gotlhelele go tswa mo sefatlhogong sa lefatshe?",
                "25": "Mme jaanong ka ntlha ya se, gore lo tle lo seka lwa senngwa, Morena o rometse moengele wa gagwe go etela bontsi jwa batho ba gagwe, a bega go bone gore ba ye pele mme ba lele mo gogolo go batho ba, ba re: Ikotlhayeng, gonne motse wa bogosi jwa legodimo o gaufi fa seatleng;",
                "26": "Mme malatsi a se mantsi go tswa fano Morwa Modimo o tlaa tla mo kgalalelong ya gagwe; mme kgalalelo ya gagwe e tlaa bo e le kgalalelo ya yo o Tshotsweng a le Esi wa ga Rara, a tletse matlhogonolo, tekatekano le boammaaruri, a tletse bopelotelele, kutlwelobotlhoko, boitshoko, bofefo go utlwa selelo sa batho ba gagwe le go araba dithapelo tsa bone.",
                "27": "Mme bonang, o tla go rekolola ba ba tlaa kolobediwang go boikotlhao, ka tumelo mo leineng la gagwe.",
                "28": "Jalo he, baakanyang tsela ya Morena, gonne nako e fa seatleng ya gore batho botlhe ba tlaa roba poelo ya ditiro tsa bone, go ya ka se ba neng ba le sone—fa e le gore ba ne ba siame ba tlaa roba poloko ya botho jwa bone, go ya ka fa thateng le kgololo ya ga Jesu Keresete; mme fa ba ne ba le bosula, ba tlaa roba khutsego ya botho jwa bone, go ya ka fa thateng le botshwaro jwa ga diabole.",
                "29": "Jaanong bonang, se ke lentswe la moengele, le lelela go batho.",
                "30": "Mme jaanong, bakaulengwe ba me ba ba rategang, gonne lo bakaulengwe ba me, mme lo tshwanetse go ratega, mme lo tshwanetse go tlisa pele ditiro tse di tshwanetseng boikotlhao, ke bona gore dipelo tsa lona di thatafetse go feta kgatlhanong le lefoko la Modimo, e bile ke bona gore lo batho ba ba latlhegileng ba ba oleng.",
                "31": "Jaanong go ne ga diragala gore fa nna, Alema, ke sena go bua mafoko a, bonang, batho ba ne ba nkgalefetse ka ntlha ya gore ke rile go bone ke batho ba ba dipelo di thata ba ba gagametseng melela.",
                "32": "Le gape ka ntlha ya gore ke ba reile ka re e ne e le batho ba ba latlhegileng ba ba oleng ba ne ba ntšhakgaletse, mme ba senka go baya diatla tsa bone mo go nna, gore ba tle ba ntatlhele mo kgolegelong.",
                "33": "Mme go ne ga diragala gore Morena o ne a seka a ba letlelela gore ba ntseye ka nako eo, mme ba ntatlhele mo kgolegelong.",
                "34": "Mme go ne ga diragala gore Emiuleke a tsamaye mme a ema fa pele, mme a simolola go rera go bone le ene. Mme jaanong mafoko a ga Emiuleke ga a kwalwa otlhe, le fa go ntse jalo karolo ya mafoko a gagwe e kwadilwe mo bukeng e."
            },
            "10": {
                "1": "Jaanong a ke mafoko a Emiuleke a neng a a rera go batho ba ba neng ba le mo lefatsheng la Emonaeha a re:",
                "2": "Ke nna Emiuleke; ke morwa Kiditona, yo e neng e le morwa Išemaele yo e neng e le kokomana ya ga Aminatae; mme e ne e le ene Aminatae yoo yo o neng a tolokolola mokwalo o o neng o le mo leboteng la tempele, o o neng o kwadilwe ka monwana wa Modimo.",
                "3": "Mme Aminatae e ne e le kokomana ya ga Nifae, yo e neng e le morwa Lihae, yo o duleng kwa lefatsheng la Jerusalema, yo o neng e le kokomana ya ga Manase, yo o neng e le morwa Josefe yo o neng a rekisediwa mo Egepeto ka diatla tsa bakaulengwe ba gagwe.",
                "4": "Mme bonang, gape ke monna wa tumo e e seng potlana gareng ga botlhe ba ba nkitseng; ee, mme bonang, ke na le masika a le mantsi le ditsala, mme gape ke nnile le dikhumo di le dintsi ka seatla sa go dira ga me.",
                "5": "Le fa go ntse jalo, morago ga tse tsotlhe, ga ke ise ke itse go le go ntsi ka ditsela tsa Morena, le masaitseweng a gagwe le thata e e gakgamatsang. Ke rile ga ke ise ke itse thata ka dilo tse; mme bonang, ke dira phoso, gonne ke bone bontsi jwa masaitseweng a gagwe le thata ya gagwe e e gakgamatsang; ee, le mo tshomarelong tota ya matshelo a batho ba.",
                "6": "Le fa go ntse jalo, ke ne ka thatafatsa pelo ya me, gonne ke ne ka bidiwa makgetho a mantsi mme ke ne ka seka ka utlwa; jalo he ke ne ke itse mabapi le dilo tse, mme ke ne ka nna ka seka ka itse; jalo he ke ne ka tswelela ka ingaola kgatlhanong le Modimo, mo boleong jwa pelo ya me, le go fitlhela ka letsatsi la bone la kgwedi e ya bosupa, e e leng mo ngwageng wa bolesome wa puso ya baatlhodi.",
                "7": "Jaaka fa ke ne ke eta go bona losika lo lo gaufi thata, bonang moengele wa Morena o ne a bonala go nna mme a re: Emiuleke, boela kwa ntlong ya gago, gonne o tlaa jesa moporofiti wa Morena; ee, monna yo o boitshepho, yo e leng monna yo o kgethegileng wa Modimo; gonne o ikiditse dijo malatsi a le mantsi ka ntlha ya dibe tsa batho ba, mme o tshwerwe ke tlala, mme wena o tlaa mo amogela mo ntlong ya gago mme o mo jese, mme o tlaa go segofatsa le ntlo ya gago, mme tshegofatso ya Morena e tlaa nna mo go wena le ntlo ya gago.",
                "8": "Mme go ne ga diragala gore ke ne ka obamele lentswe la moengele, mme ka boela go ya ntlheng ya ntlo ya me. Mme jaaka fa ke ya koo ka bona monna yo moengele a rileng go nna: O tlaa mo amogela mo ntlong ya gago—mme bonang e ne e le ene monna yo yo o ntseng a bua le lona mabapi le dilo tsa Modimo.",
                "9": "Mme moengele o ne a re go nna ke monna yo o boitshepho; ka jalo he ke itse gore ke monna yo o boitshepho gonne go ne ga buiwa se ke moengele wa Modimo.",
                "10": "Mme gape ke itse gore dilo tse ka tsone a pakileng di boammaaruri; gonne bonang ka re go lona, jaaka Morena a tshela, le jalo o rometse moengele wa gagwe go dira dilo gore di supegetswe go nna; mme se o se dirile fa Alema yo a ne a nna mo ntlong ya me.",
                "11": "Gonne bonang, o segofaditse ntlo ya me, o ntshegofaditse, le basadi ba me, le bana ba me, le ntate le losika lwa me; ee, le losika lotlhe lwa me tota o le segofaditse, mme tshegofatso ya Morena e ntse mo go rona go ya ka fa mafokong a a neng a a buile.",
                "12": "Mme jaanong, fa Emiuleke a sena go bua mafoko a, batho ba ne ba simolola go gakgamala, ba bona gore go ne go le mosupi yo o fetang bongwe yo o neng a paka ka ga dilo tse ka tsone ba neng ba sekisiwa, le gape ka ga dilo tse di neng di tlaa tla, go ya ka fa moweng wa seporofiti o o neng o le mo go bone.",
                "13": "Le fa go ntse jalo, go ne go le bangwe gareng ga bone ba ba neng ba akanya go ba botsolotsa, gore ka dithulaganyo tsa bone tsa boferefere gongwe ba ka ba tshwara ka mafoko, gore ba tle ba bone bosupi kgatlhanong le bone, gore ba tle ba ba neele go baatlhodi ba bone gore ba ka tla ba atlholwa go ya ka fa molaong, le gore ba ka tla ba bolawa kgotsa ba latlhelwa mo kgolegelong, go ya ka fa melatong e ba neng ba ka dira gore e bonale kgotsa ba e supa kgatlhanong le bone.",
                "14": "Jaanong e ne e le banna bao ba ba neng ba batla go ba senya, ba e neng e le babueledi, ba ba neng ba thapilwe kgotsa ba tlhomilwe ke batho go dirisa molao ka dinako tsa bone tsa tsheko, kgotsa kwa ditshekong tsa melato ya batho fa pele ga baatlhodi.",
                "15": "Jaanong babueledi ba ba ne ba rutegile mo bokgoneng jotlhe le boferefere jwa batho; mme se e ne e le gore ba kgone gore ba ka tswerefala mo tirong e ba nang le kitso ya yone.",
                "16": "Mme go ne ga diragala gore ba simolole go botsolotsa Emiuleke, gore ka se ba ka tla ba mo dira go fapaanya mafoko a gagwe, kgotsa a ganetse mafoko a a ka a buang.",
                "17": "Jaanong ba ne ba sa itse gore Emiuleke o ne a ka itse maikaelelo a bone. Mme go ne ga diragala gore fa ba simolola go mmotsolotsa, a bona dikakanyo tsa bone, mme a ba raya a re: O lona tshika e e boleo e bile e sokame, lona babueledi le baitimokanye, gonne le tlhoma metheo ya ga diabole; gonne le tlhoma diselaga le dirai go tshwara ba ba boitshepho ba Modimo.",
                "18": "Lo tlhoma maano a go sokamisa ditsela tsa basiami, le go tlisa kgalefo ya modimo mo ditlhogong tsa lona, le mo tshenyong gotlhelele ya batho ba.",
                "19": "Ee, Mosaeya o buile sentle, yo e neng e le kgosi ya rona ya bofelo, fa a ne a le gaufi le go naya bogosi, a sena ope go bo baya mo go ene, a dira gore batho ba ba tshwanetse go busiwa ka mantswe a bone—ee, o ne a bua sentle gore fa nako e ka tla e lentswe la batho le tlaa itlhophelang boikepi, ke gore, fa nako e ka tla e batho ba ba tlaa welang mo ditlolong molao, ba tla bo ba butsweditse tshenyego.",
                "20": "Mme jaanong ka re go lona sentle Morena o atlhola boikepi jwa lona; o lelela sentle kwa bathong ba, ka lentswe la baengele ba gagwe: Ikotlhaeng lona, ikotlhaeng, gonne motse wa bogosi jwa legodimo o fa seatleng.",
                "21": "Ee o a lela sentle, ka lentswe la baengele ba gagwe gore, ke tlaa tla tlase gareng ga batho ba me, ka tekanyo le tshiamiso mo diatleng tsa me.",
                "22": "Ee, ka re go lona fa e ne e se ka dithapelo tsa basiami ba jaanong ba leng mo lefatsheng, gore lo ka bo le jaanong lo etelwa ka tshenyo gotlhelele; le fa go ntse jalo e tla bo e se ka morwalela, jaaka go ne go le batho ka malatsi a ga Noa, mme e tlaa bo e le ka tlala le ka leroborobo, le tšhaka.",
                "23": "Mme ke ka dithapelo tsa basiami gore lo bo lo tlogetswe; jaanong jalo he, fa lo ka koba basiami go tswa gareng ga lona, jaanong foo Morena ga a na go leseletsa; mme mo tšhakgalong ya gagwe e e boitshegang o tlaa tswela kwa ntle kgatlhanong le lona; jaanong foo lo tlaa itewa ka tlala, le ka leroborobo, le ka tšhaka; mme nako ka bonako e fa seatleng kwa ntle ga lo ka ikotlhaya.",
                "24": "Mme jaanong go ne ga diragala gore batho ba ne ba šakgaletse thata Emiuleke, mme ba goa ba re: monna yo o kgoba kgatlhanong le melao ya rona e e tshiamo le tlhamalalo le babueledi ba rona ba ba botlhale ba re ba tlhophileng.",
                "25": "Mme Emiuleke a thapololela pele seatla sa gagwe, a goa go bone mo gogolo a re: O lona tshika e e boleo le tshokamo, ke goreng fa Satane a tshwere bogolo mo go kana dipelo tsa lona? Ke ka goreng lo ineetse mo go ene gore a nne le thata mo godimo ga lona, go foufatsa matlho a lona, gore lo seka lwa tlhaloganya mafoko a a buiwang, go ya ka fa boammaaruring jwa o ne?",
                "26": "Gonne bonang, a ke pakile kgatlhanong le molao wa lona? Ga lo tlhaloganye; lwa re ke buile kgatlhanong le molao wa lona; mme ga ke a dira jalo ke bueleletse melao ya lona, go pono molato le kotlhao ya lona.",
                "27": "Mme jaanong bonang, ka re go lona, motheo wa tshenyo ya batho ba o simolotswe go tlhomiwa ke tshiamololo ya babueledi ba lona le baatlhodi ba lona.",
                "28": "Mme jaanong go ne ga diragala gore fa Emiuleke a sena go bua mafoko a batho ba ne ba goa kgatlhanong le ene, ba re: Jaanong re a itse gore monna yo ke ngwana wa ga diabole, gonne o re akeditse; gonne o buile kgatlhanong le molao wa rona. Mme jaanong a re ga a a bua kgatlhanong le one.",
                "29": "Mme gape, o buile kgobo kgatlhanong le babueledi ba rona, le baatlhodi ba rona.",
                "30": "Mme go ne ga diragala gore babueledi ba beye mo dipelong tsa bone gore ba gakologelwe dilo tse kgatlhanong le ene.",
                "31": "Mme go ne go le mongwe gareng ga bone yo leina la gagwe e neng e le Seeseramo. Jaanong o ne a le kwa pele go latofatsa Emiuleke le Alema, ene e le mongwe wa bomaitseanape go feta gareng ga bone, a na le go le go ntsi go go dira gareng ga batho.",
                "32": "Jaanong maikaelelo a babueledi ba e ne e le go bona poelo; mme ba ne ba bona poelo go ya ka go thapiwa ga bone."
            },
            "11": {
                "1": "Jaanong e ne e le mo molaong wa ga Mosaeya gore monna mongwe le mongwe yo e neng e le moatlhodi wa molao, kgotsa bao ba ba neng ba tlhomilwe gonna baatlhodi, ba amogele dituelo go ya ka fa nakong e ba diretseng go atlhola, ba atlhola bao ba ba neng ba tlisitswe fa pele ga bone go atlholwa.",
                "2": "Jaanong fa monna a ne a kolota yo mongwe, mme a seka a duela seo se a neng a se kolota go ne go ngongoregiwa ka ene kwa go moatlhodi; mme moatlhodi o ne a dirisa taolo, mme a romele badiredi gore monna a tlisiwe fa pele ga gagwe; mme o ne a atlhola monna go ya ka fa molaong le bosupi jo bo neng bo tlisitswe kgatlhanong le ene, mme jalo monna o ne a patelediwa go duela seo se a neng a se kolota, kgotsa a gapelwe, kgotsa a kobiwe go tswa gareng ga batho e le legodu le serukutlhi.",
                "3": "Mme moathodi o ne a amogela e le tuelo ya gagwe go ya ka nako ya gagwe—senaene ya gauta ka letsatsi, kgotsa senamo ya selefera, e e lekanang le senaene ya gauta; mme se ke ka fa molaong o o neng o filwe.",
                "4": "Jaanong a ke maina a maphatlo a a farologanyeng a gauta ya bone le selefera ya bone go ya ka tlhotlhwa ya one. Mme maina a filwe ke Banifae, gonne ba ne ba seka ba bala morago ga mokgwa wa Bajuta ba ba neng ba le kwa Jerusalema; le e seng gore ba lekanyetsa ka go latela mokgwa wa Bajuta; mme ba ne ba fetola go bala ga bone le selekanyo sa bone, go ya ka fa megopolong le seemo sa batho, mo tshikeng nngwe le nngwe, go fitlhelela ka puso ya baatlhodi, tsone di ne di beilwe ke kgosi Mosaeya.",
                "5": "Jaanong go bala go jaana—senaene ya gauta, seone ya gauta, shamo ya gauta le limona ya gauta.",
                "6": "Senamo ya selefera, emono ya selefera, eseramo ya selefera, le anthae ya selefera.",
                "7": "Senamo ya selefera e ne e lekana le senaene ya gauta, mme nngwe ya tsone go selekanyo sa bali, le gape selekanyo sa mofuta mongwe le mongwe wa mabele.",
                "8": "Jaanong selekanyo sa seane ya gauta se ne se le gabedi tlhotlwa ya senaene.",
                "9": "Mme shamo ya gauta e ne e le gabedi tlhotlhwa ya seane.",
                "10": "Mme limona ya gauta e ne e le tlhotlha ya tsone tsotlhe.",
                "11": "Mme emono ya selefera e ne e le kgolo jaaka disenamo tse pedi.",
                "12": "Mme eseramo ya selefera e ne e le kgolo jaaka disenamo di le nne.",
                "13": "Mme anthae e ne e le kgolo jaaka tsone tsotlhe.",
                "14": "Jaanong se ke tlhotlhwa ya dipalo potlana tsa go bala ga bone—",
                "15": "Shibolane ke sephatlo sa senamo; jalo he, shibolane e tswela sephatlo sa selekanyo sa bali.",
                "16": "Mme shibolamo ke sephatlo sa shibolane.",
                "17": "Mme lea ke sephatlo sa shibolamo.",
                "18": "Jaanong se ke palo tsa one, go ya ka fa go baleng ga bone.",
                "19": "Jaanong antiane ya gauta e lekana le dishibolane di le tharo.",
                "20": "Jaanong, e ne e le ka maikaelelo a mangwe fela a go bona poelo, ka ntlha ya gore ba ne ba amogela dituelo tsa bone go ya ka fa tirong ya bone, jalo he, ba ne ba fuduwa batho go tsosa dikgoberego, le mekgwa yotlhe ya dikhuduego le boleo, gore ba tle ba nne le tiro e ntsi, gore ba ka tla ba bona madi go ya ka fa ditshekong tse di neng di tlisiwa fa pele ga bone; jalo he ba ne ba fuduwa batho kgatlhanong le Alema le Emiuleke.",
                "21": "Mme Seeseramo yo o ne a simolola go botsolotsa Emiuleke, a re: A o tlaa nkaraba dipotso di se kae tse ke tlaa go di botsang? Jaanong Seeseramo e ne e le monna yo o neng a le moitsaanape mo maanong a ga diabole, gore o ka tla a senya tseo tse di neng di le molemo; jalo he, o ne a raya Emiuleke a re: A o tlaa araba dipotso tse ke tlaa di bayang go wena?",
                "22": "Mme Emiuleke a re go ene: Ee, fa e le gore go ka fa moweng wa Morena o o mo go nna; gonne ga ke kitla ke bua sepe se se kgatlhanong le mowa wa Morena. Mme Seeseramo a re go ene: Bona, fa go dianthae tsa selefera di le thataro, mme tse tsotlhe ke tlaa go difa fa e le gore o ka latola go nna teng ga Setshedi se Segolo-bogolo.",
                "23": "Jaanong Emiuleke o ne a re: O wena ngwana wa molete, ke eng o nthaela? A ga o itse gore basiami ga ba ineele mo dithaelong tse di ntseng jalo?",
                "24": "A o dumela gore ga gona Modimo? Ke go raya ke re, Nyaa, o itse gore gona le Modimo, mme o rata ledi leo go mo feta.",
                "25": "Mme jaanong o akile fa pele ga Modimo go nna. O ntheile wa re—bona dianthae tse thataro tse, tse e leng tsa tlhotlhwa e kgolo, ke tlaa di go neela—fa o na le gone mo pelong ya gago go di ipeele go tswa mo go nna; mme e ne e le keletso ya gago fela gore ke latole Modimo wa boammaaruri o o tshelang, gore o tle o nne le lebaka la go ntshenya. Mme jaanong bona, ka ntlha ya bosula jo bogolo jo o tlaa nna le poelo ya gago.",
                "26": "Mme Seeseramo a re go ene: Wa re go na le Modimo wa boammaaruri o o tshelang?",
                "27": "Mme Emiuleke a re: Ee, go na le Modimo wa boammaaruri o o tshelang.",
                "28": "Jaanong Seeseramo a re: A go na le Modimo o o fetang bongwe?",
                "29": "Mme a araba, Nnyaa.",
                "30": "Jaanong Seeseramo a mo raya gape a re: O itse jang dilo tse?",
                "31": "Mme a re: Moengele o di itsisitse go nna.",
                "32": "Mme Seeseramo a re gape: Ke mang yoo yo o tlaa tlang? A ke Morwa Modimo?",
                "33": "Mme a mo raya a re, Ee.",
                "34": "Mme Seeseramo a re gape: A o tlaa boloka batho ba gagwe mo dibeng tsa bone? Mme Emiuleke a araba mme a re go ene: Ke go raya ke re ga a kitla, gonne ga go kgonege mo go ene go ganetsa lefoko la gagwe.",
                "35": "Jaanong Seeseramo a re go batho: Bonang gore le gakologelwe dilo tse; gonne o rile go na le Modimo o le mongwe fela; mme gape o rile Morwa wa Modimo o tlaa tla, mme ga a na go boloka batho ba gagwe—jaaka e kete o na le taolo go laela Modimo.",
                "36": "Jaanong Emiuleke a mo raya gape: Bona o akile, gonne wa re ke buile jaaka e kete ke na le taolo ya go laela Modimo ka ntlha ya gore ke rile ga a na go boloka batho ba gagwe ba le mo dibeng tsa bone.",
                "37": "Mme ke go raya gape ke re ga a kake a ba boloka ba le mo dibeng tsa bone; gonne ga ke kake ka ganetsa lefoko la gagwe, mme o rile ga go sepe se se seng phepa se se ka jang boswa motse wa bogosi jwa legodimo; jalo he, lo ka bolokwa jang, kwa ntle ga gore lo je boswa motse wa bogosi jwa legodimo? jalo he, ga lo kake lwa bolokwa lo le mo dibeng tsa lona.",
                "38": "Jaanong Seeseramo a mo raya gape a re: A Morwa Modimo ke ene tota Rara wa Bosakhutleng?",
                "39": "Mme Emiuleke a mo raya a re: Ee, ke ene tota Rara wa Bosakhutleng wa legodimo le wa lefatshe, le dilo tsotlhe tse mo go tsone dileng; ke ene tshimologo le bokhutlo, wa ntlha le wa bofelo;",
                "40": "Mme o tlaa tla mo lefatsheng go rekolola batho ba gagwe; mme o tlaa tsaya mo go ene ditlolo molao tsa bao ba ba dumelang mo leineng la gagwe; mme ba ke bone ba ba tlaa nnang le botshelo jo bosakhutleng, mme poloko ga e tle kwa go ope o sele.",
                "41": "Jalo he baleofi ba sala jaaka e kete ga go ise go nne le thekololo e dirilweng, fa e se ka go bofolola dikgole tsa loso; gonne bona, letsatsi le etla le botlhe ba tlaa tsogang mo baswing mme ba eme fa pele ga Modimo, mme ba atlholwe go ya ka fa ditirong tsa bone.",
                "42": "Jaanong, gona le loso lo lo bidiwang loso lwa nakwana; mme loso lwa ga Keresete lo tlaa bofolola dikgole tsa loso lo lwa nakwana, gore botlhe ba tle ba tsosiwe mo losong lo lwa nakwana.",
                "43": "Mowa le mmele di tlaa kopanngwa gape mo sebopegong sa one se se itekanetseng; mmogo serwe le tokololo di tlaa buseletswa mo popegong ya tsone e e siameng, le jaaka re ntse jaanong mo nakong e; mme re tlaa tlisiwa go ema fa pele ga Modimo, re itse le fela jaaka re itse jaanong mme re na le tshedimoso ya kgakologelo ya melato yotlhe ya rona.",
                "44": "Jaanong, tsosoloso e e tlaa tla kwa go botlhe, mmogo bagolo le banana, mmogo ba ba golegilweng le ba ba gololesegileng, mmogo banna le basadi, mmogo baleofi le basiami; mme le tota ga gona go nna le gore moritshana wa ditlhogo tsa bone o latlhege; mme sengwe le sengwe se tlaa tsosoloswa go popego ya sone e e itekanetseng, jaaka go ntse jaanong, kgotsa mo mmeleng, mme se tlaa tlisiwa mme se bidiwe go araba fa pele ga setilo sa katlholo ya ga Keresete Morwa, le Modimo Rara, le Mowa o o Boitshepho, yo e leng Modimo o le mongwe wa bosakhutleng, go atlholwa go ya ka fa ditirong tsa bone, a di molemo kgotsa a di bosula.",
                "45": "Jaanong, bona, ke buile le wena mabapi le loso lwa mmele o o swang le gape mabapi le tsogo ya mmele o o swang. Ke go raya ke re mmele o o o swang o emelediwa go mmele o o sa sweng, ke gore go tswa losong le tota go tswa mo losong lwa ntlha go ya botshelong, gore ba ka se tlhole baa swa gape; mewa ya bone e kopana le mebele ya bone, di se tlhole di kgaoganngwa; jalo popo e nna semowa le se se sa sweng, gore ba se tlhole ba bona go bola.",
                "46": "Jaanong, fa Emiuleke a sena go fetsa go bua mafoko a batho ba simolola gape go gakgamala, ga mmogo le Seeseramo a simolola go roroma. Mme jalo ga felela mafoko a ga Emiuleke, kgotsa se ke sotlhe se ke se kwadileng."
            },
            "12": {
                "1": "Jaanong Alema, a bona gore mafoko a ga Emiuleke a didimaditse Seeseramo, gonne o ne a bone gore Emiuleke o mo tshwere mo go akeng ga gagwe le go tsietsa go mo senya, mme a bona gore o simolotse go roroma ka fa tlase ga letswalo la molato wa gagwe, a bula molomo wa gagwe mme a simolola go bua le ene, le go tlhomamisa mafoko a ga Emiuleke, le go tlhalosa dilo go feta, kgotsa go phothulola mafoko a Modimo a a kwadilweng go feta seo se se neng se dirilwe ke Emiuleke.",
                "2": "Jaanong mafoko a Alema a a buileng go Seeseramo a ne a utlwiwa ke batho mo tikologong; gonne matshwititshwiti a ne a le magolo, mme o ne a bua mo tlhalefong e:",
                "3": "Jaanong Seeseramo, o bona gore o tshwerwe mo go akeng ga gago le boferefere, gonne ga o a aka go batho fela mme o akile go Modimo; gonne bona, o itse dikakanyo tsa gago tsotlhe, mme o bona gore dikakanyo tsa gago di itsisiwe go rona ke Mowa;",
                "4": "Mme o bona gore re itse gore leano la gago e ne e le leano la bokukuntshwane, jaaka mo bokukuntshwaneng jwa ga diabole, gonne go aketsa le go tsietsa batho ba gore o ka tla wa ba lotlhanya kgatlhanong le rona, go re kgoba le go re kobela kwa ntle—",
                "5": "Jaanong le e ne e le leano la mmaba wa gago, mme o dirisitse thata ya gagwe mo go wena. Mme jaanong ke ka re gore o gakologelwe gore se ke se buang go wena ke se raya go botlhe.",
                "6": "Mme bonang ke lo raya lotlhe gore se e ne e le serai sa mmaba, se a neng a se beile go tshwara batho ba, gore o ka tla a lo tlisa mo taolong ya gagwe, gore o ka tla a lo agelela ka dikeetane tsa gagwe, gore o ka tla a lo golegelela fatshe mo tshenyong e e senang bokhutlo go ya ka fa thateng ya botshwaro jwa gagwe.",
                "7": "Jaanong fa Alema a sena go bua mafoko a, Seeseramo a simolola go roroma mo go feteletseng go gaisa, gonne o ne a dumetse go feta le go feta mo thateng ya Modimo; e bile o ne gape a dumela gore Alema le Emiuleke ba na le kitso ka ga gagwe, gonne o ne a dumela gore ba itse dikakanyo le maikaelelo a pelo ya gagwe; gonne thata e ne e neilwe go bone gore ba ka itse ka ga dilo tse go ya ka fa moweng wa seporofiti.",
                "8": "Mme Seeseramo a simolola go tlhotlhomisa mo go bone ka tlhoafalo, gore o ka tla a itse go feta mabapi le motse wa bogosi jwa Modimo. Mme o ne a re go Alema; Se se raya eng se Emiuleke a se buileng mabapi le tsogo ya baswi, gore botlhe ba tlaa tsoga mo baswing, mmogo ba ba tshiamo le tlhamalalo le ba ba seng tshiamo le tlhamalalo, mme ba a tlisiwa go ema fa pele ga Modimo go atlholwa go ya ka fa ditirong tsa bone?",
                "9": "Mme jaanong Alema a simolola go phuthulola dilo tse go ene, a re: Go neilwe go ba le bantsi go itse masaitsiweng a Modimo; le fa go ntse jalo ba beilwe ka fa tlase ga taelo e e gagametseng gore ba seka ba aba fela fa e se go ya ka fa karolong ya lefoko la gagwe le a le nayang go bana ba batho, go ya ka fa kelong tlhoko le tlhoafalo e ba e nayang go ene.",
                "10": "Mme jalo he, yoo yo o tlaa thatafatsang pelo ya gagwe, ene yoo o tla amogela karolo e potlana ya lefoko; mme yoo yo o tlaa se keng a thatafatse pelo ya gagwe, kwa go ene go tlaa fiwa karolo ya lefoko e kgolo, go fitlhelela go fiwa go ene go itse masaitseweng a Modimo go fitlhelela a a itse ka botlalo.",
                "11": "Mme bao ba ba tlaa thatafatsang dipelo tsa bone, go bone go newa karolo e potlana ya lefoko go fitlhelela ba sa itse sepe mabapi le masaitseweng a gagwe; mme jaanong foo ba tsewa ditshwarwa ke diabole, mme ba etelelwa ke thato ya gagwe go ya tlase kwa tshenyegong. Jaanong se ke sone se se rewang ka dikeetane tsa molete.",
                "12": "Mme Emiuleke o buile ka tlhamalalo mabapi le loso, le go tlhatlosiwa go tswa mo go sweng mo go ya kwa seemong sa go sa sweng, le go tlisiwa fa pele ga setilo sa Modimo, go atlholwa go ya ka fa ditirong tsa rona.",
                "13": "Jaanong fa e le gore dipelo tsa rona di ne di thatafetse, ee, fa re thatafaditse dipelo tsa rona kgatlhanong le lefoko, mo e leng gore ga le a fitlhelwa mo go rona, jaanong foo seemo sa rona se tla bo se boitshega, gonne jaanong re tlaa bonwa molato.",
                "14": "Gonne mafoko a rona a tlaa re dira molato, ee, ditiro tsotlhe tsa rona di tlaa re dira molato; ga re na go fitlhelwa re sena selabe; mme dikakanyo tsa rona le tsone di tlaa re dira molato; mme mo seemong se se boitshegang se ga re kitla re leka go leba kwa Modimong wa rona; mme re ka itumela fa re ka laela mafika le dithaba go wela mo go rona go re fitlha go tswa fa pele ga gagwe.",
                "15": "Mme se ga se kake sa diragala; re tshwanetse go tla pele mme re eme fa pele ga gagwe mo kgalalelong ya gagwe, le mo thateng ya gagwe, le mo nonofong ya gagwe, le tlotlego, le puso, mme re dumele, ka maswabi a rona a a senang bokhutlo, gore dikatlholo tsotlhe tsa gagwe di tshiamo le tlhamalalo; gore o tshiamo le tlhamalalo mo ditirong tsotlhe tsa gagwe, le gore o kutlwelobotlhoko go bana ba batho, le gore o na le thata yotlhe go boloka motho mongwe le mongwe yo o dumelang mo leineng la gagwe le go tlisa pele maungo a a lebanyeng boikotlhao.",
                "16": "Mme jaanong bonang, ka re go lona jaanong foo go tla loso, le loso lwa bobedi, lo e leng loso lwa semowa; jaanong foo ke nako ya gore mang le mang yo o swelang mo dibeng tsa gagwe, mo losong lwa nakwana, o tlaa swa gape loso lwa semowa; ee, o tlaa swa go ya ka fa dilong tse di amanang le tshiamo.",
                "17": "Jaanong foo ke nako e matlhoko le dikhutsafalo tsa bone di tlaa tshwanang le letsha la molelo le magala, o kgabo ya one e tlhatlogelang godimo ka metlha le metlha; mme jaanong foo go nako e ba tlaa golegelwang fatshe ka dikeetane go tshenyegong e e senang bokhutlo, go ya ka fa thateng le botshwaro jwa ga Satane, ene a ba tlisitse mo taolong go ya ka fa thatong ya gagwe.",
                "18": "Jaanong foo ka re go lona, ba tlaa nna jaaka e kete go ne go sena thekololo epe e e dirilweng; gonne ga ba kake ba rekololwa go ya ka fa tshiamisong ya Modimo; mme ga ba kake ba swa, ka ntlha ya gore ga go sa tlhole go na le go bola.",
                "19": "Jaanong go ne ga diragala gore fa Alema a sena go dira bokhutlo jwa go bua mafoko a, batho ba simolola go gakgamala go feta;",
                "20": "Mme go ne go le mongwe Entiana, yo a neng e le mmusi mogolo gareng ga bone, a tla pele mme a re go ene: Ke eng se se o se buileng, gore motho o tlaa tsoga mo baswing mme a fetolwe go tswa mo go sweng mo go tla mo seemong sa go sa sweng, gore botho ga bo kake jwa swa?",
                "21": "Lefoko la Modimo le le kwadilweng le raya eng, le le reng Modimo o ne a baya ditšheruba le tšhaka e e tukang kwa botlhaba jwa tshimo ya Etene, gore e sere kgotsa batsadi ba rona ba ntlha ba tsena mme ba ja leungo la setlhare sa botshelo, mme ba tshelela ruri? Mme jalo re bona gore go ne go sa kgonegale go nna le tshono ya gore ba ka tshela ka metlha.",
                "22": "Jaanong Alema a mo raya a re: Se ke sone selo se ke neng ke le gaufi le go se tlhalosa. Jaanong re bona gore Atame o ne a wa ka go ja leungo le le ileditsweng, go ya ka fa lefokong la Modimo; mme jalo re bona, gore ka go wa ga gagwe, batho botlhe ba ne ba nna batho ba ba latlhegileng e bile ba ole.",
                "23": "Mme jaanong bonang, ka re go lona fa go ne go kgonegile gore Atame a je leungo la setlhare sa botshelo ka nako eo, go ka bo go se kile ga nna le loso, mme lefoko le ka bo le sa diragadiwa, le dira Modimo moaki, gonne o rile: Fa o ka ja ruri o tlaa swa.",
                "24": "Mme re bona gore loso lo tla mo losikeng lwa motho, ee, loso lo go builweng ka ga lone ke Emiuleke, lo e leng loso lwa nakwana; le fa go ntse jalo go ne go na le sebaka se neilwe go motho se mo go sone a ka ikotlhayang; jalo he botshelo jo bo ne jwa nna seemo sa tekeletso; nako ya go ipaakanyetsa go kopana le Modimo; nako ya go ipaakanyetsa seemo se se sa feleng seo, se go builweng ka sone ke rona, se se leng morago ga tsogo ya baswi.",
                "25": "Jaanong, fa ene e ka bo e se ka thulaganyo ya thekololo, e e neng ya bewa go tswa kwa motheong wa lefatshe, go ka bo go sena tsogo ya baswi; mme go ne go na le thulagayo ya thekololo e beilwe, e e tlaa diragatsang tsogo ya baswi, e ka ga yone go builweng.",
                "26": "Mme jaanong bonang, fa go ne go kgonagetse gore batsadi ba rona ba ntlha ba ka bo ba tsamaile pele mme ba a ja setlhare sa botshelo ba ka bo ba nnile ka metlha mo bohutsaneng, ba sena seemo sa go ipaakanya; mme jalo tlhulaganyo ya thekololo e ka bo e kgoreleditswe, mme lefoko la Modimo le ka bo le sa diragadiwa, le sa dire pharologanyo.",
                "27": "Mme bonang, go ne go sa nna jalo; mme go ne ga tlhongwa go batho gore ba tshwanetse ba swe; mme morago ga loso, ba tshwanetse ba tle mo katlholong, le yone tota katlholo eo e ka ga yone re buileng, e e leng bokhutlo.",
                "28": "Mme morago ga Modimo a sena go tlhoma gore dilo tse di tle mo mothong, bonang, o ne a bona go tlhokafala gore motho a itse mabapi le dilo tse ka tsone a tlhomilweng go bone;",
                "29": "Jalo he o ne a romela baengele go bua le bone, ba ba dirileng batho go bona kgalalelo ya gagwe.",
                "30": "Mme ba ne ba simolola go tswa nakong eo go ya pele go bitsa leina la gagwe; jalo he Modimo a bua le batho, mme a dira gore go itsege go bone thulaganyo ya thekololo, e e neng e baakantswe go tswa kwa motheong wa lefatshe; mme se a dira se itsege go bone go ya ka fa tumelong ya bone, le boikotlhao le ditiro tsa bone tse di boitshepho.",
                "31": "Jalo he, a fa ditaelo go batho, bone ba ne la ntlha ba tlotse ditaelo tsa ntlha go ya ka dilo tsa nakwana, mme ba nna jaaka badimo, ba itse molemo mo bosuleng, ba ipaya mo seemong sa go dira, kgotsa ba beiwa mo seemong sa go dira ka fa dithatong tsa bone le dikgatlhego, a go dira bosula kgotsa go dira molemo—",
                "32": "Jalo he Modimo a fa go bone ditaelo, a sena go itsise go bone thulaganyo ya thekololo, gore ba seka ba dira bosula, kotlhao jalo e le loso lwa bobedi, lo e neng e le loso lo lo senang bokhutlo go ya ka fa dilong tse di amanang le tshiamo; gonne mo go se se jalo thulaganyo ya thekololo e ne e se kake ya nna le thata, gonne ditiro tsa tshiamiso di ne di ka seka tsa senngwa, go ya ka fa bomolemong jo bo bogolo-segolo jwa Modimo.",
                "33": "Mme Modimo o ne a bitsa batho, mo leineng la Morwawe, (se e le thulaganyo ya thekololo e e neng e beilwe) a re: Fa lo ka ikotlhaya mme lo sa thatafatse dipelo tsa lona, jaanong foo ke tlaa nna le kutlwelobotlhoko mo go lona, ka Morwa wa me yo o Tshotsweng a le Esi;",
                "34": "Jalo he, mang le mang yo o ikotlhayang, mme a sa thatafatse pelo ya gagwe, o tlaa nna le tshwanelo mo kutlwelobotlhokong ka Morwa wa me yo o Tshotsweng a le Esi, mo phimolong ya dibe tsa gagwe; mme ba ba tlaa tsena mo bonnong jwa me.",
                "35": "Mme mang le mang yo o tlaa thatafatsang pelo ya gagwe mme a dira boikepi, bonang, ke ikana mo kgalefong ya me gore ga a na go tsena mo bonnong jwa me.",
                "36": "Mme jaanong, bakaulengwe ba me, bonang ka re go lona, gore fa lo ka thatafatsa dipelo tsa lona ga lo na go tsena mo bonnong jwa Morena; jalo he boikepi jwa lona bo mo kgopisa gore a romele tlase kgalefo ya gagwe mo go lona jaaka mo kgopisegong ya ntlha, ee, go ya ka fa lefokong la gagwe mo kgopisegong ya bofelo le mo go ya ntlha, go ya tshenyegong e e senang bokhutlo ya botho jwa lona; jalo he, go ya ka fa lefokong la gagwe, mo losong lwa bofelo, le mo go lwa ntlha.",
                "37": "Mme jaanong, bakaulengwe ba me, lo bona gore re itse dilo tse, e bile di boammaaruri, a re ikotlhaeng, mme re se thatafatse dipelo tsa rona, gore re seka ra kgopisa Morena Modimo wa rona go gogela tlase kgalefo ya gagwe mo go rona mo go tse ditaelo tsa gagwe tsa bobedi tse a di neileng go rona; mme mmang re tsene mo bonnong jwa Modimo, jo bo baakantsweng go ya ka fa lefokong la gagwe."
            },
            "13": {
                "1": "Mme gape, bakaulengwe ba me, ke tlaa kaela megopolo ya lona kwa pele kwa nakong e Morena Modimo a neng a neela ditaelo tse go bana ba gagwe; mme ke ka re gore lo gakologelwe gore Morena Modimo o ne a tlhoma baperesiti, morago ga taolo ya gagwe e e boitshepho, e e neng e le morago ga taolo ya ga Morwawe, go ruta dilo tse go batho.",
                "2": "Mme baperesiti bao ba ne ba tlhomilwe morago ga taolo ya ga Morwawe, ka mokgwa o ka one batho ba ka itseng gore ke mo mokgweng ofe ba ka lebelelang pele go Morwawe go bona thekololo.",
                "3": "Mme o ke mokgwa o morago ga one ba neng ba tlhongwa—ba bidiwa mme ba baakanngwa go tswa kwa motheong wa lefatshe go ya ka fa kitsong e e kwa pele ya Modimo, ka ntlha ya tumelo ya bone e e feteletseng le ditiro tsa bone tse di molemo; mo maemong a ntlha ba tlogetswe go tlhopha molemo kgotsa bosula; jalo he bone ba tlhophile molemo, mme ba dirisa tumelo e e feteletseng mo go golo, ba biditswe ka pitso e e boitshepho, ee, ka pitso e e boitshepho eo e e neng e baakantswe ka, le go ya ka fa, thekololong e e baakantsweng pele ya ba ba jalo.",
                "4": "Mme jalo ba ne ba bidiwa kwa pitsong e e boitshepho e ka ntlha ya tumelo ya bone, fa ba bangwe ba ne ba ka gana Mowa wa Modimo ka ntlha ya bothata jwa dipelo tsa bone le bofofu jwa megopolo ya bone, fa, fa e ne e sa nna ka se ba ka bo gongwe ba nnile le tshiamelo e kgolo jaaka bakaulengwe ba bone.",
                "5": "Kgotsa mo tshobolokong, mo maemong a ntlha ba ne ba le mo seemong se se  tshwanang le bakaulengwe ba bone; jalo pitso e e e boitshepho e e baakanngwa go tswa kwa motheong wa lefatshe go bao ba ba tlaa sekeng ba thatafatse dipelo tsa bone, e le mo le ka tetlanyo ya ga Morwawe yo o Tshotsweng a le Esi, yo o neng a baakantswe—",
                "6": "Mme jalo ba biditswe ka pitso e e e boitshepho, mme ba tlhongwa mo boperesiting jo bogolo jwa taolo e e boitshepho ya Modimo, go ruta ditaelo tsa gagwe go bana ba batho, gore le bone ba tle ba tsene mo bonnong jwa gagwe—",
                "7": "Boperesiti jo bogolo jo bo le morago ga taolo ya ga Morwawe, taolo e e neng e le go tswa kwa motheong wa lefatshe; kgotsa ka mafoko a mangwe, e sena tshimologo ya malatsi kgotsa bokhutlo jwa dingwaga, e baakantswe go tswa metlha ya bosakhutleng go ya metlheng yotlhe ya bosa khutleng, go ya ka kitso ya pele ya gagwe ya dilo tsotlhe—",
                "8": "Jaanong ba ne ba tlhomilwe morago ga mokgwa o—ba biditswe ka pitso e e boitshepho, mme ba tlhomilwe ka tlhomo e e boitshepho, mme ba tsaya mo go bone boperesiti jo bogolo jwa taolo e e boitshepho, pitso, le tlhomo, le boperesiti jo bogolo, ga bo na tshimologo kgotsa bokhutlo—",
                "9": "Jalo ba nna baperesiti bagolo ka metlha, morago ga taolo ya Morwa, yo o Tshotsweng a le Esi wa ga Rara, yo o senang tshimologo ya malatsi kgotsa bokhutlo jwa dingwaga, yo o tletseng matlhogonolo, tekatekano, le boammaaruri. Mme go ntse jalo. Amene.",
                "10": "Jaanong, jaaka ke buile mabapi le taolo e e boitshepho, kgotsa boperesiti jo bogolo jo, go ne go le ba le bantsi ba ba neng ba tlhongwa mme ba nna baperesiti bagolo ba Modimo; mme e ne e le ka ntlha ya tumelo ya bone e e feteletseng le boikotlhao, le tshiamo ya bone fa pele ga Modimo, bone ba itlhophela go ikotlhaya le go dira tshiamo go na le go nyelela;",
                "11": "Jalo he ba ne ba bidiwa morago ga taolo e e boitshepho e, mme ba itshephisiwa, mme diaparo tsa bone di ne tsa tlhatswiwa go nna ditshweu ka madi a Kwanyana.",
                "12": "Mme jaanong bone, morago ga go itshephisiwa ke mowa o o boitshepho, diaparo tsa bone di dirilwe ditshweu, ba itshekile e bile ba sena selabe fa pele ga Modimo, ba ne ba ka seka ba leba sebe fa e se ka kilo; mme ba ne ba le bantsi, bontsi jo bo feteletseng mo go golo, ba ba neng ba itshekisitswe mme ba tsentswe mo bonnong jwa Morena Modimo wa bone.",
                "13": "Mme jaanong, bakaulengwe ba me, ke ka re gore lo ikokobetse fa pele ga Modimo, mme lo tlise pele leungo le le lebanyeng le boikotlhao, gore le lona lo ka tla lwa tsena mo bonnong joo.",
                "14": "Ee, ikokobetseng le jaaka batho ba malatsi a ga Melekiseteke, yo le ene e neng e le moperesiti yo mogolo morago ga taolo yone e ke buileng ka ga yone, yo le ene a neng a tsaya mo go ene boperesiti jo bogolo ka metlha.",
                "15": "Mme e ne e le ene Melekiseteke yo, yo ko go ene Aberahame a neng a duela di tsa bolesome; ee, le rraarona tota Aberahame o ne a duela di tsa bolesome tse e neng e le karolo e nngwe mo lesomeng ya tsotlhe tse a neng a na le tsone.",
                "16": "Jaanong ditlhomo tse di ne di newa morago ga mokgwa o, gore ka se batho ba ka tla ba lebelela kwa pele mo go Morwa Modimo, o ne e le mofuta wa taolo ya gagwe, kgotsa e ne e le taolo ya gagwe, mme se e le gore ba tle ba lebelele kwa pele kwa go ene go phimolo ya dibe tsa bone, gore ba ka tla ba tsena mo bonnong jwa Morena.",
                "17": "Jaanong Melekiseteke yo e ne e le kgosi godimo ga lefatshe la Saleme; mme batho ba gagwe ba ne ba godile thata mo boikeping le bodiabole; ee, botlhe ba ne ba ile go sele; ba ne ba tletse mekgwa yotlhe ya boleo;",
                "18": "Mme Melekiseteke a dirisitse tumelo e kgolo, mme a amogela maemo a boperesiti jo bogolo go ya ka fa taolong e e boitshepho ya Modimo, o ne a rera boikotlhao go batho ba gagwe. Mme bonang, ba ne ba ikotlhaya; mme Melekiseteke o ne a tlhoma kagiso mo lefatsheng ka malatsi a gagwe; jalo he o ne a bidiwa kgosana ya kagiso, gonne e ne e le kgosi ya Saleme; mme o ne a busa ka fa tlase ga ga rraagwe.",
                "19": "Jaanong, go ne go le ba le bantsi pele ga gagwe, mme gape go ne go le ba le bantsi morago, mme go se bape ba neng ba se bagolo go feta; jalo he, ka ga ene bogolo jang, ba ne ba akgela.",
                "20": "Jaanong ga ke tlhoke go boeletsa kgang; se ke se buileng se tlaa lekana. Bonang, mafoko a Modimo a a kwadilweng a fa pele ga lona; fa lo ka a sokamisa e tlaa nna go tshenyego ya lona.",
                "21": "Mme jaanong go ne ga diragala gore fa Alema a sena go bua mafoko a go bone, o ne a thapololela seatla sa gagwe go bone mme a goa ka lentswe le legolo, a re: Jaanong ke nako ya go ikotlhaya, gonne letsatsi la poloko le a atamela;",
                "22": "Ee, mme lentswe la Morena, ka molomo wa baengele, le bega go ditšhaba tsotlhe; ee, le a bega, gore ba tle ba nne le melaetsa e e itumedisang ya boipelo jo bogolo; ee, mme o utlwatsa melaetsa e e itumedisang e gareng ga batho ba gagwe botlhe, ee, le kwa go bone tota ba ba gasameng kwa ntle mo sefatlhogong sa lefatshe; ka jalo he ba tlile go rona.",
                "23": "Mme e itsisiwe go rona ka mafoko a a motlhofo, gore re tle re tlhaloganye, gore re tle re se ka ra fosa; mme se ka ntlha ya go bo re le bakaidi mo lefatsheng le re sa le itseng; jalo he, re rategile mo go tona, gonne re na le melaetsa e e itumedisang e e begiwa go rona mo dikarolong tsotlhe tsa tshimo ya mofine ya rona.",
                "24": "Gonne bonang, baengele ba e bega go ba le bantsi mo nakong eno mo lefatsheng la rona; mme se ke ka maikaelelo a go baakanya dipelo tsa bana ba batho go amogela lefoko la gagwe ka nako ya go tla ga gagwe mo kgalalelong ya gagwe.",
                "25": "Mme jaanong re letile fela go utlwa dikgang tse di tletseng boipelo di begwa go rona ka molomo wa baengele, tsa go tla ga gagwe; gonne nako e etla, ga re itse gore ka bofefo jo bo kae. Ke kare go Modimo gore e ka nna mo malatsing a me; mme a go nne ka bofefo kgotsa nako e e tlang, mo go yone ke tlaa ipela.",
                "26": "Mme e tlaa itsisiwe go banna ba ba tshiamo le tlhamalalo e bile ba le boitshepho, ka molomo wa baengele, ka nako ya go tla ga gagwe, gore mafoko a borraarona a tle a diragadiwe, go ya ka seo se ba se buileng ka ga gagwe, se e neng e le go ya ka fa moweng wa seporofiti o o neng o le mo go bone.",
                "27": "Mme jaanong, bakaulengwe ba me, ke eletsa go tswa mo karolong e e mo boteng jwa pelo ya me, ee, ka tlhobaelo e kgolo le mo botlhokong tota, gore lo ka obamele mafoko a me, mme lo latlhe dibe tsa lona, mme lo seka lwa sutisetsa pele letsatsi la boikotlhao jwa lona;",
                "28": "Mme gore lo ka ikokobetse fa pele ga Morena, mme lo bitse leina la gagwe le le boitshepho, mme lo lebelele le go rapela ka tswelelo, gore lo seka lwa raelesega go feta seo se lo ka se kgonang, mme jalo lwa etelelwa pele ke mowa o o boitshepho, lo nna boikokobetso, bonolo, boineelo, bopelotelele, lo tletse lorato le boitshoko jotlhe;",
                "29": "Lo na le tumelo mo Moreneng; lo na le tsholofelo gore lo tlaa amogela botshelo jo bosakhutleng; lo na le lorato lwa Modimo ka nako yotlhe mo dipelong tsa lona, gore lo ka tla lwa tsholeletswa godimo ka letsatsi la bofelo mme lo tsene mo bonnong jwa gagwe.",
                "30": "Mme a Morena a lo neye boikotlhao, gore lo tle lo seka lwa tlisa tlase kgalefo ya gagwe mo go lona, gore lo tle lo seka lwa golegelwa tlase ka dikeetane tsa molete, gore lo tle lo seka lwa sotlega loso lwa bobedi.",
                "31": "Mme Alema o buile mafoko a le mantsi go feta go batho, a a sa kwalwang mo bukeng e."
            },
            "14": {
                "1": "Mme go ne ga diragala gore fa a sena go dira bokhutlo jwa go bua le batho, bontsi jwa bone ba ne ba dumela mo mafokong a gagwe, mme ba simolola go ikotlhaya, le go sekaseka mafoko a Modimo a a kwadilweng.",
                "2": "Mme karolo e tona ya bone ba ne ba eletsa gore ba ka senya Alema le Emiuleke; gonne ba ne ba tenegetse Alema, ka ntlha ya tlhamalalo ya mafoko a gagwe go Seseramo; mme ba ne gape ba re Emiuleke o ba akeditse, e bile a kgobile kgatlhanong le melao ya bone ga mmogo le babueledi ba bone le baatlhodi.",
                "3": "Mme ba ne gape ba tenegetse Alema le Emiuleke; mme ka ntlha ya gore ba ne ba pakile ka tlhamalalo kgatlhanong le boleo jwa bone, ba ne ba batla go ba bolaya ka sephiri.",
                "4": "Mme go ne ga diragala gore ba ne ba seka; mme ba ne ba ba tsaya mme ba ba golega ka dikgole tse di thata, mme ba ba tseela fa pele ga moatlhodi mogolo wa lefatshe.",
                "5": "Mme batho ba ne ba ya pele mme ba supa kgatlhanong le bone—ba paka gore ba kgobile kgatlhanong le melao, le babueledi ba bone le baatlhodi ba lefatshe, ga mmogo le ka ga batho botlhe ba ba neng ba le mo lefatsheng; e bile gape ba paka gore go ne go na le Modimo o le mongwe fela, le gore o tlaa romela Morwawe gareng ga batho, mme ga a na go ba boloka; mme dilo di le dintsi tse di ntseng jaana batho ba ne ba di paka kgatlhanong le Alema le Emiuleke. Jaanong se se ne sa dirwa fa pele ga moatlhodi mogolo wa lefatshe.",
                "6": "Mme go ne ga diragala gore Seeseramo a gakgamalele mo mafokong a a neng a builwe; mme o ne gape a itse mabapi le bofofu jwa megopolo, jo a neng a bo dirile gareng ga batho ka mafoko a gagwe a go aka; mme botho jwa gagwe jwa simolola go harakega ka fa tlase ga letswalo la molato wa gagwe; ee, o ne a simolola go dikaganyediwa ke ditlhabi tsa molete.",
                "7": "Mme go ne ga diragala gore a simolole go goa go batho, a re: Bonang, ke molato, mme banna ba ga bana selabe fa pele ga Modimo. Mme o ne a simolola go ba rapelela go tswa mo nakong eo go ya pele; mme ba ne ba mo kgoba, ba re: A le wena o tshwerwe ke diabole? Mme ba ne ba mo kgwela mathe, mme ba mo latlhela kwa ntle go tswa fa gare ga bone, ga mmogo le botlhe bao ba ba neng ba dumela mo mafokong a a neng a builwe ke Alema le Emiuleke; mme ba ne ba ba kobela kwa ntle, mme ba romela banna go ba kolopa ka matlapa.",
                "8": "Mme ba ne ba tlisa basadi ba bone le bana mmogo, le mang le mang yo o neng a dumela kgotsa yo o neng a rutilwe go dumela mo lefokong la Modimo ba ne ba dira gore ba latlhelwe mo molelong; mme ba ne gape ba tlisa pele dipego tse di kwadilweng tsa bone tse di neng di na le mafoko a Modimo a a kwadilweng a a boitshepho, me ba di latlhela mo molelong le tsone, gore di tle di fisiwe le go senngwa ke molelo.",
                "9": "Mme go ne ga diragala gore ba tseye Alema le Emiuleke, ba ba tseela kwa lefelong la polaelo badumedi, gore ba tle ba bone tshenyego ya bao ba ba neng ba jewa ke molelo.",
                "10": "Mme fa Emiuleke a bona ditlhabi tsa basadi le bana ba ba neng ba jewa mo molelong, le ene o ne a utlwa botlhoko; mme a re go Alema: Re ka bona jang pono e e maswe jaana? Jalo he a re thapolole diatla tsa rona, mme re dirise thata ya Modimo e e leng mo go rona, mme re ba falotse mo kgabong.",
                "11": "Mme Alema a mo raya a re: Mowa o a mpatika gore ke seka ka thapolola seatla sa me; gonne bona Morena o ba ikamogelela godimo go ene, mo kgalalelong; mme o letleletse gore ba dire selo se, kgotsa gore batho ba ka dira selo se mo go bone, go ya ka fa bothateng jwa dipelo tsa bone, gore dikatlholo tse a tlaa di dirang mo go bone mo kgalefong ya gagwe di tle di nne tshiamo le tlhamalalo; mme madi a ba ba senang molato a tlaa ema e le bosupi kgatlhanong le bone, ee, le go lela mo gogolo kgatlhanong le bone ka letsatsi la bofelo.",
                "12": "Jaanong Emiuleke a raya Alema a re: Bona, gongwe ba tlaa re tshuba le rona.",
                "13": "Mme Alema o ne a re: A gonne ka fa thatong ya Morena. Mme, bona, tiro ya rona ga e ise e fele; jalo he ga ba re tshube.",
                "14": "Jaanong go ne ga diragala gore fa mebele ya ba ba neng ba latlhetswe mo molelong e sena go jewa ke molelo, ga mmogo le dipego tse di kwadilweng tse di neng di latlhetswe mo teng le bone, moatlhodi mogolo wa lefatshe o ne a tla mme a ema fa pele ga ga Alema le Emiuleke, jaaka ba ne ba golegilwe; mme a ba itaya ka seatla sa gagwe mo ditlhaeng, a ba raya a re: Morago ga se lo se boneng, a lo tlaa rera gape go batho ba gore ba tle ba latlhelwa mo letšheng la molelo le magala?",
                "15": "Bonang, lo bona gore lo ne lo sena thata go boloka bao ba ba neng ba latlhetswe mo molelong; le fa e le Modimo ga a ba boloke ka jaana e ne e le ba tumelo ya lona. Mme moatlhodi a ba itaya gape mo ditlhaeng tsa bone, mme a botsa a re: Lwa reng ka lona?",
                "16": "Jaanong moatlhodi yo e ne e le wa go latela taolo le tumelo ya ga Niho, yo o neng a bolaya Giteone.",
                "17": "Mme go ne ga diragala gore Alema le Emiuleke ba seka ba mo araba sepe; mme a ba itaya gape, mme a ba neela go badiredi go latlhelwa mo kgolegelong.",
                "18": "Mme fa ba sena go latlhelwa mo kgolegelong malatsi a le mararo, go ne ga tla babueledi ba le bantsi, le baatlhodi, le baperesiti, le baruti, ba ba neng e le ba tumelo ya ga Niho, mme ba ne ba tla ba tsena mo kgolegelong go ba bona, mme ba ba botsolotsa ka ga mafoko a le mantsi; mme ba seka ba ba araba sepe.",
                "19": "Mme go ne ga diragala gore moatlhodi a eme fa pele ga bone, a re: Ke eng lo sa arabe mafoko a batho ba? A ga lo itse gore ke na le thata go le isa kwa dikgabong tsa molelo? Mme o ne a ba laela go bua; mme ba seka ba araba sepe.",
                "20": "Mme go ne ga diragala gore ba ne ba emelela ba tsamaya ditsela tsa bone, mme ba tla gape ka moso; mme moatlhodi le ene a ba itaya mo ditlhaeng tsa bone gape. Mme ba le bantsi ba tla pele le bone, mme ba ba itaya, ba re: A lo ka ema gape mme lwa atlhola batho ba, mme lwa bona molato molao wa rona? Fa e le gore lo na le thata e kgolo jalo, ke eng lo sa ikgolole?",
                "21": "Mme dilo di le dintsi tse di ntseng jalo ba ne ba di ba raya, ba ba shenetse meno a bone, mme ba ba kgwela mathe, ba re: Re tlaa lebega jang fa re hutsitswe?",
                "22": "Mme dilo di le dintsi tse di ntseng jalo, ee, mekgwa yotlhe ya dilo tse dintseng jalo ba ne ba di ba raya; mme jalo ba ne ba ikgatlha ka bone malatsi a le mantsi. Mme ba ne ba ba tima dijo gore ba tle ba bolawe ke tlala, le metsi gore ba ka tla ba nyorwa; mme gape ba ne ba tsaya mo go bone diaparo tsa bone gore ba sale ba sa ikatega; mme jalo ba ne ba golegwa ka dikgole tse di thata mme ba kganelelwa mo kgolegelong.",
                "23": "Mme go ne ga diragala gore morago ga ba sena go sotlega malatsi a le mantsi, (mme e ne e le mo letsatsing la lesome le bobedi, mo kgweding ya bolesome, mo ngwageng wa bolesome wa puso ya baatlhodi mo bathong ba ga Nifae) gore moatlhodi mogolo godimo ga lefatshe la Emonaeha le bontsi jwa baruti ba bone le babueledi ba bone ba tsena kwa kgolegelong kwa Alema le Emiuleke ba neng ba bofilwe ka dikgole.",
                "24": "Mme moatlhodi mogolo a ema fa pele ga bone, mme a ba itaya gape, a ba raya a re: Fa e le gore lo na le thata ya Modimo ikgololeng mo dikgoleng tse, mme jaanong foo re tlaa dumela gore Morena o tlaa senya batho ba go ya ka fa mafokong a lona.",
                "25": "Mme go ne ga diragala gore ba ne botlhe ba ya pele mme ba ba itaya, ba bua mafoko a a tshwanang, le go fitlhelela wa bofelo; mme fa wa bofelo a sena go bua go bone thata ya Modimo e ne e le mo go Alema le Emiuleke, mme ba ne ba emelela mme ba ema ka dinao tsa bone.",
                "26": "Mme Alema a goa, a re: Re tlaa sotlega sebaka se se kae dipogisego tse dikgolo tse, O Morena? O Morena, re neye nonofo go ya ka fa tumelong ya rona e e mo go Keresete, le go ya mo kgololong, mme ba ne ba kgaola dikgole tse ba neng ba bofilwe ka tsone; mme fa batho ba bona se, ba simolola go tshaba, gonne poifo ya tshenyego e ne e tlile mo go bone.",
                "27": "Mme go ne ga diragala gore poifo ya bone e ne e le kgolo mo ba neng ba wela fa fatshe, mme ba seka ba goroga kwa kgorong e e tswelang kwa ntle la kgolegelo; mme lefatshe ga roroma mo go golo, mme mabotana a kgolegelo a thubega ka bogare, mo a neng a wela fa fatshe; mme moatlhodi mogolo, le babueledi, le baperesiti, le baruti, ba ba neng ba itaya Alema le Emiuleke, ba ne ba bolawa ke go wa ga one.",
                "28": "Mme Alema le Emiuleke ba tla pele go tswa mo kgolegelong, mme ba ne ba sa golafala; gonne Morena o ne a ba neile thata, go ya ka fa tumelong ya bone e e neng e le mo go Keresete. Mme ba ne gone foo ba tla pele go tswa mo kgolegelong; mme ba bofolotswe go tswa mo dikgoleng tsa bone; mme kgolegelo e ne e wetse fa fatshe, mme motho mongwe le mongwe yo o neng a le mo teng ga mabotana a yone, kwa ntle ga ga Alema le Emiuleke, ba ne ba bolailwe; mme bane gone foo ba tla pele ba tsena mo motseng.",
                "29": "Jaanong batho ba ne ba utlwile modumo o mogolo ba tla ba taboga mmogo ka matshwititshwiti go tla go itse se se o dirileng; mme fa ba bona Alema le Emiuleke ba tswa mo kgolegelong, mme mabotana a yone a wetse fa fatshe, ba ne ba tsenwa ke poifo e kgolo, mme ba tshaba go tswa fa go Alema le Emiuleke le jaaka podi e tshaba ka bana ba yone go tswa mo ditaung tse pedi; mme jalo ba ne ba tshaba go tswa fa pele ga ga Alema le Emiuleke."
            },
            "15": {
                "1": "Mme go ne ga diragala gore Alema le Emiuleke ba ne ba laelwa go emelela go tswa mo motseng oo; mme ba ne ba emelela, mme ba tswela ntle le go tsena mo lefatsheng la Saedomo; mme bonang, koo ba ne ba fitlhela batho botlhe ba ba neng ba emelela go tswa kwa lefatsheng la Emonaeha, ba ba neng ba kobetswe ntle mme ba kgobotlediwa ka maje, ka ntlha ya gore ba ne ba dumela mo mafokong a ga Alema.",
                "2": "Mme ba ne ba ba bolelela tsotlhe tse di neng tsa diragalela basadi ba bone le bana, le gape ka ga bone le ka ga thata ya bone ya kgololo.",
                "3": "Mme gape Seeseramo o ne a rapaletse ka bolwetse kwa Saedomo ka mogote o o fisang, o o neng o dirilwe ke ditlalelo tse di kgolo tsa mogopolo wa gagwe ka ntlha ya boleo jwa gagwe, gonne o ne a gopola gore Alema le Emiuleke ga ba sa tlhole ba le teng; mme o ne a gopola gore ba bolailwe ka ntlha ya boikepi jwa gagwe. Mme sebe se segolo se, le dibe tsa gagwe tse dingwe tse dintsi, di ne tsa haraka mogopolo wa gagwe go fitlhelela o nna botlhoko mo go feteletseng, o sena kgololo; jalo he o ne a simolola go baboga ka mogote o fisang.",
                "4": "Jaanong, fa a utlwa gore Alema le Emiuleke ba ne ba le mo lefatsheng la Saedomo, pelo ya gagwe ya simolola go tsaya kgothatso; mme o ne a romela molaetsa gone foo kwa go bone, a eletsa gore ba tle kwa go ene.",
                "5": "Mme go ne ga diragala gore ba tsamaye gone foo, ba obamela molaetsa o a neng a o romeletse go bone; mme ba tsamaya go ya kwa ntlong kwa go Seeseramo; mme ba mo fitlhela mo bolaong jwa gagwe, a lwala, a le kwa tlase thata ka mogote o o fisang; mme le mogopolo wa gagwe le one o ne o le botlhoko mo go feteletseng ka ntlha ya boikepi jwa gagwe; mme fa a ba bona o ne a thapolola seatla sa gagwe, mme a ba kopa gore ba mo fodise.",
                "6": "Mme go ne ga diragala gore Alema a mo reye a re, a mo tsaya ka seatla: A o dumela mo thateng ya ga Keresete go poloko?",
                "7": "Mme a araba mme a re: Ee, ke dumela mafoko otlhe a o a rutileng.",
                "8": "Mme Alema a re: Fa e le gore o dumela mo thekololong ya ga Keresete o tlaa fodisiwa.",
                "9": "Mme o ne a re: Ee, ke dumela go ya ka fa mafokong a gago.",
                "10": "Mme jaanong foo Alema a lelela go Morena a re: O Morena Modimo wa rona, nna le kutlwelobotlhoko mo monneng yo, mme mo fodise go ya ka fa tumelong ya gagwe e e leng mo go Keresete.",
                "11": "Mme fa Alema a sena go bua mafoko a, Seeseramo a tlola go ema ka dinao tsa gagwe, mme a simolola go tsamaya; mme se se ne sa dirwa mo kgakgamalong e kgolo ya batho botlhe; mme kitso ya se, e ne ya ya pele go anama le lefatshe lotlhe la Saedomo.",
                "12": "Mme Alema o  ne a kolobetsa Seeseramo go Morena; mme a simolola go tswa mo nakong eo go ya pele go rerela batho.",
                "13": "Mme Alema a tlhoma kereke mo lefatsheng la Saedomo mme a kgetha baperesiti le baruti mo lefatsheng, go kolobetsa go Morena mang le mang yo o neng a eletsa go kolobediwa.",
                "14": "Mme go ne ga diragala gore ba ne ba le bantsi; gonne ba ne ba tshologela go tswa mo mafelong a a mo tikologong yotlhe go bapa le Saedomo, mme ba kolobediwa.",
                "15": "Mme fa e le ka batho ba ba neng ba le mo lefatsheng la Emonaeha, ba ne ba sala ba ntse ba le batho ba ba dipelo di thata e bile ba gagametse melala; mme ba ne ba seka ba ikotlhaela dibe tsa bone, ba re thata ya ga Alema le Emiuleke ke ya ga diabole; gonne ba ne e le ba tumelo ya ga Niho, mme ba ne ba sa dumele mo boikotlhaong jwa dibe tsa bone.",
                "16": "Mme go ne ga diragala gore Alema le Emiuleke, Emiuleke a tlogeletse gauta ya gagwe yotlhe, le selefera, le dilo tsa botlhokwa tsa gagwe tse di neng di le mo lefatsheng la Emonaeha, lefoko la Modimo, ene a ne a itatolwa ke bao ba ba kileng ya bo e le ditsala tsa gagwe, ga mmogo le rraagwe le losika lwa gagwe;",
                "17": "Jalo he, morago ga Alema a sena go tlhoma kereke kwa Saedomo, a bona boikgapho jo bogolo, ee, a bona gore batho ba ne ba i kgaphile mo boikgogomosong jwa dipelo tsa bone, mme ba simolola go ikokobetsa fa pele ga Modimo, mme ba simolola go ikgobokanya mmogo kwa mafelong a bone a a boitshepho go obamela Modimo fa pele ga aletara, ba lebeletse e bile ba rapela ka tswelelo, gore ba ka tla ba gololwa mo go Satane, le mo losong, le mo tshenyegong—",
                "18": "Jaanong jaaka ke buile, Alema a bone dilo tse tsotlhe, jalo he a tsaya Emiuleke mme a tla kwa lefatsheng la Sarahemola, mme a mo tseela kwa ntlong ya gagwe, mme a mo direla mo ditlalelong tsa gagwe, mme a mo nonotsha mo Moreneng.",
                "19": "Me jalo ga fela ngwaga wa bolesome wa puso ya baatlhodi mo bathong ba ga Nifae."
            },
            "16": {
                "1": "Mme go ne ga diragala gore mo ngwageng wa lesome le bongwe wa puso ya baatlhodi mo bathong ba ga Nifae, mo letsatsing la botlhano la kgwedi ya bobedi, gone go nnile le kagiso e ntsi mo lefatsheng la Sarahemola, go ne go nnile go sena dintwa le fa e le dikomano mo dingwagang dile mmalwa, le go fitlhelela letsatsi la botlhano la kgwedi ya bobedi mo ngwageng wa bolesome le bongwe, go ne go na le mokgosi wa ntwa o utlwala go ya le lefatshe lotlhe.",
                "2": "Gonne bonang, mephato ya Baleimene e ne e tsene mo ntlheng e e kwa nageng, mo teng ga melelwane ya lefatshe, le mo motseng wa Emonaeha tota, mme ba simolola go bolaya batho mme ba senya motse.",
                "3": "Mme jaanong go ne ga diragala gore, pele ga Banifae ba ka kgobokanya mophato o o lekanetseng go ba kgweeletsa kwa ntle ga lefatshe, ba ne ba sentse batho ba ba neng ba le mo motseng wa Emonaeha, ga mmogo le ba bangwe gaufi le melelwane ya Noa, mme ba tseetse ba bangwe botshwarwa mo nageng.",
                "4": "Jaanong go ne ga diragala gore Banifae ba eletse go tsaya bao ba ba neng ba tseetswe botshwarwa mo nageng.",
                "5": "Jalo he, ene yo o neng a tlhomilwe kapoteni mogolo wa mephato ya Banifae, (mme leina la gagwe e ne e le Soramo, mme o ne a na le barwa ba le babedi, Lihae le Eha)—jaanong Soramo le barwawe ba babedi ba itse gore Alema e ne e le moperesiti mogolo mo kerekeng, mme ba utlwile gore o na le mowa wa seporofiti, jalo he ba ne ba ya kwa go ene mme ba eletsa go tswa mo go ene go itse kwa Morena a ka reng ba tsamaye teng mo nageng mo patlong ya bakaulengwe ba bone, ba ba neng ba tserwe botshwarwa ke Baleimene.",
                "6": "Mme go ne ga diragala gore Alema o ne a botsa Morena mabapi le kgang. Mme Alema a boa mme a re go bone: Bonang, Baleimene ba tlaa tlola noka ya Sitone mo nageng ya borwa, go ya kwa kgakala godimo go feta melelwane ya lefatshe la Menthae. Mme bonang koo lo tlaa kopana le bone, kwa botlhaba jwa noka ya Sitone, mme koo Morena o tlaa gololela go lona bakaulengwe ba lona ba ba tserweng botshwarwa ke Baleimene.",
                "7": "Mme go ne ga diragala gore Soramo le barwawe ba tshele noka ya Sitone, le mephato ya bone, mme ba gwantela go feta melelwane ya Menthae go tsena mo nageng ya borwa, e e neng e le kwa botlhaba tsatsi jwa noka ya Sitone.",
                "8": "Mme ba ne ba tla mo mephatong ya Baleimene, mme Baleimene ba ne ba phatlaladiwa mme ba kgweelediwa mo nageng; mme ba ne ba tsaya bakaulengwe ba bone ba ba neng ba tserwe botshwarwa ke Baleimene, mme go ne go sena motho le fa e le mongwe wa bone a latlhegile ba ba neng ba tserwe botshwarwa. Mme ba ne ba tlisiwa ke bakaulengwe ba bone go tsaya mafatshe a bone.",
                "9": "Mme jalo ga fela ngwaga wa lesome le bongwe wa baatlhodi, Baleimene ba kobilwe go tswa mo lefatsheng, mme batho ba Emonaeha ba ne ba sentswe; ee, motho mongwe le mongwe yo o tshelang wa Baemonaeha o ne a senngwa, ga mmogo le motse wa bone o mogolo, o ba neng ba rile Modimo ga a kake a o senya, ka ntlha ya bogolo jwa one.",
                "10": "Mme bonang, mo letsatsing le le lengwe o ne wa tlogelwa o le letlotla; mme ditoto di ne tsa gagolakwa ke dintša le dibatana tsa naga.",
                "11": "Le fa go ntse jalo, morago ga malatsi a le mantsi mebele ya bone e e suleng e ne ya tlhatlaganngwa mo sefatlhogong sa lefatshe, mme e ne ya katelwa ka mmu o o seng boteng. Mme jaanong go ne go le gogolo jalo monkgo wa yone mo e leng gore batho ba ne ba seka ba tsena go tsaya lefatshe la Emonaeha dingwaga di le dintsi. Mme go ne go bidiwa Letlotla la Baniho; gonne e ne e le ba tumelo ya ga Nehu, ba ba neng ba bolailwe; mme mafatshe a bone a ne a sala a le matlotla.",
                "12": "Mme Baleimene ba ne ba seka ba boa gape go lwa kgatlhanong le Banifae go fitlhelela ka ngwaga wa lesome le bone wa puso ya baatlhodi mo bathong ba ga Nifae. Mme jalo dingwaga di le tharo batho ba ga Nifae ba ne ba nna le kagiso e e tsweletseng mo lefatsheng lotlhe.",
                "13": "Mme Alema le Emiuleke ba ne ba tsamaya pele ba rera boikotlhao go batho mo ditempeleng tsa bone, le mo mafelong a bone a a boitshepho, ga mmogo le mo disenagogeng tsa bone, tse di neng di agilwe morago ga mokgwa wa Bajuta.",
                "14": "Mme fela bontsi jotlhe jo bo neng bo utlwa mafoko a bone, go bone ba ne ba abela lefoko la Modimo, ba sa tlotle ope wa batho, ka tswelelo.",
                "15": "Mme jalo Alema le Emiuleke ba ne ba ya pele, ga mmogo le ba le bantsi ba bangwe ba ba neng ba tlhophetswe tiro, go rera lefoko go ya lefatsheng lotlhe. Mme go tlhongwa ga kereke go ne ga akaretsa go ya lefatshe lotlhe, mo kgaolwaneng yotlhe mo tikologong, gareng ga batho botlhe ba Banifae.",
                "16": "Mme go ne go sena go tlhoka tekatekano gareng ga bone; Morena o ne a tshela Mowa wa gagwe mo sefatlhogong sotlhe sa lefatshe go baakanya megopolo ya bana ba batho, kgotsa go baakanya dipelo tsa bone go amogela lefoko le le tlaa rutwang gareng ga bone ka nako ya go tla ga gagwe—",
                "17": "Gore ba ka tla ba seka ba thatafala kgatlhanong le lefoko, gore ba ka tla ba seka ba tlhoka go dumela, mme ba tsamaya go ya tshenyegong, mme gore ba tle ba amogele lefoko ka boipelo, mme jaaka kala ba lomelelwe mo mofineng wa nnete, gore ba tle ba tsene mo bonnong jwa Morena Modimo wa bone.",
                "18": "Jaanong baperesiti bao ba ba neng ba ya pele gareng ga batho ba ne ba rera kgatlhanong le go aka gotlhe, le ditsietso, le mafufa, le dikgothang, le bopelompe, le dikgalo, le go utswa, go thukutha, borukutlhi, dipolao, go dira boaka, le mekgwa yotlhe ya bofefe, ba goa gore dilo tse ga di a tshwanela go nna—",
                "19": "Ba tshwaretse pele dilo tse di tshwanetseng go tla mo bokhutshwaneng; ee, ba tshwaretse pele go tla ga Morwa Modimo, ditshotlego tsa gagwe le loso, ga mmogo le tsogo ya baswi.",
                "20": "Mme bontsi jwa batho ba ne ba botsa mabapi le lefelo le Morwa Modimo o tlaa tlang; mme ba ne ba rutwa gore o tlaa bonala go bone morago ga tsogo ya gagwe; mme se batho ba ne ba se utlwa ka boipelo jo bogolo le boitumelo.",
                "21": "Mme jaanong morago kereke e sena go tlhongwa go ya le lefatshe lotlhe—e bone phenyo godimo ga ga diabole, mme lefoko la Modimo le rerwa mo boitshekong jwa lone mo lefatsheng lotlhe, mme Morena a tshela masego a gagwe mo bathong—jalo ga fela ngwaga wa lesome le bone wa puso ya baatlhodi mo bathong ba ga Nifae."
            },
            "17": {
                "intro": "Pego ka ga barwa Mosaeya, ba ba neng ba gana ditshwanelo tsa bone tsa bogosi ka ntlha ya lefoko la Modimo, mme ba ya kwa lefatsheng la ga Nifae go rerela Baleimene; ditsotlego tsa bone le kgololo—Go ya ka fa pegong e e kwadilweng ya ga Alema.",
                "1": "Mme jaanong go ne ga diragala gore jaaka a ne a Alema a tsamaya go tswa kwa lefatsheng la Giteone go ya ntlheng ya borwa, kgakala go ya kwa lefatsheng la Menthae, bonang, mo kgakgamalong ya gagwe, o ne a rakana le barwa Mosaeya ba tsamaela ntlheng ya lefatshe la Sarahemola.",
                "2": "Jaanong barwa ba ba ga Mosaeya ba ne ba na le Alema ka nako e moengele a neng a itshupa lwa ntlha go ene; jalo he Alema o ne a ipela mo go feteletseng go bona bakaulengwe ba gagwe; mme se se neng sa oketsa go feta mo boipelong jwa gagwe, ba ne ba sa ntse ba le bakaulengwe ba gagwe mo Moreneng; ee, mme ba ne ba nonofile thata mo kitsong ya boammaaruri; gonne e ne e le banna ba go tlhaloganya mo go utlwalang mme ba ne ba sekasekile mafoko a Modimo a a kwadilweng ka tlhoafalo, gore ba ka tla ba itse lefoko la Modimo.",
                "3": "Mme se ga se sotlhe; ba ne ba ineetse mo thapelong thata, le ikitso dijo; jalo he ba ne ba na le mowa wa seporofiti, le mowa wa tshenolo, mme fa ba ruta, ba ne ba ruta ka thata le taolo ya Modimo.",
                "4": "Mme ba ne ba ntse ba ruta lefoko la Modimo sebaka sa dingwaga di le lesome le bone gareng ga Baleimene, ba nnile le phenyo e ntsi mo go tliseng bontsi mo kitsong ya boammaaruri; ee, ka thata ya mafoko a bone bontsi bo ne jwa tlisiwa fa pele ga aletara ya Modimo, go bitsa leina la gagwe le go ipolela dibe tsa bone fa pele ga gagwe.",
                "5": "Mme tse ke ditiragalo tse di neng di na le bone mo maetong a bone, gonne ba ne ba nna le dipogisego di le dintsi; ba ne ba sotlega mo go ntsi, mmogo mo mmeleng le mo mogopolong, jaaka tlala, lenyora, le letsapa, ga mmogo le tiro e ntsi mo moweng.",
                "6": "Jaanong a e ne e le maeto a bone: Ba tlogetse rraabo, Mosaeya, mo ngwageng wa ntlha wa baatlhodi; ba ganne bogosi jo rraabo a neng a eletsa go bo tlhoma mo go bone, mme gape se e ne e le megopolo ya batho.",
                "7": "Le fa go ntse jalo ba ne ba emelela go tswa mo lefatsheng la Sarahemola, mme ba tsaya ditšhaka tsa bone, le digai tsa bone, le mara a bone, le metswi ya bone, le diragantshwane tsa bone; mme se ba ne ba se dira gore ba ka tla ba itshenkele dijo fa ba le mo nageng.",
                "8": "Mme jalo ba ne ba emelelela mo nageng ka dipalo tsa bone tse ba neng ba di tlhophile, go ya godimo kwa lefatsheng la Nifae, go rera lefoko la Modimo go Baleimene.",
                "9": "Mme go ne ga diragala gore ba tseye loeto malatsi a le mantsi mo nageng, mme ba ikitsa dijo thata le go rapela thata gore Morena a ba neele karolo ya Mowa wa gagwe go tsamaya le bone, le gore o nne le bone, gore ba tle ba nne sedirisiwa mo diatleng tsa Modimo go tlisa, fa go ne go kgonega, bakaulengwe ba bone, Baleimene, mo kitsong ya boammaaruri, mo kitsong ya bomaswe jwa dingwao tsa borraabo, tse di neng di sa tshwanela.",
                "10": "Mme go ne ga diragala gore Morena o ne a ba etela ka Mowa wa gagwe, mme a ba raya a re: Gomotsegang. Mme ba ne ba gomotsega.",
                "11": "Mme Morena o ne a ba raya gape a re: Yang pele gareng ga Baleimene, bakaulengwe ba lona, mme lo tlhome lefoko la me; mme le fa go le jalo lo tlaa nna bopelotelele mo boitshokong le dipogisego, gore lo tle lo supe pele dikai tse di molemo go bone mo go nna, mme ke tlaa lo dira sedirisiwa mo diatleng tsa me go poloko ya batho ba le  bantsi.",
                "12": "Mme go ne ga diragala gore dipelo tsa barwa Mosaeya, ga mmogo le bao ba ba neng ba na le bone, di tsaya thotloetso go ya pele go Baleimene go bega go bone lefoko la Modimo.",
                "13": "Mme go ne ga diragala gore fa ba ne ba sena go goroga mo melelwaneng ya lefatshe la Baleimene, gore ba ne ba ikgaoganya, mme ba emelela mongwe go tswa go yo mongwe ba tshephile mo Moreneng gore ba tlaa kopana gape kwa tswalong ya thobo ya bone; gonne ba ne ba gopola gore bogolo go ne go le tiro e ba neng ba e tsere.",
                "14": "Mme ka nnete e ne e le kgolo, gonne ba ne ba tsere go rera lefoko la Modimo go batho ba ba mengala, e bile ba thatafetse, e bile ba le setlhogo; batho ba ba neng ba itumela mo go bolayeng Banifae, le go thukutha le go ba rukutlha; mme dipelo tsa bone di ne di beile mo dikhumong, kgotsa mo gauteng le selefera, le matlapa a a botlhokwa; mme le fa go ntse jalo ba ne ba batla go bona dilo tse ka go bolaya le go rukutlha, gore ba tle ba seka ba di berekela ka diatla tsa bone.",
                "15": "Jalo e ne e le batho ba ba ditshwakga thata, ba bontsi jwa bone bo neng bo obamela disetwa, mme khutso ya Modimo e ne e wetse mo go bone ka ntlha ya dingwao tsa borraabo; go sa kgathalesege, ditsholofetso tsa Morena di ne di thapololetswe go bone, fela fa ba ka ikotlhaya.",
                "16": "Jalo he, se e ne e le lebaka le ka lone barwa Mosaeya ba neng ba tsaya tiro, gore gongwe ba ka ba tlisa mo boikotlhaong; gore gongwe ba ka ba tlisa go itse ka ga thulaganyo ya thekololo.",
                "17": "Jalo he ba ne ba ikgaoganya mongwe go tswa go yo mongwe, mme ba tsamaya gareng ga bone, monna mongwe le mongwe a le nosi, go ya ka fa lefokong le thata ya Modimo e e neng e filwe go ene.",
                "18": "Jaanong Amone e le kgosi gareng ga bone, kgotsa re ka re o ne a direla go bone, mme o ne a emelela go tswa go bone, morago ga a sena go ba segofatsa go ya ka fa mafelong a a farologanyeng a bone, a sena go abela lefoko la Modimo go bone, kgotsa a ba direla pele ga go emelela ga gagwe; mme jalo, ba tsaya maeto a bone a a farologanyeng go ya le lefatshe.",
                "19": "Mme Amone a ya kwa lefatsheng la Išemaele, lefatshe le reeletswe ka barwa Išemaele, ba le bone ba neng ba nna Baleimene.",
                "20": "Mme jaaka fa Amone a tsena ka lefatshe la Išemaele, Baleimene ba mo tsaya mme ba mmofa, fela jaaka e ne e le setso sa bone go bofa Banifae botlhe ba ba welang mo diatleng tsa bone, mme ba ba tseela fa pele ga kgosi; mme jalo go ne go tlogelwa mo boithatelong jwa kgosi go ba bolaya, kgotsa go ba tshegetsa mo botshwarong, kgotsa go ba latlhela mo kgolegelong, kgotsa go ba latlhela kwa ntle ga lefatshe la gagwe, go ya ka fa thatong ya gagwe le boithatelo.",
                "21": "Mme jalo Amone o ne a tseelwa fa pele ga kgosi e e neng e le godimo ga lefatshe la Išemaele; mme leina la gagwe e ne e le Lemonae; mme e ne e le kokomana ya ga Išemaele.",
                "22": "Mme kgosi o ne a botsa Amone gore a e ne e le keletso ya gagwe go nna mo lefatsheng gareng ga Baleimene, kgotsa gareng ga batho ba gagwe.",
                "23": "Mme Amone a re go ene: Ee, ke eletsa go nna gareng ga batho ba ka sebaka; ee, le gongwe go fitlhelela letsatsi la ke tlhokafala.",
                "24": "Mme go ne ga diragala gore kgosi Lemonae a itumele thata ka Amone, mme a dira gore dikgole tsa gagwe di bofololwe; mme o ne a re gore Amone a tseye mongwe wa barwadie go nna mosadi.",
                "25": "Mme Amone a re go ene: Nyaa, mme ke tlaa nna motlhanka wa gago. Jalo he Amone a nna motlhanka go kgosi Lemonae. Mme go ne ga diragala gore a bewe gareng ga batlhanka ba bangwe go tlhokomela matsomane a ga Lemonae, go ya ka fa setsong sa Baleimene.",
                "26": "Mme morago ga a sena go nna mo bodireding jwa kgosi malatsi a le mararo, jaaka a ne a na le batlhanka ba Seleimene, ba ya pele le matsomane a bone kwa lefelong la metsi, a a neng a bidiwa metsi a Sibase, mme Baleimene botlhe ba ne ba gatelelela matsomane a bone fa, gore a tle a nwe le metsi—",
                "27": "Jalo he, jaaka fa Amone le batlhanka ba kgosi ba ne ba gatelela matsomane go ya kwa lefelong le la metsi, bonang, palo nngwe ya Baleimene, ba ba neng ba nositse matsomane a bone ba ema mme ba phatlalatsa matsomane a ga Amone le batlhanka ba kgosi, mme ba ne ba a phatlalatsa mo e leng gore a ne a tshabela ntlheng tse dintsi.",
                "28": "Jaanong batlhanka ba kgosi ba ne ba simolola go ngunanguna, ba re: Jaanong kgosi e tlaa re bolaya, jaaka a dirile bakaulengwe ba rona ka ntlha ya gore matsomane a bone a ne a phatlaladiwa ke boleo jwa banna ba. Mme ba ne ba simolola go lela mo go feteletseng, ba re: Bonang, matsomane a rona a setse a phatlaletse.",
                "29": "Jaanong ba ne ba lela ka ntlha ya poifo ya go bolawa. Jaanong fa Amone a bona se pelo ya gagwe e ne e rorogile mo go ene ka boipelo; gonne, ga re ene, ke tlaa supa thata ya me go batlhanka-ka-nna ba, kgotsa thata e e mo go nna, mo go busetseng matsomane a kgosi, gore ke ka tla ka gapa dipelo tsa batlhanka-ka-nna ba, gore ke ka tla ka ba tlisa mo go dumeleng mafoko a me.",
                "30": "Mme jaanong, tse e ne e le dikakanyo tsa ga Amone, fa a bona dipogisego tsa bao ba a neng a ba tsaya e le bakaulengwe ba gagwe.",
                "31": "Mme go ne ga diragala gore a ba koketsa ka mafoko a gagwe, a re: Bakaulengwe ba me, itumeleng, mme a re yeng mo patlong ya matsomane, mme re tlaa a kgobokanya mmogo, mme re a busetse mo lefelong la metsi; mme jalo re tlaa somarela matsomane a kgosi, mme ga a na gore bolaya.",
                "32": "Mme go ne ga diragala gore ba tsamaye mo patlong ya matsomane, mme ba ne ba sala Amone morago, mme ba ne ba itlhaganelela pele ka bofefo jo botona mme ba ne ba gatelela matsomane a kgosi, mme ba ne ba a kgobokanya mmogo gape go a isa kwa lefelong la metsi.",
                "33": "Mme banna bale gape ba ne ba ema go phatlalatsa matsomane; mme Amone o ne a re go bakaulengwe ba gagwe: Dikaganyetsang matsomane ntlheng tsotlhe gore a seka a tshaba; mme nna ke ya go itaana le banna ba, ba ba phatlalatsang matsomane a rona.",
                "34": "Jalo he, ba ne ba dira jaaka Amone a ba laela, mme o ne a ya pele mme a ema go itaana le bao ba ba emeng fa tlase ga metsi a Sibase; mme ba ne ka palo ba se ba nnye.",
                "35": "Jalo he ba ne ba sa boife Amone, gonne ba ne ba gopola gore mongwe wa banna ba bone o ne a ka mmolaya ka go rata ga bone, gonne ba ne ba sa itse gore Morena o ne a solofeditse Mosaeya gore o tlaa golola barwawe go tswa mo diatleng tsa bone; le e seng gore ba ne ba itse sepe mabapi le Morena; jalo he ba ne ba itumela mo tshenyong ya bakaulengwe ba bone; mme ka ntlha e ba ema go phatlalatsa matsomane a kgosi.",
                "36": "Mme Amone a ema pele mme a simolola go tikela matlapa kwa go bone ka seragantshwane sa gagwe; ee, ka thata e kgolo o ne a kolopa matlapa gareng ga bone; mme jalo o ne a bolaya palo nngwe ya bone mo e leng gore ba ne ba simolola go gakgamadiwa ke thata ya gagwe; le fa go ntse jalo, ba ne ba tenegile, ka ntlha ya ba ba bolailweng ba ba bakaulengwe ba bone, mme ba ne ba ikaeletse gore o tshwanetse go wa; jalo he, ba bona gore ba ne ba sa kgone go mo itaya ka matlapa, ba ne ba tla pele ka melamu go mmolaya.",
                "37": "Mme bonang, monna mongwe le mongwe yo o neng a tsholetsa molamu wa gagwe go itaya Amone, o ne a kgaola matsogo a bone ka tšhaka ya gagwe; gonne o ne a emela mabole a bone ka go kgaola matsogo ka bogale jwa tšhaka ya gagwe, mo e leng gore ba ne ba simolola go gakgamala, mme ba simolola go tshaba fa pele ga gagwe; ee, mme ba ne ba se ba botlana ka palo; mme o ne a ba dira gore ba tshabe ka nonofo ya letsogo la gagwe.",
                "38": "Jaanong ba le barataro ba bone ba ne ba ole ka seragantshwane, mme o ne a seka a bolaya ope, fa e se moeteledipele wa bone ka tšhaka ya gagwe; mme o ne a kgaola bontsi jwa matsogo a bone go lekana fela le a a neng a tsolediwa kgatlhanong le ene, mme le bone ba ne ba se bannye ka palo.",
                "39": "Mme fa a ne a sena go ba kobela kgakala, o ne a boa mme ba ne ba nosa matsomane a bone, mme ba a busetsa kwa mafudisong a kgosi, mme jaanong foo ba tsena kwa kgosing, ba tshotse matsogo a a neng a kgaotswe ke tšhaka ya ga Amone, a bao ba ba neng ba senka go mmolaya; mme a ne a tseelwa mo teng kwa go kgosi e le bosupi jwa dilo tse ba neng ba di dirile."
            },
            "18": {
                "1": "Mme go ne ga diragala gore kgosi Lemonae a dire gore batlhanka ba gagwe ba eme pele mme ba pake ka ga dilo tsotlhe tse ba di boneng tse di mabapi le kgang e.",
                "2": "Mme fa ba sena go paka botlhe ka ga dilo tse ba di bonyeng, mme a ithutile ka ga boikanyego jwa ga Amone mo go babaleleng matsomane a gagwe, le gape ka ga thata ya gagwe e kgolo mo go itaaneng le ba ba neng ba senka go mmolaya, o ne a gakgametse mo go feteletseng, mme a re: Ruri se se feta monna. Bonang, a se ga se Mowa o Mogolo o o tlisang dikotlhao tse dikgolo jaana mo bathong ba, ka ntlha ya dipolao tsa bone?",
                "3": "Mme ba ne ba araba kgosi, ba re: Gore a ke Mowa o Mogolo kgotsa monna, ga re itse; mme go le kana re a itse, gore ga a kake a bolawa ke baba ba kgosi; e bile ga ba kake ba phatlalatsa matsomane a kgosi fa a na le rona, ka ntlha ya boitsaanape jwa gagwe le nonofo e kgolo; jalo he, re itse gore ke tsala ya kgosi. Mme jaanong, O kgosi, ga re dumele gore monna o na le thata e kgolo jaana, gonne re itse gore ga a kake a bolawa.",
                "4": "Mme jaanong, fa kgosi a utlwa mafoko a, a re go bone: Jaanong ke itse gore ke Mowa o Mogolo mme o tlile mo nakong e go babalela matshelo a lona, gore ke seka ka lo bolaya jaaka ke dirile bakaulengwe ba lona. Jaanong se, ke Mowa o Mogolo o ka o ne borraarona ba buileng.",
                "5": "Jaanong se e ne e le ngwao ya ga Lemonae, e a neng a e amogetse go tswa go rraagwe, gore go ne go na le Mowa o Mogolo. Go sa kgathalesege gore ba ne ba dumela mo Moweng o Mogolo, ba ne ba gopola gore sengwe le sengwe se ba se dirang se ne se siame; le fa go ntse jalo, Lemonae o ne a simolola go boifa mo go feteletseng, ka poifo gore kgotsa o dirile molato mo go bolayeng batlhanka ba gagwe;",
                "6": "Gonne o ne a bolaile bontsi jwa bone ka ntlha ya gore bakaulengwe ba bone ba ne ba phatlaladitse matsomane a bone kwa lefelong la metsi; mme jalo, ka ntlha ya gore ba ne ba na le matsomane a bone a phatlaladitswe, ba ne ba bolawa.",
                "7": "Jaanong e ne e le tlwaelo ya Baleimene ba go ema gaufi le metsi a Sibase, go phatlalatsa matsomane a batho, gore ka se ba ka tla ba kgweeletsa bontsi a a neng e phatlaletse kwa lefatsheng la bone, e le mokgwa wa borukutlhi gareng ga bone.",
                "8": "Mme go ne ga diragala gore kgosi Lemonae a botse mo batlhankeng ba gagwe, a re: O kae monna yo yo o nang le thata e kgolo jaana?",
                "9": "Mme ba re go ene: Bona, o jesa dipitsi tsa gago. Jaanong kgosi o ne a laetse batlhanka ba gagwe, pele ga nako ya go nosa matsomane a bone, gore ba baakanye dipitsi tsa gagwe le dikara, mme ba mo ise kwa lefatsheng la Nifae; gonne go ne go na le moletlo o mogolo o o neng o tlhomilwe kwa lefatsheng la Nifae, ke rragwe Lemonae, yo o neng a le kgosi godimo ga lefatshe lotlhe.",
                "10": "Jaanong fa kgosi Lemonae a utlwa gore Amone o ne a baakanya dipitsi tsa gagwe le dikara tsa gagwe o ne a gakgamala go feta, ka ntlha ya boikanyego jwa ga Amone, a re: Ruri ga go ise go ke go nne le motlhanka ope gareng ga batlhanka botlhe ba me yo o neng a ikanyega jaaka monna yo; gonne le tota o gakologelwa ditaelo tsotlhe tsa me go di diragatsa.",
                "11": "Jaanong ruri ke itse gore se ke sone Mowa o Mogolo, mme ke mo eletsa gore a tsene go nna, mme ga ke leke.",
                "12": "Mme go ne ga diragala gore fa Amone a sena go baakanyetsa kgosi le batlhanka ba gagwe dipitsi le dikara, a tsamaya a tsena go kgosi, mme a bona gore tebego ya sefatlhogo sa kgosi e ne e fetogile; jalo he o ne a le gaufi le go boa go tswa fa pele ga gagwe.",
                "13": "Mme mongwe wa batlhanka ba kgosi a mo raya a re, Rabana, se e leng, fa se tlhalosiwa, kgosi e e thata kgotsa e kgolo, a reelela ka dikgosi tsa bone di tshwanetse go nna thata; mme jalo o mo raya a re: Rabana, kgosi o eletsa gore o nne.",
                "14": "Jalo he Amone a ipusetsa go kgosi, mme a re go ene: O rata gore ke go direle eng, O kgosi? Mme kgosi a seka a mo araba sebaka sa oura, go ya ka fa nakong ya bone, gonne o ne a sa itse gore o ka mo raya a reng.",
                "15": "Mme go ne ga diragala gore Amone a re go ene gape: O eletsa eng go nna? Mme kgosi a seka a mo araba.",
                "16": "Mme go ne ga diragala gore Amone, a ne a tletse Mowa wa Modimo, jalo he o ne a bona dikakanyo tsa kgosi. Mme o ne a mo raya a re: A ke ka ntlha ya gore o utlwile gore ke sireleditse batlhanka ba gago le matsomane a gago, mme ka bolaya ba le supa ba bakaulengwe ba bone ka serakgantshwane le ka tšhaka, mme ka kgaola matsogo a ba bangwe, se ke se direla go sireletsa matsomane a gago le batlhanka ba gago; bona, a ke sone se se dirang dikgakgamalo tsa gago?",
                "17": "Ka re go wena, ke eng, se se dirang gore dikgakgamalo tsa gago di nne dikgolo jaana? Bona, ke monna, e bile ke motlhanka wa gago; jalo he, sengwe le senwge se o se eletsang se se siameng, seo ke tlaa se dira.",
                "18": "Jaanong fa kgosi a sena go utlwa mafoko a, a gakgamala gape, gonne o ne a bona gore Amone o kgona go lemoga dikakanyo tsa gagwe; mme go sa kgathalesege se, kgosi Lemonae o ne a bula molomo wa gago, mme a mo raya a re: O mang? A o Mowa o Mogolo o o itseng dilo tsotlhe?",
                "19": "Mme Amone a araba mme a re go ene: Ga ke one.",
                "20": "Mme kgosi o ne a re: O itse jang dikakanyo tsa pelo ya me? O ka bua ka tshosologo, mme wa mpolelela mabapi le dilo tse; mme gape o mpolelele gore ke ka thata efe e o bolaileng wa ba kgaola matsogo a bakaulengwe ba me ba ba neng ba phatlalatsa matsomane a me—",
                "21": "Mme jaanong, fa o ka mpolelela mabapi le dilo tse, sengwe le sengwe se o se eletsang ke tlaa se naya go wena. Mme fa go ne go tlhokafala, ke ne ke tlaa go disa ka mephato ya me; mme ke itse gore o nonofile go feta bone botlhe; le fa go ntse jalo, sengwe le sengwe se o se eletsang mo go nna ke tlaa se go naya.",
                "22": "Jaanong Amone a tlhalefile, mme a sena tshenyo, o ne a re go Lemonae: A o tlaa obamela mafoko a me, fa ke go bolelela gore ke ka thata efe e ke dirang dilo tse? Mme se ke sone selo se ke se eletsang mo go wena.",
                "23": "Mme kgosi a mo araba, mme a re: Ee, ke tlaa dumela mafoko a gago otlhe. Mme jalo o ne a tshwerwe mo kokisong.",
                "24": "Mme Amone a simolola go bua le ene ka tshosologo, mme a mo raya a re: A o dumela gore go na le Modimo?",
                "25": "Mme o ne a araba, mme a mo raya a re: Ga ke itse gore seo se raya eng.",
                "26": "Mme jaanong foo Amone o ne a re: A o dumela gore go na le Mowa o Mogolo?",
                "27": "Mme o ne a re, Ee.",
                "28": "Mme Amone a re: Se ke Modimo. Mme Amone a re gape go ene a o dumela gore Mowa o Mogolo o e leng Modimo o tlhodile dilo tsotlhe tse di mo legodimong le mo lefatsheng?",
                "29": "Mme o ne a re: Ee, ke dumela gore o tlhodile dilo tsotlhe tse di mo lefatsheng; mme ga ke itse magodimo.",
                "30": "Mme Amone a mo raya a re: magodimo ke lefelo kwa Modimo a nnang teng le baengele botlhe ba gagwe ba ba boitshepho.",
                "31": "Mme kgosi Lemonae a re: A go ko godimo ga lefatshe?",
                "32": "Mme Amone a re: Ee, mme o lebeletse kwa tlase mo baneng botlhe ba batho; mme o itse dikakanyo tsotlhe le maikaelelo a pelo; gonne ka seatla sa gagwe tsotlhe di ne di tlhodilwe go tswa kwa tshimologong.",
                "33": "Mme kgosi Lemonae a re: ke dumela dilo tse tsotlhe tse o di buileng. A o rometswe go tswa go Modimo?",
                "34": "Amone a mo raya a re: Ke motho; mme motho kwa tshimologong o ne a tlholwa mo setshwanong sa Modimo, mme ke biditswe ke Mowa wa gagwe o o Boitshepho go ruta dilo tse go batho ba, gore ba tle ba tlisiwe mo kitsong ya seo se se tshiamo le tlhamalalo le boammaaruri;",
                "35": "Mme karolo ya Mowa o o e nna mo go nna, e e mphang kitso, ga mmogo le thata go ya ka fa tumelong ya me le dikeletso tsa me tse di leng mo Modimong.",
                "36": "Jaanong fa Amone a sena go bua mafoko a, a simolola kwa tlholegong ya lefatshe, ga mmogo le tlholego ya ga Atame, mme a mmolelela dilo tsotlhe mabapi le go wa ga motho, mme a mo tlhalosetsa le go baya fa pele ga gagwe dipego tse di kwadilweng le mafoko a Modimo a a boitshepho a a kwadilweng a batho, a a neng a builwe ke baporofiti, le go ya tlase kwa nakong ya rraabone Lihae a tlogela Jerusalema.",
                "37": "Mme gape o ne a latedisetsa go bone (gonne e ne e le go kgosi le go batlhanka ba gagwe) maeto otlhe a borraabo mo nageng, le ditshotlego tsotlhe ka tlala le lenyora, le tlalelo ya bone, le jalo jalo.",
                "38": "Mme o ne gape a ba bolelela bone mabapi le boingaolo jwa ga Leimene le Lemuele, le barwa Išemaele, ee, boingaolo jotlhe jwa bone o ne a bo bolela go bone; mme o ne a phuthulola go bone dipego tse di kwadilweng tsotlhe le lefoko la Modimo le le kwadilweng go tswa ka nako ya ga Lihae a tswa kwa Jerusalema go ya tlase kwa nakong ya gompieno.",
                "39": "Mme se ga se gotlhe; gonne o ne a phuthulolela go bone thulaganyo ya thekololo, e e neng e baakantswe go tswa kwa motheong wa lefatshe; mme o ne gape a dira gore go itsege ka ga go tla ga ga Keresete, mme ditiro tsotlhe tsa Morena o ne a batla gore di itsege go bone.",
                "40": "Mme go ne ga diragala gore fa a sena go bua dilo tse tsotlhe, mme a di phuthulolela go kgosi, gore kgosi o ne a dumela mafoko a gagwe otlhe.",
                "41": "Mme o ne a simolola go goela go Morena, a re: O Morena, nna le kutlwelobotlhoko; go ya ka fa mautlwelobotlhokong a gago a mantsintsi a o nnileng le one mo bathong ba ga Nifae, nna le one mo go nna, le batho ba me.",
                "42": "Mme jaanong, fa a sena go bua se, a wela fa fatshe, jaaka e kete o sule.",
                "43": "Mme go ne ga diragala gore batlhanka ba gagwe ba mo tsaya mme ba mo kukele mo teng kwa go mosadi wa gagwe, mme ba mo rapamisa mo bolaong; mme a rapalala jaaka e kete o sule sebaka sa malatsi a le mabedi le masigo a le mabedi; mme mosadi wa gagwe, le barwawe, le barwadie ba mo lelela, morago ga mokgwa wa Baleimene, ba hutsafaletse mo gogolo tatlhego ya gagwe."
            },
            "19": {
                "1": "Mme go ne ga diragala gore morago ga malatsi a mabedi le masigo a mabedi ba ne ba le gaufi le go tsaya mmele wa gagwe mme ba o robatsa mo phuphung, e ba neng ba e diretse lebaka la go fitlha baswi ba bone.",
                "2": "Jaanong mohumagadi a ne a utlwile ka ga tumo ya ga Amone, jalo he a romela mme a eletsa gore a tsene kwa go ene.",
                "3": "Mme go ne ga diragala gore Amone a dire jaaka a ne a laetswe, mme a ya a tsena go mohumagadi, mme a eletsa go itse gore o batla a dire eng.",
                "4": "Mme a mo raya a re: Batlhanka ba monna wa me ba dirile gore go itsege go nna gore o moporofiti wa Modimo o o boitshepho, le gore o na le thata go dira ditiro di le dintsi tse di kgolo mo leineng la gagwe;",
                "5": "Jalo he, fa e le gore se ke sone, ke ka re gore o tsene mo teng mme o bone monna wa me, gonne o sale a robadiwa mo bolaong jwa gagwe sebaka sa malatsi a mabedi le masigo a mabedi; mme bangwe ba re ga a swa, mme ba bangwe ba re o sule e bile o a nkga, le gore o tshwanetse go bewa mo phuphung; mme go ya ka nna, mo go nna ga a nkge.",
                "6": "Jaanong, se ke se Amone a neng a se eletsa, gonne o ne a itse gore kgosi Lemonae o ka fa tlase ga thata ya Modimo; o ne a itse gore lesire le le lefifi la tlhoka tumelo le ne le ntshiwa mo mogopolong wa gagwe, le lesedi le le neng la bonesa mogopolo wa gagwe, le e neng e le lesedi la kgalalelo ya Modimo, le e neng e le lesedi la kgakgamalo ya bomolemo jwa gagwe—ee, lesedi le le ne le tsentse boipelo jo bokalo mo bothong jwa gagwe, leru la lefifi le phatlaladitswe, le gore lesedi la botshelo jo bo senang bokhutlo le ne le tshubilwe mo bothong jwa gagwe, ee, o ne a itse gore se se ne se fekeeditse mmele wa gagwe wa tlholego, mme o ne a tseetswe mo Modimong—",
                "7": "Jalo he, se mohumagadi a neng a se eletsa mo go ene e ne e le yone fela keletso ya gagwe. Jalo he, o ne a tsena go bona kgosi go ya jaaka mohumagadi a ne a eleditse; mme o ne a bona kgosi, mme o ne a itse gore ga a swa.",
                "8": "Mme o ne a raya mohumagadi a re: Ga a swa, mme o robetse mo Modimong, mme ka moso o tlaa tsoga gape; jalo he lo seka lwa mo fitlha.",
                "9": "Mme Amone a mo raya a re: A o dumela se? Mme a mo raya a re: Ga ke na mosupi fa e se lefoko la gago le lefoko la batlhanka ba rona, le fa go ntse jalo ke dumela gore go tlaa nna go ya jaaka fa o buile.",
                "10": "Mme Amone a mo raya a re: O segofaditswe ka ntlha ya tumelo ya gago e e feteletseng; ka re go wena, mosadi, ga go ise go ke go nne le tumelo e kgolo jaana gareng ga batho botlhe ba Banifae.",
                "11": "Mme go ne ga diragala gore a lebelele bolao jwa monna wa gagwe, go tswa mo nakong e o le go fitlhelela nako e o ka moso e Amone a neng a e tlhomile gore o tlaa tsoga.",
                "12": "Mme go ne ga diragala gore a tsoge, go ya ka fa mafokong a ga Amone; mme jaaka fa a tsoga, a thapololela seatla sa gagwe kwa mosading, mme a re: A go segofadiwe leina la Modimo, e bile go segofaditswe wena.",
                "13": "Gonne ruri fela jaaka fa o tshela, bona, ke bone Morekolodi wa me; mme o tlaa tla pele, mme o tlaa tsholwa ke mosadi, mme o tlaa rekolola losika lwa motho ba ba dumelang mo leineng la gagwe. Jaanong, fa a sena go bua mafoko a, pelo ya gagwe e ne e rorogile mo teng ga gagwe, mme a tiba gape ka boipelo; mme mohumagadi le ene a tibela kwa tlase, a fekeeditswe ke Mowa.",
                "14": "Jaanong Amone a bona Mowa wa Morena o tshololetswe go ya ka fa dithapelong tsa gagwe mo Baleimeneng, bakaulengwe ba gagwe, ba e neng e le lebaka la selelo le bohutsana gareng ga Banifae, kgotsa gareng ga batho botlhe ba Modimo ka ntlha ya boikepi le dingwao tsa bone, a wa ka mangole a gagwe, mme a simolola go tsholola botho jwa gagwe mo thapelong le neotebogo kwa Modimong, ka ntlha ya se o neng o se diretse bakaulengwe ba gagwe; mme le ene o ne a fekeediwa ke boipelo; mme jalo botlhe ka boraro ba ne ba tibela tlase mo lefatsheng.",
                "15": "Jaanong, fa batlhanka ba kgosi ba bone gore ba ole, le bone ba ne ba simolola go goela go Modimo, gonne poifo ya Morena e ne e tlile mo go bone le bone, gonne e ne e le bone ba ba neng ba ema fa pele ga kgosi mme ba paka go ene mabapi le thata e kgolo ya ga Amone.",
                "16": "Mme go ne ga diragala gore ba ne ba bitsa leina la Morena, mo bonatleng jwa bone, le go fitlhelela botlhe ba wetse fa fatshe, fa e se mongwe wa basadi ba Seleimene, yo leina la gagwe e neng e le Ebishe, ene a ne a sokololetswe go Morena dingwaga di le dintsi, ka ntlha ya pono e e gakgamatsang ya ga rraagwe—",
                "17": "Jalo, a ne a sokologetse go Morena, mme a ise a ke a dire gore se se itsiwe, jalo he, fa a bona gore batlhanka botlhe ba ga Lemonae ba ne ba wetse fa fatshe, ga mmogo le kgosigadi ya gagwe, mohumagadi le kgosi le Amone ba ne ba rapaletse fa fatshe, o ne a itse gore ke thata ya Modimo; mme a gopola gore sebaka se, ka go itsise batho se se diragetseng gareng ga bone, gore ka go bona pono e go tlaa ba dira go dumela mo thateng ya Modimo, jalo he o ne a sianela pele go tswa ntlong go ya kwa ntlong, a itsise se go batho.",
                "18": "Mme ba ne ba simolola go iphutha mmogo go ya kwa ntlong ya kgosi. Mme go ne ga tla matshwititshwiti, mme mo kgakgamalong ya bone, ba ne ba bona kgosi, le mohumagadi, le batlhanka ba bone ba rapaletse fa fatshe, mme botlhe ba ne ba rapame koo jaaka e kete ba sule; mme ba ne gape ba bona Amone, mme bonang e ne e le Monifae.",
                "19": "Mme jaanong batho ba ne ba simolola go ngunanguna mo gareng ga bone; bangwe ba re ke bosula jo bogolo jo bo tlileng mo go bone, kgotsa mo go kgosi le ntlo ya gagwe, ka ntlha ya gore o letleletse gore Monifae a nne mo lefatsheng.",
                "20": "Mme ba bangwe ba ba omanya, ba re: Kgosi o tlisitse bosula jo mo ntlong ya gagwe, ka ntlha ya gore o bolaile batlhanka ba gagwe ba ba neng ba phatlalaleditswe matsomane a bone kwa metsing a Sibase.",
                "21": "Mme bone ba ne ba omanngwa ke banna bao ba ba neng ba ema kwa metsing a Sibase mme ba phatlalatsa matsomane a a neng e le a kgosi, gonne ba ne ba šakgaletse Amone ka ntlha ya palo e a neng a e bolaela ya bakaulengwe ba bone kwa metsing a Sibase, fa a ne a sireletsa matsomane a kgosi.",
                "22": "Jaanong, mongwe wa bone, yo morwarraagwe a neng a bolawa ke tšhaka ya ga Amone, a šakgaletse Amone mo go feteletseng, a ntsha tšhaka ya gagwe mme a ya pele gore a tle a e lese e wele go Amone, go mmolaya; mme jaaka fa a ne a tsholetsa tšhaka go mo itaya, bonang, a wa a swa.",
                "23": "Jaanong re bona gore Amone o ne a ka seka a bolaiwa, gonne Morena o ne a rile go Mosaeya, rraagwe: Ke tlaa mmabalela, mme go tlaa nna go ene go ya ka fa tumelong ya gago—jalo he, Mosaeya a neela pabalesego ya gagwe go Morena.",
                "24": "Mme go ne ga diragala gore fa matshwititshwiti a bona gore monna o ne a ole a sule, yo o neng a tsholetsa tšhaka go bolaya Amone, poifo e ne ya tla mo go bone botlhe, mme ba ne ba seka ba leka go atametsa diatla tsa bone go mo kgoma, kgotsa mongwe wa bao ba ba neng ba ole; mme ba ne ba simolola go gakgamala gape gareng ga bone gore e ka tswa e le eng se se dirang thata e kgolo jaana, kgotsa gore dilo tse tsotlhe di ka tswa di raya eng.",
                "25": "Mme go ne ga diragala gore go ne gole ba le bantsi gareng ga bone ba ba neng ba re Amone ke Mowa o Mogolo, mme ba bangwe ba ne ba re o ne a rometswe ke Mowa o Mogolo;",
                "26": "Mme bangwe ba ne ba omanya ba bangwe botlhe, ba re ke dimo, yo o neng a rometswe go tswa go Banifae go ba utlwisa botlhoko le khutsafalo.",
                "27": "Mme go ne go na le bangwe ba baneng ba re Amone o ne a rometswe ke Mowa o Mogolo go ba bogisa ka ntlha ya boikepi jwa bone; le go re e ne e le Mowa o Mogolo o o neng ka gale o tlhokometse Banifae, o o neng ka metlha o ba golola go tswa mo diatleng tsa bone; mme ba ne ba re e ne e le one Mowa o Mogolo o o o neng wa bolaya ba le bantsi jaana ba bakaulengwe ba bone, Baleimene.",
                "28": "Mme jalo dikomano di ne tsa simolola go nna bogale mo go feteletseng gareng ga bone. Mme fa ba ne ba ntse ba omana jalo, mosadi wa motlhanka yo o neng a dira gore matshwititshwiti a phuthagane mmogo a tla, mme fa a bona dikomano tse di neng di le gareng ga matshwititshwiti o ne a utlwa botlhoko mo go feteletseng le mo go leleng tota.",
                "29": "Mme go ne ga diragala gore o ne a tsamaya mme a tsaya mohumagadi ka seatla, gore gongwe o ka mo emeletsa go tswa fa fatshe; mme fela jaaka fa a kgoma seatla sa gagwe o ne a tsoga mme a ema ka dinao tsa gagwe, mme a goa ka lentswe le le kwa godimo, a re: O Jesu yo o segofaditsweng, yo o mpolokileng go tswa kwa moleteng o o boitshegang! O Modimo o o segofaditsweng, nna le kutlwelobotlhoko mo bathong ba!",
                "30": "Mme fa a sena go bua se, a tshwaraganya diatla tsa gagwe, a tletse ka boipelo, a bua mafoko a le mantsi a a neng a sa tlhaloganngwe; mme fa a sena go dira se, a tsaya kgosi, Lemonae, ka seatla, mme bonang o ne a tsoga mme a ema ka dinao tsa gagwe.",
                "31": "Mme ene, gone foo fela, a bona dikomano gareng ga batho ba gagwe, a ya pele mme a simolola go ba omanya, le go ba ruta mafoko a a neng a a utlwile go tswa mo molomong wa ga Amone; mme bontsi jotlhe jo boneng jwa utlwa mafoko a gagwe ba dumela, mme ba ne ba sokologela go Morena.",
                "32": "Mme go ne go le bontsi gareng ga bone ba ba neng ba sa batle go utlwa mafoko a gagwe; jalo he ba ne ba tsaya tsela ya bone.",
                "33": "Mme go ne ga diragala gore fa Amone a tsoga le ene o ne a direla go bone, mme gape ga dira batlhanka botlhe ba ga Lemonae; mme ba ne botlhe ba bega go batho selo se le sengwe se se tshwanang—gore dipelo tsa bone di fetogile; le gore ga ba sa tlhole ba na le keletso ya go dira bosula.",
                "34": "Mme bonang, bontsi ba ne ba begela batho gore ba ne ba bone baengele mme ba buile le bone; mme jalo ba ne ba ba boleletse dilo tsa Modimo, le ka ga tshiamo ya gagwe.",
                "35": "Mme go ne ga diragala gore ba ne ba le bantsi ba ba neng ba dumela mo mafokong a bone; mme bontsi jotlhe ba ba neng ba dumela ba kolobediwa; mme ba ne ba nna batho ba ba tshiamo, mme ba ne ba tlhoma kereke gareng ga bone.",
                "36": "Mme jalo tiro ya Morena e ne ya simologa gareng ga Baleimene; jalo Morena o ne a simolola go tshela Mowa wa gagwe mo go bone; mme re bona gore letsogo la gagwe le thapololetswe kwa bathong botlhe ba ba tlaa ikotlhayang mme ba dumela mo leineng la gagwe."
            },
            "20": {
                "1": "Mme go ne ga diragala gore fa ba sena go tlhoma kereke mo lefatsheng leo, kgosi Lemonae a eletse gore Amone a tsamaye le ene kwa lefatsheng la Nifae, gore a tle a mmontshe rraagwe.",
                "2": "Mme lentswe la Morena la tla go Amone, le re: Ga o kake wa ya godimo kwa lefatsheng la Nifae, gonne bona, kgosi e tlaa batla botshelo jwa gago; mme o tlaa ya kwa lefatsheng la Miditonae; gonne bona, morwarrago Arone, ga mmogo le Miulokhae le Ama ba mo kgolegelong.",
                "3": "Jaanong go ne ga diragala gore fa Amone a sena go utlwa se, a raya Lemonae a re: Bona, morwarre le bakaulengwe ba mo kgolegelong kwa Miditonae, mme ke a tsamaya gore ke tle ke ba golole.",
                "4": "Jaanong Lemonae a re go Amone: ke a itse, mo nonofong ya Morena o ka dira dilo tsotlhe. Mme bona, ke tlaa tsamaya le wena kwa lefatsheng la Miditonae; gonne kgosi ya lefatshe la Miditonae, yo leina la gagwe e leng Entiomono, ke tsala ya me; jalo he ke ya kwa lefatsheng la Miditonae, gore ke tle ke koketse kgosi ya lefatshe, mme o tlaa ntshetsa bakaulengwe ba gago kwa ntle ga kgolegelo. Jaanong Lemonae a re go ene: Ke mang yo o go boleletseng gore bakaulengwe ba gago ba mo kgolegelong?",
                "5": "Mme Amone a mo raya a re: Ga go ope yo o mpoleletseng, fa e se Modimo; mme o ntheile a re—Tsamaya mme golole bakaulengwe ba gago, gonne ba mo kgolegelong kwa lefatsheng la Miditonae.",
                "6": "Jaanong fa Lemonae a sena go utlwa se a dira gore batlhanka ba gagwe ba baakanye dipitsi tsa gagwe le dikara tsa gagwe.",
                "7": "Mme a re go Amone: Tla, ke tlaa tsamaya le wena kwa lefatsheng la Miditonae, mme koo ke tlaa rapela kgosi gore a tle a ntshetse bakaulengwe ba gago kwa ntle ga kgolegelo.",
                "8": "Mme go ne ga diragala gore fa Amone le Lemonae ba ne ba etela koo, ba kopana le rraagwe Lemonae, yo o neng e le kgosi mo lefatsheng lotlhe.",
                "9": "Mme bonang, rraagwe Lemonae a mo raya a re: Ke eng o ne o sa tla kwa moketeng ka letsatsi le legolo lele fa ke dirile mokete go barwaaka, le go batho ba me?",
                "10": "Mme o ne gape a re: O ya kae le Monifae yo, yo e leng mongwe wa bana ba moaki?",
                "11": "Mme go ne ga diragala gore Lemonae a mmolelele kwa a neng a ya teng, gonne o ne a tshaba go mo kgopisa.",
                "12": "Mme o ne gape a mmolelela tsotlhe tse di neng tsa dira gore a nne mo motseng wa bogosi jwa gagwe, gore o ne a seka a ya go rraagwe kwa moketeng o a neng a o baakantse.",
                "13": "Mme jaanong fa Lemonae a sena go mmolelela dilo tse tsotlhe, bonang, mo kgakgamalong ya gagwe, rraagwe o ne a mo tenegetse, mme a re: Lemonae, o ya go golola Banifae ba, ba e leng barwa moaki. Bona, o thukuthile borraarona; mme jaanong bana ba gagwe le bone ba tlile gareng ga rona gore le bone ba ka tla, ka boferefere jwa bone le maaka a bone, ba re tsietse, mme bone gape ba ka re thukutha dilwana tsa rona.",
                "14": "Jaanong rraagwe Lemonae a mo laela gore a bolaye Amone ka tšhaka. Mme o ne gape a mo laela gore a seka a ya kwa lefatsheng la Miditonae, mme gore a boele le ene kwa lefatsheng la Išemaele.",
                "15": "Mme Lemonae a mo raya a re: Ga ke kake ka bolaya Amone, le e seng go boela kwa lefatsheng la Išemaele, mme ke ya kwa lefatsheng la Miditonae gore ke tle ke golole bakaulengwe ba ga Amone, gonne ke itse gore ke banna ba tshiamo le tlhamalalo e bile ke baporofiti ba ba boitshepho ba Modimo wa boammaaruri.",
                "16": "Jaanong fa rraagwe a sena go utlwa mafoko a, o ne a mo tenegetse, mme a ntsha tšhaka ya gagwe gore a tle a mo iteele fa fatshe.",
                "17": "Mme Amone a ema pele mme a mo raya a re: Bona, o seka wa bolaya morwa wa gago, le fa go ntse jalo, go ne go le botoka gore ene a we go na le wena, gonne bona, o ikotlhaetse dibe tsa gagwe; mme fa o ka wa mo nakong e, mo tšhakgalong ya gago, botho jwa gago ga bo kake jwa bolokwa.",
                "18": "Mme gape, go a tlhokafala gore o itshware, gonne fa o ka bolaya morwao, ene e le monna yo o senang molato, madi a gagwe a tla lelela go Morena Modimo wa gagwe go tswa mo mmung, gore pusoloso e tle mo go wena; mme gongwe o tlaa latlhegelwa ke botho jwa gago.",
                "19": "Jaanong fa Amone a sena go mo raya mafoko a, o ne a mo araba, a re: Ke itse gore fa ke ka bolaya morwaake, gore ke tlaa tsholola madi a a senang molato; gonne ke wena yo o batlileng go mmolaya.",
                "20": "Mme o ne a thapolola seatla sa gagwe go bolaya Amone. Mme Amone a emelana le mabole a gagwe, mme gape a itaya letsogo la gagwe gore a seka a le dirisa.",
                "21": "Jaanong fa kgosi a bona gore Amone o ka mmolaya, a simolola go rapela Amone gore a tlogele botshelo jwa gagwe.",
                "22": "Mme Amone o ne a tsholetsa tšhaka ya gagwe, mme a mo raya a re: Bona, ke tlaa go itaya kwa ntle ga gore o neela go nna gore bakaulengwe ba me ba ntshiwe mo kgolegelong.",
                "23": "Jaanong kgosi, a boifa gore o tlaa latlhegelwa ke botshelo jwa gagwe, a re: Fa o ka ntlogela ke tlaa go neela sengwe le sengwe se o tlaa se kopang, le go ya kwa sephatlong sa motse wa bogosi jwa me tota.",
                "24": "Jaanong fa Amone a bona gore o berekile mo kgosing e e tsofetseng go ya ka fa keletsong ya gagwe, a mo raya a re: Fa o ka neela gore bakaulengwe ba me ba ntshiwe mo kgolegelong, le gape gore Lemonae a nne ka bogosi jwa gagwe, le gore o seka wa mo kgopegela, mme o neye gore o ka dira go ya ka fa dikeletsong tsa gagwe mo selong sengwe le sengwe se a se akanyang, jaanong foo ke tlaa go tlogela; go seng jalo ke tlaa go iteela fa fatshe.",
                "25": "Jaanong fa Amone a sena go bua mafoko a, kgosi a simolola go ipela ka ntlha ya botshelo jwa gagwe.",
                "26": "Mme fa a bona gore Amone o ne a sena keletso ya go mmolaya, le fa a bona gape lerato le legolo le Amone a neng a na le lone mo go morwawe Lemonae, o ne a gakgamala mo go feteletseng, mme a re: Gonne se ke sone fela se o se eleditseng, gore ke golole bakaulengwe ba gago, mme ke letlelela gore morwaake Lemonae a nne ka bogosi jwa gagwe, bona, ke tlaa go neela gore morwaake a nne ka bogosi jwa gagwe go tswa mo nakong eno le ka metlha; mme ga ke kitla ke tlhola ke mo laola—",
                "27": "Mme gape ke tlaa go neela gore bakaulengwe ba gago ba ntshiwe mo kgolegelong, mme wena le bakaulengwe ba gago lo ka tla go nna, mo motseng wa bogosi jwa me; gonne ke tlaa eletsa mo gogolo go lo bona. Gonne kgosi o ne a gakgamaditswe mo gogolo ke mafoko a a neng a a buile, ga mmogo le mafoko a a neng a buiwa ke morwawe Lemonae, jalo he o ne a eletsa go a ithuta.",
                "28": "Mme go ne ga diragala gore Amone le Lemonae ba tswelele mo loetong lwa bone go ya kwa lefatsheng la Miditonae. Mme Lemonae a ratega mo matlhong a kgosi ya lefatshe; jalo he bakaulengwe ba ga Amone ba ne ba tlisiwa pele go tswa mo kgolegelong.",
                "29": "Mme fa Amone a ne a kopana le bone, o ne a hutsafala mo go feteletseng, gonne bonang, ba ne ba sa ikatega, mme matlalo a bone a ne a onetse mo go feteletseng ka ntlha ya gore ba ne ba bofilwe ka dikgole tse di thata, mme gape ba ne ba sotlegile tlala, lenyora, le mefuta yotlhe ya dipogisego; le fa go ntse jalo, ba ne ba le dipelotelele mo ditshotlegong tsotlhe tsa bone.",
                "30": "Mme, jaaka go diragetse, e ne e le kabo ya bone gore ba bo ba wetse mo diatleng tsa batho ba ba neng ba thatafetse go feta e bile ba gagametse melala go feta; jalo he ba ne ba seka ba obamela mafoko a bone, mme ba ne ba ba kobetse kwa ntle, mme ba ba iteile, mme ba ba kgweeditse go tswa ntlong go ya ntlong, le go tswa lefelong go ya lefelong, le go fitlhelela ba gorogile kwa lefatsheng la Miditonae; mme koo ba ne ba tsewa mme ba latlhelwa mo kgolegelong, mme ba golegwa ka dikgole tse di thata, mme ba bewa mo kgolegelong malatsi a le mantsi, mme ba ne ba gololwa ke Lemonae le Amone."
            },
            "21": {
                "intro": "Pego ka ga go rera ga ga Arone, le Miulokhae, le bakaulengwe ba bone, kwa Baleimeneng.",
                "1": "Jaanong fa Amone le bakaulengwe ba gagwe ba ikgaoganya mo melelwaneng ya lefatshe la Baleimene, bonang Arone o ne a tsaya loeto lwa gagwe go ya ntlheng ya lefatshe le le neng le bidiwa ke Baleimene, Jerusalema, ba le reeletse ka lefatshe la botsalo jwa borraabo; mme le ne le le kgakala le amana le melelwane ya lefatshe la Momone.",
                "2": "Jaanong Baleimene le Baamalekhae le batho ba ga Emiulone ba ne ba agile motse o mogolo, o o neng o bidiwa Jerusalema.",
                "3": "Jaanong Baleimene ka bo bone ba ne ba thatafetse mo go lekaneng, mme Baamalekhae le Baemiulone ba ne ba ntse ba le thata go feta; jalo he ba ne ba dira Baleimene gore ba thatafatse dipelo tsa bone, gore ba nonofe mo gogolo boleong le bodiabole jwa bone.",
                "4": "Mme go ne ga diragala gore Arone a tle kwa motseng wa Jerusalema, mme la ntlha a simolola go rerela Baamalekhae. Mme a simolola go ba rerela kwa disenagogeng tsa bone, gonne ba ne ba agile disenagoge go ya ka fa taolong ya Banehu; gonne bontsi jwa Baamalekhae le Baemiulone ba ne ba le morago ga taolo ya Banehu.",
                "5": "Jalo he, fa Arone a tsena mo go nngwe ya disenagoge tsa bone go rerela batho, mme jaaka a ne a santse a bua le bone, bonang go ne ga ema Moamalekhae mme a simolola go ganetsana le ene, a re: Ke eng seo se o se pakileng? A o bone moengele? Ke ka go reng baengele ba sa itshupe go rona? Bona a batho ba ga ba a siama fela jaaka batho ba ga eno?",
                "6": "Wena gape wa re, fa e se re ka ikotlhaya re tlaa nyelela. O itse jang dikakanyo le maikaelelo a dipelo tsa rona? O itse jang gore re na le lebaka la go ikotlhaya? O itse jang gore ga re batho ba ba siameng? Bona, re agile mafelo a a boitshepho, mme re ikgobokanya mmogo go obamela Modimo. Re dumela gore Modimo o tlaa boloka batho botlhe.",
                "7": "Jaanong Arone a mo raya a re: A o dumela gore Morwa Modimo o tlaa tla go rekolola losika la monna mo dibeng tsa bone?",
                "8": "Mme monna a mo raya a re: Ga re dumele gore o itse sepe se se ntseng jalo. Ga re dumele mo dingwaong tse tsa bomatla. Ga re dumele gore o itse ka dilo tse di tlaa tlang, e bile ga re dumele gore borraalona ga mmogo le borraarona ba ne ba itse ka ga dilo tse ba neng ba di bua, ka ga seo se se tlaa tlang.",
                "9": "Jaanong Arone a simolola go bula lefoko la Modimo le le kwadilweng go bone mabapi le go tla ga ga Keresete, gape le mabapi le tsogo ya baswi, le gore ga go kake ga nna le thekololo ya losika lwa monna, fa e se ka loso le ditshotlego tsa ga Keresete, le tetlanyo ya madi a gagwe.",
                "10": "Mme go ne ga diragala gore fa a ne a simolola go phuthulola dilo tse go bone ba ne ba mo tenegela, mme ba simolola go mo tshega; mme ba ne ba seka ba utlwa mafoko a neng a a bua.",
                "11": "Jalo he, fa a bona gore ba ne ba sa utlwe mafoko a gagwe, a emelela go tswa mo senagogeng ya bone, mme a tla kwa legaeng le le neng le bidiwa Anae-Anthae mme koo a fitlhela Miulokhae a rera lefoko go bone; ga mmogo le Ama le bakaulengwe ba gagwe. Mme ba ne ba ganetsanya le ba le bantsi ka ga lefoko.",
                "12": "Mme go ne ga diragala gore ba bone gore batho ba tlaa thatafatsa dipelo tsa bone, jalo he ba emelela, mme ba tla kwa lefatsheng la Miditonae. Mme ba ne ba rerela bontsi lefoko, mme ba se kae ba dumela mo mafokong a ba neng ba a rutwa.",
                "13": "Le fa go ntse jalo, Arone le palo nngwe ya bakaulengwe ba gagwe ba ne ba tsewa mme ba latlhelwa mo kgolegelong, mme masalela a bone a ne a tshaba a tswa mo lefatsheng la Miditonae go ya kwa dikgaolong tse di mo tikologong.",
                "14": "Mme ba ba neng ba le mo kgolegelong ba ne ba sotlega dilo di le dintsi, mme ba ne ba gololwa ka seatla sa ga Lemonae le Amone, mme ba ne ba fiwa dijo le go apesiwa.",
                "15": "Mme ba ne ba ya pele gape go bega lefoko, mme jalo ba ne ba gololwa la ntlha go tswa mo kgolegelong; mme jalo ba ne ba sotlegile.",
                "16": "Mme ba ne ba ya kwa lefelong lengwe le lengwe kwa ba neng ba esiwa ke Mowa wa Morena, ba rera lefoko la Modimo mo senagogeng nngwe le nngwe ya Baamalekhae, kgotsa mo phuthegong nngwe le nngwe ya Baleimene kwa ba neng ba letlelelwa go tsena.",
                "17": "Mme go ne ga diragala gore Morena a simolole go ba segofatsa, mo e leng gore ba ne ba tlisa bontsi mo kitsong ya boammaaruri; ee, ba ne ba lemotsha bontsi ka dibe tsa bone, le dingwao tsa borraabo, tse di neng di sa siama.",
                "18": "Mme go ne ga diragala gore Amone le Lemonae ba bowe go tswa kwa lefatsheng la Miditonae go ya kwa lefatsheng la Išmaele, le e neng e le lefatshe la boswa jwa bone.",
                "19": "Mme kgosi Lemonae o ne a seka a letlelela gore Amone a mo direle, kgotsa a nne motlhanka wa gagwe.",
                "20": "Mme o ne a dira gore go nne le di senagoge di agilwe mo lefatsheng la Išemaele; mme a dira gore batho ba gagwe, kgotsa batho ba ba neng ba le ka fa tlase ga puso ya gagwe, ba iphuthaganye mmogo.",
                "21": "Mme o ne a ipela mo go bone, mme o ne a ba ruta dilo di le dintsi. Mme o ne a ba begela gape gore ba ne ba le batho ba ba ka fa tlase ga gagwe, le gore e ne e le batho ba ba gololesegileng, gore ba ne ba gololesegile mo dikgatelelong tsa kgosi, rraagwe; gonne gore rraagwe o ne a mo neetse gore o ka busa batho ba ba neng ba le mo lefatsheng la Išemaele, le mo lefatsheng lotlhe mo tikologong.",
                "22": "Mme o ne a bega gape go bone gore ba ne ba ka nna le kgololesego ya go obamela Morena Modimo wa bone go ya ka fa dikeletsong tsa bone, mo lefelong lefe kana lefe le ba neng ba le mo go lone, fa e ne e le mo lefatsheng le le neng le le ka fa tlase ga puso ya ga kgosi Lemonae.",
                "23": "Mme Amone o ne a rera go batho ba ga kgosi Lemonae; mme go ne ga diragala gore o ne a ba ruta mabapi le dilo tsotlhe tse di amanang le tshiamo. Mme o ne a ba rotloetsa ka letsatsi le letsatsi, ka tlhoafalo yotlhe; mme ba ne ba ela tlhoko lefoko la gagwe, mme ba ne ba le mafolofolo mo go tshegetseng ditaelo tsa Modimo."
            },
            "22": {
                "1": "Jaanong, jaaka fa Amone a ne a ruta jalo batho ba ga Lemonae ka tswelelo, re tlaa boela kwa pegong ya ga Arone le bakaulengwe ba gagwe; gonne fa a sena go tswa kwa lefatsheng la Miditonae o ne a etelelwa pele ke Mowa go ya kwa lefatsheng la Nifae, le go ya kwa ntlong ya kgosi e e neng e le godimo ga lefatshe lotlhe kwa ntle ga lefatshe la Išemaele; mme e ne e le rraagwe Lemonae.",
                "2": "Mme go ne ga diragala gore a tsene kwa go ene mo ntlong ya kgosi, le bakaulengwe ba gagwe, mme ba obama fa pele ga kgosi, mme ba re go ene: Bona, O kgosi, re bakaulengwe ba ga Amone, ba o ba golotseng go tswa mo kgolegelong.",
                "3": "Mme jaanong, O kgosi, fa o ka babalela matshelo a rona, re tlaa nna batlhanka ba gago. Mme kgosi o ne a re go bone: Emang, gonne ke tlaa lo neela matshelo a lona, mme ga ke na go letlelela gore lo nne batlhanka ba me; mme ke tlaa gatelela gore lo direle go nna; gonne ke ntse ke tshwenyegile ka selekanyo sengwe mo mogopolong wa me ka ntlha ya bopelotshweu le bogolo jwa mafoko a ga morwarrago Amone; mme ke eletsa go itse lebaka la gore ke eng a sa tla go tswa kwa Miditonae le lona.",
                "4": "Mme Arone a re go kgosi: Bona, Mowa wa Morena o mmiditse go tsaya tsela e nngwe; o ile kwa lefatsheng la Išemaele, go ruta batho ba ga Lemonae.",
                "5": "Jaanong kgosi a re go bone: Ke eng se se o se buileng mabapi le Mowa wa Morena? Bonang, se ke sone selo se se ntshwentseng.",
                "6": "Mme gape, ke eng se se Amone a se buileng—Fa o ka ikotlhaya o tlaa bolokwa, mme fa o ka seka wa ikotlhaya, o tlaa latlhelwa kwa ntle ka letsatsi la bofelo?",
                "7": "Mme Arone a mo araba mme a mo raya a re: A o dumela gore go na le Modimo? Mme kgosi a re: Ke itse gore Baamalekhae ba re go na le Modimo, mme ke neile go bone gore ba age mafelo a a boitshepho, gore ba ka tla ba iphutha mmogo go mo obamela. Mme fa jaanong o re go na le Modimo, bona ke a dumela.",
                "8": "Mme jaanong fa Arone a utlwa se, pelo ya gagwe ya simolola go ipela, mme a re: Bona, e le ruri fela jaaka o tshela, O kgosi, go na le Modimo.",
                "9": "Mme kgosi a re: A Modimo ke Mowa o Mogolo oo o o tlisitseng borraarona go tswa kwa lefatsheng la Jerusalema?",
                "10": "Mme Arone a mo raya a re: Ee, ke ene Mowa o Mogolo oo, mme o tlhodile dilo tsotlhe mmogo mo legodimong le mo lefatsheng. A o dumela se?",
                "11": "Mme o ne a re: Ee, ke dumela gore Mowa o Mogolo o tlhodile dilo tsotlhe, mme ke eletsa gore o mpolelele mabapi le dilo tse tsotlhe, mme ke tlaa dumela mafoko a gago.",
                "12": "Mme go ne ga diragala gore fa Arone a bona gore kgosi o tlaa dumela mafoko a gagwe, a simolola go tswa kwa tlholegong ya ga Atame, a bala mafoko a Modimo a a kwadilweng go kgosi—ka fa Modimo a bopileng motho morago ga setshwano sa gagwe, le gore Modimo o mo file ditaelo, le gore ka ntlha ya tlolo molao, motho o ole.",
                "13": "Mme Arone o ne a phutholola go ene mafoko a Modimo a a kwadilweng go tswa kwa tlholegong ya ga Atame, a baya go wa ga motho fa pele ga gagwe, le seemo sa bone sa selefatshe, le gape thulaganyo ya thekololo, e e neng e baakantswe go tswa kwa motheong wa lefatshe, ka Keresete, go botlhe mang le mang yo o dumelang mo leineng la gagwe.",
                "14": "Mme ka motho a ole ga a kake a tshwanelwa ke sepe ka boene; mme ditshotlego le loso lwa ga Keresete di dira tetlanyo ya dibe tsa bone, ka tumelo le boikotlhao, le jalo jalo; le gore o kgaola dikgole tsa loso, gore lebitla le seka la nna le phenyo, le gore malomo a loso a mediwe mo ditsholofelong tsa kgalalelo; mme Arone o ne a phutholola dilo tse tsotlhe go kgosi.",
                "15": "Mme go ne ga diragala gore morago ga Arone a sena go phutholola dilo tse go ene, kgosi o ne a re: Ke dire eng gore ke nne le botshelo jo bosakhutleng jo ka ga jone o buileng? Ee, ke dire eng gore ke tle ke tsalwe ke Modimo, ke nne le mowa o wa boleo o kumolwe go tswa mo sehubeng sa me, mme ke amogele Mowa wa gagwe, gore ke tle ke tlale ka boipelo, gore ke tle ke seka ka kobiwa ka letsatsi la bofelo? Bonang, ga re ene, ke tlaa aba tsotlhe tse ke nang le tsone, ee, ke tlaa tlogela motse wa me wa bogosi, gore ke tle ke amogele boipelo jo bogolo jo.",
                "16": "Mme Arone a mo raya a re: Fa o eletsa selo se, fa o ka tla wa obamela tlase fa pele ga Modimo, ee, fa o ka tla wa ikotlhaela dibe tsa gago tsotlhe, mme wa obama tlase fa pele ga Modimo, mme wa bitsa leina la gagwe mo tumelong, o dumela gore o tlaa amogela, jaanong foo o tlaa amogela tsholofelo e o e eletsang.",
                "17": "Mme go ne ga diragala gore fa Arone a sena go bua mafoko a, kgosi e ne ya obama tlase fa pele ga Morena, ka mangole a gagwe; ee, le tota o ne a ithapalatsa mo lefatsheng, mme a goa mo go golo, a re:",
                "18": "O Modimo, Arone o mpoleletse gore gona le Modimo; mme fa e le gore go na le Modimo, mme fa o le Modimo, a o tlaa dira gore o itsege go nna, mme ke tlaa tlogela dibe tsa me tsotlhe go go itse le gore ke tle ke tsosiwe mo baswing, le go bolokwa ka letsatsi la bofelo. Mme jaanong fa kgosi a sena go bua mafoko a, o ne a rathiwa jaaka e kete o ne a sule.",
                "19": "Mme go ne ga diragala gore batlhanka ba gagwe ba taboge mme ba bolelela mohumagadi tsotlhe tse di diragaletseng kgosi. Mme o ne a tla go kgosi; mme fa a mmona a rapaletse jaaka e kete o ne a sule, ga mmogo le Arone le bakaulengwe ba gagwe ba eme jaaka e kete e ne e le bone ba dirileng go wa ga gagwe, o ne a ba tenegetse, mme a laela gore batlhanka ba gagwe kgotsa batlhanka ba kgosi, ba ba tseye mme ba ba bolaye.",
                "20": "Jaanong batlhanka ba ne ba bone se se dirileng go wa ga ga kgosi, jalo he ba ne ba seka ba leka go baya diatla tsa bone mo go Arone le bakaulengwe ba gagwe; mme ba ne ba rapela mohumagadi ba re: Ke ka go reng o re laela gore re bolaye banna ba, fa o bona mongwe wa bone a le mogolo go re feta rotlhe? Jalo he re tlaa wa fa pele ga bone.",
                "21": "Jaanong fa mohumagadi a bona poifo ya batlhanka le ene a simolola go boifa mo go feteletseng, gore e se re kgotsa bosula bongwe bo tle mo go ene. Mme a laela batlhanka ba gagwe gore ba tsamaye mme ba bitse batho, gore ba tle ba bolaye Arone le bakaulengwe ba gagwe.",
                "22": "Jaanong fa Arone a bona go ikaelela ga mohumagadi, ene, gape a itse bothata jwa dipelo tsa batho, a boifa gore e se re kgotsa matshwititshwiti a iphuthaganya mmogo, mme go nne le komano e kgolo le khuduego gareng ga bone; jalo he a baya pele seatla sa gagwe mme a emeletsa kgosi go tswa fa fatshe, mme a mo raya a re: Ema. Mme a ema ka dinao tsa gagwe, a amogela nonofo ya gagwe.",
                "23": "Jaanong se se ne sa dirwa fa pele ga mohumagadi le bontsi jwa batlhanka. Mme fa ba se bona ba ne ba gakgamala mo go golo, mme ba simolola go boifa. Mme kgosi a ema pele, mme a simolola go ba ruta. Mme o ne a ba ruta, mo e leng gore ba ntlo ya gagwe botlhe ba ne ba sokologela go Morena.",
                "24": "Jaanong go ne go le matshwititshwiti a kgobokanye mmogo ka ntlha ya taelo ya mohumagadi, mme go ne ga simolola go nna le go ngunanguna mo gogolo gareng ga bone ka ntlha ya ga Arone le bakaulengwe ba gagwe.",
                "25": "Mme kgosi a ema pele gareng ga bone, mme a direla go bone. Mme ba ne ba kokobela go Arone le bao ba ba neng ba na le ene.",
                "26": "Mme go ne ga diragala gore fa kgosi a bona gore batho ba kokobetse, o ne a dira gore Arone le bakaulengwe ba gagwe ba eme pele mo gareng ga matshwititshwiti, le gore ba rere lefoko go bone.",
                "27": "Mme go ne ga diragala gore kgosi a romele kitsiso semmuso go ya le lefatshe lotlhe, gareng ga batho botlhe ba gagwe ba ba neng ba le mo lefatsheng lotlhe la gagwe, ba ba neng ba le mo dikgaolong go dikologa gaufi, le le neng le dira molelwane le go ya kwa lewatleng, mo botlhaba le mo bophirima, le le neng le kgaoganngwa le lefatshe la Sarahemola ke setsha se se sesane sa naga, se se neng se taboga go tswa kwa lewatleng le le botlhaba le go ya kwa lewatleng le le bophirima, le go dikologa gaufi mo melelwaneng ya letshitshi la lewatle, le melelwane ya naga e e neng e le mo bokone gaufi le lefatshe la Sarahemola, go ralala melelwane ya Menthae, gaufi le tlhogo ya noka ya Sitone, e taboga go tswa botlhaba go ela kwa bophirima–mme jalo Baleimene le Banifae ba ne ba kgaogantswe.",
                "28": "Jaanong, bontlha jo bo botshwakga go feta jwa Baleimene bo ne bo nna mo nageng, mme ba nna mo ditanteng; mme ba ne ba aname le naga mo bophirima, mo lefatsheng la Nifae; ee, le gape kwa bophirima jwa lefatshe la Sarahemola, mo melelwaneng gaufi le letshitshi la lewatle, le kwa bophirima mo lefatsheng la Nifae, mo lefelong la boswa jwa ntlha jwa borraabone, mme jalo go iphaphatha ka letshitshi la lewatle.",
                "29": "Mme gape go ne go na le Baleimene ba le bantsi mo botlhaba go bapa le letshitshi la lewatle, kwa Banifae ba neng ba ba kgweeleditse teng. Mme jalo Banifae ba ne ba batlile go dikaganyediwa ke Baleimene; le fa go ntse jalo Banifae ba ne ba tsere dikarolo tsotlhe tse di kwa bokone jwa lefatshe go dira melelwane le naga, kwa tlhogong ya noka ya Sitone, go tswa kwa botlhaba go ya kwa bophirima, go dikologa ka fa ntlheng ya sekgwa; kwa bokone, le go fitlhelela ba tla kwa lefatsheng le ba neng ba le bitsa Letlepu.",
                "30": "Mme le ne le dira molelwane le lefatshe le ba neng ba le bitsa Letlotla, lone le ne le le kgakala go ya ntlheng ya bokone mo e leng gore le ne le fitlhelela mo lefatsheng le le neng le na le batho mme ba nyelediwa, ba marapo a bone re buileng ka one, le le neng la bonwa ke batho ba ga Sarahemola, lone e ne e le lefelo la ntlha la go goroga ga bone.",
                "31": "Mme ba ne ba tswa koo go tlhatlogela mo nageng e e kwa borwa. Jalo lefatshe le le go ya ntlheng ya bokone le ne le bidiwa Letlotla, mme lefatshe le le go ya ntlheng ya borwa le ne le bidiwa Letlepu, lone e ne e le naga e e tletseng mekgwa yotlhe ya diphologolo tsa naga tsa mefuta yotlhe, tse bontlha jwa tsone bo neng bo tswa kwa lefatsheng le le kwa ntlheng ya bokone go batla dijo.",
                "32": "Mme jaanong, e ne fela e le sekgala sa letsatsi le sephatlo sa loeto mo Monifaeng, mo tseleng ya Letlepu le lefatshe la Letlotla, go tswa botlhaba go ya lewatleng le le bophirima; mme jalo lefatshe la Nifae le lefatshe la Sarahemola a ne a batlile go dikaganyediwa ke metsi, go le molala o monnye wa lefatshe gareng ga lefatshe le le ntlha ya bokone le lefatshe le le ntlha ya borwa.",
                "33": "Mme go ne ga diragala gore Banifae ba ne ba ntse mo lefatsheng la Letlepu, le go tswa kwa botlhaba tsatsi go ya go fitlha kwa lewatleng le le bophirima, mme jalo Banifae mo tlhalefong ya bone, ka badisa ba bone le mephato ya bone, ba ne ba thibeletse Baleimene kwa borwa, gore ka se ba seka ba tlhola ba nna le sepe kwa bokone, gore ba tle ba seka ba tlala lefatshe go ya ntlheng ya bokone.",
                "34": "Jalo he Baleimene ba ne ba ka seka ba tlhola ba nna le dipe dithoto fa e se mo lefatsheng la Nifae, le naga e e mo tikologong. Jaanong se e ne e le tlhalefo mo Banifaeng—ka jaana Baleimene e ne e le mmaba go bone, ba ne ba seka ba letlelela dipogisego tsa bone mo seatleng sengwe le sengwe, le gape gore ba tle ba nne le lefatshe kwa ba ka tshabelang, go ya ka fa dikeletsong tsa bone.",
                "35": "Mme jaanong nna, morago ga ke sena go bua se, ke boela gape kwa pegong ya ga Amone le Arone, Omona le Himonae, le bakaulengwe ba bone."
            },
            "23": {
                "1": "Bonang, jaanong go ne ga diragala gore kgosi ya Baleimene a romele kitsiso gareng ga batho botlhe ba gagwe, gore ba seka ba baya diatla tsa bone mo go Amone, kgotsa Arone, kgotsa Omona, kgotsa Himonae, le fa e le mongwe wa bakaulengwe ba bone yo o tlaa tsamayang pele a rera lefoko la Modimo, mo lefelong lengwe le lengwe le ba tla bong ba le mo go lone, mo karolong nngwe le nngwe ya lefatshe la bone.",
                "2": "Ee, a romela kitsiso se mmuso gareng ga bone, gore ba seka ba baya diatla tsa bone mo go bone go ba golega, kgotsa go ba latlhela mo kgolegelong; le e seng gore ba ba kgwele mathe, kgotsa go ba itaya, kgotsa go ba kobela kwa ntle ga disenagoge tsa bone, le fa e le go ba kgwathisa; le e seng gore ba ba kolope ka matlapa, mme gore ba nne le kgololesego go tsena mo matlong a bone, ga mmogo le ditempele tsa bone, le mafelo a a boitshepho a bone.",
                "3": "Mme jalo ba tle ba tsamaye pele le go rera lefoko go ya ka fa dikeletsong tsa bone, gonne kgosi o ne a sokololetswe go Morena, le botlhe ba ntlo ya gagwe; jalo he a romela kitsiso ya gagwe go ya le lefatshe lotlhe go batho ba gagwe, gore lefoko la Modimo le seka la nna le sekgoreletsi, mme gore le ka ya pele go ya le lefatshe lotlhe, gore batho ba gagwe ba tle ba lemotshiwe mabapi le dingwao tse di boleo tsa borraabo, le gore ba tle ba lemotshiwe gore botlhe e ne e le bakaulengwe, le gore ga ba a tshwanela go bolaya, le fa e le go thukutha, le fa e le go utswa, le fa e le go dira boaka, le fa e le go dira mokgwa ope wa boleo.",
                "4": "Mme jaanong go ne ga diragala gore fa kgosi a sena go romela kitsiso e, gore Arone le bakaulengwe ba gagwe ba ye pele go tswa motseng go ya motseng, le go tswa ntlong nngwe ya kobamelo go ya go e nngwe, ba tlhoma dikereke, mme ba itshephisa baperesiti le baruti go ya le lefatshe gareng ga Baleimene, go rera le go ruta lefoko la Modimo gareng ga bone; mme jalo ba ne ba simolola go nna le go kgona mo go golo.",
                "5": "Mme dikete di ne tsa tlisiwa mo kitsong ya Morena, ee, dikete di ne tsa tlisiwa go dumela mo dingwaong tsa Banifae; mme ba ne ba rutwa dipego tse di kwadilweng le diporofito tse di neng tsa neelanwa go ya tlase le go ya mo nakong ya gompieno.",
                "6": "Mme go le ruri fela jaaka Morena a tshela, ruri jalo jaaka bontsi jo bo neng bo dumela, kgotsa fela jaaka bontsi jotlhe jo bo neng jwa tlisiwa mo kitsong ya boammaaruri, ka go rera ga ga Amone le bakaulengwe ba gagwe, go ya ka fa moweng wa tshenolo le wa seporofiti, le thata ya Modimo e dira dikgakgamatso mo go bone—ee, ka re go lona, jaaka Morena a tshela, bontsi jotlhe jwa Baleimene jo bo neng bo dumela mo therong ya bone, mme ba sokololetswe go Morena, ga ba ise ba tlhole ba wa.",
                "7": "Gonne ba ne ba nna batho ba ba tshiamo; ba ne ba baya fa fatshe dibetsa tsa boingaolo jwa bone, gore ba seka ba tlhola ba lwa kgatlhanong le Modimo gape, le fa e le kgatlhanong le bape ba bakaulengwe ba bone.",
                "8": "Jaanong, ba ke bone ba ba neng ba sokololetswe go Morena:",
                "9": "Batho ba Baleimene ba ba neng ba le mo lefatsheng la Išmaele;",
                "10": "Ga mmogo le batho ba Baleimene ba ba neng ba le mo lefatsheng la Miditonae;",
                "11": "Ga mmogo le batho ba Baleimene ba ba neng ba le mo motseng wa Nifae;",
                "12": "Ga mmogo le batho ba Baleimene ba ba neng ba le mo lefatsheng la Shaelamo, le ba ba neng ba le mo lefatsheng la Shemolone le mo motseng wa Lemuele, le mo motseng wa Shimonaelamo.",
                "13": "Mme a ke maina a metse ya Baleimene ba ba neng ba sokololetswe go Morena; Mme ba ke bone ba ba neng ba baya fatshe dibetsa tsa bone tsa boingaolo, ee, dibetsa tsotlhe tsa bone tsa ntwa; mme e ne e le Baleimene botlhe.",
                "14": "Mme Baamalekhae ba ne ba sa sokololwa, fa e se a le mongwe; le fa e le mongwe wa Baemiulone; mme ba ne ba thatafatsa dipelo tsa bone, ga mmogo le dipelo tsa Baleimene mo karolong eo ya lefatshe gongwe le gongwe kwa ba neng ba nna teng, ee, le magae otlhe a bone le metse yotlhe ya bone.",
                "15": "Jalo he, re biditse maina a metse yotlhe ya Baleimene e mo go yone ba neng ba ikotlhaya mme ba tla mo kitsong ya boammaaruri, mme ba sokololwa.",
                "16": "Mme jaanong go ne ga diragala gore kgosi le bao ba ba neng ba sokolotswe ba ne ba eletsa gore ba ka nna le leina, gore ka se ba ka tla ba farologanngwa le bakaulengwe ba bone; jalo he kgosi ya rerisanya le Arone le bontsi jwa baperesiti ba bone, mabapi le leina le ba tlaa le tsayang mo go bone, gore ba tle ba farologanngwe.",
                "17": "Mme go ne ga diragala gore ba bitse maina a bone Baenthae-Nifae-Lihae; mme ba ne ba bidiwa ka leina le, mme ba seka ba tlhola ba bidiwa Baleimene.",
                "18": "Mme ba ne ba simolola gonna batho ba ba dirang ka botlhaga thata; ee, mme ba ne ba tsalana le Banifae; jalo he, ba ne ba bula ditirisanyo le bone, mme khutso ya Modimo ya seka ya tlhola e ba sala morago."
            },
            "24": {
                "1": "Mme go ne ga diragala gore Baamalekhae le Baemiulone le Baleimene ba ba neng ba le mo lefatsheng la Emiulone, le gape mo lefatsheng la Helame, le ba ba neng ba le mo lefatsheng la Jerusalema, mme mo tshobolokong, mo lefatsheng lotlhe mo tikologong, ba ba neng ba sa sokololwa mme ba sa tsaya mo go bone leina la Enthae-Nifae-Lihae, ba ne ba fuduiwa ke Baamalekhae le ke Baemiulone go šakgala kgatlhanong le bakaulengwe ba bone.",
                "2": "Mme letlhoo la bone la tla go nna botlhoko mo go feteletseng mme la nna kgatlhanong le bone, mo e leng gore ba ne ba simolola go ingaola kgatlhanong le kgosi ya bone, mo e leng gore ba ne ba sa batle gore a nne kgosi ya bone; jalo he, ba ne ba tsaya dibetsa kgatlhanong le batho ba Enthae-Nifae-Lihae.",
                "3": "Jaanong kgosi a baya bogosi mo go morwawe, mme a bitsa leina la gagwe Enthae-Nifae-Lihae.",
                "4": "Mme kgosi a swa mo ngwageng one oo o Baleimene ba neng ba simolola go dira dipaakanyo tsa ntwa kgatlhanong le batho ba Modimo.",
                "5": "Jaanong fa Amone le bakaulengwe ba gagwe le botlhe bao ba ba neng ba tlile le ene ba bona dipaakanyo tsa Baleimene go senya bakaulengwe ba bone, ba ne ba tla kwa lefatsheng la Midiane, mme koo Amone o ne a kopana le bakaulengwe ba gagwe botlhe; mme go tswa foo ba ne ba tla kwa lefatsheng la Išemaele gore batle ba tshware kgakololo le Lemonae ga mmogo le morwarraagwe Enthae-Nifae-Lihae, gore ba dire eng go iphemela kgatlhanong le Baleimene.",
                "6": "Jaanong go ne go se motho ope gareng ga batho botlhe ba ba neng ba sokololetswe go Morena yo o neng a ka tsaya dibetsa kgatlhanong le bakaulengwe ba gagwe; nnyaa, ba ne ba ka seka le fa e le go dira dipaakanyo tsa ntwa; ee, gape le kgosi ya bone e ne ya ba laela gore ba seka.",
                "7": "Jaanong, a ke mafoko a a neng a a raya batho mabapi le kgang: Ke leboga Modimo wa me, batho ba me ba ba rategang, gore Modimo wa rona o mogolo mo molemong wa gagwe o rometse bakaulengwe ba rona ba, Banifae, go rona go re rerela, le go re lemotsha ka dingwao tsa borraarona ba ba boleo.",
                "8": "Mme bonang, ke leboga Modimo wa me o mogolo gore o re file karolo ya Mowa go nolofatsa dipelo tsa rona, gore re butse ditirisanyo le bakaulengwe ba rona ba, Banifae.",
                "9": "Mme bonang, gape ke leboga Modimo wa me, gore ka go bula tirisanyo e re ne ra lemotshiwa dibe tsa rona, le dipolao tse dintsi tse re di dirileng.",
                "10": "Mme gape ke leboga Modimo wa me, ee, Modimo wa me o mogolo, gore o neile go rona gore re ka ikotlhaela dilo tse, le gore o re itshwaretse dibe tseo tsa rona tse dintsi le dipolao tse re di dirileng, mme a tsaya molato go tswa mo dipelong tsa rona, ka bokgoni jwa morwawe.",
                "11": "Mme jaanong bonang, bakaulengwe ba me, ka e ne e le sotlhe se re ka se dirang (jaaka re ne re le ba ba latlhegileng go feta losika la monna lotlhe) go ikotlhaela dibe tsotlhe tsa rona le dipolao tse dintsi tse re di dirileng, le go dira Modimo go di tsaya go tswa mo dipelong tsa rona, gonne e ne e le gotlhe mo re ka go dirang go ikotlhaya mo go lekaneng fa pele ga Modimo gore a ntshe selabe sa rona—",
                "12": "Jaanong, bakaulengwe ba me ba ba rategang go gaisa, ka Modimo a ntshitse dilabe tsa rona, mme ditšhaka tsa rona di tlile mo phatsimong, jaanong a re se tlhole re tsenya ditšhaka tsa rona selabe gape ka madi a bakaulengwe ba rona.",
                "13": "Bonang, ka re go lona, nnyaa a re beyeng ditšhaka tsa rona gore di seka tsa tsenngwa selabe ke madi a bakaulengwe ba rona; gonne gongwe, fa re ka tsenya ditšhaka tsa rona selabe gape gongwe ga di kitla di tlhola di tlhatswega go phatsima ka madi a Morwa Modimo wa rona o mogolo, a a tlaa tshololelwang tetlanyo ya dibe tsa rona.",
                "14": "Mme Modimo o mogolo o nnile le kutlwelobotlhoko mo go rona, mme a dira dilo tse gore di itsege go rona gore re tle re se ka ra nyelela; ee, mme o dirile dilo tse gore di itsege go rona pele ga nako, ka ntlha ya gore o rata botho jwa rona e bile gape o rata bana ba rona; jalo he, mo kutlwelobotlhokong ya gagwe o re etela ka baengele ba gagwe, gore thulaganyo ya poloko e ka itsege go rona ga mmogo le go ditshika tse di tlaa tlang.",
                "15": "O, go boutlwelobotlhoko jang Modimo wa rona! Mme jaanong bonang, ka go ne go sa le go le kana le jaaka re dira go dira gore dilabe tsa rona di tlosiwe mo go rona, mme ditšhaka tsa rona di dirwa gore di phatsime, a re di fitlheng gore di tle di nne di phatsima, e le bopaki go Modimo wa rona kwa letsatsing la bofelo, kgotsa ka letsatsi le re tlaa tlisiwang go ema fa pele ga gagwe go atlholwa, gore ga re a tsenya ditšhaka tsa rona selabe mo mading a bakaulengwe ba rona fa e sa le a re abela lefoko la gagwe mme a re dira phepa ka se.",
                "16": "Mme jaanong, bakaulengwe ba me, fa bakaulengwe ba rona ba batla go re bolaya, bonang, re tlaa fitlha ditšhaka tsa rona, ee, le tota re tlaa di fitlha kwa teng mo lefatsheng, gore di ka tla tsa bewa di phatsima, e le bopaki gore ga re ise re di dirise, ka letsatsi la bofelo; mme fa bakaulengwe ba rona ba re senya, bonang, re tlaa ya kwa Modimong wa rona mme re tlaa bolokwa.",
                "17": "Mme jaanong go ne ga diragala gore fa kgosi a sena go dira bokhutlo jwa dipuo tse, mme batho botlhe ba phuthegile mmogo, ba tsaya ditšhaka tsa bone, le dibetsa tsotlhe tse di neng di dirisiwa go tsholola madi a motho, mme ba ne ba di epela kwa teng mo lefatsheng.",
                "18": "Mme se ba ne ba se dira, e le mo ponong ya bone bopaki go Modimo, le go batho, gore ga ba kitla ba dirisa dibetsa gape go tsholola madi a motho; mme se ba ne ba se dira, ba ikana le go golagana le Modimo, gore go na le go tsholola madi a bakaulengwe ba bone ba tlaa neela matshelo a bone; mme go na le go tseela morwarre ba tlaa mo fa; mme go na le go senya malatsi a bone mo botshwakgeng ba tlaa dira go le go ntsi ka diatla tsa bone.",
                "19": "Mme jalo re bona gore, fa Baleimene ba ne ba tlisiwa go dumela le go itse boammaaruri, ba ne ba nitame, mme ba ne ba ka sotlega le go loso go na le go dira sebe; mme jalo re bona gore ba ne ba epela dibetsa tsa bone tsa kagiso, kgotsa ba ne ba epela dibetsa tsa ntwa, gore go nne le kagiso.",
                "20": "Mme go ne ga diragala gore bakaulengwe ba bone, Baleimene, ba ne ba baakanyetsa ntwa, mme ba tla kwa lefatsheng la Nifae ka maikaelelo a go bolaya kgosi, le go baya yo mongwe mo boemong jwa gagwe, le gape a go senya batho ba Enthae-Nifae-Lihae go tswa mo lefatsheng.",
                "21": "Jaanong fa batho ba bona gore ba ne ba tla kgatlhanong le bone ba ne ba tswela kwa ntle go ba kopantsha, mme ba ithapalatsa fa pele ga bone fa fatshe, mme ba simolola go bitsa leina la Morena; mme jalo ba ne ba le mo maitshwarong a fa Baleimene ba simolola go wela mo go bone, mme ba simolola go ba bolaya ka tšhaka.",
                "22": "Mme jalo ba sa rakantshiwa ka kganelo epe, ba ne ba bolaya sekete le botlhano jwa bone; mme re itse gore ba segofaditswe, gonne ba ile go nna le Modimo wa bone.",
                "23": "Jaanong fa Baleimene ba bona gore bakaulengwe ba bone ba ne ba sa tshabe go tswa mo tšhakeng, le e seng gore ba boele kwa thoko ka fa seatleng sa moja kgotsa molemeng, mme gore ba ne ba tlaa rapalala fa fatshe mme ba nyelela, mme ba galaletsa Modimo le mo tiragalong tota ya go nyelela ka fa tlase ga tšhaka—",
                "24": "Jaanong fa Baleimene ba bona se ba ne ba emisa go ba bolaya; mme go ne go le ba le bantsi ba dipelo tsa bone di neng di rurugile mo go bone ka ntlha ya bao ba bakaulengwe ba bone ba ba neng ba ole ka fa tlase ga tšhaka, gonne ba ne ba ikotlhaela dilo tse ba neng ba di dirile.",
                "25": "Mme go ne ga diragala gore ba latlhele dibetsa tsa bone tsa ntwa fa fatshe, mme ba ne ba seka ba di tsaya gape, gonne ba ne ba amega ka ntlha ya dipolao tse ba neng ba di dirile; mme ba ne ba tla tlase le jaaka bakaulengwe ba bone, ba beile mo mautlwelobotlhokong a bao ba matsogo a bone a neng a tsholeditswe go ba bolaya.",
                "26": "Mme go ne ga diragala gore batho ba Modimo go ne ga tsena mo go bone mo letsatsing leo ba feta palo e e neng e bolailwe; mme bao ba ba neng ba bolailwe e ne e le batho ba ba tshiamo, jalo he ga re na lebaka go belaela mme gore ba ne ba bolokwa.",
                "27": "Mme go ne go se motho yo o boleo a bolailwe gareng ga bone; mme go ne go na le go feta sekete ba tlisiwa mo kitsong ya boammaaruri; jalo re bona gore Morena o dira ka ditsela tse dintsi go poloko ya batho ba gagwe.",
                "28": "Jaanong palo e kgolo thata ya Baleimene ba ba neng ba bolaya bakaulengwe ba bone e ne e le Baamalekhae le Baemiulone, palo e kgolo thata ya bone e ne e le morago ga taolo ya Banehu.",
                "29": "Jaanong, gareng ga bao ba ba neng ba kopana le batho ba Morena, go ne go se bape ba e neng e le Baamalekhae kgotsa Baemiulone, kgotsa ba e neng e le ba taolo ya ga Niho, mme e ne e le dikokomana tsa ga Leimene le Lemuele tota.",
                "30": "Mme jalo re ka lemoga ka motlhofo, gore morago ga batho ba sena go lemosiwa ke Mowa wa Modimo, mme ba ne ba nna le kitso e kgolo ya dilo tse di amanang le tshiamo, mme ba wela koo mo sebeng le tlolo molao, ba thatafala go feta, mme jalo seemo sa bone se nna maswe go feta fa ba ne ba ise ba ke ba itse dilo tse gotlhelele."
            },
            "25": {
                "1": "Mme bonang, jaanong go ne ga diragala gore Baleimene bao ba ne ba šhakgetse go feta ka ntlha ya gore ba ne ba bolaile bakaulengwe ba bone; jalo he ba ne ba ikana ka pusoloso mo Banifaeng; mme ba ne ba seka ba tlhola ba leka gape go bolaya batho ba ga Enthae-Nifae-Lihae ka nako eo.",
                "2": "Mme ba ne ba tsaya mephato ya bone mme ba ya go tsena mo melelwaneng ya lefatshe la Sarahemola, mme ba wela godimo batho ba ba neng ba le mo lefatsheng la Emonaeha mme ba ba senya.",
                "3": "Mme morago ga moo, ba ne ba nna le dintwa di le dintsi le Banifae, tse mo go tsone ba neng ba kgweediwa mme ba bolawa.",
                "4": "Mme gareng ga Baleimene ba ba neng ba bolailwe go ne go le e ka nna yotlhe peo ya ga Emiulone le bakaulengwe ba gagwe, ba e neng e le baperesiti ba ga Noa, mme ba ne ba bolawa ka diatla tsa Banifae;",
                "5": "Mme masalela, ka ba ne ba tshabetse mo nageng e e botlhaba, mme ba ne ba phamotse thata le taolo godimo ga Baleimene, ba dira gore bontsi jwa Baleimene ba nyelele ka molelo ka ntlha ya tumelo ya bone—",
                "6": "Gonne bontsi jwa bone, morago ga ba sena go sotlega tatlhegelo e ntsi le dipogisego tse dintsi jaana, ba simolola go fuduega mo kgakologelong ya mafoko a Arone le bakaulengwe ba gagwe ba neng ba ba a rerela mo lefatsheng la bone; jalo he ba ne ba simolola go sa dumele dingwao tsa borraabo, le go dumela mo Moreneng, le gore o file thata e kgolo go Banifae; mme jalo go ne go le bontsi jwa bone ba sokologile mo nageng.",
                "7": "Mme go ne ga diragala gore babusi bao ba e neng e le masalela a bana ba ga Emiulone ba ne ba dira gore ba bolawe, ee, bao botlhe ba ba neng ba dumela mo dilong tse.",
                "8": "Jaanong polaelo tumelo e e ne ya dira gore bontsi jwa bakaulengwe ba bone bo fuduege go šakgala; mme go ne ga simolola go nna le komano mo nageng; mme Baleimene ba ne ba simolola go tsoma peo ya ga Emiulone le bakaulengwe ba gagwe mme ba simolola go ba bolaya; mme ba tshabela mo nageng e e botlhaba.",
                "9": "Mme bonang ba a tsongwa mo letsatsing leno ke Baleimene. Jalo mafoko a ga Abinatae a ne a diragadiwa, a a a buileng mabapi le peo ya baperesiti ba ba dirileng gore a sotlege loso ka molelo.",
                "10": "Gonne o ne a re go bone: Se lo tlaa se ntirang e tlaa nna selo sa mofuta wa dilo tse di tlaa tlang.",
                "11": "Mme jaanong Abinatae e ne e le wa ntlha go sotlega loso ka molelo ka ntlha ya tumelo ya gagwe mo Modimong; jaanong se ke sone se a neng a se raya, gore bontsi bo tlaa sotlega loso ka molelo, go ya jaaka a ne a sotlegile.",
                "12": "Mme o ne a re go baperesiti ba ga Noa gore peo ya bone e tlaa dira bontsi go bolawa, mo mokgweng o o tshwanang jaaka a ne a bolawa, le gore ba tlaa phatlaladiwa kwa ntle le go bolawa, le jaaka dinku di sena modisa di gatelelwe mme di bolawe ke dibatana tsa naga; mme jaanong bonang, mafoko a ne a netefadiwa, gonne ba ne ba gatelelwa ke Baleimene, mme ba ne ba tsongwa mme ba ne ba itewa.",
                "13": "Mme go ne ga diragala gore fa Baleimene ba bona gore ba ne ba sa kgone go fekeetsa Banifae ba ne ba boela gape kwa lefatsheng la bone; mme bontsi jwa bone ba ne ba tla go nna mo lefatsheng la Išemaele le lefatshe la Nifae, mme ba ikopanya le batho ba Modimo, ba e neng e le batho ba Enthae-Nifae-Lihae.",
                "14": "Mme le bone ba ne ba epela dibetsa tsa bone tsa ntwa, go ya jaaka ka fa bakaulengwe ba bone ba dirile, mme ba simolola go nna batho ba tshiamo; mme ba ne ba tsamaya mo ditseleng tsa Morena, mme ba ne ba ela tlhoko go tshegetsa ditaelo tsa gagwe le melawana ya gagwe.",
                "15": "Ee, mme ba ne ba tshegetsa molao wa ga Moše; gonne go ne go tlhokafala gore ba tshegetse molao wa ga Moše go sale jalo, gonne o ne o ise o diragadiwe otlhe. Mme go sa kgathalesege molao wa ga Moše, ba ne ba lebela kwa pele kwa go tleng ga ga Keresete, ba tseela gore molao wa ga Moše e ne e le mofuta wa go tla ga gagwe, mme ba dumela gore ba tshwanetse ba tshegetsa ditiragatso tseo tsa kwa ntle go fitlhelela nako e a tlaa senolwang go bone.",
                "16": "Mme jaanong ba ne ba sa gopole gore poloko e tlile ka molao wa ga Moše; mme molao wa ga Moše o ne wa dira go nonotsha tumelo ya bone mo go Keresete; mme jalo ba ne ba nna le tsholofelo ka tumelo, go poloko ya bosakhutleng, ba ikantse mowa wa seporofiti, o o buileng ka dilo tseo tse di tlaa tlang.",
                "17": "Mme jaanong bonang, Amone, le Arone, le Omona, le Himonae, le bakaulengwe ba bone ba ne ba ipela mo go feteletseng, ka ntlha ya go kgona mo ba nnileng le gone gareng ga Baleimene, ba bona gore Morena o neile go bone go ya ka fa dithapelong tsa bone, le gore o ne a netefaditse lefoko la gagwe go bone ka mekgwa yotlhe."
            },
            "26": {
                "1": "Mme jaanong, a ke mafoko a ga Amone go bakaulengwe ba gagwe, a a reng jalo: Barwarre le bakaulengwe ba me, bonang ka re go lona, re na le lebaka le legolo jang go ipela; gonne a re ka bo re gopotse fa re simolola go tswa kwa lefatsheng la Sarahemola gore Modimo o tlaa re naya masego a magolo jaana?",
                "2": "Mme jaanong ke a botsa, ke masego afe a magolo a a a beileng mo go rona? A lo ka bolela?",
                "3": "Bonang, ke a lo arabela; gonne bakaulengwe ba rona, Baleimene, ba ne ba le mo lefifing, ee, le tota mo lehuting le le lefifi le le legolo, mme bonang, ke ba le ba kae ba bone ba ba tlisiwang go bona lesedi le le gakgamatsang la Modimo! Mme se ke sone lesego le le neng la bewa mo go rona, gore re dirilwe di dirisiwa mo diatleng tsa Modimo go diragatsa tiro e kgolo e.",
                "4": "Bonang, dikete tsa bone di a ipela, mme di tlisitswe mo lesakeng la Modimo.",
                "5": "Bonang, tshimo e ne e budule, mme go segofaditswe lona, gonne lo ne lwa latlhela sekele, mme lwa roba ka nonofo ya lona, ee, letsatsi lotlhe lo ne lwa dira, mme bonang palo ya dingata tsa lona! Mme di tlaa kgobokanyediwa mo difalaneng, gore di seka tsa senyega.",
                "6": "Ee, ga ba kitla ba iteelwa fatshe ke setsuatsue ka letsatsi la bofelo; ee, le e seng gore ba harakiwe ke difefo; mme fa setsuatsue se tla ba tla bo ba kgobokanye mmogo mo lefelong la bone, gore setsuatsue se seka sa ba phunyeletsa; ee, le e seng gore ba ka tla ba kgweediwa ke diphefo tse di boitshegang gongwe le gongwe kwa mmaba a batlang go ba tseela teng.",
                "7": "Mme bonang, ba mo diatleng tsa Morena wa thobo, mme ke ba gagwe; mme o tlaa ba emeletsa ka letsatsi la bofelo.",
                "8": "A go segofadiwe leina la Modimo wa rona; a re opeleleng go bakwa ga gagwe, ee, a re neyeng malebogo go leina la gagwe le le boitshepho, gonne o dira tshiamo ka metlha.",
                "9": "Gonne fa re ka bo re sa tla go tswa kwa lefatsheng la Sarahemola, ba bakaulengwe ba rona ba ba rategang thata, ba ba re ratileng thata, ba ka bo ba sa ntse ba ngamotswe ke letlhoo kgatlhanong le rona, ee, ba ka bo gape e le ba ba sa itseweng ke Modimo.",
                "10": "Mme go ne ga diragala gore fa Amone a sena go bua mafoko a, morwarraagwe Arone a mo omanya, a re: Amone, ke boifa gore boipelo jwa gago bo go tseela mo go ikgantsheng.",
                "11": "Mme Amone a mo raya a re: Ga ke ikgantshe mo nonofong ya me, le fa e le mo tlhalefong ya me; mme bonang, boipelo jwa me bo tletse, ee, pelo ya me e a penologa ka boipelo, mme ke tlaa ipela mo Modimong wa me.",
                "12": "Ee, ke itse gore ga ke sepe; ka fa nonofong ya me ke bokoa; jalo he ga ke kitla ke ikgantsha ka bonna, mme ke tlaa ikgantsha ka Modimo wa me, gonne mo nonofong ya gagwe ke ka dira dilo tsotlhe; ee, bonang, dikgakgamatso tse dikgolo tse dintsi re di dirile mo lefatsheng leno, tse ka ntlha ya tsone re tlaa bakang leina la gagwe ka metlha.",
                "13": "Bonang, ke dikete di le kae tsa bakaulengwe ba rona ba a ba golotseng mo ditlhabing tsa molete; mme ba tlisitswe go opela lerato le le rekololang, mme se ka ntlha ya thata ya lefoko la gagwe le le mo go rona, jalo he a ga re na lebaka le legolo go ipela?",
                "14": "Ee, re na le lebaka la go mmaka ka metlha, gonne ke Modimo o o Godimodimo, mme o bofolotse bakaulengwe ba rona go tswa mo dikeetaneng tsa molete.",
                "15": "Ee, ba ne ba dikaganyeditswe ka lefifi le le senang bokhutlo le tshenyego; mme bonang, o ba tlisitse mo leseding la gagwe le le senang bokhutlo, ee, mo polokong e e senang bokhutlo; mme ba ne ba dikaganyeditswe ke bontsi jwa lerato la gagwe le le senang tekano; ee, mme re nnile di dirisiwa mo diatleng tsa gagwe mo go direng tiro e kgolo le e e gakgamatsang e.",
                "16": "Jalo he, a re galaletseng, ee, re tlaa galaletsa mo Moreneng; ee, re tlaa ipela, gonne boipelo jwa rona bo tletse; ee, re tlaa baka Modimo wa rona ka metlha. Bonang, ke mang yo o ka galaletsang gantsi thata mo Moreneng? Ee, ke mang yo o ka buang gantsi thata ka ga thata ya gagwe e kgolo, le ka ga kutlwelobotlhoko ya gagwe, le ka ga boitshoko jwa gagwe mo baneng ba batho? Bonang, ka re go lona ga ke kgone go bua karolonyana e ke e utlwang.",
                "17": "Ke mang yo o ka bong a kile a gopola gore Modimo wa rona o ka bo a nnile kutlwelobotlhoko mo go kana mo go re phamoleng go tswa mo seemong sa rona se se boitshegang, sa dibe, le se se kgotlelesegileng?",
                "18": "Bonang, re tsamaile pele le mo kgalefong, ka matshosetsi a magolo go senya kereke ya gagwe.",
                "19": "O jaanong foo, ke eng a ne a sa re gololele go tshenyo e e boitshegang, ee, ke eng a ne a sa letlelela tšhaka ya tshiamiso ya gagwe go wela mo go rona, mme a re atlholela maitlhobogo a a sa khutleng?",
                "20": "O, botho jwa me, jaaka e kete, bo tshaba kakanyo eo. Bonang, o ne a seka a dirisa tshiamiso ya gagwe mo go rona, mme mo kutlwelobotlhokong ya gagwe e kgolo o re tlisa godimo ga seru se se senang bokhutlo sa loso le bohutsana, le go ya kwa polokong ya botho jwa rona.",
                "21": "Mme jaanong bonang, bakaulengwe ba me, ke motho ofe wa tlholego yo o teng yo o itseng dilo tse? Ka re go lona, ga go ope yo o itseng dilo tse, fa e se ba ba ikotlhaileng.",
                "22": "Ee, ene yo o ikotlhayang mme a dirisa tumelo, mme a tlisa pele ditiro tse di molemo, mme a rapela ka tswelelo a sa emise—go yo o jalo go fiwa go itse masaitseweng a Modimo; ee, go yo o jalo go tlaa fiwa go senola dilo tse di iseng di ko di senolwe; ee; mme go tlaa fiwa go yo o jalo go tlisa dikete tsa batho kwa boikotlhaong, le jaaka go filwe go rona go tlisa ba bakaulengwe ba rona mo boikotlhaong.",
                "23": "Jaanong a lo a gakologelwa, bakaulengwe ba me, gore re ne ra re go bakaulengwe ba rona mo lefatsheng la Sarahemola, re ya kwa lefatsheng la Nifae, go rerela bakaulengwe ba rona, Baleimene, mme ba re tshega mo kgobong?",
                "24": "Gonne ba ne ba re go rona: A lo gopola gore lo ka tlisa Baleimene mo kitsong ya boammaaruri? A lo gopola gore lo ka lemotsha Baleimene ka go sa siama ga dingwao tsa borraabo, e le batho ba ba gagametseng melala jaaka ba ntse; ba dipelo tsa bone di itumelang mo tshololong ya madi; ba malatsi a bone a dirisitsweng mo boikeping jo bo maswe thata; ba ditsela tsa bone e ntseng e le ditsela tsa motlola molao go tswa kwa tshimologong? Jaanong bakaulenngwe ba me, lo gakologelwa gore se e ne e le puo ya bone.",
                "25": "Mme mo godimo ga moo ba ne ba re: A re tseyeng dibetsa kgatlhanong le bone, gore re ba senye le boikepi jwa bone go tswa mo lefatsheng, e se re kgotsa ba re gataka mme ba re bolaye.",
                "26": "Mme bonang, bakaulengwe ba me ba ba rategang, re tlile mo nageng e seng ka maikaelelo a go nyeletsa bakaulengwe ba rona, mme ka maikaelelo a gore kgotsa re ka boloka botho jwa bone bo se kae.",
                "27": "Jaanong fa dipelo tsa rona di ne di hutsafetse, mme re ne re le gaufi le go boela kwa morago, bonang, Morena o ne a re gomotsa, mme a re: Yang gareng ga bakaulengwe ba lona, Baleimene, mme lo tseye ka bopelotelele dipogisego tsa lona, mme ke tlaa lo naya go kgona.",
                "28": "Mme jaanong bonang, re tlile, mme re gareng ga bone; mme re nnile pelotelele mo ditshotlegong tsa rona, mme re sotlegile tingwo nngwe le nngwe; ee, re tsamaile ntlo le ntlo, re beile mo mautlwelobotlhokong a lefatshe—e seng mo mautlwelobotlhokong a lefatshe a le nosi mme mo mautlwelobotlhokong a Modimo.",
                "29": "Mme re tsene mo matlong a bone mme ra ba ruta, mme re ba rutile mo mebileng ya bone; ee, mme re ba rutile mo godimo ga mantswe a bone; mme gape re tsene mo ditempeleng tsa bone le disenagoge tsa bone mme ra ba ruta; mme re ne ra kojwa, ra sotlwa, ra kgwelwa mathe, ra itewa mo ditlhaeng tsa rona; mme re iteilwe ka matlapa, mme ra tsewa mme ra golegwa ka dikgole tse di thata, mme ra latlhelwa mo kgolegelong; mme ka thata le tlhalefo ya Modimo re golotswe gape.",
                "30": "Mme re sotlegile mekgwa yotlhe ya dipogisego, mme tse tsotlhe, gore gongwe re ka nna tsela go boloka motho mongwe; mme re gopotse gore boipelo jwa rona bo ka tlala fa e ka re gongwe ra nna tsela ya go boloka bangwe.",
                "31": "Jaanong bonang, re ka leba pele mme ra bona maungo a ditiro tsa rona; mme a ga a mantsi? Ka re go lona, Nnyaa, a mantsi; ee, mme re ka supa ka ga boammaaruri jwa bone, ka ntlha ya lerato la bone mo bakaulengweng ba bone le mo go rona.",
                "32": "Gonne bonang, ba ne ba ka ntsha botshelo jwa bone setlhabelo le tota go na le go tsaya botshelo jwa mmaba wa bone; mme ba epetse dibetsa tsa bone tsa ntwa kwa boteng jwa lefatshe, ka ntlha ya lerato la bone go bakaulengwe ba bone.",
                "33": "Mme jaanong bonang, ka re go lona, a go kile ga nna le lerato le legolo jaana mo lefatsheng lotlhe? Bonang, ka re go lona, Nnyaa, ga go ise go ke, le gareng ga Banifae tota.",
                "34": "Gonne bonang, ba ne ba tsaya dibetsa kgatlhanong le bakaulengwe ba bone; ba ne ba ka seka ba letlelela gore ba bolawe. Mme bonang ke ba le kae ba bone ba ba beileng fa fatshe matshelo a bone; mme re itse gore ba ile kwa Modimong wa bone, ka ntlha ya lerato la bone le ya letlhoo la bone la sebe.",
                "35": "Jaanong a ga re na lebaka la go ipela? Ee, ka re go lona, ga go ise go nne le batho bape ba ba neng ba na le lebaka le legolo jaana go ipela jaaka rona, fa e sale lefatshe le simologa; ee, mme boipelo jwa me bo tseelwa kgakala, le go ya go ikgantsha mo Modimong wa me tota; gonne o na le thata yotlhe, tlhalefo yotlhe, le go tlhaloganya gotlhe; mme o tlhaloganya dilo tsotlhe, mme ke Setshedi se se kutlwelobotlhoko, le go ya polokong, go bao ba ba tlaa ikotlhayang mme ba dumele mo leineng la gagwe.",
                "36": "Jaanong fa e le gore se ke go ikgantsha, le jalo ke tlaa ikgantsha; gonne se ke botshelo jwa me le lesedi la me, boipelo jwa me le poloko ya me, le thekololo ya me go tswa khutsafalong e e senang bokhutlo. Ee, go segofaditswe leina la Modimo wa me, yo o ntseng a gopotse batho ba, ba e leng kala ya setlhare sa Iseraele, mme e ntse e latlhegile go tswa mo mmeleng wa sone mo lefatsheng le le sa itsegeng; ee, ka re, a go segofadiwe leina la Modimo wa me, yo o ntseng a re gopotse, bakaidi mo lefatsheng le le sa itsegeng.",
                "37": "Jaanong bakaulengwe ba me, re bone gore Modimo o gopola batho bangwe le bangwe, lefatshe lengwe le lengwe le ba ka tswang ba le mo go lone; ee, o bala batho ba gagwe, mme dijelo tsa gagwe tsa kutlwelobotlhoko di godimo ga lefatshe lotlhe. Jaanong se ke boipelo jwa me, le neo malebogo ya me e kgolo; ee, mme ke tlaa naya malebogo go Modimo ka metlha. Amene."
            },
            "27": {
                "1": "Jaanong go ne ga diragala gore fa Baleimene bao ba ba neng ba ya ntweng kgatlhanong le Banifae ba sena go bona, morago ga dikgaratlho tsa bone tse dintsi tsa go ba nyeletsa, gore go ne go le lefela go batla nyeletso ya bone, ba boela gape kwa lefatsheng la Nifae.",
                "2": "Mme go ne ga diragala gore Baamalekhae, ka ntlha ya tatlhegelo ya bone, ba ne ba šhakgetse mo go feteletseng. Mme fa ba bona gore ba ne ba ka seka ba batla ipusolosetso mo Banifaeng ba ne ba simolola go fuduwa batho go šhakgala kgatlhanong le bakaulengwe ba bone, batho ba Enthae-Nifae-Lihae; jalo he ba ne ba simolola gape go ba senya.",
                "3": "Jaanong batho ba gape ba gana go tsaya dibetsa tsa bone, mme ba ne ba itetlelela gore ba bolawe go ya ka fa dikeletsong tsa baba ba bone.",
                "4": "Jaanong fa Amone le bakaulengwe ba gagwe ba bona tiro e ya tshenyo gareng ga bao ba ba neng ba ba rata thata jaana, le gareng ga bao ba ba neng ba ba ratile thata jaana— gonne ba ne ba tsewa jaaka e kete e ne e le baengele ba rometswe go tswa kwa Modimong go ba boloka go tswa mo tshenyong e e senang bokhutlo—jalo he, fa Amone le bakaulengwe ba gagwe ba bona tiro e kgolo e ya tshenyo, ba ne ba tshikinngwa ka bopelotlhomogi, mme ba ne ba raya kgosi ba re:",
                "5": "A re kgobokanyeng mmogo batho ba ba Morena, mme a re yeng kwa lefatsheng la Sarahemola kwa bakaulengweng ba rona Banifae, mme re tshabe go tswa mo diatleng tsa baba ba rona, gore re tle re seka ra bolawa.",
                "6": "Mme kgosi o ne a ba raya a re: Bonang, Banifae ba tlaa re bolaya, ka ntlha ya dipolao tse dintsi le dibe tse re di dirileng kgatlhanong le bone.",
                "7": "Mme Amone o ne a re: Ke tlaa tsamaya go botsa Morena, mme fa a re go rona, tsamayang kwa bakaulengweng ba lona, a lo tlaa tsamaya?",
                "8": "Mme kgosi o ne a mo raya a re: Ee, fa Morena a re go rona tsamayang, re tlaa ya kwa bakaulengweng ba rona, mme re tlaa nna makgoba a bone go fitlhelela re baakanya go bone dipolao tse dintsi le dibe tse re di dirileng kgatlhanong le bone.",
                "9": "Mme Amone a mo raya a re: Go kgatlhanong le molao wa bakaulengwe ba rona, o o neng wa tlhongwa ke ntate, gore go ka nna le mangwe makgoba gareng ga bone; jalo he a re tsamayeng mme re ikanye mautlwelobotlhoko a bakaulengwe ba rona.",
                "10": "Mme kgosi o ne a mo raya a re; botsa Morena, mme fa a re go rona tsamayang, re tlaa tsamaya; e seng jalo re tlaa nyelela mo lefatsheng.",
                "11": "Mme go ne ga diragala gore Amone a tsamaye mme a botsa Morena, mme Morena o ne a mo raya a re:",
                "12": "Ntsha batho ba mo lefatsheng le, gore ba se nyelele; gonne Satane o na le tshwaro e kgolo mo dipelong tsa Baamalekhae, ba ba fuduwang Baleimene go tšhakgalo kgatlhanong le bakaulengwe ba bone go ba bolaya; jalo he tswa mo lefatsheng le; mme go segofaditswe batho mo tshikeng eno, gonne ke tlaa ba somarela.",
                "13": "Mme jaanong go ne ga diragala gore Amone a tsamaya mme a bolelela kgosi mafoko otlhe a Morena a neng a mo a reile.",
                "14": "Mme ba ne ba kgobokanya mmogo batho botlhe ba bone, ee, batho botlhe ba Morena, mme ba ne ba kgobokanya mmogo matsomane otlhe le maraka a bone, mme ba emelela go tswa mo lefatsheng, mme ba tla mo nageng e e neng e kgaoganya lefatshe la Nifae le lefatshe la Sarahemola, mme ba tla gaufi le melelwane ya lefatshe.",
                "15": "Mme go ne ga diragala gore Amone a ba reye a re: Bonang, nna le bakaulengwe ba me re tlaa ya pele mo lefatsheng la Sarahemola, mme lona lo tlaa sala fa go fitlhelela re bowa; mme re tlaa leka dipelo tsa bakaulengwe ba rona, gore a ba a rata gore lo tle mo lefatsheng la bone.",
                "16": "Mme go ne ga diragala gore jaaka fa Amone a ne a tsamaela pele go tsena mo lefatsheng, gore ene le bakaulengwe ba gagwe ba ne ba kopana le Alema, godimo mo lefelong le ka lone go neng go builwe; mme bonang, e ne e le kopano e e tletseng boipelo.",
                "17": "Jaanong boipelo jwa ga Amone bo ne bo le bogolo le mo a neng a tletse tota, ee, o ne a meditswe mo boipelong jwa Modimo wa gagwe, le go ya mo go fetseng nonofo ya gagwe tota; mme o ne a wela gape fa fatshe.",
                "18": "Jaanong a se e ne e se boipelo jo bo feteletseng? Bonang, se ke boipelo jo ope a sa bo amogeleng fa e se moikotlhai wa boammaaruri le mosenka boitumelo yo o boikokobetso.",
                "19": "Jaanong boipelo jwa ga Alema mo go kopaneng le bakaulengwe ba gagwe bo ne bo le bogolo e le ruri, ga mmogo le boipelo jwa ga Arone, le Omona, le Himonae; mme bonang boipelo jwa bone bo ne bo se jwa go feta nonofo ya bone.",
                "20": "Mme jaanong go ne ga diragala gore Alema a tsamaise bakaulengwe ba gagwe go boela kwa lefatsheng la Sarahemola; le go ya kwa ntlong ya gagwe tota. Mme ba ne ba tsamaya mme ba bolelela moatlhodi mogolo dilo tsotlhe tse di neng tsa ba diragalela mo lefatsheng la Nifae, gareng ga bakaulengwe ba bone, Baleimene.",
                "21": "Mme go ne ga diragala gore moatlhodi mogolo a romela kitsiso go ya le lefatshe lotlhe, a eletsa lentswe la batho mabapi le go amogela bakaulengwe ba bone, ba e neng e le batho ba Enthae-Nifae-Lihae.",
                "22": "Mme go ne ga diragala gore lentswe la batho la tla le re: Bonang, re tlaa naya lefatshe la Jeshone, le le kwa botlhaba gaufi le lewatle, le le kopanang le lefatshe la Letlepu, le le leng kwa borwa jwa lefatshe la Letlepu; mme lefatshe le la Jeshone ke lefatshe le re tlaa le nayang go bakaulengwe ba rona go nna boswa.",
                "23": "Mme bonang, re tlaa tlhoma mephato ya rona gareng ga lefatshe la Jeshone le lefatshe la Nifae, gore re tle re sireletse bakaulengwe ba rona ba ba mo lefatsheng la Jeshone; mme se re se direla bakaulengwe ba rona, ka ntlha ya gore ba boifa go tsaya dibetsa kgatlhanong le bakaulengwe ba bone gore gongwe ba tlaa dira sebe; mme e ke poifo ya bone e kgolo e tlile ka ntlha ya boikotlhao jwa bone jo bo botlhoko jo ba nnile le jone, ka ntlha ya dipolao tsa bone tse dintsi le boleo jwa bone jo bo boitshegang.",
                "24": "Mme jaanong bonang, mme se re tlaa se direla bakaulengwe ba rona, gore ba ka tla ba ja boswa lefatshe la Jeshone; mme re tlaa ba disa go tswa mo babeng ba bone ka mephato ya rona, fela fa bone ba ka re fa bontlha bongwe jwa dilwana tsa bone go re thusa gore re tle re kgone go tlhokomela mephato ya rona.",
                "25": "Jaanong, go ne ga diragala gore fa Amone a utlwile se, a boela kwa bathong ba ga Enthae-Nifae-Lihae, ga mmogo le Alema a na le ene, ba tsena mo nageng, kwa ba neng ba tlhomile ditante tsa bone, mme ba ba itsise dilo tse tsotlhe. Mme Alema gape a ba bolelela ka tshokologo ya gagwe, le Amone le Arone, le bakaulengwe ba gagwe.",
                "26": "Mme go ne ga diragala gore gone ga dira boipelo jo bogolo gareng ga bone. Mme ba ne ba ya kwa lefatsheng la Jeshone, mme ba tsaya lefatshe la Jeshone; mme ba ne ba bidiwa ke Banifae batho ba ga Amone; jalo he ba ne ba farologanngwa ka leina leo morago ka metlha.",
                "27": "Mme ba ne ba le gareng ga batho ba ga Nifae, mme gape ba balelwa gareng ga batho ba e neng e le ba kereke ya Modimo. Mme ba ne gape ba farologanngwa ka ntlha ya mafolofolo a bone mo Modimong, le gape mo bathong; gonne ba ne ba le boammaaruri mo go phepa le tlhamalalo mo dilong tsotlhe; mme ba ne ba tsepame mo tumelong ya ga Keresete, le go ya kwa bokhutlong.",
                "28": "Mme ba ne ba leba kwa tshololong ya madi a bakaulengwe ba bone ka kilo e kgolo; mme ba ne ba ka seka ba kgonwa go tsaya dibetsa kgatlhanong le bakaulengwe ba bone; mme ba ne ba seke ba tlhola ba leba loso ka selekanyo sepe sa poifo, gonne tsholofelo ya bone le ka fa ba bonang Keresete le tsogo; jalo he, loso lo ne lo meditswe go bone ka phenyo ya ga Keresete mo go lone.",
                "29": "Jalo he, ba ne ba ka sotlega loso ka mokgwa o o setlhogo le botlhoko jo bo feteletseng, go gaisa jo bo neng bo tsenngwa ke bakaulengwe ba bone, pele ga ba ka tsaya tšhaka kgotsa simetha go ba itaya.",
                "30": "Mme jalo ba ne ba le batho ba ba tlhaga le ba ba rategang, batho ba ba rategang thata ba Morena."
            },
            "28": {
                "1": "Mme go ne ga diragala gore fa batho ba ga Amone ba sena go thibelela mo lefatsheng la Jeshone, kereke le yone e tlhomilwe mo lefatsheng la Jeshone, mme mephato ya Banifae e beilwe go dikologa lefatshe la Jeshone, ee, mo melelwaneng yotlhe mo tikologong ya lefatshe la Sarahemola; bonang mephato ya Baleimene e ne e tlile e setse bakaulengwe ba bone morago go tsena mo nageng.",
                "2": "Mme jalo ga nna le ntwa e kgolo; ee, le tota nngwe e e jalo jaaka e e iseng e ke e itsiwe gareng ga batho botlhe ba lefatshe go tswa nako ya Lihae a tlogela Jerusalema; ee, mme masome a dikete a Baleimene a ne a bolawa le go phatlalaletswa kwa ntle.",
                "3": "Ee, mme gape go ne ga nna le polao e kgolo gareng ga batho ba Nifae; le fa go ntse jalo, Baleimene ba ne ba gatelelwa le go phatlaladiwa, mme batho ba Nifae ba boela gape kwa lefatsheng la bone.",
                "4": "Mme jaanong e e ne e le nako ya selelo se segolo le khutsafalo di utlwiwa go ya le lefatshe lotlhe, gareng ga batho botlhe ba Nifae—",
                "5": "Ee, selelo sa batlholagadi ba lelela banna ba bone, le gape sa borre ba lelela barwa ba bone, le morwadi a lelela morwarraagwe, ee, morwa a lelela rraagwe; mme jalo selelo sa khutsafalo se ne sa utlwala gareng ga bone botlhe, ba lelela letso la bone le le neng le bolailwe.",
                "6": "Mme jaanong ruri le e ne e le letsatsi la kutlobotlhoko; ee, nako ya tshisibalo, le nako ya go ikitsa dijo mo gogolo le thapelo.",
                "7": "Mme jalo go felela ngwaga wa bolesome le botlhano wa puso ya baatlhodi mo bathong ba Nifae;",
                "8": "Mme se ke pego ka ga Amone le bakaulengwe ba gagwe, maeto a bone mo lefatsheng la Nifae, ditshotlego tsa bone mo lefatsheng, dikutlobotlhoko tsa bone, le dipogisego tsa bone, le boitumelo jwa bone jo bo sa tlhaloganyesegeng, le kamogelo le polokesego ya bakaulengwe mo lefatsheng la Jeshone. Mme jaanong a Morena, Morekolodi wa batho botlhe, a segofatse botho jwa bone.",
                "9": "Mme e ke pego ka ga dintwa le dikomano gareng ga Banifae, ga mmogo le dintwa gareng ga Banifae le Baleimene; mme ngwaga wa bolesome le botlhano wa puso ya baatlhodi o fedile.",
                "10": "Mme go tswa kwa ngwageng wa ntlha go ya go wa bolesome le botlhano go diragaditse tshenyo ya matshelo a le dikete tse dintsi, ee, go dirile gore go diragale pono e e boitshegang ya tshololo ya madi.",
                "11": "Mme mebele ya dikete di le dintsi e robaditswe tlase mo lefatsheng, fa mebele ya dikete di le di ntsi e bola mo go tlhatlaganeng mo godimo ga sefatlhogo sa lefatshe, ee, mme dikete di le dintsi di a lela ka ntlha ya tatlhegelo ya lotso lwa bone, ka ntlha ya gore ba na le lebaka la go boifa, go ya ka fa ditsholofetsong tsa Morena, gore ba tsentswe mo seemong sa khutsafalo e e sa feleng.",
                "12": "Fa dikete di le dintsi tsa ba bangwe ba lelela tatlhegelo ya lotso lwa bone ka boammaaruri, le go le jalo ba ipela le go ja koma mo tsholofelong, mme e bile ba a itse, go ya ka fa ditsholofetsong tsa Morena, gore ba tsholeditswe go nna ka fa seatleng sa moja sa Modimo, mo seemong sa boitumelo jo bo sa feleng.",
                "13": "Mme jalo re bona gore go tlhoka tekatekano ga batho go gogolo jang ka ntlha ya sebe le tlolo molao, le thata ya ga diabole, e e tlang ka maano a boferefere a a a dirileng a go thaisa dipelo tsa batho.",
                "14": "Mme jalo re bona pitso e kgolo ya tlhoafalo ya batho go dira mo masimong a mofine a Morena; mme jalo re bona lebaka le legolo la kutlobotlhoko, mme gape le la go ipela— kutlobotlhoko ka ntlha ya loso le tshenyo gareng ga batho, le boipelo ka ntlha ya lesedi la ga Keresete go botshelo."
            },
            "29": {
                "1": "O Fa ke ka bo ke le moengele, mme ka nna le keletso ya pelo ya me, gore ke ka tsamaya pele mme ka bua ka terompeta ya Modimo, ka lentswe go tshikinya lefatshe, mme ka goa boikotlhao go batho botlhe!",
                "2": "Ee, ke ne ke ka bega go motho mongwe le mongwe, jaaka e kete ka lentswe la tladi, boikotlhao le thulaganyo ya thekololo, gore ba ikotlhaye mme ba tle go Modimo wa rona, gore go seka ga nna le kutlobotlhoko go feta mo sefatlhogong sotlhe sa lefatshe.",
                "3": "Mme bonang, ke motho, mme ke a leofa mo keletsong ya me; gonne ke tshwanetse ke ka bo ke kgotsofetse ka dilo tse Morena a di nkabetseng.",
                "4": "Ga ke a tshwanela go harakana mo dikeletsong tsa me, kitsiso se mmuso e e nitameng ya Modimo o o tshiamo le tlhamalalo, gonne ke itse gore o fa batho go ya ka fa keletsong ya bone, a ke go ya losong kgotsa botshelong; ee, ke itse gore o abela go batho, ee, o itsise semmuso go bone dikitsiso semmuso tse di sa fetolweng, go ya ka fa thatong tsa bone, a di go ya polokong kgotsa go ya tshenyegong.",
                "5": "Ee, mme ke itse gore molemo le bosula di tlile fa pele ga batho botlhe; yo o sa itseng molemo go tswa mo bosuleng ga a na molato; mme yo o itseng molemo le bosula, go ene go newa go ya ka fa dikeletsong tsa gagwe, a o eletsa molemo kgotsa bosula, botshelo kgotsa loso, boipelo kgotsa kutlobotlhoko le boikotlhao jwa letswalo.",
                "6": "Jaanong, ka go bonala gore ke itse dilo tse, go reng ke ka eletsa go feta go dira tiro e ke e bileditsweng?",
                "7": "Ka go reng ke ka eletsa gore ke ka bo ke le moengele, gore ke ka bo ke kgona go bua go dikhutlo tsotlhe tsa lefatshe?",
                "8": "Gonne bonang, Morena o fa go ditšhaba tsotlhe, ba tshaba ya bone le loleme, go ruta lefoko la gagwe, ee, mo tlhalefong, tsotlhe tse a bonang di tshwanetse gore ba nne le tsone; jalo he re bona gore Morena o gakolola mo tlhalefong, go ya ka seo se se tshiamo le tlhamalalo le boammaaruri.",
                "9": "Ke itse seo se Morena a se ntaetseng, mme ke galalela mo go sone. Ga ke galalele ka bonna, mme ke galalela mo go seo se Morena a se ntaetseng; ee, mme se ke kgalalelo ya me, gore gongwe ke ka nna sedirisiwa mo diatleng tsa Modimo, go tlisa motho mongwe mo boikotlhaong; mme se ke boipelo jwa me.",
                "10": "Mme bonang, fa ke bona bontsi jwa bakaulengwe ba me ba ikotlhaile ka boammaaruri, ba tla go Morena Modimo wa bone, jaanong foo botho jwa me bo tlala ka boipelo; jaanong foo ke gakologelwa se Morena a se ntiretseng, ee, le gore o utlwile thapelo ya me tota; ee, jaanong foo ke gakologelwa letsogo la gagwe le le kutlwelobotlhoko le a le thapololetseng kwa go nna.",
                "11": "Ee, mme gape ke gakologelwa botshwarwa jwa borre; gonne ke itse e le ruri gore Morena o ne a ba golola go tswa mo bokgobeng, mme ka se o ne a tlhoma kereke ya gagwe; ee, Morena Modimo, Modimo wa ga Aberahame, Modimo wa ga Isake, le Modimo wa ga Jakobe, o ne a ba golola go tswa mo bokgobeng.",
                "12": "Ee, ke sale ke ntse ke gakologelwa botshwarwa jwa borraarona; le Modimo ene yoo o ba golotse mo diatleng tsa Baegepeto yo o ba golotseng go tswa mo bokgobeng.",
                "13": "Ee, mme Modimo ene yoo o ne a tlhoma kereke ya gagwe gareng ga bone; ee, mme ene Modimo yoo o mpiditse ka pitso e e boitshepho, go rera lefoko go batho ba, mme a mpha phenyo e ntsi, e mo go yone boipelo jwa me bo tletseng.",
                "14": "Mme ga ke ipele mo go kgoneng ga me ke le nosi, mme boipelo jwa me bo tletse thata ka ntlha ya go kgona ga bakaulengwe ba me, ba ba neng ba le kwa lefatsheng la Nifae.",
                "15": "Bonang, ba dirile mo go feteletseng, mme ba tlisitse pele maungo a mantsi; mme go tlaa nna gogolo jang katso ya bone!",
                "16": "Jaanong, fa ke akanya ka go kgona ga ba bakaulengwe ba me, botho jwa me bo isiwa kgakala, le mo kgaoganong ya jone le mmele tota, jaaka go ne go ntse, jalo go gogolo boipelo jwa me.",
                "17": "Mme jaanong a Modimo a neye go ba, bakaulengwe ba me, gore ba ka tla ba nna mo motseng wa bogosi jwa Modimo; ee, ga mmogo le botlhe bao ba e leng leungo la ditiro tsa bone, gore ba se tlhole ba tswela kwa ntle gape, mme gore ba mmake ka metlha. Mme a Modimo a neye gore go ka diragala ka fa mafokong a me, le jaaka ke buile tota. Amene."
            },
            "30": {
                "1": "Bonang, jaanong go ne ga diragala gore morago ga batho ba ga Amone ba sena go thibelela mo lefatsheng la Jeshone, ee, le gape morago ga Baleimene ba sena go kgweelediwa kwa ntle ga lefatshe, le baswi ba bone ba fitlhiwa ke batho ba lefatshe—",
                "2": "Jaanong baswi ba bone ba ne ba sa balwa ka ntlha ya bogolo jwa dipalo tsa bone; le fa e le baswi ba Banifae ba ne ba sa balwa—mme go ne ga diragala gore morago ga ba sena go fitlha baswi ba bone, gape le morago ga malatsi a ikitso dijo, le selelo, le thapelo, (mme e ne e le mo ngwageng wa lesome le borataro wa puso ya baatlhodi mo bathong ba Nifae) go ne ga simologa go nna le kagiso e e tsweletseng go ya le lefatshe lotlhe.",
                "3": "Ee, mme batho ba ne ba tlhokomela go tshegetsa ditaelo tsa Morena; mme ba ne ba gagametse thata mo go tlhokomeleng ditlhomo tsa Modimo, go ya ka fa molaong wa ga Moše; gonne ba ne ba rutilwe go tshegetsa molao wa ga Moše go fitlhelela o diragadiwa.",
                "4": "Mme jalo batho ba ne ba sena dikhuduego mo ngwageng otlhe wa lesome le borataro wa puso ya baatlhodi mo bathong ba Nifae.",
                "5": "Mme go ne ga diragala gore mo tshimologong ya ngwaga wa lesome le bosupa wa puso ya baatlhodi, go ne gona le kagiso e e tsweletseng.",
                "6": "Mme go ne ga diragala gore mo ntlheng ya bofelo ya ngwaga wa lesome le bosupa, go ne ga tla monna mo lefatsheng la Sarahemola, mme o ne a le moganetsi wa ga keresete, gonne o ne a simolola go rerela batho kgatlhanong le diporofito tse di neng di builwe ke baporofiti, mabapi le go tla ga ga Keresete.",
                "7": "Jaanong go ne go sena molao kgatlhanong le tumelo ya motho; gonne go ne go le kgatlhanong ka kgagamalo le ditaelo tsa Modimo gore go nne le molao o o tlaa tlisang batho mo go sa lekalekaneng.",
                "8": "Gonne go bua jaana lefoko la Modimo le le kwadilweng: Itlhophele wena tsatsing jeno, yoo tlaa mo direlang.",
                "9": "Jaanong fa motho a ne a eletsa go direla Modimo, e ne e le tshiamelo ya gagwe; kgotsa ka mafoko a mangwe, fa a dumela mo Modimong e ne e le tshiamelo ya gagwe go mo direla; mme fa a ne a sa dumele mo go ene go ne go sena molao ope go mo otlhaya.",
                "10": "Mme fa a bolaile motho o ne a otlhaiwa go loso; mme fa a ne a thukhuthile le gone o ne a otlhaiwa; mme fa a ne a utswile le gone o ne a otlhaiwa; fa a ne a dirile boaka le gone o ne a otlhaiwa; ee, ka ntlha ya boleo jo jotlhe ba ne ba bo otlhaelwa.",
                "11": "Gonne go ne go na le molao gore batho ba atlholwe go ya ka fa melatong ya bone. Le fa go ntse jalo, go ne go sena molao kgatlhanong le tumelo ya motho; jalo he, motho o ne a otlhaelwa fela melato e a e dirileng; jalo he batho botlhe ba ne ba le mo seemong se se lekanang.",
                "12": "Mme moganetsi wa ga Keresete yo, yo leina la gagwe e neng e le Khoriho, (mme molao o ne o sena jaaka o ka mo tshwara) a simolola go rera go batho gore ga gona go nna le Keresete. Mme ka mokgwa o o ne a rera, a re:",
                "13": "O lona ba lo golegeletsweng fatshe ka fa tlase ga tsholofelo ya boeleele le lefela, ke eng lo ipegile jokwe ka dilo tse di boeleele jaana? Ke eng lo senka Keresete? Gonne ga gona motho ope yo o ka itseng ka ga selo sepe se se tlaa tlang.",
                "14": "Bonang, dilo tse lo di bitsang diporofito, tse lo reng di fetisediwa tlase ke baporofiti ba ba boitshepho, bonang, ke dingwao tsa boeleele tsa borraalona.",
                "15": "Lo itse jang bonnete jwa tsone? bonang, ga lo kake lwa itse ka ga dilo tse lo sa di boneng; jalo he ga lo kake lwa itse gore go tlaa nna le Keresete.",
                "16": "Lo lebela pele lo bo lore lo bona phimolo ya dibe tsa lona. Mme bonang, ke tiragalo ya mogopolo wa botsenwa; mme tlhakatlhakano e ya megopolo ya lona e tlile ka ntlha ya dingwao tsa borraalona, tse di lo isetseng go sele mo tumelong ya dilo tse di seng jalo.",
                "17": "Le dilo di le dintsi go feta tse di ntseng jalo a di bua le bone, a ba bolelela gore ga go kake ga nna tetlanyo e e tlaa direlwang dibe tsa batho, mme motho mongwe le mongwe o dira mo botshelong jo go ya ka fa taolong ya sebopiwa; jalo he motho mongwe le mongwe o tswelela go ya ka fa botlhaleng jwa gagwe, le gore motho mongwe le mongwe o fenya go ya ka fa nonofong ya gagwe; mme eng le eng se motho a se dirang e ne e se molato.",
                "18": "Mme jalo o ne a ba rerela, a isa go sele dipelo tsa ba le bantsi, a ba dira gore ba tsholetse ditlhogo tsa bone mo boleong jwa bone, ee, a isa go sele basadi ba le bantsi, ga mmogo le banna, go dira boaka—a ba bolelela gore fa motho a sule, seo e ne e le bofelo jwa gagwe.",
                "19": "Jaanong monna yo a ya le kwa lefatsheng la Jeshone, go rera dilo tse gareng ga batho ba ga Amone, ba e kileng ya bo e le batho ba Baleimene.",
                "20": "Mme bonang ba ne ba tlhalefile go gaisa bontsi jwa Banifae; gonne ba ne ba mo tsaya, ba mo golega, mme ba mo kukela fa pele ga ga Amone, yo o neng a le moperesiti yo mogolo godimo ga batho bao.",
                "21": "Mme go ne ga diragala gore a dire gore a tle a ntshiwe mo lefatsheng. Mme a tla mo lefatsheng la Giteone, mme a simolola go ba rerela le bone; mme fa o ne a seka a nna le go kgona mo gontsi gonne o ne a tsewa mme a bofiwa a isiwa fa pele ga moperesiti mogolo, ga mmogo le moatlhodi mogolo godimo ga lefatshe.",
                "22": "Mme go ne ga diragala gore moperesiti mogolo a mo reye a re: Ke eng o tsamaya mo o sokamisa ditsela tsa Morena? Ke eng o ruta batho ba gore ga gona go nna le Keresete, go kgoreletsa maipelo a bone? Ke eng o bua kgatlhanong le diporofito tsotlhe tsa baporofiti ba ba boitshepho?",
                "23": "Jaanong leina la moperesiti mogolo e ne e le Kiditona. Mme Khoriho a mo raya a re: Ka gonne ga ke rute ditso tsa boeleele tsa borraalona, le ka gonne ga ke rute batho ba gore ba ikgolege ka fa tlase ga ditlhomo tsa boeleele le ditiragatso tse di beilweng ke baperesiti ba bogologolo, go ikgagapelela thata le taolo mo godimo ga bone, go ba baya mo seemong sa bosena kitso, gore ba tle ba seka ba tsholetsa ditlhogo tsa bone, mme ba tlisiwa tlase go ya ka mafoko a gago.",
                "24": "Lwa re batho ba ke batho ba ba gololesegileng. Bonang, ka re ba mo bokgobeng. Lwa re diporofito tsele tsa bogologolo di boammaaruri. Bonang, ka re ga lo itse gore di boammaaruri.",
                "25": "Lwa re batho ba ke ba ba molato e bile ba ba oleng, ka ntlha ya tlolo molao ya motsadi. Bonang, ke lo raya kere ngwana ga a molato ka ntlha ya batsadi ba gagwe.",
                "26": "Mme gape lwa re Keresete o tlaa tla. Mme bonang ka re go lona ga lo itse gore a go tlaa nna le Keresete. Lwa re gape gore o tlaa bolaelwa dibe tsa lefatshe—",
                "27": "Mme jalo lo isitse go sele batho ba ka go sala morago dingwao tsa boeleele tsa borraalona, le go ya ka fa dikeletsong tsa lona; mme lo ba baya kwa tlase, le jaaka e kete mo bokgobeng, gore lo tle lo ikgagapelela ditiro tsa diatla tsa bone, gore ba se leke go lebelela ka tshosologo, le gore ba se leke go ipela ka ditshwanelo le ditshiamelo tsa bone.",
                "28": "Ee, ga ba kake ba leka go dirisa seo se e leng sa bone e sere kgotsa ba kgopisa baperesiti, ba ba ba golegang ka jokwe go ya ka fa dikeletsong tsa bone, mme ba ba tlisitse go dumela, ka dingwao tsa bone le ditiro tsa bone le go megopolonyana ya bone le dipono tsa bone le masaitseweng a bone a maithamako, gore ba tlaa, fa ba ka seka ba dira ka fa mafokong a bone, ba kgopisa setshedi sengwe se se sa itseweng, se ba reng ke Modimo—setshedi se se iseng se bonwe kgotsa go itsiwe, yo o iseng a nne mme e bile a se kitla a nna.",
                "29": "Jaanong fa moperesiti mogolo le moatlhodi mogolo ba bona bothata jwa pelo ya gagwe, ee, fa ba bona gore o tlaa kgoba le kgatlhanong le Modimo tota ba ne ba seka ba dira phetolo epe ya mafoko a gagwe; mme ba ne ba dira gore a golegwe; mme ba ne ba mo neela mo diatleng tsa badiredi, mme ba mo romela kwa lefatsheng la Sarahemola, gore o ka tla a tlisiwa fa pele ga ga Alema, le moatlhodi mogolo yo o neng a le mmusi mo lefatsheng lotlhe.",
                "30": "Mme go ne ga diragala gore fa a ne a tlisitswe fa pele ga ga Alema le moatlhodi mogolo, o ne a tswelela ka mokgwa o o tshwanang jaaka a ne a dira mo lefatsheng la Giteone; ee, o ne a tswelela go tlhapatsa Modimo.",
                "31": "Mme o ne a ema ka mafoko a magolo fa pele ga ga Alema, mme a kgoba kgatlhanong le baperesiti le baruti, a ba bona molato wa go isa batho go sele ka go sala morago dingwao tsa borraabo tsa boeleele, ka maikaelelo a go ikgagapelela ditiro tsa batho.",
                "32": "Jaanong Alema a mo raya a re: O itse gore ga re ikgagapelele ditiro tsa batho ba; gonne bona ke dirile le go tswa kwa tshimologong ya puso ya baatlhodi go fitlhelela gompieno, ka diatla tsa me go itshetsa, go sa kgathalesege maeto a me a mantsi mo tikologong ya lefatshe go bega lefoko la Modimo go batho ba me.",
                "33": "Le go sa kgathalesege ditiro tse dintsi tse ke di dirileng mo kerekeng, ga ke ise ke amogele le fa e le se se kana ka senaene e le nngwe fela e le tuelo ya tiro ya me; le fa e le ope wa bakaulengwe ba me, fa e se fela mo setilong sa katlholo; mme jaanong foo re amogeletse fela go ya ka fa molaong nako ya rona.",
                "34": "Mme jaanong, fa re sa amogelele sepe ditiro tsa rona mo kerekeng, re boelwa ke eng go dira mo kerekeng fa e se go bega boammaaruri, gore re tle re nne le maipelo mo boipelong jwa bakaulengwe ba rona?",
                "35": "Jaanong foo ke eng o re re rerela batho ba go bona poelo, fa wena, ka bowena, o itse gore ga re amogele poelo epe? Mme jaanong, a o dumela gore re tsietsa batho ba, se se dirang boipelo jo bo jaana mo dipelong tsa bone?",
                "36": "Mme Khoriho a mo araba, Ee.",
                "37": "Mme jaanong foo Alema a mo raya a re: A o dumela gore go na le Modimo?",
                "38": "Mme a mo araba, Nnyaa.",
                "39": "Jaanong Alema a mo raya a re: A o tla ganetsa gape gore go na le Modimo, mme wa latola gape Keresete? Gonne bona, ke go raya ke re, ke itse gore go na le Modimo, le gape gore Keresete o tlaa tla.",
                "40": "Mme jaanong o na le bosupi bofe gore ga gona Modimo, kgotsa gore Keresete ga a tle? Ke go raya ke re ga o na bope, fa e se lefoko la gago fela.",
                "41": "Mme, bona, ke na le dilo tsotlhe tse e le bopaki gore dilo tse ke boammaaruri; mme le wena o na le dilo tsotlhe tse e le bopaki mo go wena gore di boammaaruri; mme a o tlaa di ganetsa? A o dumela gore dilo tse di boammaaruri?",
                "42": "Bona, ke itse gore o a dumela, mme o tsenwe ke mowa o o akang, mme o ntshitse Mowa wa Modimo gore o seka wa nna le lefelo mo go wena; mme diabole o na le thata godimo ga gago, mme o go tsaya gongwe le gongwe, a dira maano gore a tle a senye bana ba Modimo.",
                "43": "Mme jaanong Khoriho a re go Alema: Fa o rata mpontsha sesupo, gore ke tle ke dumele gore go na le Modimo, ee, mpontsha gore o na le thata, mme jaanong foo ke tlaa dumela boammaaruri jwa mafoko a gago.",
                "44": "Mme Alema a mo raya a re: O nnile le ditshupo tse di lekaneng; a o tlaa raela Modimo wa gago? A o tlaa re, Mpontsha sesupo, o ntse o na le bopaki jwa botlhe ba bakaulengwe ba gago, ga mmogo le baporofiti ba ba boitshepho botlhe? Lefoko la Modimo le le kwadilweng le beilwe fa pele ga gago, ee, le dilo tsotlhe di kaya gore go na le Modimo; ee, le lefatshe tota, le dilo tsotlhe tse di mo sefatlhogong sa lone, ee, go tsamaya ga lone, ee, ga mmogo le dipolanete tse di tsamayang mo tsamaong ya tsone ya gale di supa gore go na le Mmopi yo Mogolo.",
                "45": "Mme o ntse o tsamaya mo, o isa go sele dipelo tsa batho ba, o ba pakela gore ga gona Modimo? Mme a o santse o tlaa ganetsa kgatlhanong le basupi ba botlhe? Mme a re: Ee, ke tlaa ganetsa, fa e se o ka mpontsha sesupo.",
                "46": "Mme jaanong go ne ga diragala gore Alema a mo reye a re: Bona, ke utlwile botlhoko ka ntlha ya bothata jwa pelo ya gago, ee, le gore o santse o tlaa lwantsha Mowa wa boammaaruri, gore botho jwa gago bo tle bo senyege.",
                "47": "Mme bona, go botoka gore botho jwa gago bo latlhege gona le gore o nne tsela ya go tlisa batho ba bantsi mo tshenyegong, ka go aka ga gago le mafoko a gago a phoro; jalo he fa o ka latola gape, bona Modimo o tlaa go itaya, gore o tle o nne semumu, gore o seka wa tlhola o bula molomo wa gago gape, gore o tle o seka wa tlhola o tsietsa batho gape.",
                "48": "Jaanong Khoriho a mo raya a re: Ga ke ganetse go nna teng ga Modimo, mme ga ke dumele gore go na le Modimo; mme gape ka re, ga o itse gore go na le Modimo; mme fa e se o ka mpontsha sesupo, ga ke kake ka dumela.",
                "49": "Jaanong Alema a mo raya a re: Se ke tlaa se go fa e le sesupo, gore o tlaa rathwa go nna semumu, go ya ka fa mafokong a me; mme ka re, mo leineng la Modimo, o tlaa rathwa go nna semumu, gore o se ka wa tlhola o nna le go bua.",
                "50": "Jaanong fa Alema a sena go bua mafoko a, Khoriho o ne a rathwa go nna semumu, gore a seka a tlhola a nna le go bua, go ya ka fa mafokong a ga Alema.",
                "51": "Mme jaanong fa moatlhodi mogolo a bona se, a ntsha seatla sa gagwe mme a kwalela Khoriho, a re: A o dumela ka ga thata ya Modimo? Ke mo go mang o neng o eletsa gore Alema a supe sesupo sa gagwe? A o batla gore a bogise ba bangwe, go go bontsha sesupo? Bona, o go bontshitse sesupo; mme jaanong a o tlaa ganetsa gape?",
                "52": "Mme Khoriho a ntsha seatla sa gagwe mme a kwala, a re: Ke itse gore ke semumu, gonne ga ke bue; mme ke itse gore ga se sepe fa e se thata ya Modimo se ka tlisa se mo go nna; ee, mme ke ntse ke itse nako yotlhe gore go na le Modimo.",
                "53": "Mme bona, diabole o ntsieditse; gonne o bonetse go nna mo popegong ya moengele, mme a nthaya a re: Tsamaya o ye go busa batho ba, gonne botlhe ba timetse fa morago ga Modimo o o sa itseweng. Mme a nthaya a re: Ga gona Modimo; ee, mme a nthuta seo se ke tshwanentseng go se bua. Mme ke rutile mafoko a gagwe; mme ke a rutile ka ntlha ya gore a ne a itumedisa go mogopolo wa selefatshe; mme ke a rutile, le go fitlhelela ke nna le tswelelopele e kgolo tota, mo e leng gore ke ne ke dumela ruri gore ke boammaaruri; mme ka ntlha e ke emelelane le boammaaruri, le go fitlhelela ke tlisitse khutso e kgolo e mo go nna.",
                "54": "Jaanong fa a sena go bua se, a kopa gore Alema a rapele Modimo, gore khutso e tle e ntshiwe mo go ene.",
                "55": "Mme Alema a mo raya a re: Fa khutso e e ka ntshiwa mo go wena o ka isa go sele gape dipelo tsa batho ba; jalo he, go tlaa nna go wena le jaaka Morena a rata.",
                "56": "Mme go ne ga diragala gore khutso ya seka ya ntshiwa go tswa mo go Khoriho; mme o ne a kobiwa, mme a tsamaya ntlo le ntlo a ikopela dijo.",
                "57": "Jaanong kitso ya se se diragaletseng Khoriho e ne ya anamisiwa gone foo go ya le lefatshe lotlhe; ee, kitsiso semmuso e ne ya romelwa ke moatlhodi mogolo go batho botlhe mo lefatsheng, a bega go bao ba ba neng ba dumetse mo mafokong a ga Khoriho gore ba ikotlhaye ka bonako, e seng jalo dikatlholo tse ditshwanang di tlaa tla mo go bone.",
                "58": "Mme go ne ga diragala gore botlhe ba dumele ka ga boleo jwa ga Khoriho; jalo he botlhe ba ne ba sokologela gape go Morena; mme se sa baya bokhutlo mo boikeping ka fa mokgweng wa ga Khoriho. Mme Khoriho o ne a tsamaya ntlo le ntlo a ikopela dijo.",
                "59": "Mme go ne ga diragala gore fa a ne a tsamaya gareng ga batho, ee, gareng ga batho ba ba neng ba ikgaogantse go tswa mo Banifaeng mme ba ipitsa Basoramo, ba eteletswe pele ke monna yo leina la gagwe e neng e le Soramo—mme fa a ne a tsamaya gareng ga bone, bonang, o ne a thulwa mme a gatakwa, le go fitlhelela a sule tota.",
                "60": "Mme jalo re bona phelelo ya gagwe yo o sokamisitseng ditsela tsa Morena; mme jalo re bona gore diabole ga a kitla a ema nokeng bana ba gagwe ka letsatsi la bofelo, mme ka bonako o ba gogela tlase kwa moleteng."
            },
            "31": {
                "1": "Jaanong go ne ga diragala gore morago ga bokhutlo jwa ga Khoriho, Alema a amogetse dikgang gore Basoramo ba ne ba sokamisa ditsela tsa Morena, le gore Soramo, yo o neng e le moeteledipele wa bone o ne a gogela dipelo tsa batho gore di obamele disetwa tse di sa buing, pelo ya gagwe gape ya simolola go lwala ka ntlha ya boikepi jwa batho.",
                "2": "Gonne e ne e le lebaka la kutlobotlhoko e kgolo mo go Alema go itse ka ga boikepi gareng ga batho ba ga gabo; jalo he pelo ya gagwe e ne e utlwile botlhoko mo go feteletseng ka ntlha ya kgaogano ya Basoramo go tswa mo Banifaeng.",
                "3": "Jaanong Basoramo ba ne ba ikgobokantse mmogo mo lefatsheng le ba neng ba le bitsa Enthionamo, le le neng le le kwa botlhaba jwa lefatshe la Sarahemola, le le neng le le gaufi le go dira molelwane mo letshitshing la lewatle, le le neng le le kwa borwa jwa lefatshe la Jeshone, le gape le neng le dira molelwane le naga e e kwa borwa, naga e e neng e tletse Baleimene.",
                "4": "Jaanong Banifae ba ne ba boifa bogolo gore Basoramo ba tlaa tsena mo ditirisanyong le Baleimene, le gore e tla bo e le tsela ya tatlhegelo e kgolo mo ntlheng ya Banifae.",
                "5": "Mme jaanong, ka thero ya lefoko e ne ena le mokgwa o mogolo wa go isa batho gore ba dire seo se se tshiamo le tlhamalalo—ee, e ne e nnile le phetogo e e nang le thata e ntsi mo megopolong ya batho go feta tšhaka, kgotsa sengwe sepe fela se sele, se se neng se ba diragaletse—jalo he Alema o ne a akanya gore go ne go tlhokafala gore ba lekeletse bomolemo jwa lefoko la Modimo.",
                "6": "Jalo he a tsaya Amone, le Arone, le Omona; mme Himonae o ne a mo tlogela mo kerekeng mo Sarahemola; mme ba bararo ba pele a ba tsaya le ene, ga mmogo le Emiuleke le Seeseramo, ba ba neng ba le kwa Mileke; mme o ne gape a tsaya ba le babedi ba barwawe.",
                "7": "Jaanong yo mogolo wa barwawe o ne a seka a mo tsaya le ene, mme leina la gagwe e ne e le Hilamene; mme maina a bao ba a neng a ba tsaya le ene e ne e le Shibolane le Korianthene; mme a ke maina a bao ba ba neng ba tsamaya le ene gareng ga Basoramo, go ba rerela lefoko.",
                "8": "Jaanong Basoramo e ne e le batsuolodi go tswa mo Banifaeng; jalo he ba ne ba nnile le lefoko la Modimo le rerwa go bone.",
                "9": "Mme ba ne ba wetse mo diphosong tse dikgolo, gonne ba ne ba sa tlhokomele go tshegetsa ditaelo tsa Modimo, le ditao tsa gagwe, go ya ka fa molaong wa ga Moše.",
                "10": "Le e seng gore ba ka tlhokomela ditiragatso tsa kereke, go tswelela mo thapelong le topo ka boikokobetso go Modimo ka letsatsi le letsatsi, gore ba tle ba seka ba tsena mo thaelong.",
                "11": "Ee, mo tshobolokong, ba ne ba sokamisa ditsela tsa Morena ka makgetho a le mantsi thata; jalo he, ka ntlha ya lebaka le, Alema le bakaulengwe ba gagwe ba ne ba ya kwa lefatsheng go ba rerela lefoko.",
                "12": "Jaanong, fa ba sena go tla mo lefatsheng, bonang, mo kgakgamalong ya bone ba ne ba bone gore Basoramo ba agile disenagoge, le gore ba ne ba ikgobokanya mmogo mo letsatsing le le lengwe la beke, letsatsi leo le ba neng ba le bitsa letsatsi la Morena; mme ba ne ba obamela go ya ka mokgwa o Alema le bakaulengwe ba gagwe ba neng ba ise ba o bone;",
                "13": "Gonne ba ne ba na le lefelo le agilwe fa gare ga senagoge ya bone, lefelo la go ema, le le neng le le kwa godimo go feta tlhogo; mme godimo ga lone go ne go letla motho a le mongwe.",
                "14": "Jalo he, mang le mang yo o neng a eletsa go obamela o ne a tshwanelwa ke go ya pele mme a ema mo godimo ga lone, mme a thapololela pele diatla tsa gagwe kwa legodimong, mme a gowe ka lentswe le le kwa godimo, a re:",
                "15": "Modimo o o Boitshepho, Boitshepho; re dumela gore o Modimo, e bile re dumela gore o boitshepho, le gore o ne o le Mowa, le gore o Mowa, le gore o tla nna Mowa ka metlha.",
                "16": "Modimo o o Boitshepho, re dumela gore o re kgaogantse go tswa go bakaulengwe ba rona; mme ga re dumele mo ngwaong ya bakaulengwe ba rona, e e neng ya fetisediwa tlase kwa go bone ke bongwana jwa bo rraabo; mme re dumela gore o re tlhophile gonna bana ba gago ba ba boitshepho; e bile gape o itsisitse go rona gore ga go kitla go nna le Keresete.",
                "17": "Mme wena o a tshwana maabane, tsatsi leno, le ka metlha; mme o re tlhophile gore re tlaa bolokwa, fa botlhe mo tikologong ya rona ba tlhophilwe go latlhelwa ka kgalefo ya gago kwa tlase kwa moleteng; mo boitshepong jo, O Modimo, re a go leboga; mme re go lebogela gape gore o re tlhophile, gore re seka ra tla ra isiwa go sele morago ga dingwao tsa boeleele tsa bakaulengwe ba rona, tse di ba golegang mo tumelong ya ga Keresete, se se dirang dipelo tsa bone go kaila kgakala go tswa go wena, Modimo wa rona.",
                "18": "Mme gape re a go leboga, O Modimo, gore re batho ba ba kgethilweng e bile ba ba boitshepho. Amene.",
                "19": "Jaanong go ne ga diragala gore morago ga Alema le bakaulengwe ba gagwe le barwawe ba sena go utlwa dithapelo tse, ba ne ba gakgametse go feta selekanyo sotlhe.",
                "20": "Gonne bonang, monna mongwe le mongwe o ne a ya pele mme a abe dithapelo tsone tse tse di tshwanang.",
                "21": "Jaanong lefelo le ne le bidiwa ke bone Remianpothamo, le, ka tolokololo le rayang gore, boemo jo bo boitshepho.",
                "22": "Jaanong, go tswa fa boemong jo, ba ne ba abela, monna mongwe le mongwe, yone thapelo e e tshwanang go Modimo, ba leboga Modimo wa bone gore ba kgethilwe ke ene, le gore o ne a sa ba isa go sele moraga ga ngwao ya bakaulengwe ba bone, le gore dipelo tsa bone di ne di sa tsiediwa go dumela mo dilong tse di tlaa tlang, tse ba neng ba sa itse sepe ka ga tsone.",
                "23": "Jaanong, morago ga batho botlhe ba sena go abela ditebogo morago ga mokgwa o, ba boela kwa malwapeng a bone, ba sa tlhole ba bua ka ga Modimo wa bone gape go fitlhelela ba iphuthaganya mmogo gape kwa boemong jo bo boitshepho, go abela ditebogo morago ga mokgwa wa bone.",
                "24": "Jaanong fa Alema a bona se pelo ya gagwe e ne e hutsafala; gonne o ne a bona gore ba ne ba le batho ba ba boleo le tshokamo; ee, o ne a bona gore dipelo tsa bone di ne di beile mo gauteng le selefera le mo mekgweng yotlhe ya dithoto tse dintle.",
                "25": "Ee, mme o ne a bona gape gore dipelo tsa bone di ne ditsholetsegetse kwa godimo mo boikgantshong jo bogolo, mo boikgogomosong jwa bone.",
                "26": "Mme a tsholeletsa lentswe la gagwe kwa legodimong, mme a goa, a re: O, sebaka se se kae, O Morena, o tlaa letlelelang gore batlhanka ba gago ba nne fa kwa tlase mo nameng, go bona boleo jo bo sisimosang jaana gareng ga bana ba batho?",
                "27": "Bona, O Modimo, ba lelela go wena, mme dipelo tsa bone di meditswe mo boikgogomosong jwa bone. Bona, O Modimo, ba lelela go wena ka melomo ya bone, fa ba budulogile, le mo tlotlomalong, ka dilo tsa lefela tsa lefatshe.",
                "28": "Bona, O Modimo wa me, diaparo tsa bone tse di tlhwatlhwa e kgolo, diring tsa bone, le maseka a bone, le mekgabisa ya bone ya gauta, le dilo tsotlhe tsa bone tsa botlhokwa tse ba kgabisitsweng ka tsone; mme bona, dipelo tsa bone di beile mo go tsone, mme le go le jalo ba lelela go wena mme ba re—Re a go leboga, O Modimo, gonne re batho ba ba tlhophilweng mo go wena, fa ba bangwe ba tlaa nyelela.",
                "29": "Ee, mme ba re wena o ba itsisitse gore ga go kitla gonna le Keresete.",
                "30": "O Morena Modimo, o tlaa letlelela sebaka se se kae gore boleo jo bo ntseng jaana le go tlhoka go ikanyega di nne gareng ga batho ba? O Morena, a o tlaa mpha nonofo, gore ke kgone go emela makoa a me. Gonne ke bokowa, mme boleo jo bo ntseng jaana gareng ga batho ba bo utlwisa botho jwa me botlhoko.",
                "31": "O Morena, pelo ya me e utlwile botlhoko mo go feteletseng; a o tlaa gomotsa botho jwa me mo go Keresete. O Morena, a o tlaa nneela gore ke nne le nonofo, gore ke ka sotlega ka bopelotelele, dipogisego tse tse di tlaa tlang mo go nna ka ntlha ya boikepi jwa batho ba.",
                "32": "O Morena, a o tlaa gomotsa botho jwa me, mme o mphe go kgona, ga mmogo le badiri ka nna ba ba nang le nna—ee, Amone, le Arone, le Omona, ga mmogo le Emiuleke le Seeseramo, ga mmogo le barwaake ba babedi—ee, le ba botlhe a o tlaa ba gomotsa, O Morena. Ee, a o tla gomotsa botho jwa bone mo go Keresete.",
                "33": "A o tlaa naya go bone gore ba nne le nonofo, gore ba tle ba rwale dipogisego tsa bone tse di tlaa tlang ka ntlha ya boikepi jwa batho ba.",
                "34": "O Morena, a o tlaa naya go rona gore re tle re nne le go kgona mo go ba tliseng gape go wena mo go Keresete.",
                "35": "Bona, O Morena, botho jwa bone bo botlhokwa thata, gape bontsi jwa bone ke bakaulengwe ba rona; jalo he, naya go rona, O Morena, thata le tlhalefo gore re tle re tlise ba, bakaulengwe ba rona, gape go wena.",
                "36": "Jaanong go ne ga diragala gore fa Alema a sena go bua mafoko a, gore o ne a baya diatla tsa gagwe mo go bone botlhe ba ba neng ba na le ene. Mme bona, fa a ne a beile diatla tsa gagwe mo go bone, ba ne ba tlala ka Mowa o o Boitshepho.",
                "37": "Mme morago ga foo ba ne ba ikgaoganya, mongwe go tswa go yo mongwe, ba sa ikakanyetse gore ba tshwanetse go ja eng, kgotsa se ba tshwanetseng go senwa, kgotsa se ba tshwanetseng go se apara.",
                "38": "Mme Morena o ne a ba dirile gore ba seka ba bolawa ke tlala, le fa e le go tshwarwa ke lenyora; ee, o ne gape a ba fa nonofo, gore ba seka ba sotlega mokgwa ope wa dipogisego, fa e se di meditswe mo boipelong jwa ga Keresete. Jaanong se e ne e le go ya ka fa thapelong ya ga Alema; mme se ka ntlha ya gore o ne a rapela ka tumelo."
            },
            "32": {
                "1": "Mme go ne ga diragala gore ba ne ba ya pele, mme ba simolola go rera lefoko la Modimo go batho, ba tsena mo disenagogeng tsa bone, le mo matlong a bone; ee, le tota ba ne ba rera lefoko mo mebileng ya bone.",
                "2": "Mme go ne ga diragala gore morago ga go dira mo gogolo gareng ga bone, ba ne ba simolola go nna le go kgona gareng ga setlhopha sa bahumanegi sa batho; gonne bonang, ba ne ba kobetswe kwa ntle ga disenagoge ka ntlha ya makgasa a diaparo tsa bone—",
                "3": "Jalo he ba ne ba sa letlelelwa go tsena ka disenagoge tsa bone go obamela Modimo, ba tsewa ba le makgapha; jalo he ba ne ba humanegile; ee, ba ne ba tsewa ke bakaulengwe ba bone jaaka maritsa; jalo he ba ne ba humanegile ka fa dilong tsa lefatshe; e bile gape ba ne ba humanegile mo pelong.",
                "4": "Jaanong, fa Alema a ne a ruta e bile a bua le batho mo lentsweng la Onaeta, go ne ga tla matshwititshwiti a magolo kwa go ene, ba e neng e le ba bao ba re ntseng re bua ka ga bone, ba bao ba ba neng ba humanegile mo pelong, ka ntlha ya khumanego ya bone ya dilo tsa lefatshe.",
                "5": "Mme ba ne ba tla kwa go Alema; mme mongwe yo o neng a le kwa pele gareng ga bone a mo raya a re: Bona, bakaulengwe ba ba me ba dire eng, gonne ba nyadiwa ke batho botlhe ka ntlha ya lehuma la bone, ee, le bogolo jang go feta ke baperesiti ba rona; gonne ba re kobile go tswa mo disenagogeng tse re dirileng go le gontsi go di aga ka diatla tsa rona; mme ba re kobetse kwa ntle ka ntlha ya lehuma la rona le le feteletseng; mme ga re na lefelo la go go obamela Modimo wa rona gone; mme bona, re dire eng?",
                "6": "Mme jaanong fa Alema a utlwa se, a retologa, sefatlhogo sa gagwe ka tlhamalalo sa leba kwa go ene, mme a bona ka boipelo jo bogolo; gonne o ne a bona gore dipogisego tsa bone di ne di ba dirile boikokobetso ka boammaaruri, le gore ba ne ba le mo ipaakanyetsong go utlwa lefoko.",
                "7": "Jalo he o ne a seka a tlhola a raya sepe go matshwititshwiti a mangwe; mme o ne a thapolola seatla sa gagwe, mme a goela kwa go bao ba a neng a ba bona, ba ba neng ba ikotlhaile ka boammaaruri, mme a re go bone;",
                "8": "Ke bona gore lo bonolo mo pelong; mme fa gontse jalo, go segofetse lona.",
                "9": "Bonang morwarraalona o rile, re dire eng?—gonne re kobetswe kwa ntle ga disenagoge tsa rona, gore ga re kgone go obamela Modimo wa rona.",
                "10": "Bonang ka re go lona, a lo gopola gore ga lo kake lwa obamela Modimo fa e se mo disenagogeng tsa lona fela?",
                "11": "Mme godimo ga mo, ke tlaa botsa, a lo gopola gore ga lo a tshwanela go obamela Modimo fela gangwe ka beke?",
                "12": "Ka re go lona, go siame gore lo kobilwe mo disenagogeng tsa lona, gore lo tle lo ikokobetse, le gore lo tle lo ithute tlhalefo; gonne go tlhokafala gore lo ithute tlhalefo; gonne ke ka ntlha ya gore lo bo lo kobilwe, gore lo lebelwa kwa tlase ke bakaulengwe ba lona ka ntlha ya lehuma la lona le le feteletseng, gore lo tlisitswe kwa bonolong jwa pelo; gonne lo tlisitswe gore lo ikokobetse ka go tlhokafala.",
                "13": "Mme jaanong, ka ntlha ya gore lo patelesegile go ikokobetsa go sego lona; gonne motho ka nako tse dingwe, fa a patelesegile go ikokobetsa, o batla boikotlhao; mme jaanong e le ruri, mang le mang yo o ikotlhayang o tlaa bona kutlwelobotlhoko; mme yo o bonang kutlwelobotlhoko mme a itshoka go ya kwa bokhutlong ene yoo o tlaa bolokwa.",
                "14": "Mme jaanong, jaaka ke rile go lona, gore, ka ntlha ya gore lo ne lo patelesegile gore lo ikokobetse, lo sego, ga lo gopole gore ba sego go feta ba ba ikokobetsang ka boammaaruri ka ntlha ya lefoko?",
                "15": "Ee, yo o ikokobetsang ka boammaaruri, mme a ikotlhaela dibe tsa gagwe, mme a itshoka go ya kwa bokhutlong, ene yoo o tlaa segofadiwa—ee, go sego thata bao ba ba patelesegileng go ikokobetsa ka ntlha ya lehuma la bone le le feteletseng.",
                "16": "Jalo he, go sego bao ba ba ikokobetsang kwa ntle ga go patelesega go ikokobetsa; kgotsa, ka mafoko a mangwe, go sego yo o dumelang mo lefokong la Modimo, mme a kolobediwe kwa ntle ga bodipa jwa pelo, ee, kwa ntle ga go tlisiwa go itse lefoko, kgotsa le go patelesega go itse tota, pele ga ba ka dumela.",
                "17": "Ee, go na le ba le bantsi ba ba reng: Fa o ka re bontsha sesupo se se tswang kwa legodimong, jaanong foo re tlaa itse ka nnete; jaanong foo re tlaa dumela.",
                "18": "Jaanong ke a botsa, a se ke tumelo? Bonang, ka re go lona, Nnyaa; gonne fa motho a itse selo ga a tlhoke go dumela, gonne o a se itse.",
                "19": "Mme jaanong, go hutsegile go le kae ene yo o itseng thato ya Modimo mme a sa e dire, go feta yo o dumelang fela, kgotsa yo o nang le lebaka la go dumela fela mme a wela mo tlolong molao?",
                "20": "Jaanong ka selo se lo tshwanetse lo atlhole. Bonang, ka re go lona, go ntse mo seatleng se le sengwe le jaaka go ntse mo fela go se sengwe; mme go tlaa nna go motho mongwe le mongwe go ya ka fa tirong ya gagwe.",
                "21": "Mme jaanong jaaka ke rile mabapi le tumelo—tumelo ga se gonna le kitso e e itekanetseng ya dilo; jalo he fa lo na le tumelo lo na le tsholofelo ya dilo tse di sa bonweng, tse di leng boammaaruri.",
                "22": "Mme jaanong, bonang, ka re go lona, mme ke rata gore lo gakologelwe, gore Modimo o mautlwelobotlhoko go botlhe ba ba dumelang mo leineng la gagwe; jalo he o eletsa, pele ga tsotlhe, gore lo dumele, ee, le mo lefokong la gagwe tota.",
                "23": "Mme jaanong, o naya lefoko la gagwe ka baengele go banna, ee, e seng banna fela mme le basadi tota. Jaanong se ga se sone sotlhe; bana ba banyennyane ba nna le mafoko a fiwa go bone gantsi, a a tlhakatlhakanyang batlhalefi le barutegi.",
                "24": "Mme jaanong, bakaulengwe bame ba ba rategang, ka lo eleditse go itse go tswa mo go nna gore se lo tshwanetseng go se dira ka ntlha ya go bo lo bogisegile e bile lo kobilwe—jaanong ga ke eletse gore lo gopole gore ke batla go lo atlhola fela go ya ka fa go seo se e leng boammaaruri—",
                "25": "Gonne ga ke reye gore lona lotlhe ba lo ne lo patelesegile gore lo ikokobetse; gonne ke dumela ka nnete gore go na le bangwe gareng ga lona ba ba ka ikokobetsang, go sa re sepe gore ba mo seemong se se ntseng jang.",
                "26": "Jaanong, jaaka ke buile mabapi le tumelo—gore e ne e se kitso e e itekanetseng—le jalo go ntse ka mafoko a me. Ga lo kake lwa itse ka bonnete jwa one lwa ntlha, mo go itekanetseng, go feta gore tumelo ke kitso e e itekanetseng.",
                "27": "Mme bonang, fa lo ka thanya mme lwa tsosa bokgoni jwa ditlhaloganyo tsa lona, le mo tekeletsong mo mafokong a me, mme lwa dirisa karolwananyana ya tumelo, ee, le fa lo ka seka lwa tlhola lo eletsa go dumela, mmang keletso e e dire mo go lona, le go fitlhelela lo dumela ka mokgwa o e leng gore lo ka a fa phatlha bontlha jwa mafoko a me.",
                "28": "Jaanong, re tlaa tshwantshanya lefoko le peo. Jaanong, fa lo e fa phatlha, gore peo e ka jwalwa mo pelong ya lona, bonang, fa e le peo ya boammaaruri, kgotsa peo e e molemo, fa lo sa e kobele kwa ntle ka tlhoka tumelo ya lona, gore lo tlaa kganela Mowa wa Morena, bonang e tlaa simolola go buduloga mo dihubeng tsa lona; mme fa lo utlwa maikutlo a a go buduloga, lo tlaa simolola gore lo re mo go lona—e tshwanetse go tlhokega gore e ke peo e e molemo, kgotsa gore lefoko le le molemo, gonne le simolotse go godisa botho jwa me; ee, le simolotse go lemosa go tlhaloganya ga me, ee, le simolotse go nna monate mo go nna.",
                "29": "Jaanong bonang, a se ga se kake sa oketsa tumelo ya lona? Ka re go lona, Ee, le fa gontse jalo ga e a gola go ya mo kitsong e e itekanetseng.",
                "30": "Mme bonang, jaaka peo e buduloga, mme e tlhoga, mme e simolola go gola, jaanong foo lo tshwanetse go tlhokega gore lo re peo e molemo; gonne bonang e a buduloga, e bile e a tlhoga, e bile e simolola go gola. Mme jaanong, bonang, a se ga se kake sa nonotsha tumelo ya lona? Ee, go tlaa nonotsha tumelo ya lona: gonne lo tlaa re ke itse gore peo e ke e e molemo; gonne bonang e a tlhoga e bile e simolola go gola.",
                "31": "Mme jaanong, bonang, a lo tlhomamisa gore se ke peo e e molemo? Ka re go lona, Ee; gonne peo nngwe le nngwe e tsala e e tshwanang le yone.",
                "32": "Jalo he, fa peo e gola e molemo, mme fa e sa gole, bonang ga e molemo, jalo he e a latlhwa.",
                "33": "Mme jaanong, bonang, ka ntlha ya gore lo lekile tekeletso, mme lwa jwala peo, mme ya buduloga, le go tlhoga, mme ya simolola go gola, lo tshwanetse go tlhokega lo itse gore ke peo e e molemo.",
                "34": "Mme jaanong, bonang, a kitso ya lona e itekanetse? Ee, kitso ya lona e itekanetse mo selong seo, mme tumelo ya lona ga e gole; mme se ke ka ntlha ya gore lo a itse, gonne lo itse gore lefoko le budulositse botho jwa lona, mme gape lo itse gore le tlhogile, gore go tlhaloganya ga lona go simolotse go lemosega, mme mogopolo wa lona o simolola go gola.",
                "35": "O jaanong foo, a se ga se a nna jalo? Ka re go lona, Ee, ka ntlha ya gore ke lesedi; mme eng le eng se se lesedi, se molemo, ka gonne se a tlhaloganyesega, jalo he lo tshwanetse go itse gore se molemo; mme jaanong bonang, fa lo sena go utlwa lesedi a kitso ya lona e itekanetse?",
                "36": "Bonang ka re go lona, Nnyaa; le e seng gore lo sekegele fa tlhoko tumelo ya lona, gonne lo dirisitse tumelo ya lona go jwala peo fela gore lo tle lo leke tekeletso go itse gore a peo e le e molemo.",
                "37": "Mme bonang, jaaka fa setlhare se simolola go gola, lo tlaa re: A re se otleng ka tlhokomelo e kgolo, gore se tle se nne le modi, gore se tle se gole, mme se re tlisetse maungo. Mme bonang, fa lo se otla ka tlhokomelo e kgolo se tlaa nna le modi, mme se gole, mme se tlise maungo.",
                "38": "Mme fa lo latlhelela setlhare, mme lwa seka lwa akanyetsa go se otla, bonang ga se kake sa nna le modi; mme fa mogote wa letsatsi o tla mme o se babola, ka gonne ga se na modi se a swaba, mme lo se kumule mme lo se latlhe.",
                "39": "Jaanong, se ga se ka ntlha ya gore peo e ne e se molemo, le e seng gore ke ka ntlha ya gore leungo la sone ga le na go eletsega; mme ke ka ntlha ya gore mmu wa lona ga o na menontshane, mme ga o na go otla setlhare, jalo he ga lo kake lwa nna le leungo la sone.",
                "40": "Mme jalo, fa lo ka seka lwa otla lefoko, lo lebile kwa pele ka leitlho la tumelo kwa leungong la lone, ga lo kitla lo kgetla leungo la setlhare sa botshelo.",
                "41": "Mme fa lo ka otla lefoko, ee, lwa otla setlhare jaaka se simolola go gola, ka tumelo ya lona ka tlhoafala e kgolo, le bopelotelele, lo lebeletse pele go maungo a sone, se tlaa tswa modi; mme bonang e tlaa nna setlhare se se kukunyang go ya botshelong jo bo senang bokhutlo.",
                "42": "Mme ka ntlha ya tlhoafalo ya lona le tumelo ya lona le bopelotelele jwa lona mo lefokong mo go le otleng, gore le nne le modi mo go lona, bonang, fa go ntse go ya lo tlaa kgetla leungo la lone, le le leng botlhokwa go gaisa, le le botshe godimo ga tsotlhe tse di botshe, mme le lesweu godimo ga tsotlhe tse ditshweu, ee, le bophepa godimo ga tsotlhe tse di phepa; mme lo tlaa ja moletlo mo leungong le go fitlhelela lo tletse tota, gore lo se tshwarwe ke tlala, le fa e le gore le nyore.",
                "43": "Jaanong foo, bakaulengwe ba me, lo tlaa roba maduo a tumelo ya lona, le tlhoafalo ya lona, le bopelotelele, le boitshoko, lo letetse setlhare gore se tlise maungo go lona."
            },
            "33": {
                "1": "Jaanong fa Alema a sena go bua mafoko a, ba ne ba romela kwa go ene ba eletsa go itse gore a ba tshwanetse go dumela mo Modimong o le mongwe, gore ba tle ba tseye leungo le ka ga lone a neng a buile, kgotsa gore ba ka jwala peo jang, kgotsa lefoko le ka ga lone a neng a buile, le a neng a rile le jwalwe mo dipelong tsa bone; kgotsa gore ba tshwanetse go simolola go dirisa tumelo ka mokgwa ofe.",
                "2": "Mme Alema a ba raya a re: Bonang, lo rile ga le kgone go obamela Modimo wa lona ka ntlha ya gore lo kobilwe go tswa mo disenagogeng tsa lona. Mme bonang, ka re go lona, fa e le gore lo gopola gore ga lo kake lwa obamela Modimo, le fosa mo go golo, mme lo tshwanetse go sekaseka mafoko a Modimo a a kwadilweng; fa e le gore lo gopola gore a le rutile se, ga lo a tlhaloganye.",
                "3": "A lo gakologelwa lo kile lwa bala se Sinose, moporofiti wa bogologolo, a se buileng mabapi le thapelo kgotsa kobamelo?",
                "4": "Gonne o ne a re: Wena o mautlwelobotlhoko, O Modimo, gonne o utlwile thapelo ya me, le fa ke ne ke le mo nageng tota; ee, o ne o le mautlwelobotlhoko fa ke rapela mabapi le bao ba e neng e le baba ba me, mme o ne wa ba phetsolela kwa go nna.",
                "5": "Ee, O Modimo, mme o ne wa nna mautlwelobotlhoko fa ke lelela kwa go wena fa ke ne ke le mo tshimong ya me; fa ke ne ke lelela go wena mo thapelong, mme o ne wa nkutlwa.",
                "6": "Mme gape, O Modimo, fa ke ne ke ya kwa ntlong ya me o ne wa utlwa thapelo ya me.",
                "7": "Mme fa ke ne ke ya kwa ntlwaneng ya me, O Morena, mme ka rapela go wena, o ne wa nkutlwa.",
                "8": "Ee, o mautlwelobotlhoko mo baneng ba gago fa ba lelela go wena, go utlwiwa ke wena mme e seng ke batho, mme o tlaa ba utlwa.",
                "9": "Ee, O Modimo, o nnile mautlwelobotlhoko mo go nna, mme wa utlwa selelo sa me mo gareng ga phuthego ya gago.",
                "10": "Ee, mme o ne wa nkutlwa gape fa ke ne ke kobetswe kwa ntle mme ke lebelwa tlase ke baba ba me; ee, o ne wa utlwa selelo sa me, mme wa šhakgalela baba ba me, mme o ne wa ba etela mo tšhakgalong ya gago ka tshenyo e e bofefo.",
                "11": "Mme o ne wa nkutlwa ka ntlha ya dipogisego tsa me le boikanyego jwa me; mme ke ka ntlha ya Morwao gore o bo o nnile mautlwelobotlhoko jalo mo go nna, jalo he ke tlaa lelela go wena mo dipogisegong tsotlhe tsa me, gonne mo go wena go boipelo jwa me; gonne o fetotse dikatlholo tsa gago go tswa mo go nna, ka ntlha ya Morwao.",
                "12": "Mme jaanong Alema a ba raya a re: A lo dumela mafoko ao a Modimo a a kwadilweng ke bone ba bogologolo?",
                "13": "Bonang, fa lo dumela, lo tshwanetse go dumela se Sinose a se buileng; gonne bonang, o ne a re: Wena o fetotse dikatlholo tsa gago ka ntlha ya Morwao.",
                "14": "Jaanong bonang, bakaulengwe ba me, ke tlaa botsa fa lo badile mafoko a Modimo a a kwadilweng? Fa lo dirile, lo ka tlhoka go dumela jang mo go Morwa Modimo?",
                "15": "Gonne ga go a kwalwa gore Sinose a le nosi o buile ka ga dilo tse, mme Sinoko le ene o buile ka dilo tse—",
                "16": "Gonne bonang, o rile: O galefile, O Morena, o galefetse batho ba, ka ntlha ya gore ga ba a tlhaloganya mautlwelobothoko a gago a o a beileng mo go bone ka ntlha ya Morwao.",
                "17": "Mme jaanong, bakaulengwe ba me, lo bona gore moporofiti wa bobedi wa bogologolo o pakile ka ga Morwa Modimo, mme ka ntlha ya gore batho ba ne ba sa tlhaloganye mafoko a gagwe ba ne ba mo kgobotletsa ka matlapa go ya losong.",
                "18": "Mme bonang, se ga se gotlhe; ba ga se bone fela ba ba buileng ka ga Morwa Modimo.",
                "19": "Bonang, o ne a buiwa ke Moše; ee, mme bonang sekao se ne sa emelediwa mo nageng, gore mang le mang yo o tlaa se lebang o ka tshela. Mme bontsi ba ne ba leba mme ba tshela.",
                "20": "Mme ba se kae ba ne ba tlhaloganya bokao jwa dilo tseo, mme se ka ntlha ya bothata jwa dipelo tsa bone. Mme go ne go le ba le bantsi ba ba neng ba thatafetse mo e leng gore ba ne ba seka ba leba, jalo he ba ne ba nyelela. Jaanong lebaka la gore ba ne ba seka ba leba ke ka ntlha ya gore ba ne ba sa dumele gore go tlaa ba fodisa.",
                "21": "O bakaulengwe ba me, fa lo ka fodisiwa fela ka go latlhela matlho a lona gore lo ka tla lwa fola, ga lo kake lwa bona ka bonako, kgotsa lo ka ikanya go thatafatsa dipelo tsa lona mo go tlhoka tumelong mme lo tshwakgafala, gore lo seka lwa latlhela matlho a lona, gore lo ka tla lwa nyelela?",
                "22": "Fa e le gore go ntse jalo, khutsafalo e tlaa tla mo go lona; mme fa go sa nna jalo, jaanong foo latlhelang matlho a lona mme lo simolole go dumela mo go Morwa Modimo, gore o tlaa tla go rekolola batho ba gagwe, le gore o tlaa sotlega a ba a a swa go letlanyetsa dibe tsa bone; le gore o tlaa tsoga gape mo baswing, se se tlaa diragatsang tsogo, gore batho botlhe ba tlaa ema fa pele ga gagwe go atlholwa ka letsatsi la bofelo le la katlholo, go ya ka fa ditirong tsa bone.",
                "23": "Mme jaanong, bakaulengwe ba me, ke eletsa gore lo jwale lefoko le mo dipelong tsa lona, mme fa le simolola go buduloga le jalo tota le otleng ka tumelo ya lona. Mme bonang, le tlaa nna setlhare, se golela godimo mo go lona go botshelo jo bo senang bokhutlo. Mme jaanong foo a Modimo a neele go lona gore mekgweleo ya lona e tlhofofadiwe, ka boipelo jwa Morwawe. Mme le tse tsotlhe tota lo ka di dira fa lo rata. Amene."
            },
            "34": {
                "1": "Mme jaanong go ne ga diragala gore fa Alema a sena go bua mafoko a le bone o ne a nna fa fatshe mo mmung, mme Emiuleke a ema mme a simolola go ba ruta, a re:",
                "2": "Bakaulengwe ba me, ke akanya gore ga go kgonege gore lo bo lo sa itse sepe ka ga dilo tse di builweng mabapi le go tla ga ga Keresete, yo ka ene go rutwang ke rona fa e le Morwa Modimo; ee, ke itse gore dilo tse di ne di rutilwe go lona ka bontsi pele ga tsuololo ya lona go tsweng gareng ga rona.",
                "3": "Mme fela jaaka lo eleditse morwarre yo o rategang gore a lo itsise gore lo ka dira eng, ka ntlha ya dipogisego tsa lona, mme o buile le lona ka selekanyo sengwe go baakanya megopolo ya lona; ee, o le rotloeditse go ya tumelong le kwa bopeloteleleng—",
                "4": "Ee, e gore lo nne le tumelo e ntsi tota jaaka le tota go jwala lefoko mo dipelong tsa lona, gore lo tle lo leke tekeletso ya bomolemo jwa lone.",
                "5": "Mme re bone gore potso e kgolo e e mo megopolong ya lona ke gore a lefoko le mo go Morwa Modimo, kgotsa gore ga gona go tlaa go nna le Keresete.",
                "6": "Mme gape lo bone gore morwarre o supile go lona, mo makgethong a le mantsi, gore lefoko le mo go Keresete go ya polokong.",
                "7": "Morwarre o kaile mafoko a ga Sinose, gore thekololo e tla ka Morwa Modimo, le gape mafoko a ga Sinoko; mme gape o ile go Moše, go supa gore dilo tse ke boammaaruri.",
                "8": "Mme jaanong, bonang, ke tlaa paka go lona ka bonna gore dilo tse ke boammaaruri. Bonang, ka re go lona, ke itse gore Keresete o tlaa tla gareng ga bana ba batho, go tsaya mo go ene ditlolo molao tsa batho ba gagwe, le gore o tlaa dira tetlanyo ya dibe tsa lefatshe; gonne Morena Modimo o buile se.",
                "9": "Gonne go a tlhokafala gore tetlanyo e dirwe; gonne go ya ka fa thulaganyong e kgolo ya Modimo wa Bosakhutleng go tshwanetse go dirwe tetlanyo, go seng jalo losika lotlhe lwa motho le tlaa nyelela go sena matilelo; ee, botlhe ba thatafetse; ee, botlhe ba ole e bile ba latlhegile, mme ba tshwanetse go nyelela fa e se ka tetlanyo e go tlhokafalang gore e dirwe.",
                "10": "Gonne go tlhokafala gore go nne le setlhabelo se se golo le sa bofelo; ee, e seng setlhabelo sa motho, le e seng sa phologolo, le e seng sa mofuta ope wa nonyane; gonne ga e kake ya nna setlhabelo sa motho; mme go tshwanetse ga nna setlhabelo se se senang bolekanyetso le setlhabelo sa bosakhutleng.",
                "11": "Jaanong ga go monna ope yo o ka ntshang setlhabelo madi a gagwe a a ka letlanyetsang dibe tsa yo mongwe. Jaanong, fa monna a bolaya motho, bonang a molao wa rona, o o tshiamo le tlhamalalo, o tlaa tsaya botshelo jwa ga morwarraagwe? Ka re go lona, Nnyaa.",
                "12": "Mme molao o batla botshelo jwa gagwe yo o bolaileng motho; jalo he ga gona sepe se se tlhaelang tetlanyo e e senang bolekanyetso se se ka lekanang dibe tsa lefatshe.",
                "13": "Jalo he, go tlhokafala gore go nne le setlhabelo se se golo sa bofelo, mme jaanong foo go tlaa nna le, kgotsa go tlhokafala gore go nne le, go ema ga tshololo ya madi; jaanong foo molao wa ga Moše o tlaa diragadiwa; ee, o tlaa diragadiwa otlhe, letlhasedi lengwe le lengwe le tlhogwana, mme epe e tla bo e sa feta.",
                "14": "Mme bonang, se ke bokao jo bo tletseng jwa molao, karolwana nngwe le nngwe e supa kwa setlhabelong seo se se golo sa bofelo; mme setlhabelo seo se se golo sa bofelo e tlaa nna Morwa Modimo, ee, se se senang bolekanyetso le sa bosakhutleng.",
                "15": "Mme jalo o tlaa tlisa poloko go bao botlhe ba ba tlaa dumelang mo leineng la gagwe; se e le maikaelelo a setlhabelo se sa bofelo, go tlisa dijelo tsa kutlwelobotlhoko, tse di fekeetsang tshiamiso, mme a tlisa tsela go batho gore ba ka tla ba nna le tumelo go boikotlhao.",
                "16": "Mme jalo kutlwelobotlhoko e ka kgotsofatsa ditopo tsa tshiamiso, mme ya ba dikaganyetsa mo matsogong a polokesego, fa yo o sa diriseng tumelo o buletswe molao otlhe wa ditopo tsa tshiamiso; jalo he ke fela mo go yo o nang le tumelo go boikotlhao go tlisiwang thulaganyo e kgolo le ya bosakhutleng ya thekololo.",
                "17": "Jalo he, a Modimo o neye go lona, bakaulengwe ba me, gore lo tle lo simolole go dirisa tumelo ya lona go boikotlhao, gore le ka tla la simolola go bitsa leina la gagwe le le boitshepho, gore a tle a nne le kutlwelobotlhoko mo go lona;",
                "18": "Ee, lelelang go ene go batla kutlwelobotlhoko; gonne o mogolo go boloka.",
                "19": "Ee, ikokobetseng, mme le tswelele mo thapelong go ene.",
                "20": "Lelelang go ene fa le le mo masimong a lona, ee, godimo ga matsomane otlhe a lona.",
                "21": "Lelelang go ene mo matlong a lona, ee, godimo ga ba malwapa a lona botlhe, maphakela, motshegare, le maitsiboa.",
                "22": "Ee, lelelang go ene kgatlhanong le thata ya baba ba lona.",
                "23": "Ee, lelelang go ene kgatlhanong le diabole, yo e leng mmaba wa tshiamo yotlhe.",
                "24": "Lelelang go ene godimo ga dijwalo tsa masimo a lona, gore lo tle lo tswelele mo go one.",
                "25": "Lelang godimo ga matsomane a masimo a lona, gore a tle a oketsege.",
                "26": "Mme se ga se sotlhe; lo tshwanetse go tshela botho jwa lona mo matlwaneng a lona, le mo mafelong a lona a sephiri, le mo nageng ya lona.",
                "27": "Ee, mme fa lo sa lelele go Morena, mmang dipelo tsa lona di tlale, di gogetswe ntle mo thapelong go ene ka tswelelo go boitekanelo jwa lona, le gape go boitekanelong jwa bao ba ba mo tikologong ya lona.",
                "28": "Mme jaanong bonang, bakaulengwe ba me ba ba rategang, ka re go lona, lo seka lwa gopola gore se ke sotlhe; gonne fa lo sena go dira dilo tse tsotlhe, fa lo busetsa morago batlhoki, le ba ba sa ikategang, mme lo sa etele balwetse le ba ba bogisegang, mme lo sa kgaogane dithoto tsa lona, fa lo na le tsone, go bao ba ba emeng mo letlhokong—ka re go lona fa lo sa dire sepe sa dilo tse, bonang, thapelo ya lona e mo lefeleng, mme ga e le busetse sepe, mme le jaaka baitimukanyi ba ba latolang tumelo.",
                "29": "Jalo he, fa lo sa gakologelwe go nna pelonomi, lo tshwana le maritsa, a batlhotlhi ba a latlhelang kwa ntle, (one a sena mosola ope) mme a gatakwe ka fa tlase ga dinao tsa batho.",
                "30": "Mme jaanong, bakaulengwe ba me, ke batla gore, morago ga lo sena go amogela basupi ba le bantsi jaana, lo bona gore mafoko a Modimo a a kwadilweng a a boitshepho a paka ka ga dilo tse, lona tlang pele mme lo tlise leungo go boikotlhao.",
                "31": "Ee, ke batla gore lo tle pele mme lo seka lwa tlhola lo thatafatsa dipelo tsa lona; gonne bonang, jaanong ke nako le letsatsi la poloko ya lona; mme jalo he, fa lo ka ikotlhaya mme lwa seka lwa thatafatsa dipelo tsa lona, gone fela foo thulaganyo e kgolo ya thekololo e tlaa tlisiwa go lona.",
                "32": "Gonne bonang, botshelo jo ke nako ya batho go ipaakanyetsa go kopana le Modimo; ee, bonang letsatsi la botshelo jo ke letsatsi la batho go dira ditiro tsa bone.",
                "33": "Mme jaanong, jaaka ke rile go lona pele, jaaka lo nnile le basupi ba le bantsi jaana, jalo he, ke lo kopa gore lo seka lwa tlosolosa letsatsi la boikotlhao jwa lona go fitlhelela kwa bofelong; gonne morago ga letsatsi le la botshelo, le le neilweng go rona go ipaakanyetsa metlha ya bosakhutleng, bonang, fa re sa tokafatse nako ya rona fa re santse re le mo botshelong jo, jaanong foo go tla bosigo jwa lefifi jo mo go jone go senang tiro e e ka dirwang.",
                "34": "Lo ka seka lwa re, fa lo tlisitswe mo tsietsegong e e boitshegang eo, gore ke tlaa ikotlhaya, gore ke tlaa boela kwa Modimong wa me. Nnyaa, ga lo kake lwa bua se; gonne one mowa oo o o tsereng mebele ya lona ka nako ya fa lo tswa mo botshelong jo, one mowa oo o tlaa nna le thata go tsaya mebele ya lona mo lefatsheng leo la bosakhutleng.",
                "35": "Gonne bonang, fa le tlosolositse letsatsi la boikotlhao le go fitlhelela loso, bonang, lo tsile mo taolong ya mowa wa ga diabole, mme o le kana ba gagwe; jalo he, Mowa wa Morena o dule mo go lona, mme ga o na bonno mo go lona, mme diabole o na le thata yotlhe mo go lona; mme se ke seemo sa bofelo sa baleofi.",
                "36": "Mme se ke a se itse, ka ntlha ya gore Morena o rile ga a nne mo ditempeleng tse di seng boitshepho, mme mo dipelong tsa basiami o a nna; ee, o rile gape basiami ba tlaa nna fatshe mo mo motseng wa gagwe wa bogosi, gore ba se tlhole ba tswela kwa ntle; mme diaparo tsa bone di tlaa dirwa ditshweu ka madi a Kwanyana.",
                "37": "Mme jaanong, bakaulengwe ba me ba ba rategang, ke eletsa gore lo gakologelwe dilo tse, mme lo direle poloko ya lona ka poifo fa pele ga Modimo, gore lo seka lwa tlhola lo ganetsa go tla ga ga Keresete;",
                "38": "Gore lo seka lwa tlhola lo ganela gape kgatlhanong le Mowa o o Boitshepho, mme gore lo o amogele, mme lo tseye mo go lona leina la ga Keresete; gore le ikokobetse le go tsena kwa leroleng, mme lo obamele Modimo, mo lefelong lengwe le lengwe le le ka bong le le teng, mo moweng le mo boammaaruring; le gore lo tshela mo go feng ditebogo ka letsatsi le letsatsi, go mautlwelobotlhoko le masego a mantsi a a a bayang mo go lona.",
                "39": "Ee, le gape ke a lo rotloetsa, bakaulengwe ba me, gore lo nne lo tlhokometse mo thapelong ka tswelelo, gore lo tle lo seka lwa timetswa ke dithaelo tsa ga diabole, gore a tle a seka a lo fekeetsa, gore lo tle lo seka lwa nna mo taolong ya gagwe ka letsatsing la bofelo; gonne bonang, ga a lo atswe ka selo sepe se se molemo.",
                "40": "Mme jaanong bakaulengwe ba me ba ba rategang, ke tlaa lo rotloetsa gore lo nne le bopelotelele, le gore lo itshokele mekgwa yotlhe ya dipogisego; gore lo seka lwa kgoba kgatlhanong le bao ba ba lo kobang ka ntlha ya lehuma la lona le le feteletseng, e se re kgotsa le nne baleofi jaaka bone;",
                "41": "Mme gore lo nne le bopelotelele, mme lo itshokele dipogisego tseo tsotlhe, ka tsholofelo e e tiileng gore letsatsi lengwe lo tlaa ikhutsa go tswa mo dipogisegong tsotlhe tsa lona."
            },
            "35": {
                "1": "Jaanong go ne ga diragala gore fa Emiuleke a sena go dira bokhutlo jwa mafoko a, ba ne ba intsha mo matshwititshwiting mme ba tla kwa lefatsheng la Jeshone.",
                "2": "Ee, le ba bangwe ba bakaulengwe, fa ba sena go rerela Basoramo lefoko, le bone ba tla mo lefatsheng la Jeshone.",
                "3": "Mme go ne ga diragala gore morago ga karolo e e itsegeng thata ya Basoramo ba sena go buisanya mmogo mabapi le mafoko a ba neng ba a reretswe, ba ne ba šhakgetse ka ntlha ya lefoko, gonne le ne le senya bonokwane jwa bone; jalo he ba ne ba seka ba obamela mafoko a bone.",
                "4": "Mme ba romela le go kgobokanya mmogo go ya le lefatsheng lotlhe batho botlhe, mme ba buisanya le bone mabapi le mafoko a a neng a builwe.",
                "5": "Mme jaanong babusi ba bone le baperesita ba bone le baruti ba bone ba ne ba seka ba letlelela batho go itse mabapi le dikeletso tsa bone; jalo he ba ne ba batlisisa ka sephiri megopolo ya batho botlhe.",
                "6": "Mme go ne ga diragala gore fa ba sena go itse megopolo ya batho botlhe, bao ba ba neng ba rata mafoko a a neng a builwe ke Alema le bakaulengwe ba gagwe ba ne ba kobiwa mo lefatsheng; mme ba ne ba le bantsi; mme ba ne ba tla le bone mo lefatsheng la Jeshone.",
                "7": "Mme go ne ga diragala gore Alema le bakaulengwe ba gagwe ba ba rute.",
                "8": "Jaanong batho ba Basoramo ba ne ba šhakgaletse batho ba ga Amone ba ba neng ba le mo Jeshone, mme mmusi mogolo wa Basoramo, e le monna yo o boleo thata, a romela go batho ba ga Amone a eletsa gore ba kobe go tswa mo lefatsheng la bone botlhe bao ba ba neng ba tla go tswa kwa go bone go tsena mo lefatsheng la bone.",
                "9": "Mme o ne a ntsha matshosetsi a mantsi kgatlhanong le bone. Mme jaanong batho ba ga Amone ba ne ba seka ba boifa mafoko a bone; jalo he ba ne ba seka ba ba koba, mme ba ne ba amogela botlhe bahumanegi ba Basoramo ba ba neng ba tla kwa go bone; mme ba ne ba ba otla, le go ba apesa, mme ba ba fa mafatshe go nna boswa jwa bone; mme ba ne ba ba direla go ya ka fa go tse ba di batlang.",
                "10": "Jaanong se se ne sa fuduwa Basoramo go šhakgala kgatlhanong le batho ba ga Amone, mme ba simolola go tlhakana le Baleimene le go ba fuduwa go tšhakgalo le bone kgatlhanong le batho ba ga Amone.",
                "11": "Mme jalo Basoramo le Baleimene ba simolola go dira dipaakanyo tsa ntwa kgatlhanong le batho ba ga Amone, le gape kgatlhanong le Banifae.",
                "12": "Mme jalo ga fela ngwaga wa lesome le bosupa wa puso ya baatlhodi mo bathong ba ga Nifae.",
                "13": "Mme batho ba ga Amone ba emelela go tswa mo lefatsheng la Jeshone mme ba tla go tsena mo lefatsheng la Mileke, mme ba naya lefelo mo lefatsheng la Jeshone mephato ya Banifae, gore ba tle ba itaane le mephato ya Baleimene le mephato ya Basoramo; mme jalo ga simolola ntwa magareng ga Baleimene le Banifae, mo ngwageng wa lesome le borobabobedi wa puso ya baatlhodi; mme pego e tlaa fiwa ya dintwa tsa bone morago ga fa.",
                "14": "Mme Alema, le Amone, le bakaulengwe ba bone, ga mmogo le barwa ba babedi ba ga Alema ba boela kwa lefatsheng la Sarahemola, morago ga ba sena go nna didirisiwa mo diatleng tsa Modimo go tlisa bontsi jwa Basoramo mo boikotlhaong; mme bontsi jo bo jaaka ba ba neng ba tlisitswe mo boikotlhaong ba ne ba kobelwa kwa ntle ga lefatshe la bone; mme ba na le mafatshe a boswa jwa bone mo lefatsheng la Jeshone, mme ba tsere dibetsa go itshireletsa, le basadi ba bone, le bana ba bone, le masimo a bone.",
                "15": "Jaanong Alema, a utlwisitswe botlhoko ke boikepi jwa batho ba gagwe, ee, ka ntlha ya dintwa, le tshololo ya madi, le dikomano tse di neng di le gareng ga bone; e bile a ne a ile go bega lefoko, kgotsa a romilwe go bega lefoko, gareng ga batho botlhe mo motseng mongwe le mongwe; mme a bona gore dipelo tsa batho di ne di simolola go thatafala, le gore ba ne ba simolola go kgopisega ka ntlha ya kgagamalo ya lefoko, pelo ya gagwe e ne ya hutsafala mo go feteletseng.",
                "16": "Jalo he, a dira gore barwawe ba kgobokane mmogo, gore o ka tla a ba neela mongwe le mongwe kaelo ya gagwe, ka pharologanyo, mabapi le dilo tse di amanang le tshiamo. Mme re na le pego ya ditaelo tsa gagwe, tse a di ba neileng go ya ka fa pegong ya gagwe e e kwadilweng."
            },
            "36": {
                "intro": "Ditaelo tsa ga Alema go morwawe Hilamene.",
                "1": "Morwaaka, sekegela tsebe mafoko a me; gonne ke ikana go wena, gore go lekana le jaaka o ka tshegetsa ditaelo tsa Modimo o tlaa tswelela mo lefatsheng.",
                "2": "Ke ka re gore o ka dira jaaka ke dirile, mo go gakologelweng botshwarwa jwa borraarona; gonne ba ne ba le mo bokgobeng, mme ope o ne a ka seka a ba golola fa e ne e se Modimo wa ga Aberahame, le Modimo wa ga Isake, le Modimo wa ga Jakobe; mme e le ruri o ne a ba golola mo dipogisegong tsa bone.",
                "3": "Mme jaanong, O morwaaka Hilamene, bona, o santse o le mo bokawaneng jwa gago, mme jalo he, ke go kopa gore o utlwe mafoko a me mme o ithute mo go nna; gonne ke itse gore mang le mang ba ba tlaa bayang tshepho ya bone mo Modimong ba tlaa engwa nokeng mo ditekong tsa bone, le matshwenyego a bone, le dipogisego tsa bone, mme ba tlaa tsholelediwa kwa godimo ka letsatsi la bofelo.",
                "4": "Mme ga ke batle gore o akanye gore ke itse ka bonna—e seng ka tsa nakwana mme tsa semowa, e seng tsa mogopolo wa selefatshe mme wa Modimo.",
                "5": "Jaanong, bona, ke go raya ke re, fa ke ne ke sa tsalwa ke Modimo ke ka bo ke seka ka itse dilo tse; mme Modimo o ne, ka molomo wa moengele yo o boitshepho wa gagwe, a dira gore dilo tse di itsege go nna, e seng ka go itekanela gope ga me;",
                "6": "Gonne ke ne ka tsamaya mo le barwa Mosaeya, re senka go senya kereke ya Modimo; mme bona, Modimo a romela moengele wa gagwe yo o boitshepho go re emisa mo tseleng.",
                "7": "Mme bona, a bua le rona, jaaka e kete ke lentswe la tladi, mme lefatshe lotlhe le ne la roroma ka fa tlase ga dinao tsa rona; mme rotlhe ra wela fa fatshe, gonne poifo ya Morena e ne ya tla mo go rona.",
                "8": "Mme bona, lentswe le ne la nthaya la re: Tsoga. Mme ka tsoga ka ema ka dinao, mme ka bona moengele.",
                "9": "Mme a nthaya a re; fa e le gore wena o batla go itshenya, tlogela go batla go senya kereke ya Modimo.",
                "10": "Mme go ne ga diragala gore ke wele fa fatshe; mme e ne e le sebaka sa malatsi a le mararo le masigo a mararo a ke neng ke sa kgone go bula molomo, le fa e le go nna le tiriso ditokololo tsa me.",
                "11": "Mme moengele o ne o bua dilo di le dintsi go nna, tse di neng tsa utlwiwa ke bakaulengwe ba me, mme ke ne ka seka ka di utlwa; gonne fa ke utlwa mafoko—fa e le gore o batla go itshenya, tlogela go batla go senya kereke ya Modimo—ke ne ka itewa ke poifo e kgolo jalo le kgakgamalo ke tshaba gore gongwe ke tlaa senngwa, mo e leng gore ke ne ka wela fa fatshe mme ke ne ka seka ka tlhola ke utlwa gape.",
                "12": "Mme ke ne ke ngamotswe ke botlhoko le khutsafalo ya bosakhutleng, gonne botho jwa me bo ne bo harakegile ka selekanyo se se golo mme bo ngamotswe ka dibe tsa me tsotlhe.",
                "13": "Ee, ke ne ka gakologelwa dibe tsa me tsotlhe le boikepi, tse ke neng ke di utlwisetswa botlhoko le khutsafalo ka ditlhabi tsa molete; ee, ke ne ka bona gore ke ne ke ingaotse kgatlhanong le Modimo wa me, le gore ke ne ka seka ka tshegetsa ditaelo tsa gagwe tse di boitshepho.",
                "14": "Ee, mme ke ne ke bolaile bontsi jwa bana ba gagwe, kgotsa ke ba isitse go sele kwa tshenyegong, ee, mme mo tshobolokong go ne go le gogolo jalo boikepi jwa me, mo kakanyong fela ya go tla fa pele ga Modimo e ne ya ngamola botho jwa me ka letshogo le le botlhoko le le senang bokao.",
                "15": "O, ga akanya nna, gore ke ka nyeletswa mme ka felela mmogo botho le mmele, gore ke seka ka tla go emisiwa fa pele ga Modimo, go atlholwa ka ditiro tsa me.",
                "16": "Mme jaanong, malatsi a le mararo le masigo a le mararo ke ne ke ngamogile, le ka ditlhabi tsa botho jo bo hutsitsweng tota.",
                "17": "Mme go ne ga diragala gore fa ke ne ke ngamogile jalo ka botlhoko le khutsafalo, fa ke ntse ke jewa ke kgakologelo ya dibe tsa me tse dintsi, bona, ke ne ka gakologelwa gape ke kile ka utlwa ntate a porofita go batho mabapi le go tla ga ga Jesu Keresete, Morwa Modimo, go letlanyetse dibe tsa lefatshe.",
                "18": "Jaanong, jaaka fa mogopolo wa me o tshwara kakanyo e, ke ne ka lelela mo pelong ya me: O Jesu, wena Morwa Modimo, nna le kutlwelobotlhoko mo go nna, yo ke leng mo santlhokong sa botlhoko, mme ke dikaganyeditswe ke dikeetane tse di senang bokhutlo tsa loso.",
                "19": "Mme jaanong, bona, fa ke akanya se, ke ne ka seka ka tlhola ke gakologelwa ditlhabi tsa me; ee, ke ne ka seka ka tlhola ke jewa ke kgakologelo ya dibe tsa me gape.",
                "20": "Mme o, a boipelo, mme a lesedi le le gakgamatsang le ke neng ka le bona; ee, botho jwa me bo ne bo tletse ka boipelo jo bo feteletseng fela jaaka go ne go ntse setlhabi sa me!",
                "21": "Ee, ke go raya ke re, morwaaka, ga gona sepe se se mahehe jaana le se se botlhoko jaaka ditlhabi tsa me. Ee, mme gape ke go raya ke re, morwaaka, ka fa seatleng se sengwe, ga gona sepe se se ka nnang mahehe jaana le monate jaaka boipelo jwa me.",
                "22": "Ee, nna ka ithaya ka re ke bone, le jaaka rraarona Lihae a bone, Modimo a ntse mo setilong sa bogosi jwa gagwe, a dikaganyeditswe ke masomosomo a a senang palo a baengele, mo seemong sa go opelela le go baka Modimo wa bone; ee, mme botho jwa me bo ne jwa eletsa go nna teng koo.",
                "23": "Mme bona, ditokololo tsa me di ne tsa amogela nonofo ya tsone gape, mme ka ema ka dinao tsa me, mme ke ne ka supa go batho gore ke tsetswe ke Modimo.",
                "24": "Ee, mme go tswa nakong eo le go fitlhelela jaanong, ke dirile ke sa eme, gore ke ka kgona go tlisa batho mo boikotlhaong; gore ke tle ke ba tlise go utlwa boipelo jo bo feteletseng jo ke neng ke bo utlwile; gore le bone ba ka tla ba tsalwa ke Modimo, mme ba tlala ka Mowa o o Boitshepho.",
                "25": "Ee, mme jaanong bona, O morwaaka, Morena o mpha boipelo jo bogolo jo bo feteletseng mo leungong la ditiro tsa me;",
                "26": "Gonne ka ntlha ya lefoko le a le nkabetseng, bona, bontsi bo tsetswe ke Modimo, mme ba utlwile tlatso jaaka ke utlwile tlatso, mme ba bone ka leitlho go leitlho jaaka ke bone; jalo he ba itse ka ga dilo tse ke buileng ka ga tsone, jaaka ke itse; mme kitso e ke nang le yone ke ya Modimo.",
                "27": "Mme ke ne ke engwe nokeng mo ditekong le matshwenyego a mefuta yotlhe, ee, le mo mekgweng yotlhe ya dipogisego; ee, Modimo o nkgolotse go tswa mo kgolegelong, le go tswa mo dikgoleng, le go tswa mo losong; ee, mme ke baya tshepo ya me mo go ene, mme o santse a tlaa nkgolola.",
                "28": "Mme ke itse gore o tlaa nkemeletsa ka letsatsi la bofelo, go nna le ene mo kgalalelong; ee, mme ke tlaa baka ka metlha, gonne o tlisitse borraarona go tswa kwa Egepeto, mme o meditse Baegepeto mo Lewatleng le Lehibidu; mme a ba etelela pele ka thata ya gagwe go tsena mo lefatsheng la tsholofetso; ee, mme o ba golotse go tswa mo bokgobeng le botshwaro ka nako le nako.",
                "29": "Ee, mme gape o tlisitse borraarona go tswa mo lefatsheng la Jerusalema; mme gape, ka thata ya gagwe e e senang bokhutlo, o ba golotse go tswa mo bokgobeng le botshwaro, go tswa ka nako le nako le go fitlhelela mo letsatsing la gompieno; mme ke ntse ke tshwere mo kgakologelong botshwaro jwa bone; ee, le wena o tshwanentse go tshwara mo kgakologelong, jaaka ke dirile, botshwaro jwa bone.",
                "30": "Mme bona, morwaaka, se ga se sotlhe; gonne o tshwanetse go itse jaaka ke itse, gore go lekana le jaaka o ka tshegetsa ditaelo tsa Modimo o tlaa tswelela mo lefatsheng; mme o tshwanetse go itse gape, gore go lekana le jaaka o ka seka wa tshegetsa ditaelo tsa Modimo, o tlaa kgaolwa go tswa fa go ene. Jaanong se ke ka fa lefokong la gagwe."
            },
            "37": {
                "1": "Mme jaanong, morwaaka Hilamene, ke go laela gore o tseye dipego tse di kwadilweng tse di neng di beilwe mo tlhokomelong ya me;",
                "2": "Mme gape ke go laela gore o beye pego e e kwadilweng ya batho ba, go ya jaaka ke dirile, mo dipapetlaneng tsa ga Nifae, mme o tshegetse dilo tse tsotlhe di le boitshepho tse ke di beileng, le jaaka ke di tshegeditse tota; gonne ke ka ntlha ya maikaelelo a tlhalefo gore di bo di beilwe.",
                "3": "Mme dipapetlana tse tsa borase, tse di nang le megabo, e e nang le dipego tse di kwadilweng tsa mafoko a Modimo a a kwadilweng a a boitshepho mo go tsone, tse di nang le losika lwa borraarona mogolo, le go tswa kwa tshimologong tota—",
                "4": "Bona, go porofitilwe ke borraarona, gore di tshwanetse go bewa mme tsa fitisediwa tlase go tswa tshikeng nngwe go ya tshikeng e nngwe, mme tsa bewa le go babalelwa ka seatla sa Morena go fitlhelela di ya pele go tšhaba nngwe le nngwe, lotso, teme, le batho, gore ba tle ba itse ka masaitseweng a a leng mo go tsone.",
                "5": "Mme jaanong bona, fa di beilwe di tshwanetse go tshwara tshedimogo ya tsone; ee, di tlaa tshwara tshedimogo ya tsone; ee, ga mmogo le dipapetlana tsotlhe tse di nang le seo se e leng mokwalo o o boitshepho.",
                "6": "Jaanong o ka nna wa gopola gore se ke bomatla mo go nna; mme bona ke go raya ke re, ka dilo tse dinnye le tse di motlhofo dilo tse dikgolo di a diragadiwa; mme tsela tse dinyennyane gantsi di tlhakatlhakanya batlhalefi.",
                "7": "Mme Morena Modimo o dira ka ditsela go tlisa maikaelelo a gagwe a magolo le a a sa khutleng; mme ka ditsela tse dinnye thata Morena o tlhakatlhakanya batlhalefi mme a tlise poloko ya batho ba le bantsi.",
                "8": "Mme jaanong, go fitlha gompieno e ntse e le tlhalefo mo Modimong gore dilo tse di babalelwe; gonne bona, di okeditse dikgakologelo tsa batho ba, ee, mme tsa lemotsha bontsi ka diphoso tsa ditsela tsa bone, mme tsa ba tlisa mo kitsong ya Modimo wa bone go ya polokong ya botho jwa bone.",
                "9": "Ee, ke go raya ke re, fa e ne e se ka dilo tse dipego tse di kwadilweng tse di nang le tsone, tse di leng mo dipapetlaneng tse, Amone le bakaulengwe ba gagwe ba ka bo ba sa kgona go lemotsha bontsi jo bo kana jwa dikete tsa Baleimene ka ditso tse e seng tsa nnete tsa borraabo; Ee, dipego tse di kwadilweng tse le mafoko a bone di ba tlisitse mo boikotlhaong; se ke gore, di ba tlisitse mo kitsong ya Morena Modimo wa bone, le go ipela mo go Jesu Keresete Morekolodi wa bone.",
                "10": "Mme go itse mang eng ba tlaa nna tsela ya go tlisa dikete tse dintsi tsa bone, ee, le gape dikete tse dintsi tsa bakaulengwe ba rona ba ba gagametseng melala, Banifae, ba jaanong ba thatafatsang dipelo tsa bone mo sebeng le boikepi, kwa kitsong ya Morekolodi wa bone?",
                "11": "Jaanong masaitseweng a ga a ise a itsewe ka botlalo mo go nna; jalo he ke tlaa ema.",
                "12": "Mme gongwe go ka lekana fela fa ke kare di babaleletswe maikaelelo a tlhalefo, maikaelelo a a itseweng ke Modimo; gonne o gakolola mo tlhalefong godimo ga ditiro tsa gagwe tsotlhe, mme ditselana tsa gagwe di tlhamaletse, mme tsela ya gagwe ke tikologo e le ngwe e e sa khutleng.",
                "13": "O gakologelwa, gakologelwa, morwaaka Hilamene, go gagametse jang ditaelo tsa Modimo. Mme o rile: Fa o ka tshegetsa ditaelo tsa me o tlaa tswelela mo lefatsheng—mme fa o sa tshegetse ditaelo tsa gagwe, o tlaa kgaolwa fa pele ga gagwe.",
                "14": "Mme jaanong gakologelwa, morwaaka, gore Modimo o go neile tlhokomelo ya dilo tse, tse di boitshepho, tse a di beileng di le boitshepho, le gape tse a tlaa di beelang le go di babalelela maikaelelo a tlhalefo mo go ene, gore a tle a supe pele thata ya gagwe go ditshika tse di tlaa tlang.",
                "15": "Mme jaanong bona, ke go bolelela ka mowa wa seporofiti, gore fa o ka tlola ditaelo tsa Modimo, bona, dilo tse tse di boitshepho di tlaa tsewa mo go wena ka thata ya Modimo, mme o tlaa gololelwa go Satane, gore a tle a go olose jaaka mmoko fa pele ga phefo.",
                "16": "Mme fa o tshegetsa ditaelo tsa Modimo, mme o dira ka dilo tse tse di boitshepho go ya ka fa go seo se Morena a se go laelang, (gonne o tshwanetse go ikuela go Morena mo dilong tsotlhe eng le eng se o tlaa se dirang ka tsone) bona, ga go thata epe ya lefatshe kgotsa ya molete e e ka di tsayang mo go wena, gonne Modimo o tletse thata mo go diragatseng mafoko otlhe a gagwe.",
                "17": "Gonne o tlaa diragatsa ditsholofetso tsotlhe tsa gagwe tse a tlaa di dirang go wena, gonne a diragaditse ditsholofetso tsotlhe tsa gagwe tse a di dirileng go borraarona.",
                "18": "Gonne o solofeditse go bone gore o tlaa babalelela dilo tse maikaelelo a tlhalefo mo go ene, gore o ka tla a supa pele thata ya gagwe mo go tsone go ditshika tsa isago.",
                "19": "Mme jaanong bona, maikaelelo a le mangwe o a diragaditse, le mo go tsosoloseng dikete di le dintsi tsa Baleimene mo kitsong ya boammaaruri; mme o supile pele thata ya gagwe mo go tsone, mme o santse a tlaa supa pele thata ya gagwe mo go tsone go ditshika tsa isago; jalo he di tlaa babalelwa.",
                "20": "Jalo he ke a go laela, morwaaka Hilamene, gore o tlhoafale mo go diragatseng mafoko a otlhe, le gore o tlhoafale mo go tshegetseng ditaelo tsa Modimo jaaka fa di kwadilwe.",
                "21": "Mme jaanong, ke tlaa bua le wena mabapi le dipapetlana tseo tse di masome a mabedi le bone, gore o di tshegetse, gore masaitseweng le ditiro tsa lefifi, le ditiro tsa bone tsa sephiri, kgotsa ditiro tsa sephiri tsa batho bao ba ba nyeleditsweng, di ka tla tsa supegediwa go batho ba; ee, dipolao tsotlhe tsa bone, le borukutlhi, le go thukutha ga bone, le boikepi jotlhe jwa bone le bodiabole, di ka tla tsa supiwa go batho ba; ee, le gore o babalele diranodi tse.",
                "22": "Gonne bona, Morena o ne a bona gore batho ba gagwe ba ne ba simolola go dira mo lefifing, ee go dira dipolao tsa sephiri le bodiabole; jalo he Morena o ne a re, fa ba ka seka ba ikotlhaya ba tlaa nyelediwa go tswa mo sefatlhogong sa lefatshe.",
                "23": "Mme Morena o ne a re; ke tlaa baakanya go motlhanka wa me Kaseelimo, letlapa, le le tlaa phatsimang mo lefifing le naya lesedi, gore ke ka tla ka lemosa go batho ba me ba ba ntirelang, gore ke tle ke ba lemose ditiro tsa bakaulengwe ba bone, ee, ditiro tsa bone tsa sephiri, ditiro tsa bone tsa lefifi, le boleo jwa bone le bodiabole.",
                "24": "Mme jaanong, morwaaka, diranodi tse di ne di baakantswe gore lefoko la Modimo le ka tla la diragadiwa, le a le buileng, a re:",
                "25": "Ke tlaa tlisa pele go tswa mo lefifing go tla mo leseding ditiro tsotlhe tsa bone tsa sephiri le bodiabole jwa bone; mme kwa ntle ga gore ba ikotlhaye ke tlaa ba nyeletsa go tswa mo sefatlhogong sa lefatshe; mme ke tlaa tlisa mo leseding diphiri tsotlhe tsa bone le bodiabole, go tšhaba nngwe le nngwe e e tlaa reng go tsweng fa e tseye lefatshe.",
                "26": "Mme jaanong, morwaaka, re bona gore ba ne ba seka ba ikotlhaya; jalo he ba nyeleditswe, mme go fitlha fa lefoko la Modimo le diragaditswe; Ee, bodiabole jwa bone jwa sephiri bo ntshitswe mo lefifing mme jwa itsisiwe go rona.",
                "27": "Mme jaanong, morwaaka, ke go laela gore o tshware maikano otlhe a bone, le dikgolagano tsa bone, le ditumalano tsa bone mo bodiaboleng jwa bone jwa sephiri; Ee, mme ditshupo tsotlhe tsa bone le ditseanyo tsa bone o di kgaphe mo bathong ba, gore ba seka ba di itse, e se re ka mokgwa mongwe ba wela mo lefifing mme le bone ba nyelela.",
                "28": "Gonne bona, gona le khutso mo lefatsheng le lotlhe, gore tshenyego e tla a tla mo go bao botlhe ba e leng badiri ba lefifi, go ya ka fa thateng ya Modimo, fa ba setse ba budule sentle ka botlalo; jalo he ke eletsa gore batho ba ba seka ba nyelediwa.",
                "29": "Jalo he o tlaa thibela maano a a sephiri a maikano a bone le dikgolagano tsa bone go tla mo bathong ba, mme boikepi jwa bone le dipolao tsa bone le bodiabole jwa bone fela o tlaa ba bo itsise; mme o tlaa ba ruta go tlhowa mo gogolo boikepi jo bo ntseng jalo le bodiabole le dipolao; mme gape o tlaa ba ruta gore batho ba ba ne ba nyelediwa e le go arabela boleo jwa bone le bodiabole le dipolao tsa bone.",
                "30": "Gonne bona, ba bolaile baporofiti botlhe ba Morena ba ba neng ba tla gareng ga bone go ba begela mabapi le boikepi jwa bone; mme madi a bao ba ba neng ba ba bolaya a ne a lelela go Morena Modimo wa bone go pusoloso mo go bao ba e neng e le babolai ba bone; mme jalo dikatlholo tsa Modimo di ne tsa tla mo badiring ba ba lefifi le makunutu a sephiri.",
                "31": "Ee, mme a lefatshe le hutsege ka metlha le metlha go bao ba badiri ba lefifi le makunutu a sephiri, le go ya tshenyegong, fa e se ba ka ikotlhaya pele ga ba budule ka botlalo.",
                "32": "Mme jaanong, morwaaka, gakologelwa mafoko a ke a buileng go wena; o seka wa tshepa maano ao a sephiri mo bathong ba, mme o ba rute letlhoo le le senang bokhutlo kgatlhanong le sebe le boikepi.",
                "33": "Rera go bone boikotlhao, le tumelo mo go Morena Jesu Keresete; ba rute go ikokobetsa le go nna bonolo le bo kwa tlase mo pelong; ba rute go palela thaelo nngwe le nngwe ya ga diabole, ka tumelo ya bone mo go Morena Jesu Keresete.",
                "34": "Ba rute gore ba seka ka nako epe ba lapisiwa ke ditiro tse di molemo, mme go nna bonolo le bo kwa tlase mo pelong; gonne ba ba ntseng jalo ba tlaa bona boikhutso mo meweng ya bone.",
                "35": "O, gakologelwa, morwaaka, mme o ithute tlhalefo mo bonaneng jwa gago; Ee, ithute mo bonaneng jwa gago go tshegetsa ditaelo tsa Modimo.",
                "36": "Ee, lelela go Modimo go tlhokomelo ya gago yotlhe; Ee, mma ditiro tsotlhe tsa gago di nne go Morena, mme gongwe le gongwe kwa o yang teng mma go nne mo Moreneng; ee, mma dikakanyo tsa gago di lebaganngwe go Morena; Ee, mma go rata ga pelo ya gago go bewe mo Moreneng ka metlha.",
                "37": "Rerisanya le Morena mo ditirong tsotlhe tsa gago, mme o tlaa go kaela mo go molemo; Ee, fa o rapama fa fatshe mo bosigong rapama go Morena, gore a tle a go lebelele mo borokong jwa gago; mme fa o tsoga mo maphakeleng mma pelo ya gago e tlale ditebogo go Modimo; mme fa o dira dilo tse, o tlaa tsholelediwa godimo ka letsatsi la bofelo.",
                "38": "Mme jaanong, morwaaka, ke na le go le selekanyo sengwe go bua mabapi le selo se borraarona ba se bitsang bolo, kgotsa mokaedi—kgotsa borraarona ba ne ba se bitsa Liahona, e e leng, fa e tlhalosiwa, thsupatsela; mme Morena o ne a e baakanya.",
                "39": "Mme bona, ga gona motho ope yo o neng a ka dira ka mokgwa wa modiro o o matsetseleko jaana. Mme bona, e ne e baakanyeditswe go supegetsa borraarona tsela e ba neng ba tshwanetse go tsamaya mo go yone mo nageng.",
                "40": "Mme e ne ya ba direla go ya ka fa tumelong ya bone mo Modimong; jalo he, fa ba ne ba na le tumelo go dumela gore Modimo o ne a ka dira gore dimapo tseo di supe tsela e ba tshwanetseng go ya teng, bona, go ne ga dirwa; jalo he ba ne ba na le kgakgamatso e, ga mmogo le dikgakgamatso tse dingwe tse dintsi di dirwa ke thata ya Modimo, ka letsatsi le letsatsi.",
                "41": "Le fa go ntse jalo, ka ntlha ya gore dikgakgamatso tseo di ne di diriwa ka ditsela tse dinyennyane, go ne ga ba bontsha ditiro tse digakgamatsang. Ba ne ba le botshwakga, mme ba lebala go dirisa tumelo ya bone le tlhoafalo mme jaanong foo ditiro tse digakgamatsang tseo tsa ema, mme ba ne ba seka ba tswelela mo loetong lwa bone.",
                "42": "Jalo he, ba ne ba diega mo nageng, kgotsa ba ne ba seka ba tsaya tsela e e tlhamaletseng, mme ba ne ba bogisiwa ke tlala le lenyora, ka ntlha ya ditlolo molao tsa bone.",
                "43": "Mme jaanong, morwaaka, ke batla gore o tlhaloganye gore dilo tse ga di teng di sena moriti; gonne fela jaaka borraarona ba ne ba tshwakgafala go ela tlhoko sesupatsela se (jaanong dilo tse e ne e le tsa nakwana) ba ne ba seka ba tswelela; le jalo go ntse ka dilo tse e leng tsa semowa tota.",
                "44": "Gonne bona, go motlhofo fela jaaka go ela tlhoko lefoko la ga Keresete, le le tlaa go supegetsang tsela e e tlhamaletseng go ya kwa boitumelong jo bosakhutleng, fela jaaka go ne go ntse go borraarona go ela tlhoko sesupatsela se, se se neng se ba supegetsa tsela e tlhamaletseng go ya kwa lefatsheng la tsholofetso.",
                "45": "Mme jaanong ka re, a ga gona sekao mo selong se? Gonne fela jaaka e le ruri gore sekaedi se se ne sa tlisa borraarona, ka go sala morago tsela ya sone, go ya kwa lefatsheng la tsholofetso, mafoko a ga Keresete a tlaa, fa re sala morago tsela ya one, re tsaya go feta mokgotsha o wa kutlobotlhoko, go tsena mo lefatsheng le le botoka thata la tsholofetso.",
                "46": "O morwaaka, o seka wa re letlelela go nna botshwakga ka ntlha ya botlhofo jwa tsela; gonne jalo go ne go ntse ka borraarona; gonne jalo ba ne ba baakanyeditswe, gore fa ba ka leba ba ka tla ba tshela; le jalo tota go ntse ka rona. Tsela e baakantswe, mme fa re ka leba re tlaa tshela ka metlha.",
                "47": "Mme jaanong, morwaaka, bona gore o tlhokomela dilo tse di boitshepho tse, Ee, bona gore o leba kwa Modimong mme wa tshela. Ya kwa bathong ba mme o ba begele lefoko, mme o tlhoafale. Morwaaka, sala sentle."
            },
            "38": {
                "intro": "Ditaelo tsa ga Alema go morwawe Shibolane.",
                "1": "Morwaaka, sekegela tsebe go mafoko a me, gonne ka re go wena, le jaaka ke rile go Hilamene tota, gore go lekana le jaaka o tlaa tshegetsa ditaelo tsa Modimo o tlaa tswelela mo lefatsheng; mme go lekana le jaaka o tlaa seke o tshegetse ditaelo tsa Modimo o tlaa kgaolwa go tswa fa pele ga gagwe.",
                "2": "Mme jaanong, morwaaka, ke tshepha gore ke tlaa nna le boipelo jo bogolo mo go wena, ka ntlha ya maitsetsepelo a gago le boikanyego go Modimo; gonne jaaka o simolotse mo bonaneng jwa gago go lebelela go Morena Modimo wa gago, le jalo tota ke solofela gore o tlaa tswelela mo go tshegetseng ditaelo tsa gagwe; gonne go sego yoo yo o itshokang go ya bokhutlong.",
                "3": "Ke go raya ke re, morwaaka, gore ke setse ke nnile le boipelo jo bogolo mo go wena, ka ntlha ya boikanyego jwa gago le tlhoafalo ya gago, le bopelotelele jwa gago, le boitshoko jwa gago gareng ga batho ba Basoramo.",
                "4": "Gonne ke itse gore o ne o le mo dikgoleng, ee, mme ke itse gape gore o ne wa kgobotlediwa ka matlapa ka ntlha ya lefoko; mme wena o ne wa tsaya dilo tse tsotlhe ka bopelotelele ka ntlha ya gore Morena o ne a na le wena; mme jaanong o itse gore Morena o ne a go golola.",
                "5": "Mme jaanong morwaaka, Shibolane, ke batla gore o gakologelwe, gore fela go lekana le jaaka o tlaa baya tshepho ya gago mo Modimong le go le kalo o tlaa gololwa mo ditekong tsa gago, le matshwenyego a gago, le dipogisego tsa gago, mme o tlaa tsholediwa ka letsatsi la bofelo.",
                "6": "Mme jaanong, morwaaka, ga ke batle gore o akanye gore ke itse dilo tse ka bo nna, mme ke mowa wa Modimo o o mo go nna o dirang gore dilo tse di itsege go nna; gonne fa ke ne ke sa tsalwa ke Modimo ke ka bo ke se kile ka itse dilo tse.",
                "7": "Mme bona, Morena mo mautlwelobotlhokong a gagwe a magolo a romela moengele wa gagwe go bega go nna gore ke tshwanetse ke emise tiro ya tshenyo gareng ga batho ba; Ee, mme ke bone moengele re lebaganye sefatlhogo le sefatlhogo, mme o ne a bua le nna, mme lentswe la gagwe le ne le le jaaka go duma ga maru, mme le ne la tshikinya lefatshe lotlhe.",
                "8": "Mme go ne ga diragala gore ke ne ke le malatsi a le mararo le masigo a mararo mo botlhokong jo bo gaisang jwa ditlhabi le botlhoko le tshwenyego ya botho; mme ga ke ise, go fitlhelela ke lelela go Morena Jesu Keresete go kutlwelobotlhoko, ka amogela phimolo ya dibe tsa me. Mme bona, ke ne ka lelela go ene mme ke ne ka bona kagiso bothong jwa me.",
                "9": "Mme jaanong, morwaaka, ke go boleletse se gore o tle o ithute tlhalefo, gore o tle o ithute mo go nna gore ga go na tsela epe gape kgotsa mokgwa o ka one motho a ka bolokwang, fa e se fela mo go le ka Keresete. Bona, ke ene botshelo le lesedi la lefatshe. Bona, ke ene lefoko la boammaaruri le tshiamo.",
                "10": "Mme jaanong, jaaka o setse o simolotse go ruta lefoko le jalo tota ke ka re gore o tswelele go ruta; mme ke ka re gore o tlhoafale mme o nne boitshwaro mo dilong tsotlhe.",
                "11": "Bona gore ga o tsholetsegele godimo kwa boikgogomosong, Ee, bona gore ga o ikgantshe mo tlhalefong ya gago, le fa e le mo nonofong ya gago e ntsi.",
                "12": "Dirisa tshosologo, mme e seng kgatelelo; mme gape bona gore o laola maikutlo otlhe a gago, gore o tle o tlale ka lorato; bona gore o ikgapha mo botshwakgeng.",
                "13": "O seka wa rapela jaaka Basoramo ba dira, gonne o bone gore ba rapela go utlwiwa ke batho, le go galalediwa ka botlhale jwa bone.",
                "14": "O seka wa re: O Modimo, ke a go lebogela gore re botoka mo bakaulengweng ba rona; mme bogolo o re; O Morena, intshwarele go sa itekanela ga me, mme gakologelwa bakaulengwe ba me mo kutlwelobotlhokong—Ee, dumela go sa itekanela ga gago fa pele ga Modimo ka nako tsotlhe.",
                "15": "Mme a Morena a segofatse botho jwa gago, mme a go amogele ka letsatsi la bofelo mo motseng wa bogosi jwa gagwe, go nna fa fatshe ka kagiso. Jaanong tsamaya, morwaaka, mme o rute lefoko go batho ba. O tlhoafale. Morwaaka, sala sentle."
            },
            "39": {
                "intro": "Ditaelo tsa ga Alema go morwawe Korianthene.",
                "1": "Mme jaanong, morwaaka, ke na le go le selekanyo sengwe go se bua go wena go feta se ke se buileng go morwarrago; gonne bona, a ga o a bona go itsetsepela ga ga morwarrago, go ikanyega ga gagwe, le tlhoafalo ya gagwe mo go tshegetseng ditaelo tsa Modimo? Bona, a ga a tlhoma sekai se se molemo go wena?",
                "2": "Gonne ga o a naya kelotlhoko e ntsi jalo go mafoko a me jaaka go dirile morwarrago, gareng ga batho ba Basoramo. Jaanong se ke sone se ke nang le sone kgatlhanong le wena; wena o ne wa tswelela mo go ikgantsheng mo nonofong ya gago le tlhalefo ya gago.",
                "3": "Mme se ga se gotlhe, morwaaka. O ne wa dira seo se se botlhoko go nna; gonne o ne wa tlogela tirelo, mme wa ya kwa lefatsheng la Saerone, gareng ga melelwane ya Baleimene, morago ga seaka Isabela.",
                "4": "Ee, o ne a gapa dipelo tsa ba le bantsi; mme se e ne e se seipato mo go wena, morwaaka. O ka bo o tlhokometse tirelo e mo go yone o neng o neilwe tlhokomelo.",
                "5": "A ga o itse, morwaaka, gore dilo tse ke bodiabole mo ponong ya Morena; ee, bodiabole jo bo fetang dibe tsotlhe fa e se tshololo ya madi a yo o senang molato kgotsa go latola Mowa o o Boitshepho?",
                "6": "Gonne bona, fa o latola Mowa o o Boitshepho mme o kile wa nna le lefelo mo go wena, mme o itse gore o a o latola, bona, se ke sebe se se senang boitshwarelo; ee, mme mang le mang yo o bolayang kgatlhanong le lesedi le kitso ya Modimo, ga go motlhofo gore a bone boitshwarelo; ee, ke go raya ke re, morwaaka, ga go motlhofo mo go ene gore a bone boitshwarelo.",
                "7": "Mme jaanong, morwaaka, ke ka re go Modimo gore o ka bo o se molato o o mogolo jaana. Ga ke kake ka nna mo melatong ya gago, go haraka botho jwa gago, fa e ne e se gore go go sologele molemo.",
                "8": "Mme bona, ga o kake wa fitlhela Modimo melato ya gago; mme fa e se o ka ikotlhaya e tlaa ema e le bopaki kgatlhanong le wena ka letsatsi la bofelo.",
                "9": "Jaanong morwaaka, ke ka re o ikotlhaye mme o tlogele dibe tsa gago, mme o se tlhole o tsamaya gape fa morago ga dikeletso tsa matlho a gago, mme o intshe mo dilong tse tsotlhe; gonne fa o ka seka wa dira se ga o kake ka mokgwa ope wa tsaya motse wa bogosi jwa Modimo. O, gakologelwa, mme o e tseye mo go wena, mme o intshe mo dilong tse.",
                "10": "Mme ke go laela gore o tseye mo go wena go gakololana le bomorwarrago ba batona mo ditirong tsa gago; gonne bona, o mo bonaneng jwa gago, mme o eme mo go tlhokeng go otliwa ke bomorwarrago. Mme o eletlhoko kgakololo ya bone.",
                "11": "O se itetlelele go timediwa ke sepe sa lefela kgotsa dilo tsa boeleele; o se letlelele diabole go isa go sele pelo ya gago gape fa morago ga diaka tse di boleo tseo. Bona, O morwaaka, boikepi jo bogolo jang jo o bo tlisetseng mo Basoramong; gonne fa ba ne ba bona maitsholo a gago ba ne ba se kake ba dumela mo mafokong a me.",
                "12": "Mme jaanong Mowa wa Morena o nthaya o re: Laela bana ba gago go dira molemo, e se re kgotsa ba tlaa isa dipelo tsa batho ba le bantsi go tshenyegong; jalo he ke a go laela, morwaaka, mo poifong ya Modimo, gore o itshware mo go direng boikepi jwa gago;",
                "13": "Gore o fetogele go Morena ka mogopolo wa gago otlhe, bonatla, le nonofo; gore o se tlhole o isa go sele dipelo tsa bape go dira boikepi; mme boemong o boele kwa go bone, mme o amogele gore o dumalana gore o dirile diphoso tsa gago le molato o o o dirileng.",
                "14": "O seka wa batla dikhumo le fa e le dilo tsa lefela tsa lefatshe le; gonne bona, ga o kake wa di tsaya le wena.",
                "15": "Mme jaanong, morwaaka, ke tlaa bua ka selekanyo sengwe go wena mabapi le go tla ga ga Keresete. Bona, ke go raya ke re, ke ene yo e le ruri a tlaa tlang go tsaya dibe tsa lefatshe; ee, o tla go bega melaetsa e e itumedisang ya poloko go batho ba gagwe.",
                "16": "Mme jaanong, morwaaka, e e ne e le tirelo e o neng o e bileditswe, go bega melaetsa e e itumedisang go batho ba, go baakanya megopolo ya bone; kgotsa gore poloko e ka tla ya tla mo go bone, gore ba ka tla ba baakanya megopolo ya bana ba bone go utlwa lefoko ka nako ya go tla ga gagwe.",
                "17": "Mme jaanong ke tlaa tlhofofatsa mogopolo wa gago ka selekanyo sengwe mo kgannyeng e. Bona, o gakgamala gore ke eng dilo tse di tshwanetse go itsiwe nako e kgakala jaana pele. Bona, ke go raya ke re, a botho mo nakong e ga bo botlhokwa mo Modimong fela jaaka botho bo tla bo bo ntse ka nako ya go tla ga gagwe?",
                "18": "A ga go tlhokafale gore thulaganyo ya thekololo e itsesiwe go batho ba ga mmogo le bana ba bone?",
                "19": "A ga go motlhofo mo nakong e gore Morena a romele moengele wa gagwe go bega melaetsa e e itumedisang go rona jaaka go bana ba rona, kgotsa jaaka morago ga nako ya go tla ga gagwe?"
            },
            "40": {
                "1": "Jaanong morwaaka, fano go selekanyo sengwe go feta se ke tlaa se go rayang; gonne ke lemoga gore mogopolo wa gago o tshwenyegile mabapi le tsogo ya baswi.",
                "2": "Bona, ke go raya ke re, ga gona tsogo—kgotsa, ke tlaa re, ka mafoko a mangwe, gore o o swang o ga o apare bo sa sweng, go bola mo ga go apare bosaboleng—go fitlhelela morago ga go tla ga ga Keresete.",
                "3": "Bona, o diragatsa tsogo ya baswi. Mme bona, morwaaka, tsogo ga e ise e nne. Jaanong, ke go phuthololela masaitseweng; le fa go ntse jalo, go na le masaitseweng a le mantsi a a beilweng, a ope a sa a itseng fa e se Modimo ka sebele. Mme ke go bontsha selo se le sengwe se ke se boditseng ka tlhoafalo go tswa mo Modimong gore ke ka tla ka itse—seo ke mabapi le tsogo.",
                "4": "Bona, go na le nako e e tlhomilweng fa botlhe ba tlaa tlang pele go tswa mo baswing. Jaanong fa nako e e tla ga go ope yo o itseng; mme Modimo o itse nako e e beilweng.",
                "5": "Jaanong, gore a go tlaa nna le nako ya ntlha kgotsa nako ya bobedi kgotsa nako ya boraro e batho ba tlaa tlang go tswa mo baswing, ga go re sepe; gonne Modimo o itse dilo tse tsotlhe; mme go ntekane go itse gore se ke sone—gore go na le nako e e beilweng gore botlhe ba tlaa tsoga mo baswing.",
                "6": "Jaanong go tshwanetse go tlhokega go nne le sebaka gareng ga nako ya loso le ya tsogo.",
                "7": "Mme jaanong ke tlaa botsa gore go tla diragala eng ka botho jwa batho go tswa mo nakong e ya loso go ya kwa nakong e e beetsweng tsogo?",
                "8": "Jaanong gore a go na le nako e e fetang bongwe e e beetsweng batho go tsogo ga go re sepe; gonne botlhe ga ba swe gangwe, mme se ga se re sepe; gotlhe go jaaka letsatsi le le lengwe fela mo Modimong, mme nako e lekanyediwa go batho fela.",
                "9": "Jalo he, go na le nako e e beetsweng go batho gore ba tlaa tsoga mo baswing; mme go na le sebaka gareng ga nako ya loso le tsogo. Mme jaanong, mabapi le sebaka se sa nako, se se diragalelang botho jwa batho ke selo se ke se boditseng ka tlhoafalo mo Moreneng go se itse; mme se ke selo se ka ga sone ke itseng.",
                "10": "Mme fa nako e tla fa botlhe ba tlaa tsoga, jaanong foo ba tlaa itse gore Modimo o itse dinako tsotlhe tse di beilweng go motho.",
                "11": "Jaanong, mabapi le seemo sa botho fa gare ga loso le tsogo—Bona, go itsisitswe go nna ke moengele, gore mewa ya batho botlhe, fela fa jaaka e emelela go tswa mo mmeleng o o swang o, ee mewa ya batho botlhe, go sa re sepe gore a ba molemo kgotsa ba bosula, e tseelwa gae kwa Modimong o o e fileng botshelo.",
                "12": "Mme jaanong foo go tlaa diragala, gore mewa ya bao ba ba siameng e amogelwe mo seemong sa boitumelo, se se bidiwang lefelo le le itshekileng, seemo sa boikhutso, seemo sa kagiso, kwa ba tlaa ikhutsang go tswa mo mathateng otlhe a bone le go tswa mo tlhokomeleng yotlhe le matlhoko.",
                "13": "Mme jaanong foo go tlaa diragala, gore mewa ya baleofi, ee, ba ba leng bosula—gonne bona, ga bana karolo le fa e le seabe sa Mowa wa Morena; gonne bona, ba tlhophile ditiro tse di bosula go na le molemo; jalo he mowa wa ga diabole o ne wa tsena mo go bone, mme wa tsaya taolo ya ntlo ya bone—mme ba ba tlaa kobelwa kwa ntle mo lefifing le le ka kwa ntle; go tlaa nna le selelo, le go kuruetsa, le khuranyo ya meno, mme se ka ntlha ya boikepi jwa bone, ba esiwa botshwarwa ka thato ya ga diabole.",
                "14": "Jaanong se ke se seemo sa botho jwa baleofi, ee, mo lefifing, le mo seemong sa poitshego, tebelelo e e boifisang go molelo wa bogale jwa kgalefo ya Modimo mo go bone; jalo ba sala mo seemong se, fela jaaka basiami mo lefelong le le itshekileng, go fitlhelela nako ya tsogo ya bone.",
                "15": "Jaanong, go na le bangwe ba ba tlhalogantseng gore seemo se sa boitumelo le seemo se sa bohutsana jwa botho, pele ga tsogo, e ne e le tsogo ya ntlha. Ee, ke a dumela e ka nna ya bidiwa tsogo, go emelela ga mowa kgotsa botho le go e abela boitumelo kgotsa bohutsana, go ya ka mafoko a a builweng.",
                "16": "Mme bona, gape go builwe, gore gona le tsogo ya ntlha, tsogo ya botlhe bao ba ba kileng ba nna, kgotsa ba ba leng, kgotsa ba ba tlaa nnang, go fologela kwa tsogong ya ga Keresete go tswa mo baswing.",
                "17": "Jaanong, ga re gopole gore tsogo e ya ntlha, e go buiwang ka yone ka mokgwa o, e ka nna tsogo ya botho le go gololelwa ga bone kwa boitumelong kgotsa bohutsana. Ga o kake wa gopola gore se ke se e se rayang.",
                "18": "Bona, ke go raya ke re, Nnyaa; mme e raya go kopana gape ga botho le mmele, ya bao go tswa ka malatsi a ga Atame go fologela kwa tsogong ya ga Keresete.",
                "19": "Jaanong, gore a botho le mebele ya bao ba go setseng go builwe ka bone yotlhe e tlaa kopanngwa nako e le nngwe fela, baleofi ga mmogo le basiami, ga ke bue; a go lekane, gore ka re botlhe ba tla pele; kgotsa ka mafoko a mangwe, tsogo ya bone e diragala pele ga tsogo ya bao ba ba swang morago ga tsogo ya ga Keresete.",
                "20": "Jaanong, morwaaka, ga ke re tsogo ya bone e tla ka nako ya tsogo ya ga Keresete; mme bona, ke naya e le kakanyo ya me, gore botho le mebele di a kopana, ya basiami, ka nako ya tsogo ya ga Keresete, le tlhatlogelo ya gagwe kwa legodimong.",
                "21": "Mme gore a e tlaa nna ka tsogo ya gagwe kgotsa morago, ga ke bue; mme ke bua go le kana, gore go na le sebaka fa gare ga loso le tsogo ya mmele, le seemo sa botho mo boitumelong kgotsa mo bohutsaneng go fitlhelela nako e e beilweng ke Modimo gore baswi ba tlaa tla pele, mme ba kopane, mmogo botho le mmele, mme ba tlisiwe go ema fa pele ga Modimo, le go atlholwa go ya ka fa ditirong tsa bone.",
                "22": "Ee, se se tlisa tsosoloso ya dilo tseo tse di builweng ka melomo ya baporofiti.",
                "23": "Botho bo tlaa buseletswa kwa mmeleng, mme mmele kwa bothong; ee, mme serwe sengwe le sengwe le tokololo e tlaa buseletswa kwa mmeleng wa yone; ee, le thiri ya tlhogo tota ga e na go latlhega; mme dilo tsotlhe di tlaa buseletswa mo sebopegong sa tsone se se itekanetseng.",
                "24": "Mme jaanong, morwaaka, se ke yone tsosoloso e ka yone go builweng ka melomo ya baporofiti—",
                "25": "Mme jaanong foo basiami ba tlaa phatsima pele mo motseng wa bogosi jwa Modimo.",
                "26": "Mme bona, loso lo lo boitshegang lo tla mo baleofing; gonne ba a swa go ya ka fa dilong tse di amanang le dilo tsa tshiamo; gonne ga ba phepa, mme ga go selo sepe se se seng phepa se se ka tsayang boswa jwa motse wa bogosi jwa Modimo; mme ba kobelwa kwa ntle, mme ba gololelwa go ja maungo a go dira ga bone ditiro tsa bone, tse di neng di le bosula; mme ba nwa maritsa a senwelo se se botlhoko."
            },
            "41": {
                "1": "Mme jaanong, morwaaka, ke na le go le selekanyo sengwe go go bua mabapi le tsosoloso e go builweng ka yone; gonne bona, bangwe ba sokamisetse mafoko a Modimo a a kwadilweng, mme ba ile kgakala go sele ka ntlha ya selo se. Mme ke lemoga gore mogopolo wa gago le wena o ntse o tshwenyegile mabapi le selo se. Mme bona, ke tlaa se go tlhalosetsa.",
                "2": "Ke go raya ke re, morwaaka, thulaganyo ya tsosoloso e a tlhokafala le tshiamiso ya Modimo; gonne go tlhokafala gore dilo tsotlhe di tsosoloswe go maemo a a siameng a tsone. Bona, go a tlhokafala e bile go tshiamo le tlhamalalo, go ya ka fa thateng le tsogo ya ga Keresete, gore botho jwa motho bo buseletswe kwa mmeleng wa jone, le gore karolo nngwe le nngwe ya mmele e buseletswe go one.",
                "3": "Mme go tlhokafala mo tshiamisong ya Modimo gore batho ba atlholwe go ya ka fa ditirong tsa bone; mme fa ditiro tsa bone di ne di le molemo mo botshelong jono, mme dikeletso tsa dipelo tsa bone di ne di le molemo, gore ba tshwanetse le bone, kwa letsatsing la bofelo, ba tsosoloswe go seo se se molemo.",
                "4": "Mme fa ditiro tsa bone di le bosula ba tlaa tsosolosetswa go bone bosula. Jalo he, dilo tsotlhe di tlaa tsosolosetswa kwa maemong a tsone a a siameng, sengwe le sengwe mo sebopegong sa sone sa tlholego—go swa go emelwa ke go sa sweng go bola go go sa boleng—di emelediwa go boitumelo jo bo sa feleng go ja boswa motse wa bogosi jwa Modimo, kgotsa go bohutsana jo bo sa feleng go ja boswa motse wa bogosi jwa ga diabole nngwe mo seatleng se le sengwe, e nngwe mo go se sengwe—",
                "5": "Yo mongwe a emelediwa mo boitumelong go ya ka fa dikeletsong tsa gagwe tsa boitumelo, kgotsa molemo go ya ka fa dikeletsong tsa gagwe tsa molemo; mme yo mongwe go bosula go ya ka fa dikeletsong tsa gagwe tsa bosula; gonne fela jaaka a eleditse go dira bosula letsatsi lotlhe, le jalo tota o tlaa nna le poelo ya gagwe, ya bosula fa bosigo bo tla.",
                "6": "Le jalo go ntse mo seatleng se sengwe. Fa a ikotlhaetse dibe tsa gagwe, mme a eletsa tshiamo go fitlhelela kwa bofelong jwa malatsi a gagwe, le jalo fela o tlaa lefelwa go tshiamo.",
                "7": "Ba ke bone ba ba rekolotsweng ke Morena, ee, ba ke bone ba ba ntsheditsweng kwa ntle ba ba golotsweng go tswa mo bosigong joo jo bo sa feleng jwa lefifi; mme jalo ba a ema kgotsa ba a wa; gonne bona, ke baatlhodi ba bone, bo bone ka go dira molemo kgotsa go dira bosula.",
                "8": "Jaanong, dikitsiso se mmuso tsa Modimo ga di fetolwe; jalo he, tsela e baakantswe gore mang le mang yo o ratang o ka tsamaya mo go yone mme a bolokwa.",
                "9": "Mme jaanong bona, morwaaka, o seka wa dira sekgopi se sengwe gape kgatlhanong le Modimo wa gago, mo dintlheng tseo tsa thuto, tse go fitlha jaanong o di lekileng go dira sebe.",
                "10": "O seka wa gopola, ka ntlha ya gore go builwe mabapi le tsosoloso, gore o tlaa tsosoloswa go tswa mo sebeng go ya kwa boitumelong. Bona, ke go raya ke re, boleo ga bo isi bo ke bo nne boitumelo.",
                "11": "Mme jaanong, morwaaka, batho botlhe ba ba leng mo seemong sa tlholego, kgotsa ke ka re, mo seemong sa selefatshe, ba mo santlhokong wa botlhoko le mo dikgoleng tsa boikepi; ga ba na le Modimo mo lefatsheng, mme ba tsamaile kgatlhanong le ka fa Modimo a ntseng ka teng; jalo he, ba mo seemong se se kgatlhanong le tlholego ya boitumelo.",
                "12": "Mme jaanong bona, a tlhaloso ya lefoko tsosoloso ke go tsaya selo sa seemo sa tlholego mme go se baya mo seemong se e seng sa tlholego, kgotsa go se baya mo seemong kgatlhanong le tlholego ya sone?",
                "13": "O, morwaaka, ga go a nna jalo; mme tlhaloso ya lefoko tsosoloso ke go buseletsa gape bosula go bosula kgotsa selefatshe go selefatshe, kgotsa sediabole go sediabole—molemo go seo se se molemo; tshiamo go seo se se tshiamo; tshiamo le tlhamalalo go seo se se tshiamo le tlhamalalo; boutlwelobotlhoko go seo se se boutlwelobotlhoko.",
                "14": "Jalo he, morwaaka, bona gore o boutlwelobotlhoko go bakaulengwe ba gago; dirisanya ka tshiamo le tlhamalalo, atlhola ka tshiamo, mme o dire molemo ka tswelelo; mme fa o dira dilo tse tsotlhe jaanong foo o tlaa bona tefo ya gago; ee, o tlaa nna le kutlwelobotlhoko e tsosolosediwa go wena gape; o tlaa nna le tshiamiso e tsosolosediwa go wena gape; o tlaa nna le katlholo e e tshiamo e tsosolosediwa go wena gape; mme o tlaa nna le molemo o lefelwa go wena gape.",
                "15": "Gonne se o se romelang kwa ntle se tlaa boela kwa go wena gape, mme se tsosolosiwe; jalo he, lefoko tsosoloso ka botlalo le bona molato moleofi, mme ga le mo tlhoke molato ka gope."
            },
            "42": {
                "1": "Mme jaanong, morwaaka, ke lemoga gore go selekanyo sengwe gape se se tshwenyang mogopolo wa gago, se o sa se tlhaloganyeng—se se mabapi le tshiamiso ya Modimo mo kotlhaong ya moleofi; gonne o leka go gopola gore ke go tlhoka tshiamiso gore moleofi a gololelwe kwa seemong sa bohutsana.",
                "2": "Jaanong bona, morwaaka, ke tlaa tlhalosa selo se go wena. Gonne bona, morago ga Morena Modimo a sena go romela batsadi ba rona ba ntlha go tswa kwa tshimong ya Etene, go lema mmu, go tswa mo ba neng ba tsewa teng—ee, o ne a ntsha monna, mme a baya kwa bokhutlong jo bo kwa botlhaba tsatsi jwa tshimo ya Etene, ditšheruba, le tšhaka e e tukang e e neng e retologela ntlheng tsotlhe, go tlhokomela setlhare sa botshelo—",
                "3": "Jaanong, re bona gore monna o ne a tla go tshwana le Modimo, a itse molemo le bosula; mme gore a seka a tloga a isa seatla sa gagwe, mme a tsaya gape ga setlhare sa botshelo, mme a ja mme a tshela ka metlha. Morena Modimo a baya ditšheruba le tšhaka e e tukang, gore a seka a ja leungo—",
                "4": "Mme jalo re bona, gore go ne ga nna le nako e neilwe motho gore a ikotlhaye, ee, nako ya tekeletso, nako ya go ikotlhaya le go direla Modimo.",
                "5": "Gonne bona, fa Atame a ka bo a ne isitse seatla sa gagwe go ne foo, mme a ja setlhare sa botshelo, o ka bo a tshedile ka metlha, go ya ka fa lefokong la Modimo, a sena sebaka sa boikotlhao; ee, mme gape lefoko la Modimo le ka bo le nnile lefela, mme thulaganyo e kgolo ya poloko e ne e ka bo e kgoreletsegile.",
                "6": "Mme bona, go ne go laoletswe go motho go swa—jalo he, fela jaaka ba ne ba kgaotswe go tswa mo setlhareng sa botshelo ba tshwanetse go kgaolwa go tswa mo sefatlhogong sa lefatshe—mme motho o ne a latlhegela ruri, ee, ba ne ba nna batho ba ba oleng.",
                "7": "Mme jaanong, o bona ka se gore batsadi ba rona ba ntlha ba ne ba kgaolwa fa pele ga Morena mmogo mo nakwaneng le mo semoweng; mme jalo re bona ba ne ba tla mo taolong go latela morago thato ya bone.",
                "8": "Jaanong bona, go ne go sa tlhokafale gore motho a gololwe mo losong le la nakwana, gonne seo se ne se tlaa senya thulaganyo e kgolo ya boitumelo.",
                "9": "Jalo he, jaaka botho bo ka seke bo swe, mme go wa go tlisitse mo losikeng lotlhe la motho loso la semoya ga mmogo le la nakwana, ke gore, ba ne ba kgaolwa go tswa fa pele ga Morena, go ne ga tlhokafala gore losika lwa monna le gololwe go tswa mo losong lwa semoya.",
                "10": "Jalo he jaaka ba ne ba fetogile go nna selefatshe, senama le sediabole, ka tlholego, seemo se sa tekeletso se ne sa tla go nna seemo sa bone go ipaakanya; se ne sa tla go nna seemo sa paakanyetso.",
                "11": "Mme jaanong gakologelwa, morwaaka, fa e ne e se ka thulaganyo ya thekololo, (e seegetswe fa thoko) gone fela foo fa ba a swa botho jwa bone bo ne jwa hutsafala, bo kgaotswe fa pele ga Morena.",
                "12": "Mme jaanong, go ne go sena tsela go golola motho go tswa gape mo seemong sa go wa se, se monna a se tlisitseng mo go ene ka ntlha ya go sa obamela ga gagwe;",
                "13": "Jalo he, go ya ka fa tshiamisong, thulaganyo ya thekololo e ne e ka seke ya diragadiwa, fela ka mabaka a boikotlhao jwa batho mo seemong se sa tekeletso, ee, mo seemong se sa paakanyetso; gonne kwa ntle ga e ne e le ka mabaka a, kutlwelobotlhoko e ne e ka seka ya diragadiwa fa e se go senya tiro ya tshiamiso. Jaanong tiro ya tshiamiso ga e kake ya senngwa; fa go le jalo, Modimo o tlaa emisa go nna Modimo.",
                "14": "Mme jalo re bona gore batho botlhe ba ne ba ole, mme ba ne ba le mo ngaparelong ya tshiamiso; ee, tshiamiso ya Modimo, e e ba golotseng ka metlha go kgaolwa go tswa fa pele ga gagwe go ya go ile.",
                "15": "Mme jaanong, thulaganyo ya kutlwelobotlhoko e ne e ka seke e tlisiwe kwa ntle ga gore tetlanyo e dirwe; jalo he Modimo ka boene o letlanyetsa dibe tsa lefatshe, go diragatsa thulaganyo ya kutlwelobotlhoko, go kgotsofatsa ditopo tsa tshiamiso, gore Modimo o ka tla a nna Modimo yo o boitekanelo, tshiamo le tlhamalalo, le Modimo yo o boutlwelobotlhoko gape.",
                "16": "Jaanong, boikotlhao bo ne bo ka seka jwa tla go batho kwa ntle ga gona le katlholo, e le yone e neng e le ya bosakhutleng jaaka botshelo jwa botho bo tshwanetse go nna, e tshwaragantswe go lebagana le thulaganyo ya boitumelo, e e neng e sa khutle le yone jaaka botshelo jwa botho.",
                "17": "Jaanong, motho o ka ikotlhaya jang fa e se a ka leofa? O ka leofa jang fa go ne go sena molao? Go ka nna molao jang fa e se gore go ne go na le kotlhao?",
                "18": "Jaanong, go ne go na le kotlhao e tshwaragantswe, le molao o o tshiamo le tlhamalalo o filwe, o o tlisitseng kutlobotlhoko ya boikotlhao jwa letswalo mo mothong.",
                "19": "Jaanong, fa go ne go sena molao o neilwe—fa motho a bolaile o tshwanetse go swa—a o ka boifa gore o ka swa fa a ka bolaya?",
                "20": "Mme gape, fa go ne go sena molao o o filweng kgatlhanong le sebe batho ba ne ba ka seka ba tshaba go leofa.",
                "21": "Mme fa go ne go sena molao o filwe, fa batho ba leofile tshiamiso e ne e ka dira eng, kgotsa kutlwelobotlhoko le yone, gonne di ne di ka se nne le seabe sepe mo setsheding?",
                "22": "Mme go na le molao o o filweng, le kotlhao e tshwaragantswe, le boikotlhao bo neilwe; boikotlhao jo, kutlwelobotlhoko e nang le seabe mo go jone; go seng jalo, tshiamiso e laola setshedi mme e dirisa molao, mme molao one o tlisa kotlhao; go sa nneng jalo, ditiro tsa tshiamiso di tlaa senngwa, mme Modimo o tlaa emisa go nna Modimo.",
                "23": "Mme Modimo ga a emise go nna Modimo, mme kutlwelobotlhoko e tsaya ba ba boikotlhao, mme kutlwelobotlhoko e tla ka ntlha ya tetlanyo; mme tetlanyo e diragatsa tsogo ya baswi; mme tsogo ya baswi e busetsa morago batho fa pele ga Modimo; mme jalo ba tsosolosiwa fa pele ga gagwe, go atlholwa go ya ka fa ditirong tsa bone, go ya ka fa molaong le tshiamiso.",
                "24": "Gonne bona, tshiamiso e dirisa ditopo tsotlhe tsa yone, mme gape kutlwelobotlhoko e tsaya botlhe ba e leng ba yone; mme jalo, ga go bape fa e se ba ba boikotlhao e le ruri ba ba bolokwang.",
                "25": "Ke eng, a o gopola gore kutlwelobotlhoko e ka thukutha tshiamiso? Ke go raya ke re, Nnyaa; le fa e le go le gonnye. Fa go le jalo, Modimo o ka emisa go nna Modimo.",
                "26": "Mme jalo Modimo o tlisa maikaelelo a gagwe a magolo a a sa khutleng, a a neng a baakantswe go tswa kwa motheong wa lefatshe. Mme jalo go tla poloko le thekololo ya batho, ga mmogo le tshenyo ya bone le khutsafalo.",
                "27": "Jalo he, O morwaaka, mang le mang yo o batlang go tla o ka tla mme a nwa metsi a botshelo ka kgololesego; mme mang le mang yo o sa batleng go tla le ene ga a patelediwe go tla; mme mo letsatsing la bofelo go tlaa tsosolosiwa go ene go ya ka fa ditirong tsa gagwe.",
                "28": "Fa a ne a eleditse go dira bosula, mme a seka a ikotlhaya mo malatsing a gagwe, bona, bosula bo tlaa direlwa go ene, go ya ka fa tsosolosong ya Modimo.",
                "29": "Mme jaanong, morwaaka, ke eletsa gore o seka wa letla dilo tse go tlhola di go tshwenya gape, mme fela o letle dibe tsa gago go go tshwenya, ka letshwenyo leo le le tlaa go tlisang go boikotlhao.",
                "30": "O morwaaka, ke eletsa gore o seka wa tlhola o gana tshiamiso ya Modimo gape. O seka wa leka go ipata go le gonnye ka ntlha ya dibe tsa gago, ka go gana tshiamiso ya Modimo; a mme o letlelela tshiamiso ya Modimo, le kutlwelobotlhoko ya gagwe, le boitshoko jwa gagwe go nna le tlhotlheletso e e tletseng mo pelong ya gago; mme mma e go tlise kwa tlase mo leroleng ka boingotlo.",
                "31": "Mme jaanong,O morwaaka, o biditswe ke Modimo go rera lefoko go batho ba. Mme jaanong, morwaaka, tsamaya tsela ya gago, bega lefoko ka boammaaruri le tlhoafalo, gore o tle o tlise batho go boikotlhao, gore thulaganyo e kgolo ya kutlwelobotlhoko e ka nna le taolo mo go bone. Mme a Modimo a go neye le go ya ka fa mafokong a me tota. Amene."
            },
            "43": {
                "1": "Mme jaanong go ne ga diragala gore barwa Alema ba ne ba ya pele gareng ga batho, go bega lefoko go bone. Mme Alema, le ene, ka boene, o ne a seka a ikhutsa, mme le ene o ne a ya pele.",
                "2": "Jaanong ga re na go tlhola re bua mabapi le go rera ga bone, fa e se fela gore ba ne ba rera lefoko, le boammaaruri, go ya ka fa moweng wa seporofiti le tshenolo; mme ba rera morago ga taolo e e boitshepho ya Modimo e ba neng ba biditswe ka yone.",
                "3": "Mme jaanong ke boela kwa pegong ya dintwa fa gare ga Banifae le Baleimene, mo ngwageng wa bolesome le boferabobedi wa puso ya baatlhodi.",
                "4": "Gonne bona, go ne ga diragala gore Basoramo ba ne ba nna Baleimene, jalo he, mo tshimologong ya ngwaga wa lesome le boferabobedi batho ba Banifae ba ne ba bona gore Baleimene ba ne ba tla mo go bone; jalo ba ne ba ipaakanyetsa ntwa; ee, ba ne ba kgobokanya mmogo mephato ya bone mo lefatsheng la Jeshone.",
                "5": "Mme go ne ga diragala gore Baleimene ba tle ka dikete tsa bone; mme ba ne ba tla mo lefatsheng la ga Enthionamo, le e leng lefatshe la Basoramo, mme monna ka leina la Sarahemona e ne e le moeteledipele wa bone.",
                "6": "Mme jaanong, ka jaana Baamalekhae ba ne ba le maitsholo a a boikepi le bobolai go gaisa jaaka ba Baleimene ba ne ba ntse, ka bo bone, jalo, Sarahemona a tlhoma bakapoteni bagolo godimo ga Baleimene, mme botlhe e ne e le Baamalekhae le Basoramo.",
                "7": "Jaanong se o ne a se dirile gore a tle a somarele letlhoo la bone go Banifae, gore o ka tla a ba tlisa mo taolong go kgonagatsha maano a gagwe.",
                "8": "Gonne bona, maano a gagwe e ne e le go fuduwa Baleimene go tšhakgalo kgatlhanong le Banifae; se o ne a se dira gore o ka tla a phamola thata e kgolo godimo ga bone, le gape gore o ka tla a nne le thata godimo ga Banifae ka go ba tlisa mo bokgobeng.",
                "9": "Mme jaanong leano la Banifae e ne e le go tlamela mafatshe a bone, le matlo a bone, le basadi ba bone, le bana ba bone, gore ba ka tla ba ba babalela go tswa mo diatleng tsa baba ba bone; le gape gore ba tle ba babalele ditshwanelo le ditshiamelo tsa bone, ee, ga mmogo le kgololesego ya bone, gore ba ka tla ba obamela Modimo go ya ka fa dikeletsong tsa bone.",
                "10": "Gonne ba ne ba itse gore fa ba ka wela mo diatleng tsa Baleimene, gore mang le mang yo o tlaa obamelang Modimo mo moweng le mo boammaaruring, Modimo wa boammaaruri o o tshelang, Baleimene ba ne ba tlaa mo senya.",
                "11": "Ee, ba ne gape ba itse letlhoo le le feteletseng la Baleimene mo bakaulengweng ba bone, ba e neng e le batho ba Enthae-Nifae-Lihae, ba ba neng ba bidiwa batho ba ga Amone—mme ba ne ba ka seke ba tsaya dibetsa, ee, ba ne ba tsene mo kgolaganong mme ba ka seke ba e kgaola—jalo he, fa ba ne ba ka wela mo diatleng tsa Baleimene ba ne ba tlaa senngwa.",
                "12": "Mme Banifae ba ne ba ka seke ba letlelele gore ba ka senngwa; jalo he ba ne ba ba fa mafatshe go nna boswa jwa bone.",
                "13": "Mme batho ba ga Amone ba ne ba fa Banifae karolo e tona ya dilwana tsa bone go tlhokomela mephato ya bone; mme jalo Banifae ba ne ba patelesega ka bonosi, go emelana kgatlhanong le Baleimene, ba ba neng e le popagano ya ga Leimene le Lemuele, le barwa Išemaele, le botlhe bao ba ba neng ba ikgaogantse go tswa mo Banifaeng, ba e neng e le Baamalekhae le Basoramo, le dikokomana tsa baperesiti ba ga Noa.",
                "14": "Jaanong dikokomana tseo di ne di le bontsi, jo bo batlileng go lekana le Banifae; mme jalo Banifae ba ne ba tlamega go emelelana le bakaulengwe ba bone, le go ya tshololong ya madi tota.",
                "15": "Mme go ne ga diragala gore jaaka fa mephato ya Baleimene e ne e ikgobokanya mmogo mo lefatsheng la Enthionamo, bona, mephato ya masole ya Banifae e ne e ipaakanyeditse go kopana le bone mo lefatsheng la Jeshone.",
                "16": "Jaanong, moeteledipele wa Banifae, kgotsa monna yo o neng a tlhomilwe gonna mokapoteni mogolo godimo ga Banifae—jaanong mokapoteni mogolo a tsaya taolo ya mephato yotlhe ya Banifae—mme leina la gagwe e ne e le Moronae;",
                "17": "Mme Moronae a tsaya taolo yotlhe, le puso ya dintwa tsa bone. Mme o ne a le fela dingwaga di le masome a mabedi le botlhano fa a tlhomiwa mokapoteni mogolo godimo ga mephato ya Banifae.",
                "18": "Mme go ne ga diragala gore o ne a kopane le Baleimene mo melelwaneng ya Jeshone, mme batho ba gagwe ba ne ba ipapanne ka ditšhaka, le ka disimetha, le mekgwa yotlhe ya dibetsa tsa ntwa.",
                "19": "Mme fa mephato ya Baleimene e bona gore batho ba ga Nifae, kgotsa gore Moronae, o ne a baakantse batho ba gagwe ka diiphemelo-sehubeng le ka dithebe tsa matsogo, ee, ga mmogo le dithebe go sireletsa ditlhogo tsa bone, mme gape ba ne ba apere diaparo tse di bokete—",
                "20": "Jaanong mophato wa ga Sarahemona o ne o sa ipaakanya ka sepe se se tshwanang le selo se; ba ne fela ba na le ditšhaka tsa bone le disimetha tsa bone, le mara a bone le metswi ya bone, le matlapa a bone le diragantshwane tsa bone; mme ba ne ba sa ikatega, fa e se fela letlalo le le neng le tlamilwe mo dinokeng tsa bone; ee, botlhe ba ne ba sa ikatega, fa e ne e se Basoramo le Baamalekhae;",
                "21": "Mme ba ne ba sa ipapana ka diiphemelo sehubeng, le fa e le dithebe—jalo he, ba ne ba boifa mephato ya Banifae mo go feteletseng ka ntlha ya seaparo sa bone, go sa kgathalesege palo ya bone e ne e le kgolo go feta Banifae.",
                "22": "Bona, jaanong go ne ga diragala gore ba ne ba seka ba leka go tla kgatlhanong le Banifae mo melelwaneng ya Jeshone; jalo he ba ne ba emelela mo lefatsheng la Enthionamo go tsena mo nageng, mme ba tsaya loeto lwa bone go dikologa mo nageng, kgakala go ya kwa tlhogong ya noka ya Sitone, gore ba ka tla ba tsena mo lefatsheng la Menthae mme ba le tsaya; gonne ba ne ba sa gopole gore mephato ya ga Moronae e tla itse kwa ba ileng teng.",
                "23": "Mme go ne ga diragala, fela fa ba sena go emelela mo nageng Moronae a romela batsaya-ditlhola mo nageng go lebelela mathibelelo a bone; mme Moronae, gape, a itse diporofito tsa ga Alema, a romela banna bangwe kwa go ene, a eletsa gore a botse Morena kwa mephato ya Banifae e tshwanetseng go ya go itshireletsa kgatlhanong le Baleimene.",
                "24": "Mme go ne ga diragala gore lefoko la Morena la tle mo go Alema, mme Alema a itsise barongwa ba ga Moronae, gore mephato ya Baleimene e ne e gwanta go dikologa mo nageng, gore ba ka tla ba tsena mo lefatsheng la Menthae, gore ba ka tla ba simolola tlhaselo mo karolong e e bokoa ya batho. Mme barongwa bao ba tsamaya mme ba neela molaetsa go Moronae.",
                "25": "Jaanong Moronae, a tlogela karolo ya mophato wa gagwe mo lefatsheng la Jeshone, gore e seka ya re ka mokgwa mongwe bontlha bongwe jwa Baleimene ba ka tla mo lefatsheng leo mme ba tsaya taolo ya motse, a tsaya bontlha jo bo setseng jwa mophato wa gagwe mme ba gwantela mo lefatsheng la Menthae.",
                "26": "Mme o ne a dira gore batho botlhe ba ba neng ba le mo sekhutlong seo sa lefatshe ba ikgobokanye mmogo go lwa kgatlhanong le Baleimene, go sireletsa mafelo a bone le lefatshe la bone, le ditshwanelo tsa bone le dikgololesego tsa bone; jalo he ba ne ba ipaakantse kgatlhanong le nako ya go tla ga Baleimene.",
                "27": "Mme go ne ga diragala gore Moronae a dire gore mophato wa gagwe o ipeye ka sephiri mo mokgatšheng o o neng o le gaufi le letshitshi la noka ya Sitone, le le neng le le kwa bophirima jwa noka ya Sitone mo nageng.",
                "28": "Mme Moronae o ne a baya ditlhola mo tikologong, gore a tle a itse fa mophato wa Baleimene o tla.",
                "29": "Mme jaanong, ka Moronae a ne a itse maikaelelo a Baleimene, gore e ne e le maikaelelo a bone go senya bakaulengwe ba bone, kgotsa go ba laola le go ba tlisa mo bokgobeng gore ba tle ba itlhomele motse wa bogosi jwa bone mo lefatsheng lotlhe;",
                "30": "Mme ene gape a itse gore e ne e le yone fela keletso ya Banifae go babalela mafatshe a bone, le kgololesego ya bone, le kereke ya bone, jalo he o ne a akanya gore ga se sebe gore o ka ba sireletsa ka leano; jalo he, o ne a itse ka ditlhola tsa gagwe gore ke tsela efe e Baleimene ba neng ba tlaa e tsaya.",
                "31": "Jalo he, a kgaoganya mophato wa gagwe mme a tlisa bontlha bongwe mo mokgatšheng, mme a ba fitlha kwa botlhaba, le mo borwa jwa lentswe la Ripola;",
                "32": "Mme ba ba setseng a ba fitlha mo mokgatšheng o o bophirima, kwa bophirima jwa noka ya Sitone, le jalo kwa tlase go tsena mo melelwaneng ya lefatshe la Menthae.",
                "33": "Mme jalo a beile mephato ya gagwe go ya ka fa keletsong ya gagwe, o ne a ipaakanyeditse go kopana le bone.",
                "34": "Mme go ne ga diragala gore Baleimene ba tle godimo kwa bokone jwa lentswe, kwa karolo nngwe ya mophato wa ga Moronae e neng e iphitlhile.",
                "35": "Mme jaaka fa Baleimene ba sena go feta lentswe la Ripola, mme ba tla mo mokgatšheng, mme ba simolola go tshela noka ya Sitone, mophato o o neng o iphitlhile mo borwa jwa lentswe, o o neng o eteletswe pele ke monna yo leina la gagwe e neng e le Lihae, mme a etelela mophato wa gagwe pele mme ba dikaganyetsa Baleimene kwa botlhaba kwa morago ga bone.",
                "36": "Mme go ne ga diragala gore Baleimene, fa ba bona Banifae ba tla mo go bone ko morago ga bone, ba retologa mme ba simolola go itaana le mophato wa ga Lihae.",
                "37": "Mme tiro ya loso ya simologa mo ntlheng tsotlhe, mme e ne e le maswe go feta mo ntlheng ya Baleimene, gonne go sa ikatega ga bone go ne go le mo mpaananeng go mabole a a bokete a Banifae ka ditšhaka tsa bone le disimetha tsa bone, tse di neng di tlisa loso go ka nna ka titeo nngwe le nngwe.",
                "38": "Fa ka fa letsogong le lengwe, go ne go na le monna a wa fale le fale gareng ga Banifae, ka ditšhaka tsa bone le go felelwa ke madi, bone ka ba ne ba sireleditswe mo dikarolong tse di botlhokwa thata tsa mmele, kgotsa dikarolo tse di botlhokwa thata tsa mmele di sireletsegile mo dititeong tsa Baleimene, ka diiphemelo-sehubeng tsa bone, le dithebe tsa bone tsa matsogo, le makarapa a bone; mme jalo Banifae ba ne ba tsweledisa tiro ya loso gareng ga Baleimene.",
                "39": "Mme go ne ga diragala gore Baleimene ba tshoge, ka ntlha ya tshenyego e kgolo gareng ga bone, le go fitlhelela ba simolola go siela ntlheng ya noka ya Sitone tota.",
                "40": "Mme ba ne ba lelekwa morago ke Lihae le banna ba gagwe; mme ba ne ba kgweelediwa ke Lihae mo metsing a Sitone, mme ba ne ba tlola metsi a Sitone. Mme Lihae o ne a emisa mephato ya gagwe mo letshitshing la noka ya Sitone gore ba seka ba e tlola.",
                "41": "Mme go ne ga diragala gore Moronae le mophato wa gagwe ba kopane le Baleimene mo mokgatšheng, mo ntlheng e nngwe ya noka ya Sitone, mme ba simolola go wela mo go bone le go ba bolaya.",
                "42": "Mme Baleimene ba ne ba tshaba gape fa pele ga bone, go ya ntlheng ya lefatshe la Menthae; mme ba ne ba kgatlhantshiwa gape ke mephato ya ga Moronae.",
                "43": "Jaanong mo lekgethong le Baleimene ba ne ba lwa mo go feteletseng; ee, go ne go ise go ke go itsewe Baleimene ka go lwa ka nonofo e kgolo mo go feteletseng jaana le bopelokgale, nnyaa, le fa e le go tswa kwa tshimologong.",
                "44": "Mme ba ne ba kgothadiwa ke Basoramo le Baamalekhae, ba e neng e le bakapoteni bagolo le baeteledipele ba bone, le ke Sarahemona, yo e neng e le mokapoteni mogolo wa bone, kgotsa moeteledipele mogolo wa bone le molaodi; ee, ba ne ba lwa jaaka dikgogela, mme bontsi jwa Banifae bo ne jwa bolawa ka diatla tsa bone, ee, gonne ba ne ba itaya mme ba phatlola ka bogare bontsi jwa makarapa a bone, mme ba ne ba phunya bontsi jwa diiphemelo-sehubeng tsa bone, mme ba ne ba kgaola bontsi jwa matsogo a bone; mme jalo Baleimene ba ne ba itaya mo kgalefong ya bone e e boitshegang.",
                "45": "Le fa go ntse jalo, Banifae ba ne ba tlhotlhelediwa ke lebaka le le botoka, gonne ba ne ba sa lwele bogosi le fa e le thata mme ba ne ba lwela malwapa a bone le kgololesego ya bone, basadi ba bone, le bana ba bone, le tsotlhe tsa bone, ee, ka ntlha ya ditshwanelo tsa bone tsa kobamelo le kereke ya bone.",
                "46": "Mme ba ne ba dira seo se ba neng ba gopola e le tiro e ba neng ba e kolota go Modimo wa bone; gonne Morena o ne a rile go bone, le ga mmogo go borraabo, gore: Go lekana le jaaka lo se molato wa ntlha, le fa e le wa bobedi, lo seka lwa itetlelela gore le bolawe ke diatla tsa baba ba lona.",
                "47": "Mme gape, Morena o ne a rile: Lo tlaa sireletsa ba malwapa a lona le go ya tshololong ya madi tota. Jalo he ka ntlha ya lebaka le Banifae ba ne ba itaana le Baleimene, go itshireletsa, le ba malwapa a bone, le mafelo a bone, lefatshe la bone, le ditshwanelo tsa bone, le dithuto tsa bone tsa tumelo.",
                "48": "Mme go ne ga diragala gore fa banna ba ga Moronae ba bona poitshego le tšhakgalo ya Baleimene, ba ne ba le gaufi le go gonyela le go tshaba go tswa go bone. Mme Moronae, a lemoga maikaelelo a bone, a romela pele le go kgothatsa dipelo tsa bone ka dikakanyo tse—ee, dikakanyo tsa mafelo a bone, le kgololesego ya bone, ee, kgololesego ya bone go tswa mo bokgobeng.",
                "49": "Mme go ne ga diragala gore ba ne ba boela mo Baleimeneng, mme ba goa ka lentswe le le lengwe fela go Morena Modimo wa bone, go kgololo ya bone le kgololesego ya bone go tswa mo bokgobeng.",
                "50": "Mme ba simolola go ema kgatlhanong le Baleimene ka thata; mme mo go yone oura eo e ba neng ba goela go Morena go kgololesego ya bone, Baleimene ba ne ba simolola go tshaba fa pele ga bone; mme ba ne ba tshabela le go ya kwa metsing a Sitone.",
                "51": "Jaanong, Baleimene ba ne ba le bantsi go feta, ee, le go feta palo ya Banifae go menagane gabedi; le fa go ntse jalo, ba ne ba gatelelwa mo e leng gore ba ne ba kgobokanngwa mmogo seopo sengwe mo mokgatšheng, mo letshitshing go bapa le noka ya Sitone.",
                "52": "Jalo he mephato ya ga Moronae e ne ya ba dikaganyetsa, ee, le mo ntlheng tsoopedi tsa noka tota, gonne bona, kwa botlhaba go ne go le banna ba ga Lihae.",
                "53": "Jalo he fa Sarahemona a bona banna ba ga Lihae kwa botlhaba jwa noka ya Sitone, le mephato ya ga Moronae kwa bophirima jwa noka ya Sitone, gore ba ne ba dikaganyeditswe ke Banifae, ba ne ba itewa ke letshogo.",
                "54": "Jaanong Moronae, fa a bone letshogo la bona, a laela banna ba gagwe gore ba emise go tsholola madi a bone."
            },
            "44": {
                "1": "Mme go ne ga diragala gore ba ne ba ema mme ba tswa sekgalanyana go tswa fa go bone. Mme Moronae a raya Sarahemona a re: Bona, Sarahemona, gore ga re eletse go nna banna ba madi. Lo itse gore lo mo diatleng tsa rona, mme ga re eletse go lo bolaya.",
                "2": "Bonang, ga re a tla ntweng kgatlhanong le lona gore re tle re tsholole madi a lona go tsaya thata; le e seng gore re eletsa go tlisa ope kwa jokweng ya bokgoba. Mme se ke lone lebaka ruri le le tlileng kgatlhanong le rona; ee, mme lo re šakgaletse ka ntlha ya dithuto tsa rona tsa tumelo.",
                "3": "Mme jaanong, lo bona gore Morena o na le rona; mme lo bona gore o lo gololetse mo diatleng tsa rona. Mme jaanong ke batla gore lo tlhaloganye gore se re se diretswe ka ntlha ya dithuto tsa rona tsa tumelo le tumelo ya rona mo go Keresete. Mme jaanong lo bona gore ga lo kake lwa senya e tumelo ya rona.",
                "4": "Jaanong lo bona gore se ke tumelo ya boammaaruri ya Modimo; ee, lo bona gore Modimo o tlaa re ema nokeng, le go re tshegetsa, le go re babalela, fela fa re ikanyega go ene, le go tumelo ya rona, le dithuto tsa rona tsa tumelo; mme Morena ga a kitla a letlelela gore re ka senngwa fa e se re ka wela mo tlolong molao mme ra latola tumelo ya rona.",
                "5": "Mme jaanong, Sarahemona, ke go laela, mo leineng la Modimo oo o o thata-yotlhe, o o nonofaditseng matsogo a rona gore re nne le thata godimo ga lona, ka tumelo ya rona, ka dithuto tsa rona tsa tumelo, le ditirelo tsa rona tsa kobamelo, le ka kereke ya rona, le ka thuso e e iletsweng e re e kolotang basadi le bana ba rona, ka kgololo eo e e re bofaganyang go mafelo a rona le lefatshe la rona; ee, le gape ka tshomarelo ya lefoko le le boitshepho la Modimo, le go lone re kolotang boitumelo jwa rona jotlhe; le ka tseo tsotlhe tse di rategang go gaisa mo go rona—",
                "6": "Ee, mme se ga se sone sotlhe; ke lo laela ka dikeletso tsotlhe tse lo nang le tsone tsa botshelo, gore lo re neele dibetsa tsa lona tsa ntwa, mme ga re kake ra batla madi a lona, mme re tlaa babalela matshelo a lona, fa lo ka tsamaya tsela ya lona mme lwa seka lwa tlhola lo tla ntweng kgatlhanong le rona gape.",
                "7": "Mme jaanong, fa lo sa dire se, bonang, lo mo diatleng tsa rona, mme ke tlaa laela banna ba me gore ba wele mo go lona, mme ba dire dintho tsa loso mo mebeleng ya lona, gore lo tle lo seka lwa nna teng; mme jaanong foo re tlaa bona gore ke mang yo o tlaa nnang le thata godimo ga batho ba; ee, re tlaa bona gore ke mang yo o tlaa tlisiwang mo bokgobeng.",
                "8": "Mme jaanong go ne ga diragala gore fa Sarahemona a sena go utlwa dipuo tse one a tla pele mme a neela tšhaka ya gagwe le simetha ya gagwe, le bora jwa gagwe mo diatleng tsa ga Moronae, mme a re go ene: Bona, dibetsa tsa rona tsa ntwa ke tse; re tlaa go di neela, mme ga re kake ra letlelela gore re ikane go wena, a re itseng gore re tlaa a roba, ga mmogo le bana ba rona; mme tsaya dibetsa tsa rona tsa ntwa, mme o re letlelele gore re ka tswela mo nageng; go seng jalo re tlaa nna ka ditšhaka tsa rona, mme re tlaa nyelela kgotsa re tlaa fenya.",
                "9": "Bona, ga re ba tumelo ya lona; ga re dumele gore ke Modimo yo o re gololetseng mo diatleng tsa lona; mme re dumela gore ke boferefere jwa lona jo bo lo babaletseng mo ditšhakeng tsa rona. Bona, ke diiphemelo sehubeng tsa lona le dithebe tsa lona tse di lo babaletseng.",
                "10": "Mme jaanong fa Sarahemona a sena go dira bokhutlo jwa go bua mafoko a, Moronae a busetsa tšhaka le dibetsa tsa ntwa, tse a neng a di amogetse, go Sarahemona, a re: Bona, re tlaa khutlisa kgotlhang.",
                "11": "Jaanong ga ke kake ka busa mafoko a ke a buileng, jalo he jaaka Morena a tshela, ga lo na go emelela fa e se lo ka emelela ka maikano gore ga lo na go bowa gape kgatlhanong le rona go re lwantsha. Jaanong ka lo le mo diatleng tsa rona re tlaa tshololela madi a lona fa fatshe, kgotsa lo tlaa ineela mo mabakeng a ke a ntshitseng.",
                "12": "Mme jaanong fa Moronae a sena go bua mafoko a, Sarahemona a nna ka tšhaka ya gago, mme o ne a šakgaletse Moronae, mme a kgomogela kwa pele gore o ka tla a bolaya Moronae; mme fela jaaka a tsholetsa tšhaka ya gagwe, bonang, mongwe wa masole a ga Moronae a e iteela le fa fatshe tota, mme ya robega fa matshwarong; mme o ne gape a itaya Sarahemona mo a neng a ntsha letlalo la gagwe la tlhogo mme la wela fa fatshe. Mme Sarahemona a tswa fa pele ga bone go tsena mo gareng ga masole a gagwe.",
                "13": "Mme go ne ga diragala gore lesole le le neng le eme gaufi foo, le le neng la kgaola letlalo la tlhogo ya ga Sarahemona, la tsaya letlalo la tlhogo go tswa fa fatshe ka moriri, mme a le baya mo ntlheng ya tšhaka ya gagwe, mme a le thapololela pele go bone, a re go bone ka lentswe le le kwa godimo:",
                "14": "Le fela jaaka letlalo le la tlhogo le wetse fa fatshe, le e leng letlalo la tlhogo ya kgosi ya lona, jalo lo tlaa wela fa fatshe kwa ntle ga gore lo golole dibetsa tsa lona tsa ntwa mme lo emelele ka kgolagano ya kagiso.",
                "15": "Jaanong go ne go le ba le bantsi, fa ba utlwa mafoko a mme ba bona letlalo la tlhogo le le neng le le mo tšhakeng, ba ne ba tsenwa ke poifo; mme bontsi bo ne jwa tla mme jwa latlhela dibetsa tsa bone tsa ntwa fa dinaong tsa ga Moronae, mme ba tsena mo kgolaganong ya kagiso. Mme go lekana le bontsi jo bo neng jwa tsena mo kgolaganong ba ne ba letlelelwa go emelelela mo nageng.",
                "16": "Jaanong go ne ga diragala gore Sarahemona a galefe mo go feteletseng, mme o ne a fuduwa masalela a masole a gagwe go tšhakgalo, go itaana ka thata e e gaisang kgatlhanong le Banifae.",
                "17": "Mme jaanong Moronae o ne a tenegile, ka ntlha ya bodipa jwa Baleimene; jalo he a laola batho ba gagwe gore ba wele mo go bone mme ba ba bolaye. Mme go ne ga diragala gore ba simolole go ba bolaya; ee, mme Baleimene ba ne ba itaya ka ditšhaka tsa bone le ka nonofo ya bone.",
                "18": "Mme bona, matlalo a bone a a neng a sa ikatega le ditlhogo tsa bone tse di sa rwalang sepe di ne di bulegetse ditšhaka tse di bogale tsa Banifae; ee, bona ba ne ba tlhajwa le go itewa, ee, mme ba ne ba wa ka bonako mo go feteletseng fa pele ga ditšhaka tsa Banifae; mme ba ne ba simolola go feelelwa fa fatshe, le tota jaaka lesole la ga Moronae le ne le porofitile.",
                "19": "Jaanong Sarahemona, fa a bona gore botlhe ba ne ba le gaufi le go bolawa, a lelela mo gogolo go Moronae a solofetsa gore o tlaa dira kgolagano ga mmogo le batho ba gagwe ba tla le bone, fa ba ka babalela masalela a matshelo a bone, gore ga ba kitla ba tlhola ba tla go lwa gape kgatlhanong le bone.",
                "20": "Mme go ne ga diragala gore Moronae a dire gore tiro ya loso e eme gape gareng ga batho. Mme a tsaya dibetsa tsa ntwa go tswa mo Baleimeneng; mme morago ga ba tsena mo kgolaganong ya kagiso le ene ba ne ba letlelelwa go emelelela mo nageng.",
                "21": "Jaanong palo ya baswi ba bone e ne e sa balege ka ntlha ya bogolo jwa palo; ee, palo ya baswi ba bone e ne e le kgolo mo go feteletseng, mmogo mo Banifaeng le mo Baleimeneng.",
                "22": "Mme go ne ga diragala gore ba ne ba latlhela baswi ba bone mo metsing a Sitone, mme ba ile pele mme ba fitlhilwe mo boteng jwa lewatle.",
                "23": "Mme mephato ya masole ya Banifae, kgotsa ba ga Moronae, ba bowa mme ba tla kwa matlong a bone le mafelo a bone.",
                "24": "Mme jalo ga fela ngwaga wa lesome le boferabobedi wa puso ya baatlhodi mo bathong ba ga Nifae. Mme jalo ga fela pego e e kwadilweng ya ga Alema, e e neng e kwadilwe mo dipapetlaneng tsa ga Nifae."
            },
            "45": {
                "intro": "Pego ka ga batho ba ga Nifae, le dintwa tsa bone le ditsuololo, mo malatsing a ga Hilamene, go ya ka fa pegong e e kwadilweng ya ga Hilamene, e a e beileng ka malatsi a gagwe.",
                "1": "Bonang, jaanong go ne ga diragala gore batho ba Nifae ba ipele mo go feteletseng, gonne Morena o ne a ba golotse gape go tswa mo diatleng tsa baba ba bone; jalo he ba ne ba fa malebogo go Morena Modimo wa bone; ee, mme ba ne ba ikitsa dijo thata mme ba rapela thata, mme ba ne ba obamela Modimo ka boipelo jo bogolo mo go feteletseng.",
                "2": "Mme go ne ga diragala gore mo ngwageng wa lesome le borobabongwe wa puso ya baatlhodi mo bathong ba Nifae, gore Alema a tla go morwawe Hilamene mme a mo raya a re: A o dumela mafoko a ke a buileng go wena mabapi le dipego tse di kwadilweng tse di neng di tshegeditswe?",
                "3": "Mme Hilamene a re go ene: Ee, ke a dumela.",
                "4": "Mme Alema a re gape: A o dumela mo go Jesu Keresete, yo o tlaa tlang?",
                "5": "Mme a re: Ee, ke dumela mafoko otlhe a o a buileng.",
                "6": "Mme Alema a re go ene gape: A o tlaa tshegetsa ditaelo tsa me?",
                "7": "Mme a re: Ee, ke tlaa tshegetsa ditaelo tsa gago ka pelo ya me yotlhe.",
                "8": "Jaanong foo Alema a re go ene: O sego wena; mme Morena o tlaa go tsweledisa mo lefatsheng le.",
                "9": "Mme bona, ke na le go le selekanyo sengwe go porofita go wena; mme se ke se porofitang go wena o seka wa dira go se itsiwe ee, se ke se go porofitang go wena se seka sa itsisiwe, le go fitlhelela seporofiti se diragadiwa; jalo he kwala mafoko a ke tlaa a buang.",
                "10": "Mme a ke mafoko: Bona, ke lemoga gore bone batho ba tota, Banifae, go ya ka fa moweng wa tshenolo o o leng mo go nna, mo dingwageng di le makgolo a mane go tswa ka nako e Jesu Keresete a tlaa itshupang go bone, ba tlaa nyenyafala mo tlhoka tumelong.",
                "11": "Ee, mme jaanong foo ba tlaa bona dintwa le leroborobo, ee, tlala le tshololo ya madi, le go fitlhelela batho ba Nifae ba sa tlhole ba le teng—",
                "12": "Ee, mme se ka ntlha ya gore ba tlaa nyenyafala mo tlhoka tumelong mme ba wela mo ditirong tsa lefifi, le bofefe, le mekgwa yotlhe ya boikepi; ee, ka re go wena, ka ntlha ya gore ba tlaa dira sebe kgatlhanong le lesedi le le golo jaana le kitso, ee, ka re go wena, gore go tsweng letsatsi leo, le tshika ya bone tota ga e kitla e feta yotlhe pele ga boikepi jo bogolo jo bo tla.",
                "13": "Mme fa letsatsi le legolo leo le tla, bona, nako e e tla ka bonako e ba ba leng jaanong, kgotsa peo ya bao ba jaanong ba balelwang gareng ga batho ba ga Nifae, ga e kitla e tlhola e balelwa gareng ga batho ba ga Nifae.",
                "14": "Mme mang le mang yo o salang, mme a seka a senngwa mo letsatsing le legolo le le boitshegang leo, o tlaa balelwa gareng ga Baleimene, mme o tlaa nna jaaka bone, botlhe, fa e se ba se kae ba ba tlaa bidiwang barutwana ba Morena; mme bone Baleimene ba tlaa ba sala morago le go fitlhelela ba sa tlhole ba le teng tota. Mme jaanong, ka ntlha ya boikepi, seporofiti se se tlaa diragadiwa.",
                "15": "Mme jaanong go ne ga diragala gore morago ga Alema a bua dilo tse kwa go Hilamene, a mo segofatsa, ga mmogo le barwa ba bangwe ba gagwe; mme gape o ne a segofaletsa lefatshe ka ntlha ya basiame.",
                "16": "Mme a re: Jaana go bua Morena Modimo—go tlaa hutsega lefatshe, ee, lefatshe leno, go ditšhaba tsotlhe, lotso, teme, le batho, go ya tshenyegong, ba ba dirang boleo, fa ba budule ka botlalo; mme jaaka ke buile jalo go tlaa nna; gonne se ke khutso le tshegofatso ya Modimo mo lefatsheng, gonne Morena ga a kake a lebelela sebe le fa e le ka selekanyo se senyenyana sa tetlelelo.",
                "17": "Mme jaanong, fa Alema a sena go bua mafoko a a segofatsa kereke, ee, botlhe bao ba ba tlaa emang ka nitamo mo tumelong go tswa mo nakong eno go ya pele.",
                "18": "Mme fa Alema a sena go dira se a emelela go tswa mo lefatsheng la Sarahemola, jaaka e kete go ya ko lefatsheng la ga Mileke. Mme go ne ga diragala gore ga a ise a tlhole a utlwalelwa; ka ga loso la gagwe le phitlho ya gagwe ga re itse ka tsone.",
                "19": "Bona, se re a se itse, gore e ne e le monna wa tshiamo; mme puo ya anama mo kerekeng gore o ne a tseelwa godimo ke Mowa, kgotsa o fitlhilwe ke seatla sa Morena, le fela jaaka Moše, mme bona, lefoko la Modimo le le kwadilweng la re Morena o ne a tseela Moše go ene; mme re gopola gore gape o amogetse Alema mo moweng, a mo itseela; jalo he, ka ntlha ya se ga re itse sepe ka ga loso le phitlho ya gagwe.",
                "20": "Mme jaanong go ne ga diragala gore mo tshimologong ya ngwaga wa lesome le borobabongwe wa puso ya baatlhodi mo bathong ba Nifae, gore Hilamene o ne a ya pele gareng ga batho go bega lefoko go bone.",
                "21": "Gonne bona, ka ntlha ya dintwa tsa bone le Baleimene le ditsuololonyana tse dintsi le dikhuduego tse di nnileng teng gareng ga batho, go ne ga tlhokafala gore lefoko la Modimo le begwe gareng ga bone, ee, le gore molawana o dirwe go ya le kereke.",
                "22": "Jalo he, Hilamene le bakaulengwe ba gagwe ba ya pele go tlhoma kereke gape mo lefatsheng lotlhe, ee, mo motseng mongwe le mongwe go ya le lefatshe lotlhe le e neng e le la batho ba Nifae. Mme go ne ga diragala gore ba tlhome baperesiti le baruti go ya le lefatshe lotlhe godimo ga dikereke tsotlhe.",
                "23": "Mme jaanong go ne ga diragala gore morago ga Hilamene le bakaulengwe ba gagwe ba sena go tlhoma baperesiti le baruti godimo ga dikereke gore go tsoge tsuololo gareng ga bone, mme ba ne ba seka ba ela tlhoko mafoko a ga Hilamene le bakaulengwe ba gagwe;",
                "24": "Mme ba gola boikgogomoso, ba tsholetsegetse godimo mo dipelong tsa bone ka ntlha ya dikhumo tsa bone tse di feteletseng mo gogolo; jalo he ba huma mo matlhong a bone, mme ba seka ba elatlhoko mafoko a bone, go tsamaya ka tlhamalalo fa pele ga Modimo."
            },
            "46": {
                "1": "Mme go ne ga diragala gore bontsi jotlhe jo bo neng bo sa obamele mafoko a ga Hilamene le bakaulengwe ba gagwe ba ne ba ikgobokantse mmogo kgatlhanong le bakaulengwe ba bone.",
                "2": "Mme jaanong bonang, ba ne ba galefile mo go feteletseng, mo e leng gore ba ne ba ikaeletse go ba bolaya.",
                "3": "Jaanong moeteledipele wa ba ba neng ba galefile kgatlhanong le bakaulengwe ba bone e ne e le monna yo motona yo o nonofileng; mme leina la gagwe e ne e le Amalekhaya.",
                "4": "Mme Amalekhaya o ne a eletsa go nna kgosi; mme bao ba ba neng ba galefile le bone ba ne ba eletsa gore a nne kgosi ya bone; mme ba ne ba le karolo e kgolo ya bone baatlhodi ba ba kwa tlase ba lefatshe, mme ba ne ba batla thata.",
                "5": "Mme ba ne ba dirwa ke phoro ya ga Amalekhaya, gore fa ba ka mo ema nokeng mme ba mo tlhoma go nna kgosi ya bone o tlaa ba dira babusi godimo ga batho.",
                "6": "Jalo ba ne ba isiwa go sele ke Amalekhaya kwa ditsuololong, go sa kgathalesege go rera ga ga Hilamene le bakaulengwe ba gagwe, ee, go sa kgathalesege tlhokomelo ya bone e feteletseng godimo ga kereke, gonne e ne e le baperesiti bagolo mo kerekeng.",
                "7": "Mme go ne go le ba le bantsi mo kerekeng ba ba neng ba dumela mafoko a phoro a ga Amalekhaya, jalo he ba tsuolola le go tswa mo kerekeng; mme jalo merero ya batho ba ga Nifae e ne e sa iketla mo go feteletseng e bile e le kotsi, go sa kgathalesege phenyo ya bone e kgolo e ba neng ba nnile le yone godimo ga Baleimene, le maipelo a bone a magolo a ba nnileng le one ka ntlha ya go gololwa ga bone ka seatla sa Morena.",
                "8": "Jalo re bona gore go bonako jang bana ba batho go lebala Morena Modimo wa bone, ee, go bonako jang go dira boikepi, le go isiwa go sele ke yo o bosula.",
                "9": "Ee, gape re bona boleo jo bogolo jo motho a le mongwe fela yo o boleo mo gogolo a ka bo dirang gore bo nne gareng ga bana ba batho.",
                "10": "Ee, re bona gore Amalekhaya, ka ntlha ya gore e ne e le monna wa leano la boferefere le monna wa mafoko a mantsi a phoro, gore o ne a timetsa dipelo tsa batho ba bantsi go dira boleo; ee, le go batla go senya kereke ya Modimo, le go batla go senya motheo wa kgololesego o Modimo a neng a o ba file, kgotsa masego a Modimo a neng a a rometse mo sefatlhogong sa lefatshe ka ntlha ya basiami.",
                "11": "Mme jaanong go ne ga diragala gore fa Moronae, yo o neng e le molaodi mogolo wa mephato ya Banifae, a sena go utlwa ka ga ditsuololo tse, o ne a tenegetse Amalekhaya.",
                "12": "Mme go ne ga diragala gore a gagole jase ya gagwe; mme a tsaya sekgethe sa yone, mme a kwala mo go sone—mo kgakologelong ya Modimo wa rona, dithuto tsa rona tsa tumelo, le kgololesego, le kagiso ya rona, basadi ba rona, le bana ba rona—mme a se bofelela mo ntlheng ya pale.",
                "13": "Mme a bofelela lekarapa la gagwe, le seiphemelo-sehubeng sa gagwe, le dithebe tsa gagwe, mme a itlama ka seaparo sa gagwe sa ntwa mo dinokeng tsa gagwe; mme a tsaya pale, e e neng e kwa ntlheng ya yone e neng e na le jase ya gagwe e e kgagogileng, (mme a e bitsa sekano sa kgololesego) mme a obamela fa fatshe, mme a rapela mo gogolo go Modimo wa gagwe a rapelela masego a kgololesego go nna mo bakaulengweng ba gagwe fela fa go ka nna setlhopha sa bakeresete ba setse go tsaya lefatshe—",
                "14": "Gonne jalo badumedi ba boammaaruri botlhe ba ga Keresete, ba e neng e le ba kereke ya Modimo, ba ne ba bidiwa ke bao ba e neng e se ba kereke.",
                "15": "Mme ba e neng e le ba kereke ba ne ba ikanyega; ee, botlhe bao ba e neng e le badumedi ba boammaaruri mo go Keresete ba ne ba tsaya mo go bone, ka boitumelo, leina la ga Keresete, kgotsa bakeresete jaaka ba ne ba bidiwa, ka ntlha ya tumelo ya bone mo go Keresete yo o tlaa tlang.",
                "16": "Mme jalo he, mo nakong e, Moronae a rapela gore tsela ya bakeresete, le kgololesego ya lefatshe di atlege.",
                "17": "Mme go ne ga diragala gore fa a sena go tshololela mowa wa gagwe kwa Modimong, a bitsa lefatshe lotlhe le le neng le le kwa borwa jwa lefatshe Letlotla, ee, le mo tshobolokong, lefatshe lotlhe, mmogo mo bokone le mo borwa—lefatshe le le tlhophilweng, le lefatshe la kgololesego.",
                "18": "Mme o ne a re: E le ruri Modimo ga a kitla a letlelela gore rona, ba re nyadiwang ka ntlha ya gore re tsere mo go rona leina la ga Keresete, re tlaa gatakwa mme re senngwe, go fitlhelela re go e tlisetsa mo go rona ka ditlolo molao tsa rona.",
                "19": "Mme fa Moronae a sena go bua mafoko a, a ya pele gareng ga batho, a fofisa sekgethe sa jase ya gagwe mo phefong, gore botlhe ba ka bona mokwalo o a neng a o kwadile mo sekgetheng, mme a goa ka lentswe le le kwa godimo, a re:",
                "20": "Bonang, mang le mang yo o tlaa bayang sekano mo lefatsheng, a ba tle pele mo nonofong ya Morena, mme ba tsena mo kgolaganong gore ba tlaa tshegetsa ditshwanelo tsa bone, le tumelo ya bone, gore Morena Modimo o ka tla a ba segofatsa.",
                "21": "Mme go ne ga diragala gore fa Moronae a sena go bega mafoko a, bonang, batho ba ne ba tla ba tabogile mmogo ka seaparo sa bone sa ntwa se tlamilwe mo dinokeng tsa bone, ba kgagola diaparo tsa bone mo sekaong, kgotsa e le kgolagano, gore ga ba kitla ba tlogela Morena Modimo wa bone; kgotsa, ka mafoko a mangwe, fa ba ka tlola ditaelo tsa Modimo, kgotsa ba wela mo ditlolong molao, mme ba tlhabiwa ke ditlhong go tsaya mo go bone leina la ga Keresete, Morena a ba gagole fela jaaka ba gagotse diaparo tsa bone.",
                "22": "Jaanong se e ne e le kgolagano e ba neng ba e dira, mme ba latlhela diaparo tsa bone fa dinaong tsa ga Moronae, ba re: Re golagana le Modimo wa rona, gore re tlaa senngwa, le tota jaaka bakaulengwe ba rona ba ba kwa lefatsheng le le go ya bokone, fa re ka wela mo ditlolong molao; ee, o ka re latlhela mo dinaong tsa baba ba rona, le fela jaaka re latlhetse diaparo tsa rona mo dinaong tsa gago go gatakwa ka fa tlase ga dinao, fa re ka wela mo ditlolong molao.",
                "23": "Moronae a re go bone: Bonang, re masalela a peo ya ga Jakobe; ee, re masalela a peo ya ga Josefe, yo jase ya gagwe e neng ya gagolwa ke bakaulengwe ba gagwe ditoki di le dintsi; ee, mme jaanong bonang, a re gakologelweng go tshegetsa ditaelo tsa Modimo, kgotsa diaparo tsa rona di tlaa gagolwa ke bakaulengwe ba rona, mme re latlhelwe mo kgolegelong, kgotsa re rekisiwe, kgotsa re bolawe.",
                "24": "Ee, a re somareleng kgololesego ya rona re le masalela a ga Josefe; ee, a re gakologelweng mafoko a ga Jakobe, pele ga loso lwa gagwe, gonne bonang, o ne a bona gore karolwana ya jase ya ga Josefe e ne ya somarelwa mme e ne e sa bola. Mme o ne a re—le fela jaaka masalela a a seaparo sa morwaake a somaretswe, jalo masalela a peo ya morwaake a tlaa somarelwa ka seatla sa Modimo, mme a tseelwa go ene, fa masalela a peo ya ga Josefe a tlaa nyelela, le fela jaaka masalela a seaparo sa gagwe.",
                "25": "Jaanong bonang, se se fa botho jwa me kutlobotlhoko; le fa go ntse jalo, mowa wa me o na le boipelo mo go morwaake, ka ntlha ya karolo eo ya peo ya gagwe e e tlaa tseelwang go Modimo.",
                "26": "Jaanong bonang, se e ne e le puo ya ga Jakobe.",
                "27": "Mme jaanong ke mang yo o itseng mme eng masalela a peo ya ga Josefe, a a tlaa nyelelang jaaka seaparo sa gagwe, ke bao ba ba tsuolotseng go tswa mo go rona? ee, le tota gore e tlaa nna rona fa re ka seka ra ema ka tlhomamo mo tumelong ya ga Keresete.",
                "28": "Mme jaanong go ne ga diragala gore fa Moronae a sena go bua mafoko a o ne a ya pele, le gape go romela pele mo dikgaolong tsotlhe tsa lefatshe tse go neng go na le ditsuololo, mme go kgobokanya mmogo batho botlhe ba ba neng ba eletsa go tshegetsa kgololesego ya bone, go ema kgatlhanong le Amalekhaya le bao ba ba neng ba tsuolotse, ba ba neng ba bidiwa Baamalekhaya.",
                "29": "Mme go ne ga diragala gore fa Amalekhaya a bona batho ba ga Moronae gore ba bantsi go gaisa Baamalekhaya—mme gape o ne a bona gore batho ba gagwe ba ne ba na le dipelaelo mabapi le tshiamiso ya tsela e ba neng ba e tsere—jalo he, a tshaba gore ga ana go bona katlego, a tsaya bao ba batho ba gagwe ba ba neng ba batla mme a emelela mo lefatsheng la Nifae.",
                "30": "Jaanong Moronae a akanya gore go ne go sa tlhokafale gore Baleimene ba ka nna le nonofo epe go feta; jalo he a akanya go kgaola batho ba ga Amalekhaya, kgotsa go ba tsaya le go ba busetsa morago, mme a tlisa Amalekhaya mo losong; ee, gonne o ne a itse gore o tlaa fuduwa Baleimene go šhakgala kgatlhanong le bone, mme a ba dira go tla ntweng kgatlhanong le bone; mme se o ne a itse gore Amalekhaya o ne a tlaa se dira gore o ka tla a bona maikaelelo a gagwe.",
                "31": "Jalo Moronae o ne a akanya gore go ne go tlhokafala gore a tseye mephato ya gagwe, ba ba neng ba ikgobokantse mmogo, mme ba ipapanne, mme ba tsena mo kgolaganong go tshegetsa kagiso—mme go ne ga diragala gore a tseye mephato ya gagwe mme a gwante a tswele kwa ntle ka ditante tsa gagwe go tsena mo nageng, go kgaola tsela ya ga Amalekhaya mo nageng.",
                "32": "Mme go ne ga diragala gore a dire go ya ka fa dikeletsong tsa gagwe, mme a gwantela pele mo nageng, mme a thibela mephato ya ga Amalekhaya.",
                "33": "Mme go ne ga diragala gore Amalekhaya a tshabe ka palo e potlana ya banna ba gagwe, mme masalela a gololelwa mo diatleng tsa ga Moronae mme ba tseelwa morago mo lefatsheng la Sarahemola.",
                "34": "Jaanong, Moronae ka e ne e le monna yo o neng a tlhomilwe ke baatlhodi bagolo le lentswe la batho, jalo he o ne a na le thata go ya ka fa thatong ya gagwe mo mephatong ya Banifae, go tlhoma le go dirisa taolo mo go bone.",
                "35": "Mme go ne ga diragala gore mongwe le mongwe wa Baamalekhaya yo o neng a seka a tsena mo kgolaganong go ema nokeng tsela ya kgololesego, gore ba ka tshegetsa puso e e gololesegileng, a dira gore a tlisiwe mo losong; mme go ne go le ba se kae ba ba neng ba gana kgolagano ya kgololesego.",
                "36": "Mme go ne ga diragala gape, gore a dire gore seboko sa kgololesego se tsholelediwe kwa godimo mo kagong e e godileng nngwe le nngwe e e neng e le mo lefatsheng lotlhe, le le neng e le la Banifae; mme jalo Moronae a jwala sekano sa kgololesego gareng ga Banifae.",
                "37": "Mme ba ne ba simolola go nna le kagiso gape mo lefatsheng; mme jalo ba ne ba tshegetsa kagiso mo lefatsheng go fitlhelela gaufi le bofelo jwa ngwaga wa lesome le borobabongwe wa puso ya baatlhodi.",
                "38": "Mme Hilamene le baperesiti bagolo le bone ba ne ba tshegetsa taolo mo kerekeng; ee, le mo sebakeng sa dingwaga di le nne ba ne ba nna le kagiso e ntsi le go ipela mo kerekeng.",
                "39": "Mme go ne ga diragala gore go ne go le bontsi jo bo neng jwa swa, ba dumela ka tlhomamo gore botho jwa bone bo ne bo rekolotswe ke Morena Jesu Keresete; jalo ba ne ba tswa mo lefatsheng ba ipela.",
                "40": "Mme go ne go na le bangwe ba ba suleng ka malwetse a mogote, e ka dipaka dingwe tsa ngwaga a neng a le mantsi mo lefatsheng—mme e seng thata ka meteteselo, ka ntlha ya seemo se se kwa godimodimo sa dijwalo tse dintsi le medi tse Modimo a neng a di baakanyeditse go ntsha tse di dirang malwetse, a a neng a lebane batho ka ntlha ya seemo sa loapi—",
                "41": "Mme go ne go le ba le bantsi ba ba suleng ka botsofe; mme bao ba ba swetseng mo tumelong ya ga Keresete ba itumetse mo go ene, jaaka re tshwanetse go tlhokega go gopola."
            },
            "47": {
                "1": "Jaanong re tlaa boela mo pegong e e kwadilweng ya rona kwa go Amalekhaya le bao ba ba neng ba tshabetse le ene mo nageng; gonne, bonang, o ne a tsere bao ba ba neng ba tsamaya le ene, mme a ya kwa lefatsheng la Nifae gareng ga Baleimene, mme a fuduwa Baleimene mo tšhakgalong kgatlhanong le batho ba Nifae, mo e leng gore kgosi ya Baleimene e ne ya romela kitsiso se mmuso go ralala lefatshe lotlhe la gagwe, gareng ga batho botlhe ba gagwe, gore ba ikgobokanye mmogo gape go ya ntweng kgatlhanong le Banifae.",
                "2": "Mme go ne ga diragala gore fa kitsiso se mmuso e sena go ya pele gareng ga bone ba ne ba tshoga mo go feteletseng; ee, ba ne ba boifa go sa itumedise kgosi, mme gape ba ne ba boifa go ya ntweng kgatlhanong le Banifae e se re kgotsa ba latlhegelwa ke matshelo a bone. Mme go ne ga diragala gore ba seka, kgotsa gore karolo e tona ya bone ba ne ba seka, ba obamela ditaelo tsa kgosi.",
                "3": "Mme jaanong go ne ga diragala gore kgosi o ne a galefa ka ntlha ya go tlhoka go abamela ga bone; jalo he o ne a neela Amalekhaya taolo ya karolo ya mophato wa gagwe o o neng wa obamela go ditaelo tsa gagwe, mme a mo laela gore a ye pele mme a ba patelele go tsaya dibetsa.",
                "4": "Jaanong bonang, se e ne e le keletso ya ga Amalekhaya; gonne ene e ne e le monna yo o bokukuntshwane thata go dira bosula jalo he o ne a loga leano mo pelong ya gagwe la go thankgola kgosi ya Baleimene.",
                "5": "Mme jaanong o ne a na le taolo ya dikarolo tseo tsa Baleimene ba ba neng ba rata kgosi; mme o ne a batla go ratiwa ke bao ba ba neng ba sa obamele; jalo he o ne a ya pele kwa lefelong le le neng le bidiwa Onaeta, gonne koo Baleimene botlhe ba ne ba tshabetse; gonne ba ne ba lemoga gore mophato o etla, mme, ba gopola gore ba tlile go ba senya, jalo he ba ne ba tshabela kwa Onaeta, kwa lefelong la dibetsa.",
                "6": "Mme ba ne ba tlhomile monna go nna kgosi le moeteledipele godimo ga bone, ba feditse mo megopolong ya bone tshwetso e e gagametseng gore ga ba kitla ba patelediwa go ya kgatlhanong le Banifae.",
                "7": "Mme go ne ga diragala gore ba ne ba ikgobokantse mmogo mo godimo ga thaba e e neng e bidiwa Antipase, ba ipaakanyetsa go lwa.",
                "8": "Jaanong e ne e se maikaelelo a ga Amalekhaya go lwa le bone go ya ka fa ditaelong tsa kgosi; mme bonang, e ne e le maikaelelo a gagwe go ratega mo mephatong ya Baleimene, gore atle a ipeye kwa tlhogong ya bone mme a thankgole kgosi mme a tseye bogosi.",
                "9": "Mme bonang, go ne ga diragala gore a dire mophato wa gagwe go tlhoma ditante tsa bone mo mokgatšheng o o neng o le gaufi le thaba ya Antipase.",
                "10": "Mme go ne ga diragala gore fa go le bosigo a romele baemedi ka sephiri mo thabeng ya Antipase, a eletsa gore moeteledipele wa bao ba ba neng ba le mo godimo ga thaba, yo leina la gagwe e neng e le Lihonthae, gore a fologelele kwa kgatong ya thaba, gonne o ne a eletsa go bua le ene.",
                "11": "Mme go ne ga diragala gore fa Lihonthae a bona molaetsa a seka a leka go fologelela tlase kwa kgatong ya thaba. Mme go ne ga diragala gore Amalekhaya a romele gape la bobedi, a eletsa gore a fologele tlase. Mme go ne ga diragala gore Lihonthae a seka; mme a romela gape la boraro.",
                "12": "Mme go ne ga diragala gore fa Amalekhaya a bona gore o ne a ka seka a kgona go tlisa Lihonthae kwa tlase go tswa mo thabeng, o ne a ya kwa godimo ga thaba, gaufi le bothibelelo jwa ga Lihonthae; mme o ne a romela gape la bone molaetsa wa gagwe go Lihonthae, a eletsa gore a fologelele tlase, le gore a tle le badisa ba gagwe.",
                "13": "Mme go ne ga diragala gore fa Lihonthae a sena go fologela tlase le badisa ba gagwe kwa go Amalekhaya, gore Amalekhaya a eleletsa gore a tle kwa tlase le mophato wa gagwe ka nako ya bosigo, mme ba dikaganyetse banna bao mo mathibelelong ba godimo ga bone kgosi o neng o mo file taolo, le gore o tlaa ba gololela mo diatleng tsa ga Lihonthae, fa a ka mo dira ene (Amalekhaya) moeteledipele wa bobedi wa mophato otlhe.",
                "14": "Mme go ne ga diragala gore Lihonthae a fologele kwa tlase le banna ba gagwe mme a dikaganyetse banna ba ga Amalekhaya, gore e tle e re pele ga ba thanya ka go tlhaba ga letsatsi ba ne ba dikaganyeditswe ke mephato ya ga Lihonthae.",
                "15": "Mme go ne ga diragala gore fa ba bona gore ba dikaganyeditswe, ba ne ba rapela Amalekhaya gore a ba letlelele gore ba kopane le bakaulengwe ba bone gore ba ka tla ba seka ba senngwa. Jaanong se e ne e le sone selo ruri se Amalekhaya a neng a se eletsa.",
                "16": "Mme go ne ga diragala gore a golole banna ba gagwe, kgatlhanong le ditaelo tsa kgosi. Jaanong se e ne e le sone selo se Amalekhaya a neng a se eletsa, gore o ka tla a diragatsa maano a gagwe a go thankgola kgosi.",
                "17": "Jaanong e ne e le mokgwa gareng ga Baleimene, fa mokapoteni mogolo wa bone a bolailwe, go tlhoma moeteledipele wa bobedi go nna mokapoteni mogolo wa bone.",
                "18": "Mme go ne ga diragala gore Amalekhaya a dire gore mongwe wa batlhanka ba gagwe a tsenyetse Lihonthae botlhole ka selekanyo, gore a swe.",
                "19": "Jaanong, fa Lihonthae a sena go swa, Baleimene ba ne ba tlhoma Amalekhaya go nna moeteledipele wa bone le molaodi mogolo wa bone.",
                "20": "Mme go ne ga diragala gore Amalekhaya a gwantele le mephato ya gagwe (gonne o ne a bone dikeletso tsa gagwe) kwa lefatsheng la Nifae, kwa motseng wa Nifae, o e neng e le motse mogolo.",
                "21": "Mme kgosi a tswela kwantle go mo kgatlhantsha le badisa ba gagwe, gonne o ne a gopola gore Amalekhaya o diragaditse ditaelo tsa gagwe, le gore Amalekhaya o ne a kgobokantse mophato o mogolo jaana go ya go lwa kgatlhanong le Banifae.",
                "22": "Mme bonang, fa kgosi a tla kwa ntle go mo kgatlhantsha Amalekhaya a dira gore batlhanka ba gagwe ba ye pele go kopana le kgosi. Mme ba tsamaya mme ba obama fa pele ga kgosi, jaaka e kete go mo tlotla ka ntlha ya bogolo jwa gagwe.",
                "23": "Mme go ne ga dira gore kgosi a ntshe seatla sa gagwe go ba emeletsa, jaaka e ne e le mokgwa wa Baleimene, e le sekao sa kagiso, mokgwa o ba neng ba o tsere mo Banifaeng.",
                "24": "Mme go ne ga diragala gore fa a setse a emeleditse wa ntlha go tswa fa fatshe, bonang a tlhaba kgosi kwa pelong; mme a wela fa fatshe.",
                "25": "Jaanong batlhanka ba kgosi ba tshaba; mme batlhanka ba ga Amalekhaya ba goa, ba re:",
                "26": "Bonang, batlhanka ba kgosi ba mo tlhabile kwa pelong, mme o ole mme ba tshabile; bonang, tlang lo bone.",
                "27": "Mme go ne ga diragala gore Amalekhaya a laele gore mephato ya gagwe e gwantele pele mme ba bone se se diragaletseng kgosi; mme fa ba tsile fa lefelong, mme ba bona kgosi a rapaletse mo matholeng a gagwe, Amalekhaya a ipaya yo o galefileng, mme a re: Mang le mang yo o neng a rata kgosi, a a ye pele, mme a alole batlhanka ba gagwe gore ba tle ba bolawe.",
                "28": "Mme go ne ga diragala gore botlhe ba ba neng ba rata kgosi, fa ba utlwa mafoko a, ba tla pele mme ba alola batlhanka ba kgosi.",
                "29": "Jaanong fa batlhanka ba kgosi ba bona mophato o ba alotse, ba ne ba tshoga gape, mme ba tshabela mo nageng, mme ba tla mo lefatsheng la Sarahemola mme ba kopana le batho ba ga Amone.",
                "30": "Mme mophato o o neng o ba alotse fa morago wa bowa, ba ne ba ba alotse mo lefeleng; mme jalo Amalekhaya, ka tsietso ya gagwe, o ne a gapa dipelo tsa batho.",
                "31": "Mme go ne ga diragala gore ka moso a tsene ka motse wa Nifae le mephato ya gagwe, mme a tsaya motse.",
                "32": "Mme jaanong go ne ga diragala gore mohumagadi, fa a sena go utlwa gore kgosi o bolailwe—gonne Amalekhaya o ne a rometse baemedi kwa go mohumagadi go mo itsise gore kgosi o ne a bolailwe ke batlhanka ba gagwe, gore o ne a ba alotse ka mophato wa masole wa gagwe, mme go ne go le mo lefeleng, mme ba dirile phalolo ya bone—",
                "33": "Jalo he, fa mohumagadi a sena go amogela molaetsa o o ne a romela go Amalekhaya, a eletsa gore a se bolaye batho ba motse; mme gape a mo eletsa gore a tle kwa go ene, mme gape a eletsa gore a tlise basupi le ene go paka mabapi le loso lwa kgosi.",
                "34": "Mme go ne ga diragala gore Amalekhaya a tseye ene motlhanka yoo yo o bolaileng kgosi, le botlhe ba ba neng ba na le ene, mme a tsena teng go mohumagadi, kwa lefelong fa a neng a ntse mo go lone; mme botlhe ba ne ba paka go ene gore kgosi o ne a bolailwe ke batlhanka ba gagwe; mme ba ne ba re gape: Ba tshabile; a se ga se pake kgatlhanong le bone? Mme jalo ba kgotsofatsa mohumagadi mabapi le loso lwa kgosi.",
                "35": "Mme go ne ga diragala gore Amalekhaya a batle go ratiwa ke mohumagadi, mme a mo tsaya go ene go nna mosadi; mme jalo ka tsietso ya gagwe, le ka thuso ya batlhanka ba gagwe ba maferefere, a tsaya bogosi; ee, o ne a amogelwa kgosi go ya le lefatshe lotlhe, gareng ga batho botlhe ba Baleimene, ba ba neng ba dirilwe ke Baleimene le Balemuele le Baišemaele, le ditsuolodi tsotlhe tsa ba Banifae, go tswa kwa pusong ya ga Nifae go fologele mo nakong ya gompieno.",
                "36": "Jaanong ditsuolodi tse, di na le thutego e e tshwanang le kitso e e tshwanang le ya Banifae, ee, ba rutilwe mo kitsong e e tshwanang ka ga Morena, le fa go ntse jalo, go a gakgamatsa go bolela, go ise go nne sebaka morago ga ditsuololo tsa bone ba ne ba nna thata go feta le go sa ikotlhae, le bongala go feta, boleofi le bosetlhogo go gaisa Baleimene—ba a nwa mo dingwaong tsa Baleimene; ba letlelela botshwakga, le mekgwa yotlhe ya bofefe; ee, ba lebala gotlhelele Morena Modimo wa bone."
            },
            "48": {
                "1": "Mme jaanong go ne ga diragala gore, fela fa Amalekhaya a sena go tsaya bogosi a simolola go tlhotlheletsa dipelo tsa Baleimene kgatlhanong le batho ba Nifae; ee, o ne a tlhoma banna go bua go Baleimene go tswa mo dikagong tse di godileng tsa bone, kgatlhanong le Banifae.",
                "2": "Mme jalo o ne a tlhotlheletsa dipelo tsa bone kgatlhanong le Banifae, mo e leng gore mo ntlheng ya bofelo ya ngwaga wa lesome le borobabongwe wa puso ya baatlhodi, ene a kgonne maano a gagwe go fitlha fa, ee, a dirilwe kgosi godimo ga Baleimene, a batla gape go busa godimo ga lefatshe lotlhe, ee, le batho botlhe ba ba neng ba le mo lefatsheng, Banifae ga mmogo le Baleimene.",
                "3": "Jalo he o ne a diragaditse maano a gagwe, gonne o ne a thatafaditse dipelo tsa Baleimene mme a foufaditse megopolo ya bone, mme a ba fuduwa go tšhakgalo, mo e leng gore o ne a kgobokantse masomosomo a mantsi go ya go lwa kgatlhanong le Banifae.",
                "4": "Gonne o ne a ikaeletse, ka ntlha ya bogolo jwa palo ya batho ba gagwe, go fekeetsa Banifae le go ba tlisa mo bokgobeng.",
                "5": "Mme jalo o ne a tlhoma bakapoteni bagolo ba Basoramo, bone e le bone ba ba itseng thata ka nonofo ya Banifae, le mafelo a bone a botshabelo, le dikarolo tsa metse ya bone tse di bokoa; jalo he a tlhoma bone go nna bakapoteni bagolo ba mephato ya gagwe.",
                "6": "Mme go ne ga diragala gore ba fuduse bothibelelo jwa bone, mme ba tsamaele pele go ya ntlheng ya lefatshe la Sarahemola mo nageng.",
                "7": "Jaanong go ne ga diragala gore fa Amalekhaya a ntse a tsaya thata ka boferefere le tsietso, Moronae, mo seatleng se sengwe, o ne a ntse a baakanya megopolo ya batho gore ba nne boikanyo go Morena Modimo wa bone.",
                "8": "Ee, o ne a ntse a nonotsha mephato ya Banifae, mme a emeletsa dikago tsa itshireletso tse di potlana, kgotsa mafelo a botshabelo; a latlhela kwa godimo matshitshi a mmu mo tikologong go dikaganyetsa mephato ya gagwe, gape a aga mabotana a matlapa go ba dikaganyetsa, mo tikologong ya metse ya bone le melelwane ya mafelo a bone; ee, gotlhe mo tikologong ya lefatshe.",
                "9": "Mme mo dikagong tsa bone tsa itshireletso tse di bokoa thata o ne a baya palo e kgolo ya banna; mme jalo o ne a aga tshireletso le go nonotsha lefatshe le e neng e le la Banifae.",
                "10": "Mme jalo o ne a baakanyetsa go tshegetsa kgololesego ya bone, mafatshe a bone, basadi ba bone, le bana ba bone, le kagiso ya bone, le gore ba tle ba tshelele Morena Modimo wa bone, le gore ba tle ba tshegetse seo se se neng se bidiwa ke baba ba bone maikemisetso a bakeresete.",
                "11": "Jaanong Moronae e ne e le monna yo o nonofileng e bile a le mogolo; e ne e le monna wa go tlhaloganya mo go itekanetseng; ee, monna yo o neng a sa itumele mo tshololong ya madi; monna yo botho jwa gagwe bo neng bo ipela mo kgololesegong le kgololo ya lefatshe la gagwe, le bakaulengwe ba gagwe go tswa mo bokgobeng le bolata;",
                "12": "Ee, monna yo pelo ya gagwe e neng e ruruga ka ditebogo go ya kwa Modimong wa gagwe, mo ditshiamelong tse dintsi le masego a a neng a a baya mo bathong ba gagwe; monna yo o neng a dira mo go feteletseng ka boitekanelo le polokesego ya batho ba gagwe.",
                "13": "Ee, mme e ne e le monna yo o neng a tsepame mo tumelong ya ga Keresete, mme o ne a ikanne ka maikano go sireletsa batho ba gagwe, ditshwanelo tsa gagwe, le lefatshe la gagwe, le dithuto tsa tumelo ya gagwe, le go ya mo tatlhegong ya madi a gagwe tota.",
                "14": "Jaanong Banifae ba ne ba rutilwe go itshireletsa kgatlhanong le baba ba bone, le mo go tshololeng madi fa go tlhokafala; ee, mme ba ne gape ba rutilwe gore ba seka ba rumolana, ee, le go seka ba tsholetsa tšhaka fa e se kgatlhanong le mmaba, fa e se go babalela matshelo a bone.",
                "15": "Mme se e ne e le tumelo ya bone, gore ka go dira jalo Modimo o ka ba tsweledisa mo lefatsheng, kgotsa ka mafoko a mangwe, fa ba ne ba na le boikanyego mo go tshegetseng ditaelo tsa Modimo gore o tlaa ba tsweledisa mo lefatsheng; ee, a ba tlhagisa go tshaba, kgotsa go baakanyetsa ntwa, go ya ka fa kotsing ya bone;",
                "16": "Mme gape, gore Modimo o tlaa itsise go bone kwa ba tshwanetseng go ya go itshireletsa kgatlhanong le baba ba bone, mme ka go dira jalo, Morena o tlaa ba golola; mme se e ne e le tumelo ya ga Moronae, mme pelo ya gagwe e ne e galalela mo go sone; e seng mo tshololong ya madi mme mo go direng molemo, mo go babaleleng batho ba gagwe, ee, mo go tshegetseng ditaelo tsa Modimo, ee, le go gana boikepi.",
                "17": "Ee, ammaaruri, ammaaruri ka re go lona, fa batho botlhe ba ka bo ba nnile, e bile ba ntse, kgotsa ba ka tsamaya ba nna, jaaka Moronae, bona, di thata tota tsa molete di ka bo di kile tsa tshikinngwa ka metlha; ee, diabole o ka bo a ise a nne le thata godimo ga dipelo tsa bana ba batho.",
                "18": "Bonang, e ne e le monna yo o tshwanang le Amone, morwa Mosaeya, ee, gape le barwa Mosaeya ba bangwe, ee, ga mmogo le Alema le barwawe, gonne botlhe e ne e le banna ba Modimo.",
                "19": "Jaanong bonang, Hilamene le bakaulengwe ba gagwe le bone ba ne ba se kwa tlase mo go direleng batho go feta Moronae; gonne ba ne ba rera lefoko la Modimo, mme ba ne ba kolobeletsa go boikotlhao batho botlhe mang le mang yo o neng a obamela go mafoko a bone.",
                "20": "Mme jalo ba ne ba ya pele, mme batho ba ne ba ikokobetsa ka ntlha ya mafoko a bone, mo e leng gore ba ne ba ratilwe godimo ke Morena, mme jalo ba gololesegile go tswa mo dintweng le dikomano gareng ga bone, ee, le mo sebakeng sa ngwaga tse nne.",
                "21": "Mme, jaaka ke buile, kwa ntlheng ya bofelo ya ngwaga wa bolesome le borobabongwe, ee, go sa kgathalesege kagiso ya bone gareng ga bone, ba ne ba patelesega ka go sa rata go itaana le bakaulengwe ba bone, Baleimene.",
                "22": "Ee, mme mo tshobolokong, dintwa tsa bone ga di ise di ko di eme sebaka sa dingwaga di le dintsi le Baleimene; go sa kgathalesege go sa batla ga bone.",
                "23": "Jaanong ba ne ba hutsafetse go tsaya dibetsa kgatlhanong le Baleimene, gonne ba ne ba sa itumele mo tshololong ya madi; ee, mme se e ne e se sotlhe—ba ne ba hutsafaletse go nna tsela ya go romela bontsi jwa bakaulengwe ba bone go tswa mo lefatsheng le go tsena mo lefatsheng le le sa khutleng, ba sa ipaakanyetsa go kopana le Modimo wa bone.",
                "24": "Le fa go ntse jalo, ba ne ba ka seka ba letlelela go baya fa fatshe matshelo a bone, gore basadi ba bone le bana ba bone ba ka ganyaolwa ke bosetlhogo jo bo sa tlhabologang jwa bao ba e kileng ya bo e le bakaulengwe ba bone, ee, mme ba tsuolotse go tswa mo kerekeng, mme ba ba tlogela mme ba ile go ba nyeletsa ka go ikopanya le Baleimene.",
                "25": "Ee, ba ne ba sa kgone go tshegetsa kakanyo ya gore bakaulengwe ba bone ba tshwanetse go ipela mo godimo ga madi a Banifae, fela fa go ne go na le bangwe ba ba tlaa tshegetsang ditaelo tsa Modimo, gonne tsholofetso ya Morena e ne e le, fa ba ka tshegetsa ditaelo tsa gagwe ba tlaa tswelela mo lefatsheng."
            },
            "49": {
                "1": "Mme go ne ga diragala gore mo kgweding ya lesome le motso ya ngwaga wa lesome le borobabongwe, ka letsatsi la bolesome la kgwedi, mephato ya Baleimene e ne ya bonwa etla go ya ntlheng ya lefatshe la Emonaeha.",
                "2": "Mme bonang, motse o ne o agilwe sesha, mme Moronae o ne a beile mophato kwa melelwaneng ya motse, mme ba ne ba latlhetse mmu mo tikologong go ba sireletsa mo metswing le matlapa a Baleimene; gonne bonang, ba ne ba lwa ka matlapa le ka metswi.",
                "3": "Bonang, ke rile motse wa Emonaeha o ne o agilwe sesha. Ka re go lona, ee, o ne ka bontlha bongwe o agilwe sesha; mme ka ntlha ya gore Baleimene ba ne ba kile ba o senya ka ntlha ya boikepi jwa batho, ba ne ba gopola gore gape o tlaa nna letsomo le le motlhofo mo go bone.",
                "4": "Mme bonang, maswabi a bone a ne a le magolo jang; gonne bonang, Banifae ba ne ba epile thota ya mmu mo tikologong ya bone, e e neng e le kwa godimo mo e leng gore Baleimene ba ne ba sa kgone go kolopela mantswe a bone le metswi ya bone kwa go bone mo di neng di ka nna le mosola, le e seng gore ba ne ba ka tla mo go bone fa e se ka lefelo la bone la go tsena.",
                "5": "Jaanong mo nakong e bakapoteni bagolo ba Baleimene ba ne ba gakgametse mo go feteletseng, ka ntlha ya tlhalefo ya Banifae mo go baakanyeng mafelo a bone a tshireletso.",
                "6": "Jaanong baeteledipele ba Baleimene ba ne ba gopotse gore, ka ntlha ya bogolo jwa dipalo tsa bone, ee, ba ne ba gopola gore ba na le tshiamelo ya go ba tlhasela jaaka ba kile ba dira pele ga fa; ee, mme gape ba ne ba ipaakantse ka dithebe, le ka diiphemelo-sehubeng; mme ba ne gape ba ipaakantse ka diaparo tsa matlalo, ee, diaparo tse di kima thata go sireletsa go sa ikatega ga bone.",
                "7": "Mme ba ne ba ipaakantse jalo ba ne ba gopola gore ba tlaa fekeetsa ka motlhofo mme ba tlise mo jokweng ya bokgoba bakaulengwe ba bone, kgotsa ba bolae le go ba ganyaola go ya ka fa go ijeseng monate ga bone.",
                "8": "Mme bonang, mo kgakgamalong e tona ya bone, ba ne ba ba ipaakanyeditse, ka mokgwa o o iseng o ke o itsiwe gareng ga bana ba ga Lihae. Jaanong ba ne ba ipaakanyeditse Baleimene, go lwa morago ga mokgwa wa ditaelo tsa ga Moronae.",
                "9": "Mme go ne ga diragala gore Baleimene, kgotsa Baamalekhaya, ba ne ba gakgamaditswe mo go feteletseng ke mokgwa wa bone wa go ipaakanyetsa ntwa.",
                "10": "Jaanong, fa kgosi Amalekhaya a ne a tlile go tswa kwa lefatsheng la Nifae, kwa tlhogong ya mophato wa gagwe, gongwe o ka bo a dirile Baleimene gore ba tlhasele Banifae kwa motseng wa Emonaeha; gonne bonang, o ne a sa kgathale ka madi a batho ba gagwe.",
                "11": "Mme bonang, Amalekhaya o ne a sa tla ene ka sebele go lwa. Mme bonang, bakapoteni bagolo ba gagwe ba seka ba leka go tlhasela Banifae kwa motseng wa Emonaeha, gonne Moronae o ne a fetotse tsamaiso ya merero gareng ga Banifae, mo e leng gore Baleimene ba ne ba swabile mo mafelong a bone a go boela morago mme ba ne ba seka ba tla mo go bone.",
                "12": "Jalo he ba boela morago go tsena mo nageng, mme ba tsaya kampa ya bone mme ba gwantela go ya ntlheng ya lefatshe la Noa, ba gopola gore le ke lefelo le le latelang gore ba tle kgatlhanong le Banifae.",
                "13": "Gonne ba ne ba itse gore Moronae o ne a thatafaditse, kgotsa o ne a aga dikago tsa tshireletso, tsa motse mongwe le mongwe mo lefatsheng lotlhe le le mo tikologong; jalo he, ba gwantela kwa pele kwa lefatshe la Noa ka maitlamo a a tsepameng; ee, bakapoteni bagolo ba bone ba ne ba tla kwa pele mme ba dira maikano gore ba tlaa senya batho ba motse oo.",
                "14": "Mme bonang, mo kgakgamalong ya bone, motse wa Noa, o o neng pele ga fa o neng o le lefelo le le bokoa, o ne jaanong, ka go dira ga ga Moronae, o nonofile, ee, le go feta motse wa Emonaeha.",
                "15": "Mme jaanong, bonang, se e ne e le tlhalefo mo go Moronae; gonne o ne a gopotse gore ba tlaa tshoga kwa motseng wa Emonaeha; mme ka jaana motse wa Noa o ne go fitlhelela mo nakong eno e le one kgaolo e e bokowa ya lefatshe, jalo he ba tlaa gwantela koo go lwa; mme jalo e ne e le go ya ka fa dikeletsong tsa gagwe.",
                "16": "Mme bonang, Moronae o ne a tlhomile Lihae go nna mokapoteni mogolo godimo ga banna ba motse oo; mme e ne e e le ene Lihae yole yo o neng a lwa le Baleimene mo mokgatšheng o o kwa botlhaba jwa noka ya Sitone.",
                "17": "Mme jaanong bonang go ne ga diragala, gore fa Baleimene ba bona gore Lihae o laola motse ba ne gape ba swaba, gonne ba ne ba tshaba Lihae mo go feteletseng; le fa go ntse jalo bakapoteni bagolo ba bone ba ne ba ikanne ka maikano go tlhasela motse; jalo he, ba ne ba tlisa mephato ya bone.",
                "18": "Jaanong bonang, Baleimene ba ne ba ka seka ba tsena mo dikagong tsa tshireletso tsa bone fa e se kwa kgorwaneng, ka ntlha ya bokwagodimo jwa lotshitshi lo lo neng lo latlhetswe kwa godimo, le boteng jwa kgatlampi e e neng e epilwe mo tikologong, fa e ne e se fela ka kgoro.",
                "19": "Mme jalo Banifae ba ne ba ipaakantse go senya botlhe ba ba neng ba tlaa leka go palama godimo go tsena mo teng ga kago ya itshireletso ka tsela epe e nngwe, ka go kolopela matlapa le metswi kwa go bone.",
                "20": "Jalo ba ne ba ipaakantse, ee, setlhopha sa banna ba bone ba ba nonofileng go gaisa, ka ditšhaka tsa bone le diragantshwane tsa bone, go iteela fatshe botlhe ba ba tlaa lekang go tsena mo lefelong la bone la tshireletso ka lefelo la go tsena; mme jalo ba ne ba ipaakanyeditse go itshireletsa kgatlhanong le Baleimene.",
                "21": "Mme go ne ga diragala gore bakapoteni ba Baleimene ba tlise mephato ya bone fa pele ga lefelo la go tsena, mme ba simolola go itaana le Banifae, go tsena mo teng ga lefelo la bone la tshireletso; mme bonang, ba ne ba kgweelediwa kwa morago nako le nako, mo e leng gore ba ne ba bolawa ka polao e kgolo.",
                "22": "Jaanong fa ba bona gore ga ba ka kake ba tsaya thata godimo ga Banifae ka kgoro, ba ne ba simolola go epa lotshitshi lwa mmu la bone kwa tlase gore ba tle ba bone kgoro ya mephato ya bone, gore ba tle ba nne le sebaka se se lekalekanang go lwa; mme bonang, mo go lekeng se ba ne ba feelwa ke matlapa le metswi e e neng e latlhelwa kwa go bone; mme boemong jwa gore ba katele mahoti a bone ka go goga lotshitshi lwa mmu, a ne a katelwa ka selekanyo se se rileng ka mebele ya bone e e suleng le e e gobetseng.",
                "23": "Jalo Banifae ba ne ba na le thata yotlhe godimo ga baba ba bone; mme jalo Baleimene ba ne ba leka go senya Banifae go fitlhelela bakapoteni bagolo ba bone botlhe ba bolaiwa; ee, mme Baleimene ba feta sekete ba ne ba bolailwe; fa, ka fa ntlheng e nngwe go ne go se le fa e le motho a le mongwe wa Banifae yo o neng a bolailwe.",
                "24": "Go ne go le ba ka nna masome a matlhano ba ba neng ba gobetse, ba ba neng ba sa sireletsega go metswi ya Baleimene go tsena ka kgoro, mme ba ne ba sireleditswe ke dithebe tsa bone, le diiphemelo sehubeng tsa bone, le makarapa a bone, mo e leng gore dintho tsa bone di ne di le mo maotong a bone, tse bontsi jwa tsone di neng di le maswe.",
                "25": "Mme go ne ga diragala, gore fa Baleimene ba bona gore bakapoteni bagolo botlhe ba bone ba bolailwe ba tshabela mo nageng. Mme go ne ga diragala gore ba boele kwa lefatsheng la Nifae, go itsise kgosi ya bone, Amalekhaya, yo e neng e le Monifae ka matsalo, mabapi le tatlhegelo ya bone e kgolo.",
                "26": "Mme go ne ga diragala gore o ne a šakgetse mo go feteletseng go batho ba gagwe, ka ntlha ya gore o ne a sa bona keletso ya gagwe mo Banifaeng; o ne a sa ba tlisa mo jokweng ya bokgoba.",
                "27": "Ee o ne a galefile mo go feteletseng, mme o ne a hutsa Modimo, ga mmogo le Moronae, a ikana ka maikano gore o tla nwa madi a gagwe; mme se ka ntlha ya gore Moronae o ne a tshegetsa ditaelo tsa Modimo mo go baakanyetseng pabalesego ya batho ba gagwe.",
                "28": "Mme go ne ga diragala, gore ka fa seatleng se sengwe, batho ba ga Nifae ba ne ba leboga Morena Modimo wa bone, ka ntlha ya thata ya gagwe e e senang bolekane mo go ba gololeng mo diatleng tsa baba ba bone.",
                "29": "Mme jalo ga khutla ngwaga wa lesome le borobabongwe wa puso ya baatlhodi mo bathong ba ga Nifae.",
                "30": "Ee, mme go ne go na le kagiso e tsweletse gareng ga bone, le tswelelo e kgolo e e feteletseng mo kerekeng ka ntlha ya go elatlhoko le tlhoafalo e ba neng ba e fa lefoko la Modimo, le le neng le begilwe go bone ke Hilamene, le Shibilane, le Korianthene, le Amone le bakaulengwe ba gagwe, ee, le ke botlhe ba ba neng ba tlhomiwa ka taolo e e boitshepho ya Modimo, ba kolobeditswe go boikotlhao, mme ba romelwa pele go rera gareng ga batho."
            },
            "50": {
                "1": "Mme jaanong go ne ga diragala gore Moronae o ne a seka a emisa go baakanyetsa ntwa, kgotsa go sireletsa batho ba gagwe kgatlhanong le Baleimene; gonne o ne a dira gore mephato ya gagwe e simolole mo tshimologong ya ngwaga wa masome a mabedi wa puso ya baatlhodi, gore ba simolole go epa ditotoma tsa mmu go dikologa metse yotlhe, go ya le lefatshe lotlhe le e neng e le la Banifae.",
                "2": "Mme mo godimo ga ditotoma tse tsa mmu a dira gore go nne le mapako, ee, ditiro tsa mapako di agilwe go tla kwa boleeleng jwa monna, go dikologa metse.",
                "3": "Mme a dira gore mo godimo ga ditiro tseo tsa mapako, go nne le lorako lwa diphatsa di agilwe mo godimo ga mapako mo tikologong; mme di ne di nonofile gape di le kwa godimo.",
                "4": "Mme a dira gore dikago tse di godileng di emeletswe tse di neng di okame ditiro tseo tsa mapako, mme a dira gore mafelo a tshireletso a agwe mo dikagong tse di godileng tseo, gore matlapa le metswi ya Baleimene e seka ya ba utlwisa botlhoko.",
                "5": "Mme di ne di baakantswe gore ba ka kgona go kolopa matlapa gotswa kwa godimo ga tsone, go ya ka fa kgatlhegong ya bone le nonofo ya bone, mme ba bolae yo o tlaa lekang go ya gaufi le dipota tsa motse.",
                "6": "Jalo Moronae o ne a baakanya mafelo a nonofo kgatlhanong le go tla ga baba ba bone, mo tikologong ya motse mongwe le mongwe mo lefatsheng lotlhe.",
                "7": "Mme go ne ga diragala gore Moronae a dire gore mephato ya gagwe e tsamae pele mo nageng e e kwa botlhaba; ee, mme ba ne ba ya pele mme ba kgweetsa Baleimene botlhe ba ba neng ba le mo nageng e e kwa botlhaba mo mafatsheng a bone, a a neng a le kwa borwa jwa lefatshe la Sarahemola.",
                "8": "Mme lefatshe la Nifae le ne le tsamaya mo tseleng e e tlhamaletseng go tswa lewatle la botlhaba go ya kwa bophirima.",
                "9": "Mme go ne ga diragala gore fa Moronae a sena go gatelela Baleimene botlhe go tswa mo nageng ee kwa botlhaba, e e neng e le kwa bokone jwa mafatshe a bone, o ne a dira gore banni ba ba neng ba le mo lefatsheng la Sarahemola le mo lefatsheng le le mo tikologong ba tsamae pele go tsena mo nageng e e botlhaba, le go ya kwa melelwaneng gaufi le letshitshi la lewatle, mme ba tsee lefatshe.",
                "10": "Mme gape o ne a baya mephato ya masole kwa borwa, mo melelwaneng ya mafelo a bone, mme a ba dira gore ba emeletse dikago tsa tshireletso gore ba tle ba sireletse mephato ya bone le batho ba bone go tswa mo diatleng tsa baba ba bone.",
                "11": "Mme jalo o ne a kgaola mafelo a a thata otlhe a Baleimene mo nageng e e botlhaba, ee, le ga mmogo kwa bophirima, a nonotsha tshireletso ya tsela fa gare ga Banifae le Baleimene, fa gare ga lefatshe la Sarahemola le lefatshe la Nifae, go tswa kwa lewatleng la bophirima, e taboga go bapa le tlhogo ya noka ya Sitone—Banifae ka ba ne ba tshotse lefatshe lotlhe go ya kwa bokone, ee, le lefatshe lotlhe le le neng le le kwa bokone jwa lefatshe la Letlepu tota, go ya ka fa go rateng ga bone.",
                "12": "Jalo Moronae, le mephato ya gagwe, e e neng e oketsega ka letsatsi le letsatsi ka ntlha ya tlhomamisetso ya tshireletso e ditiro tsa gagwe dineng di e tlisa pele go bone, o ne a batla go kgaola nonofo le thata ya Baleimene go tswa mo mafelong a bone, gore ba tle ba seka ba nna le thata mo mafelong a bone.",
                "13": "Mme go ne ga diragala gore Banifae ba simolole motheo wa motse, mme ba ne ba bitsa leina la motse Moronae; mme o ne o le go bapa le lewatle le le botlhaba; mme o ne o le kwa borwa gaufi le tselana ya manno a Baleimene.",
                "14": "Mme gape ba ne ba simolola motheo wa motse fa gare ga motse wa Moronae le motse wa Arone, o kopanya melelwane ya Arone le Moronae; mme ba ne ba bitsa leina la motse o, kgotsa lefatshe, Nifaeha.",
                "15": "Mme gape ba ne ba simolola mo ngwageng one oo go aga metse e le mentsi kwa bokone, mongwe ka mokgwa mongwe o ba neng ba o bitsa Lihae, o o neng o le kwa bokone gaufi le melelwane ya lotshitshi lwa lewatle.",
                "16": "Mme jalo ga felela ngwaga wa masome a mabedi.",
                "17": "Mme batho ba Nifae ba ne ba le mo seemong se sa tswelelopele mo tshimologong ya ngwaga wa masome a mabedi le motso wa puso ya baatlhodi mo bathong ba Nifae.",
                "18": "Mme ba ne ba tswelela mo go feteletseng, mme ba ne ba huma mo go feteletseng; ee, mme ba ne ba ntsifala mme ba gola nonofo mo lefatsheng.",
                "19": "Mme jalo re bona gore go boutlwelobotlhoko le tshiamo le tlhamalalo jang ditirisanyo tsa Morena, mo go diragatseng mafoko otlhe a gagwe go bana ba batho; ee, re ka bona gore mafoko a gagwe a a netefadiwa, le mo nakong eno, e a buileng le Lihae, a re:",
                "20": "Go sego wena le bana ba gago; mme ba tlaa segofadiwa, go lekana le jaaka ba tlaa tshegetsa ditaelo tsa me ba tlaa tswelela mo lefatsheng. Mme gakologelwa, go lekana le jaaka ba tlaa seke ba tshegetse ditaelo ba tlaa kgaolwa go tswa fa pele ga Morena.",
                "21": "Mme re bona gore ditsholofetso tse di netefaditswe go batho ba Nifae; gonne e ne e le diphapang le dikomano tsa bone, ee, dipolao tsa bone, le go thukutha ga bone, go obamela disetwa ga bone, boaka jwa bone, bodiabole jwa bone, tse di neng di le gareng ga bone, tse di tlisitseng mo go bone dintwa tsa bone le ditshenyego tsa bone.",
                "22": "Mme bao ba ba neng ba le boikanyego mo go tshegetseng ditaelo tsa Morena ba ne ba gololwa ka dinako tsotlhe, fa diketekete tsa bakaulengwe ba bone ba ba boleo ba ne ba abelwa go nna mo bokgobeng, kgotsa go nyelela ka tšhaka, kgotsa go senyega mo tlhoka tumelong, mme ba tlhakatlhakana le Baleimene.",
                "23": "Mme bonang ga go ise go ke go nne le nako e e itumedisang go feta gareng ga batho ba ga Nifae, fa e sale ka malatsi a ga Nifae, go feta mo malatsing a ga Moronae, ee, le ka nako eno tota, mo ngwageng wa masome a mabedi le motso wa puso ya baatlhodi.",
                "24": "Mme go ne ga diragala gore ngwaga wa masome a mabedi le bobedi wa puso ya baatlhodi le one wa felela ka kagiso; ee, ga mmogo le gape ngwaga wa masome a mabedi le boraro.",
                "25": "Mme go ne ga diragala gore mo tshimologong ya ngwaga wa masome a mabedi le bone wa puso ya baatlhodi, le gone go ka bo go nnile le kagiso gareng ga batho ba Nifae fa e ne e se ka komano e e neng ya diragala gareng ga bone mabapi le lefatshe la Lihae; le lefatshe la Morianthene, le le neng le tshwaragana mo melelwaneng ya Lihae; a ka bobedi a neng a le mo melelwaneng e e gaufi le lotshitshi lwa lewatle.",
                "26": "Gonne bonang, batho ba ba neng ba tshotse lefatshe la Morianthene ba ne ba re karolo ya lefatshe la Lihae ke ya bone; jalo he go ne ga simolola go nna le komano e e mogote fa gare ga bone, mo e leng gore batho ba Morianthene ba ne ba tsaya dibetsa kgatlhanong le bakaulengwe ba bone, mme ba ne ba ikaeletse ka tšhaka go ba bolaya.",
                "27": "Mme bonang, batho ba ba neng ba tshotse lefatshe la Lihae ba ne ba tshabela kwa kampeng ya ga Moronae, mme ba ikuela mo go ene go thuswa; gonne bonang ba ne ba se molato.",
                "28": "Mme go ne ga diragala gore fa batho ba Morianthene, ba ba neng ba eteletswe pele ke monna yo leina la gagwe e neng e le Morianthene, ba bona gore batho ba ga Lihae ba tshabetse kwa kampeng ya ga Moronae, ba ne ba tletse letshogo mo go feteletseng gore e se re kgotsa mophato wa ga Moronae o tlaa ba tlhasela mme wa ba senya.",
                "29": "Jalo he, Morianthene o ne a tsenya mo dipelong tsa bone gore ba tshabele kwa lefatsheng le le neng le le go ya kwa bokone, le le neng le apesitswe ke boidiidi jo bogolo jwa metsi, mme ba tseye taolo ya lefatshe le le neng le le kwa bokone.",
                "30": "Mme bonang, ba ka bo ba kgonne go diragatsa leano le, (e e ka bong e nnile tsela ya go hutsafalelwa) mme bonang, Morianthene e le monna wa maikutlo a mantsi, jalo he o ne a tenegetse mongwe wa batlhanka ba gagwe wa mosadi, mme a wela mo go ene mme a mmetsa thata.",
                "31": "Mme go ne ga diragala gore a tshabe, mme a tla kwa kampeng ya ga Moronae, mme a bolelela Moronae dilo tsotlhe mabapi le kgang, ga mmogo le mabapi le maikaelelo a bone go tshabela mo lefatsheng le le go ya kwa bokone.",
                "32": "Jaanong bonang, batho ba ba neng ba le mo lefatsheng la Letlepu, kgotsa a ke re Moronae, ba boifa gore ba ka obamela mafoko a ga Morianthene mme ba ikopanya le batho ba gagwe, mme jalo o ka tsaya taolo ya dikarolo tseo tsa lefatshe, se se ka bayang motheo wa ditlamorago tse di tlhoafetseng gareng ga batho ba ga Nifae, ee, ditlamorago tse di neng di ka tlisa thankgolo ya kgololesego ya bone.",
                "33": "Jalo Moronae a romela mophato, ka kampa ya bone, go thibela batho ba ga Morianthene, go emisa go siela ga bone mo lefatsheng le le kwa bokone.",
                "34": "Mme go ne ga diragala gore ba seka ba ba thibela go fitlhelela ba tlile kwa melelwaneng ya lefatshe la Letlotla; mme foo ba ne ba ba thibela, ka mokgwatlha o mosesane o o isang gaufi le lewatle go tsena mo lefatsheng le le kwa bokone, ee, gaufi le lewatle, kwa bophirima le kwa botlhaba.",
                "35": "Mme go ne ga diragala gore mophato wa masole o o neng o romilwe ke Moronae, o o neng o eteletswe pele ke monna yo leina la gagwe e neng e le Thienkhamo, o ne wa kgatlhantsha batho ba ga Morianthene; mme batho ba ga Morianthene ba ne ba le bodipa mo e leng gore, (ka ba ne ba tlhotlhelediwa ke boleofi jwa gagwe le mafoko a gagwe a phoro) gore ntwa e ne ya simologa gareng ga bone, e mo go yone Thienkhamo a neng a bolaya Morianthene mme a fenya mophato wa gagwe, mme a ba tsaya e le magolegwa, mme a boela kwa kampeng ya ga Moronae. Mme jalo ga fela ngwaga wa masome a mabedi le bone wa puso ya baatlhodi mo bathong ba ga Nifae.",
                "36": "Mme jalo batho ba ga Morianthene ba ne ba busediwa morago. Mme mo go tseneng mo kgolaganong go tshegetsa kagiso ba ne ba busediwa mo lefatsheng la Morianthene, mme kopano e ne ya diragala gareng ga bone le batho ba Lihae; mme le bone ba ne ba busediwa kwa mafatsheng a bone.",
                "37": "Mme go ne ga diragala gore mo ngwageng one oo o ka one batho ba Nifae ba neng ba nna le kagiso e tsosolositswe go bone, gore Nifaeha, moatlhodi mogolo wa bobedi, a swa, a nnile mo setilong sa katlholo ka tlhamalalo e e itekanetseng fa pele ga Modimo.",
                "38": "Le fa go ntse jalo, o ne a ganne Alema go tsaya dipego tse di kwadilweng tseo le dilo tseo tse di neng di tlotlomaditswe ke Alema le borraagwe gore di boitshepho thata; jalo he Alema o ne a di neetse morwawe, Hilamene.",
                "39": "Bonang, go ne ga diragala gore morwa Nifaeha o ne a tlhongwa go tsaya setilo sa katlholo, mo boemong jwa ga rragwe; ee, o ne a tlhongwa moatlhodi mogolo le molaodi godimo ga batho, ka maikano le tlhomo e e boitshepho go atlhola ka tshiamo, le go tshegetsa kagiso le kgololesego ya batho, le go ba neela ditshiamelo tsa bone tse di boitshepho go obamela Morena Modimo wa bone, ee, go ema nokeng le go tlhokomela tsela ya Modimo malatsi otlhe a gagwe, le go tlisa baleofi kwa tshiamisong go ya ka fa melatong ya bone.",
                "40": "Jaanong bonang, leina la gagwe e ne e le Phahorane. Mme Phahorane o ne a tsaya setilo sa ga rragwe, mme a simolola puso ya gagwe kwa bofelong jwa ngwaga wa masome a mabedi le bone, godimo ga batho ba ga Nifae."
            },
            "51": {
                "1": "Mme jaanong go ne ga diragala gore mo tshimologong ya ngwaga wa masome a mabedi le botlhano wa puso ya baatlhodi mo bathong ba ga Nifae, bone ba tlhomile kagiso gareng ga batho ba Lihae le batho ba Morianthene mabapi le mafatshe a bone, mme ba simolotse ngwaga wa masome a mabedi le metso e metlhano ka kagiso;",
                "2": "Le fa go ntse jalo, ba ne ba seka ba tshegetsa ka sebaka kagiso e e tletseng mo lefatsheng, gonne go ne ga simolola go nna le komano gareng ga batho mabapi le moatlhodi mogolo Phahorane; gonne bonang, go ne go na le lekgamu la batho ba ba neng ba eletsa gore dintlha dingwe di se kae tsa molao di fetolwe.",
                "3": "Mme bonang, Phahorane o ne a seka a fetola le fa e le go letlelela gore molao o ka fetolwa; jalo he, o ne a seka a obamela bao ba ba neng ba rometse mantswe a bone ka ditopo tsa bone mabapi le go fetolwa ga molao.",
                "4": "Jalo he, ba ba neng ba eletsa gore molao o fetolwe ba ne ba mo šhakgaletse, mme ba eletsa gore a seka a tlhola a nna moatlhodi mogolo godimo ga lefatshe, jalo he ga tsoga manganga aa mogote mabapi le kgang, mme e seng go tshololo ya madi.",
                "5": "Mme go ne ga diragala gore bao ba ba neng ba eletsa gore Phahorane a thankgolwe mo setilong sa katlholo ba ne ba bidiwa banna ba bogosi, gonne ba ne ba eletsa gore molao o fetolwe ka mokgwa go thankgola puso ya kgololesego mme go tlhoma kgosi godimo ga lefatshe.",
                "6": "Mme bao ba ba neng ba eletsa gore Phahorane a tswelele a le moatlhodi mogolo mo lefatsheng ba ne bone ba tsaya mo go bone leina la banna ba kgololesego; mme jalo go ne go le kgaogano gareng ga bone, gonne banna ba kgololesego ba ne ba ikanne kgotsa ba golagana go tshegetsa ditshwanelo tsa bone le ditshiamelo tsa dithuto tsa tumelo ya bone ka puso ya kgololesego.",
                "7": "Mme go ne ga diragala gore kgang e ya komano ya bone e ne ya rarabololwa ka lentswe la batho. Mme go ne ga diragala gore lentswe la batho la tla mo go rateng banna ba kgololesego, mme Phahorane a nna ka setilo sa katlholo, se se neng sa dira boipelo jo bogolo gareng ga bakaulengwe ba ga Phahorane ga mmogo le bontsi jwa batho ba kgololesego, ba le bone ba neng ba didimatsa banna ba bogosi, gore ba seka ba leka go kganela mme ba ne ba patelesega go tshegetsa maikemisetso a kgololesego.",
                "8": "Jaanong bao ba ba neng ba rata dikgosi e ne e le ba matsalo a a kwa godimo, mme ba ne ba batla go nna dikgosi; mme ba ne ba engwe nokeng ke bao ba ba neng ba batla thata le taolo godimo ga batho.",
                "9": "Mme bonang, e e ne e le nako e e sa siamang go nna le dikomano tse di ntseng jalo gareng ga batho ba Nifae; gonne bonang, Amalekhaya o ne gape a fuduile dipelo tsa batho ba Baleimene kgatlhanong le batho ba Banifae, mme o ne a kgobokanya mmogo masole go tswa mo dikarolong tsotlhe tsa lefatshe la gagwe, mme a ba fa dibetsa, mme a baakanyetsa ntwa ka tlhoafalo yotlhe; gonne o ne a ikanne go nwa madi a ga Moronae.",
                "10": "Mme bonang, re tlaa bona gore tsholofetso ya gagwe e a neng a e dirile e ne e le lepotlapotla; le fa go ntse jalo, o ne a ipaakanya le mephato ya gagwe go tla go lwa kgatlhanong le Banifae.",
                "11": "Jaanong mephato ya gagwe e ne e se megolo jaaka e ne e kile pele ga fa, ka ntlha ya dikete tse dintsintsi tse di neng di bolailwe ke diatla tsa Banifae; mme go sa kgathalesege tatlhegelo e kgolo ya bone, Amalekhaya o ne a kgobokantse mophato o mogolo o o gakgamatsang, mo e leng gore o ne a sa boife go tla kwa lefatsheng la Sarahemola.",
                "12": "Ee, le Amalekhaya tota o ne a tla ka boene, kwa tlhogong ya Baleimene. Mme e ne e le mo ngwageng wa masome a mabedi le botlhano wa puso ya baatlhodi; mme e ne e le ka nako e le nngwe fela e ka yone ba neng ba simolotse go rarabolola merero ya dikomano tsa bone mabapi le moatlhodi mogolo, Phahorane.",
                "13": "Mme go ne ga diragala gore fa banna ba ba neng ba bidiwa banna ba bogosi ba sena go utlwa gore Baleimene ba ne ba tla go lwa kgatlhanong le bone, ba ne ba itumetse mo dipelong tsa bone; mme ba gana go tsaya dibetsa, gonne ba ne ba galefetse moatlhodi mogolo, ga mmogo le batho ba kgololesego, gore ba ne ba ka seka ba tsaya dibetsa go sireletsa lefatshe la bone.",
                "14": "Mme go ne ga diragala gore fa Moronae a bona se, mme a bona gape gore Baleimene ba ne ba tsena ka melelwane ya lefatshe, o ne a galefile mo go feteletseng ka ntlha ya bodipa jwa batho bao ba a neng a dirile ka tlhoafalo e ntsi jaana go ba babalela; ee, o ne a galefile mo go feteletseng; botho jwa gagwe bo ne bo tletse tšhakgalo kgatlhanong le bone.",
                "15": "Mme go ne ga diragala gore o ne a romela topo, ka lentswe la batho, go mmusi wa lefatshe, a eletsa gore a e bale, mme a mo neye (Moronae) thata go pateletsa ditsuolodi tseo go sireletsa lefatshe la bone kgotsa go ba bolaya.",
                "16": "Gonne e ne e le tlhokomelo ya gagwe ya ntlha go emisa dikomano le ditsuololo tse di ntseng jalo gareng ga batho; gonne bonang, se e ne e nnile pele ga fa lebaka la tshenyego ya bone. Mme go ne ga diragala gore go ne ga neelwa go ya ka fa lentsweng la batho.",
                "17": "Mme go ne ga diragala gore Moronae a laela gore mophato wa gagwe o ye kgatlhanong le banna bao ba bogosi, go gogela tlase boikgogomoso jwa bone le botlotlegi jwa bone le go ba lekalekanya le mmu, go seng jalo ba tseye dibetsa mme ba eme nokeng tsela ya kgololesego.",
                "18": "Mme go ne ga diragala gore mephato e ne ya gwantela pele kgatlhanong le bone; mme ba isa kwa tlase boikgogomoso jwa bone le botlotlegi jwa bone, mo e leng gore ba ne ba tsholetsa dibetsa tsa bone tsa ntwa mme ba lwa kgatlhanong le banna ba ga Moronae mme ba ne ba kgaolelwa fa fatshe mme ba lekalekanngwa le mmu.",
                "19": "Mme go ne ga diragala gore go ne go le dikete di le nne tsa ditsuolodi tseo ba ba neng ba kgaolelwa fatshe ka tšhaka; mme bao ba baeteledipele ba bone ba ba neng ba seka ba bolawa mo ntweng ba ne ba tsewa mme ba latlhelwa mo kgolegelong, gonne go ne go sena nako ya ditsheko tsa bone mo sebakeng se.",
                "20": "Mme masalela a ditsuolodi tseo, go na le gore ba iteelwe fa fatshe ka tšhaka, ba ineela mo sekanong sa kgololesego, mme ba ne ba pateletswa go tsholeletsa godimo sekano sa kgololesego mo dikagong tse di godileng tsa bone, le mo metseng ya bone, le go tsaya dibetsa mo tshireletsong ya lefatshe la bone.",
                "21": "Mme jalo Moronae a tlisa bokhutlo go banna bao ba bogosi, gore ba ne ba seka ba tlhola ba itsiwe ka leina la bone la banna ba bogosi; mme jalo o ne a tlisa bokhutlo go bodipa le boikgogomoso jwa batho bao ba ba neng ba itsaya e le ba madi a botlotlegi; mme ba ne ba tsisiwa tlase go ikokobetsa jaaka bakaulengwe ba bone, le go lwela ka boganka kgololesego go tswa mo bokgobeng.",
                "22": "Bonang, go ne ga diragala gore jaaka Moronae a ne jalo a phatlalatsa dintwa le dikomano gareng ga batho ba gagwe, mme a ba tlisa mo kagisong le tlhabologo, mme a dira melawana go baakanyetsa ntwa kgatlhanong le Baleimene, bonang, Baleimene ba ne ba tsile mo lefatsheng la Moronae, le le neng le le mo melelwaneng gaufi le lotshitshi lwa lewatle.",
                "23": "Mme go ne ga diragala gore Banifae ba ne ba sa nonofa mo go lekanetseng mo motseng wa Moronae; jalo he Amalekhaya o ne a ba kgweetsa, a bolaya ba le bantsi. Mme go ne ga diragala gore Amalekhaya a tsaya taolo ya motse, ee, taolo ya ditshireletso tsotlhe tsa bone.",
                "24": "Mme bao ba ba neng ba tshaba go tswa mo motseng wa Moronae ba tla kwa motseng wa ga Nifaeha; mme le batho ba motse wa Lihae ba ikgobokanya mmogo, mme ba dira dipaakanyo mme ba ne ba ipaakantse go amogela Baleimene go lwa.",
                "25": "Mme go ne ga diragala gore Amalekhaya a seka a letlelela Baleimene go ya kgatlhanong le motse wa Nifaeha go lwa, mme a ba baya fa lotshitshing lwa lewatle, a tlogela banna mo motseng mongwe le mongwe go o tlhokomela le go o sireletsa.",
                "26": "Mme jalo a tswelela, a tsaya metse e le mentsi, motse wa Nifaeha, le motse wa Lihae, le motse wa Morianthene, le motse wa Omona, le motse wa Kidi, le motse wa Miuleke, e yotlhe e neng e le mo melelwaneng e e kwa botlhabatsatsi gaufi le lotshitshi lwa lewatle.",
                "27": "Mme jalo Baleimene ba ne ba tsere, ka boferefere jwa ga Amalekhaya, metse e le mentsi, ka masomosomo a bone a a senang palo, e yotlhe e neng e nonofaditswe ka tshireletso go ya ka mokgwa wa dikago tsa tshireletso wa ga Moronae; e yotlhe e neng ya naya Baleimene maremelelo.",
                "28": "Mme go ne ga diragala gore ba gwantele kwa melelwaneng ya lefatshe la Letlepu, ba kgweetsa Banifae fa pele ga bone e bile ba bolaya bontsi.",
                "29": "Mme go ne ga diragala gore ba ne ba kgatlhantshiwa ke Thienkhamo, yo o neng a bolaya Morianthene mme a thibela batho ba gagwe mo go siyeng ga gagwe.",
                "30": "Mme go ne ga diragala gore o ne a thibela gape Amalekhaya, jaaka a ne a gwantela pele le mophato wa gagwe o montsi gore o ka tla a tsaya lefatshe la Letlepu, ga mmogo le lefatshe le le kwa bokone.",
                "31": "Mme bonang o ne a swabisiwa ke go busediwa morago ke Thienkhamo le banna ba gagwe, gonne e ne e le batlhabani ba bagolo; gonne monna mongwe le mongwe wa ga Thienkhamo o ne a feta Baleimene mo nonofong le mo kitsong ya bone ya ntwa, mo e leng gore ba ne ba nna le tshono godimo ga Baleimene.",
                "32": "Mme go ne ga diragala gore ba ne ba ba heretlha, mo e leng gore ba ne ba ba bolaya le go fitlhela go le lefifi. Mme go ne ga diragala gore Thienkhamo le banna ba gagwe ba ne ba tlhoma ditante tsa bone mo melelwaneng ya lefatshe la Letlepu; mme Amalekhaya o ne a tlhoma ditante tsa gagwe mo melelwaneng mo letshitshing la lewatle, mme morago ga mokgwa o ba ne ba kgweediwa.",
                "33": "Mme go ne ga diragala gore fa bosigo bo sena go tla, Thienkhamo le motlhanka wa gagwe ba ikutswe mme ba tsamaye mo bosigong, mme ba ya mo bothibelelong jwa ga Amalekhaya, mme bonang, boroko bo ne bo ba fekeeditse ka ntlha ya letsapa la bone le lentsi, le le neng le dirilwe ke go dira le mogote wa letsatsi.",
                "34": "Mme go ne ga diragala gore Thienkhamo a ikutswe ka sephiri go tsena mo tenteng ya kgosi, mme a tsenya motsu mo pelong ya gagwe; mme o ne a diragatsa loso lwa kgosi gone fela foo mo a neng a seka a tsosa batlhanka ba gagwe.",
                "35": "Mme o ne a boela gape ka sephiri kwa bothibelelong jwa gagwe, mme bonang, banna ba gagwe ba ne ba robetse, mme a ba tsosa mme a ba bolelela dilo tsotlhe tse a neng a di dirile.",
                "36": "Mme o ne a dira gore mephato ya gagwe e eme ka go ipaakanya, e se re kgotsa Baleimene ba tsogile mme ba ka tla mo go bone.",
                "37": "Mme jalo ga fela ngwaga wa masome a mabedi le metso e metlhano wa puso ya baatlhodi godimo ga batho ba ga Nifae; mme jalo ga fela malatsi a ga Amalekhaya."
            },
            "52": {
                "1": "Mme jaanong, go ne ga diragala gore mo ngwageng wa masome a mabedi le borataro wa puso ya baatlhodi godimo ga bathong ba Nifae, bonang, fa Baleimene ba tsoga mo mosong wa ntlha wa kgwedi ya ntlha, bonang, ba ne ba bona Amalekhaya a sule mo tanteng ya gagwe; mme gape ba ne ba bona gore Thienkhamo o ne a ipaakanyeditse go ba lwantsha mo letsatsing leo.",
                "2": "Mme jaanong, fa Baleimene ba bona se ba ne ba tshoga; mme ba ne ba tlogela leano la bone la go gwantela kwa lefatsheng le le go ya bokone, mme ba boela morago ka mephato ya bone yotlhe go tsena mo motseng wa Miuleke, mme ba batla tshireletso mo dikagong tsa bone tsa tshireletso.",
                "3": "Mme go ne ga diragala gore morwaarraagwe Amalekhaya a tlhomiwe kgosi godimo ga batho; mme leina la gagwe e ne e le Emorane; jalo kgosi Emorane, morwarraagwe kgosi Amalekhaya, o ne a tlhongwa go busa mo boemong jwa gagwe.",
                "4": "Mme go ne ga diragala gore o ne a laela gore batho ba gagwe ba tshegetse metse eo, e ba neng ba e tsere ka tshololo ya madi; gonne ba ne ba sa tsaya motse ope kwa ntle ga gore ba bo ba latlhegetswe ke madi a mantsi.",
                "5": "Mme jaanong, Thienkhamo o ne a bona gore Baleimene ba ne ba ikaeletse go tshegetsa metse eo e ba neng ba e tsere, le dikarolo tseo tsa lefatshe tse ba neng ba di tsere; mme gape a bona bogolo jwa palo ya bone, Thienkhamo a akanya gore go ne go sa tlhokafale gore a leke go ba tlhasela mo mafelong a tshireletso a bone.",
                "6": "Mme o ne a baya banna ba gagwe mo tikologong gaufi, jaaka e kete o dira go ipaakanyetsa ntwa; ee, mme ka nnete o ne a ipaakanyetsa go iphemela kgatlhanong le bone, ka go latlhela dipota mo tikologong le go baakanya mafelo a botshabelo.",
                "7": "Mme go ne ga diragala gore o ne a nna jalo a ipaakanyetsa ntwa go fitlhelela Moronae a romela palo e kgolo ya banna go nonotsha mophato wa gagwe.",
                "8": "Mme Moronae a romela gape ditaolo go ene gore a tshegetse magolegwa otlhe a a wetseng mo diatleng tsa gagwe; gonne jaaka Baleimene ba tsere magolegwa a mantsi, gore o tshwanetse go tshegetsa magolegwa otlhe a Baleimene e le serekolodi sa bao ba Baleimene ba neng ba ba tsere.",
                "9": "Mme gape o ne a romela ditaolo go ene gore a age tshireletso ya lefatshe la Letlepu, mme a tshegetse mokgwatha o mo sesane o o neng o ela kwa lefatsheng le le kwa bokone, e se re kgotsa Baleimene ba tlaa tsaya ntlha eo mme ba nne le thata ya go ba feretlha mo ntlheng nngwe le ngwe.",
                "10": "Mme Moronae gape a romela go ene, a mo eleletsa gore a nne boikanyego mo go tshegetseng sekhutlo seo sa lefatshe, le gore a senke tshono nngwe le nngwe go kgwathisa Baleimene mo sekhutlong seo, jaaka go ne go le mo thateng ya gagwe, gore kgotsa o ka kgona go tsaya gape ka leanonyana kgotsa ka tsela nngwe metse eo e e neng e tserwe go tswa mo diatleng tsa bone; le gore gape o ka aga marako tshireletso le go nonotsha metse e e mo tikologong, e e neng e sa wela mo diatleng tsa Baleimene.",
                "11": "Mme o ne a mo raya gape, ke tlaa tla kwa go wena, mme bona, Baleimene ba mo go rona mo melelwaneng ya lefatshe gaufi le lewatle la bophirima; mme bona, ke ya kgatlhanong le bone, jalo he ga ke kake ka kgona go tla kwa go wena.",
                "12": "Jaanong, kgosi (Emorane) o ne a emeletse go tswa kwa lefatsheng la Sarahemola, mme a dirile gore go itsege go mohumagadi mabapi le loso la ga morwarraagwe, mme o ne a kgobokantse mmogo palo e tona ya banna, mme a gwantela pele kgatlhanong le Banifae kwa melelwaneng ya lewatle la bophirima.",
                "13": "Mme jalo o ne a leka go kgarakgatsha Banifae, le go gogela karolo ya mephato ya bone kwa ntlheng eo ya lefatshe, fa a santse a laetse bao ba a neng a ba tlogetse go nna metse e a neng a e tsere, gore le bone ba kgarakgatshe Banifae mo melelwaneng e e gaufi le lewatle la botlhaba, mme ba tseye mafatshe a bone go lekana jaaka go ne go le mo thateng ya bone, go ya ka fa thateng ya mephato ya bone.",
                "14": "Mme jalo Banifae ba ne ba ntse mo seemong se se kotsi seo mo bofelong jwa ngwaga wa masome a mabedi le borataro wa puso ya baatlhodi godimo ga batho ba Nifae.",
                "15": "Mme bonang, go ne ga diragala gore mo ngwageng wa masome a mabedi le bosupa wa puso ya baatlhodi, Thienkhamo, ka taelo ya ga Moronae—yo o neng a tlhomile mephato go sireletsa melelwane ya borwa le bophirima jwa lefatshe, mme a simolotse go gwanta ga gagwe go ya kwa lefatsheng la Letlepu, gore o ka tla a thusa Thienkhamo ka banna ba gagwe mo go tseyeng gape metse e e neng e ba latlhegetse—",
                "16": "Mme go ne ga diragala gore Thienkhamo o ne a amogetse ditaolo go dira tlhaselo mo motseng wa Miuleke, mme a o tseye gape fa go ne go kgonega.",
                "17": "Mme go ne ga diragala gore Thienkhamo a dire dipaakanyo go dira tlhaselo mo motseng wa Miuleke, le go gwantela pele le mophato wa gagwe kgatlhanong le Baleimene; mme o ne a bona gore go ne go ka seke go kgonege gore o ka ba fekeetsa fa ba le mo dikagong tsa tshireletso tsa bone; jalo he o ne a tlogela maano a gagwe mme a boela gape kwa motseng wa Letlepu, go letela go tla ga ga Moronae, gore o ka tla a amogela nonofo go mophato wa gagwe.",
                "18": "Mme go ne ga diragala gore Moronae o ne a goroga le mophato wa gagwe kwa lefatsheng la Letlepu, kwa bofelong jwa bokhutlo jwa ngwaga wa masome a mabedi le bosupa wa puso ya baatlhodi godimo ga batho ba ga Nifae.",
                "19": "Mme mo tshimologong ya ngwaga wa masome a mabedi le boroba bobedi, Moronae le Thienkhamo le bontsi jwa bakapoteni bagolo ba ne ba tshwara therisanyo ya ntwa—se ba ka se dirang go dira Baleimene go tla kwa ntle kgatlhanong le bone go lwa; kgotsa gore ka tsela nngwe ba ba fora go tswa mo maremelelong a bone gore ba ka tla ba nna le tshito godimo ga bone mme ba tsaya gape motse wa Miuleke.",
                "20": "Mme go ne ga diragala gore ba romele baemedi kwa mophatong wa Baleimene, o o neng o sireleditse motse wa Miuleke, kwa moeteleding pele wa bone, yo leina la gagwe e neng e le Jakobe, ba mo eleletsa gore a ka tswa le mephato ya gagwe go ba kgatlhantsha mo dipoeng tse di fa gare ga metse e mebedi. Mme bonang, Jakobe, yo e neng e le Mosoramo, o ne a seka a tswela kwa ntle ka mephato ya gagwe go ba kgatlhantsha mo dipoeng.",
                "21": "Mme go ne ga diragala gore Moronae, a sena tsholofelo epe ya go kopana le bone mo mafelong a go sa neeng ope go feta yo mongwe, jalo he, a feletsa ka leano gore o ka okisa Baleimene go tswa mo maremelelong a bone.",
                "22": "Jalo he a dira gore Thienkhamo a tseye palo e potlana ya banna mme ba gwante gaufi le letshitshi la lewatle; mme Moronae le mophato wa gagwe, ka bosigo, bane ba gwantela mo nageng, kwa bophirima jwa motse wa Miuleke; mme jalo, mo maphakeleng, fa badisa ba Baleimene ba sena go bona Thienkhamo ba siana mme ba se bolelela go Jakobe, moeteledipele wa bone.",
                "23": "Mme go ne ga diragala gore mephato ya Baleimene e ne ya gwantela pele kgatlhanong le Thienkhamo, ba gopola ka dipalo tsa bone ba tlaa fekeetsa Thienkhamo ka ntlha ya bonnye jwa palo ya banna ba gagwe. Mme fa Thienkhamo a bona mephato ya Baleimene e tla kgatlhanong le ene a katela morago ka fa letshitshing la lewatle, go ya kwa bokone.",
                "24": "Mme go ne ga diragala gore fa Baleimene ba bona gore o simolotse go tshaba, ba ne ba tsaya kgothatso mme ba ba leleka ka matlhagatlhaga. Mme fa Thienkhamo a ne a isa go sele Baleimene ba ba neng ba ba leleka mo lefeleng, bonang, Moronae o ne a laela gore lekgamu la mophato wa gagwe le le neng le na le ene ba gwantele pele mo motseng, mme ba o tseye.",
                "25": "Mme jalo ba ne ba dira, mme ba bolaya botlhe bao ba ba neng ba tlogetswe go sireletsa motse, ee, bao botlhe ba ba neng ba seka ba neela dibetsa tsa bone tsa ntwa.",
                "26": "Mme jalo Moronae o ne a tsere motse wa Miuleke ka lekgamu la mophato wa gagwe, fa ene a gwantela pele ka ba ba setseng go kgatlhantsha mophato wa Baleimene fa ba bowa kwa go lelekeng Thienkhamo.",
                "27": "Mme go ne ga diragala gore Baleimene ba ne ba leleka Thienkhamo go fitlhelela ba tla gaufi le motse wa Letlepu, mme jaanong foo ba ne ba rakantshiwa ke Lihae le mophato o monnye, o o neng o tlogetswe go sireletsa motse wa Letlepu.",
                "28": "Mme jaanong bonang, fa bakapoteni bagolo ba Baleimene ba bone Lihae le mophato wa gagwe ba tla kgatlhanong le bone, ba ne ba tshaba mo tsietsegong e ntsi, gore e se re kgotsa ba tlaa seke ba tseye motse wa Miuleke pele ga Lihae a ba feta mo tseleng; gonne ba ne ba lapile ka ntlha ya go gwanta ga bone, mme banna ba ga Lihae ba ne ba santse ba itekanetse.",
                "29": "Jaanong Baleimene ba ne ba sa itse gore Moronae o ne a ntse a le kwa morago ga bone ka mophato wa gagwe; mme se ba neng ba se boifa e ne e le Lihae le banna ba gagwe.",
                "30": "Jaanong Lihae o ne a sa eletse go ba feta go fitlhelela ba kopana le mophato wa ga Moronae.",
                "31": "Mme go ne ga diragala gore pele ga Baleimene ba katela morago kgakala ba ne ba dikaganyeditswe ke Banifae, ke banna ba ga Moronae mo seatleng se sengwe, le banna ba ga Lihae mo go se sengwe, botlhe ba bone ba ba neng ba santse ba itekanetse mme ba tletse nonofo; mme Baleimene ba ne ba lapile ka ntlha ya go gwanta ga bone mo go leele.",
                "32": "Mme Moronae a laela banna ba gagwe gore ba wele mo go bone go fitlhelela ba ba neela dibetsa tsa bone tsa ntwa.",
                "33": "Mme go ne ga diragala gore Jakobe, e le moeteledipele wa bone, gape e le Mosoramo, mme a na le mowa o o sa fenyegeng, a etelela Baleimene pele go lwa ka tšhakgalo e e feteletseng kgatlhanong le Moronae.",
                "34": "Moronae a le mo tseleng ya go gwanta ga bone, jalo he Jakobe o ne a ikaeletse go ba bolaya mme a phunye tsela go tsena mo motseng wa Miuleke. Mme bonang, Moronae le banna ba gagwe ba ne ba le thata go gaisa; jalo he ba ne ba seka ba neela tsela fa pele ga Baleimene.",
                "35": "Mme go ne ga diragala gore ba ne ba lwa mo diatleng tsoopedi ka tšhakgalo e e feteletseng; mme go ne go le ba le bantsi ba bolailwe ntlheng tsoopedi; ee, mme Moronae o ne a gobala mme Jakobe o ne a bolawa.",
                "36": "Mme Lihae a gatelela mo morago ga bone ka tšhakgalo e e kalo, ka banna ba gagwe ba ba nonofileng, gore Baleimene ba ba kwa morago ba neela dibetsa tsa bone tsa ntwa; mme masalela a bone, ba tsietsegile thata, ba seka ba itse kwa ba ka yang kgotsa go tlhasela.",
                "37": "Jaanong Moronae a bona tsietsego ya bone, a re go bone: Fa lo ka tlisa pele dibetsa tsa lona tsa ntwa mme lwa re di neela, bonang re tlaa emisa go tsholola madi a lona.",
                "38": "Mme go ne ga diragala gore fa Baleimene ba sena go utlwa mafoko a, bakapoteni bagolo ba bone, bao botlhe ba ba neng ba sa bolawa, ba tla pele mme ba latlhela dibetsa tsa bone tsotlhe tsa ntwa fa dinaong tsa ga Moronae, mme gape ba laela banna ba bone gore le bone ba dire jalo.",
                "39": "Mme bonang, go ne go na le ba le bantsi ba ba neng ba seka; mme bao ba ba neng ba seka ba neela ditšhaka tsa bone ba ne ba tsewa mme ba bofiwa, mme dibetsa tsa bone tsa ntwa di ne tsa tsewa mo go bone, mme ba ne ba patelediwa go gwantela pele le bakaulengwe ba bone mo lefatsheng la Letlepu.",
                "40": "Mme jaanong palo ya magolegwa a a neng a tserwe e ne e feta ya ba ba neng ba bolailwe, ee, go feta bao ba ba neng ba bolailwe ntlheng tsoopedi."
            },
            "53": {
                "1": "Mme go ne ga diragala gore ba ne ba tlhoma badisa godimo ga magolegwa a Baleimene, mme ba ba pateletsa go ya pele go fitlha baswi ba bone, ee, ga mmogo le baswi ba Banifae ba ba neng ba bolailwe; mme Moronae a tlhoma banna godimo ga bone go ba disa fa ba dira ditiro tsa bone.",
                "2": "Mme Moronae a ya kwa motseng wa Miuleke le Lihae, mme a tsaya taolo ya motse mme a e fa Lihae. Jaanong bona, Lihae yo e ne e le monna yo o neng a nnile le Moronae mo karolong e tona ya dintwa tsotlhe tsa gagwe; mme e ne e le monna go tshwana Moronae, mme ba ne ba ipela mo pabalesegong ya mongwe le mongwe wa bone, ee, ba ne ba ratana, mme gape ba ne ba ratwa ke batho botlhe ba Nifae.",
                "3": "Mme go ne ga diragala gore fa Baleimene ba sena go fetsa go fitlha baswi ba bone ga mmogo le baswi ba Banifae, ba ne ba gwantisediwa morago go tsena mo lefatsheng la Letlepu; mme Thienkhamo, ka ditaolo tsa ga Moronae, a dira gore ba simolole go dira mo go epeng lehuti mo tikologong ya lefatshe, kgotsa motse, Letlepu.",
                "4": "Mme o ne a dira gore ba age legora la mapako mo lotshitshing lo lo ka fa teng la lehuti; mme ba latlhela mmu go tswa mo lehuting mo legora la mapako; mme jalo ba ne ba dira Baleimene gore ba dire go fitlhelela ba dikologile motse wa Letlepu mo tikologong ka lebotana le le nonofileng la mapako le mmu, kwa bo godimo jo bo feteletseng.",
                "5": "Mme motse o wa nna maremelelo a a nonofileng mo go feteletseng morago ga fa; mme mo motseng o ba ne ba disa magolegwa a Baleimene; ee, le tota mo teng ga lebotana le ba neng ba dirile gore ba le age ka diatla tsa bone. Jaanong Moronae o ne a patelesega go dira Baleimene go dira, ka ntlha ya gore go ne go le motlhofo go ba disa fa ba le mo tirong ya bone; mme o ne a tlhoka mephato yotlhe ya gagwe fa a tshwanetse go tlhasela Baleimene.",
                "6": "Mme go ne ga diragala gore Moronae o ne jalo a bone phenyo godimo ga mongwe wa mephato e megolo ya Baleimene, mme a tsaya motse wa Miuleke, o o neng e le mongwe wa maremelelo a a nonofileng thata a Baleimene mo lefatsheng la Nifae; mme jalo gape o ne a agile maremelelo go tshegetsa magolegwa a gagwe.",
                "7": "Mme go ne ga diragala gore o ne a seka a tlhola a leka go lwa gape le Baleimene mo ngwageng oo, mme o ne a dirisa banna ba gagwe mo go baakanyetseng ntwa, ee, le mo go direng dikago tsa tshireletso le go disa kgatlhanong le Baleimene, ee, gape ba golola basadi ba bone le bana ba bone go tswa mo tlaleng le pogisego, le go fa dijo mephato ya bone.",
                "8": "Mme jaanong go ne ga diragala gore mephato ya Baleimene, mo lewatleng le le bophirima, borwa, fa Moronae a santse a seyo ka lebaka la bogwenegwene bongwenyana gareng ga Banifae, jo bo neng jwa dira ditsuololo gareng ga bone, e ne e dirile tema mo godimo ga Banifae, ee, mo e leng gore ba ne ba tsere taolo ya metse ya bone e le mmalwa mo karolong eo ya lefatshe.",
                "9": "Mme jalo ka ntlha ya boikepi gareng ga bone, ee, ka ntlha ya ditsuololo le bogwenegwene gareng ga bone ba ne ba bewa mo seemong se se kotsi go gaisa.",
                "10": "Mme jaanong bonang, ke na le go le selekanyo sengwe go se bua mabapi le batho ba ga Amone, ba, kwa tshimologong, e neng e le Baleimene; mme ka Amone le bakaulengwe ba gagwe, kgotsa ka thata le lefoko la Modimo, ba ne ba sokololetswe go Morena; mme ba ne ba tlisitswe tlase mo lefatsheng la Sarahemola, mme ba ne ba sale ka nako eo ba sirelediwa ke Banifae.",
                "11": "Mme ka ntlha ya maikano a bone ba ne ba beetswe gore ba se tseye dibetsa kgatlhanong le bakaulengwe ba bone; gonne ba ne ba ikanne gore ga ba kitla ba tsholola madi gape; mme go ya ka fa maikanong a bone ba ka bo ba nyeletse; ee, ba ka bo ba itetleletse go wela mo diatlang tsa bakaulengwe ba bone, fa e ne e se bopelotlhomogi le lorato lo lo feteletseng le Amone le bakaulengwe ba gagwe ba neng ba na le lone mo go bone.",
                "12": "Mme ka ntlha ya lebaka le ba ne ba tlisiwa kwa lefatsheng la Sarahemola; mme ba sale ba sirelediwa ke Banifae ka metlha.",
                "13": "Mme go ne ga diragala gore fa ba bona diphatsa, le dipogisego le matshwenyego a mantsi a Banifae ba neng ba a ba rwaletse, ba ne ba tshikhinyega ka bopelotlhomogi mme ba eletsa go tsaya dibetsa mo tshireletsong ya lefatshe la bone.",
                "14": "Mme bonang, fa ba ne ba le gaufi le go tsaya dibetsa tsa bone tsa ntwa, ba ne ba fekeediwa ke tlhotlheletso ya ga Hilamene le bakaulengwe ba gagwe, gonne ba ne ba le gaufi le go roba maikano a ba neng ba a dirile.",
                "15": "Mme Hilamene o ne a boifa gore go dira jalo ba ka latlhegelwa ke botho jwa bone; jalo he botlhe ba ba neng ba tsene mo kgolaganong ba ne ba patelesega go lebelela bakaulengwe ba bone ba ralala dipogisego tsa bone, mo seemong sa bone se se kotsi mo nakong e.",
                "16": "Mme bonang, go ne ga diragala gore ba ne ba na le barwa ba le bantsi, ba ba neng ba sa tsena mo kgolaganong gore ga ba kitla ba tsaya dibetsa go iphemela kgatlhanong le baba ba bone; jalo he, ba ne ba iphutha mmogo mo nakong e, ka bontsi jo bo neng bo ka kgona go tsaya dibetsa, mme ba ne ba ipitsa Banifae.",
                "17": "Mme ba ne ba tsena mo kgolaganong go lwela kgololesego ya Banifae, ee, go sireletsa lefatshe le ka go baya fatshe matshelo a bone; ee, le tota ba ne ba tsena mo kgolaganong gore ga ba kitla ba neela kgololesego ya bone, mme ba tlaa lwa mo seemong sotlhe go sireletsa Banifae ga mmogo le bone mo bokgobeng.",
                "18": "Jaanong bonang, go ne go le dikete di le pedi tsa makolwanyane ao, ba ba neng ba tsena mo kgolaganong e mme ba tsaya dibetsa tsa bone tsa ntwa go sireletsa lefatshe la bone.",
                "19": "Mme jaanong bonang, jaaka ba ise ba ke go fitlha jaana ba nne sekgoreletsi go Banifae, ba ne ba nna jaanong mo sebakeng se sa nako gape thuso e kgolo; gonne ba ne ba tsaya dibetsa tsa bone tsa ntwa, mme ba ne ba re gore Hilamene e nne moeteledipele wa bone.",
                "20": "Mme botlhe e ne e le makolwanyane, mme ba ne ba le dipelokgale ka kgothatso mo go feteletseng le gape ka nonofo le botlhaga; mme bonang, se e ne e se sone sotlhe—e ne e le banna ba ba neng ba le nnete mo nakong tsotlhe mo selong sengwe le sengwe se se neng se beilwe mo tshephong ya bone.",
                "21": "Ee, e ne e le banna ba boammaaruri le tlhoafalo, gonne ba ne ba rutilwe go tshegetsa ditaelo tsa Modimo le go tsamaya ka tlhamalalo fa pele ga gagwe.",
                "22": "Mme jaanong go ne ga diragala gore Hilamene o ne a gwanta kwa tlhogong ya masole a gagwe a makolwanyane a dikete tse pedi, go thusa batho mo melelwaneng ya lefatshe kwa borwa gaufi le lewatle la bophirima.",
                "23": "Mme jalo go ne ga fela ngwaga wa masome a mabedi le boroba bobedi wa puso ya baatlhodi godimo ga batho ba Nifae."
            },
            "54": {
                "1": "Mme jaanong go ne ga diragala gore mo tshimologong ya ngwaga wa masome a mabedi le boroba bongwe wa puso ya baatlhodi, gore Emorane a romele go Moronae a eletsa gore o ka ananya magolegwa.",
                "2": "Mme go ne ga diragala gore Moronae a ikutlwe a batla go ipela mo go feteletseng mo kopong e, gonne o ne a eletsa dijo tse di neng di abelwa go tlhokomela magolegwa a Baleimene mo tlhokomelong ya batho ba gagwe; gape o ne a eletsa batho ba gagwe go nonotsha mophato wa gagwe.",
                "3": "Jaanong Baleimene ba ne ba tsere basadi ba le bantsi le bana, mme go ne go sena mosadi le fa e le ngwana gareng ga magolegwa otlhe a ga Moronae, kgotsa magolegwa a Moronae a neng a a tsere; jalo he Moronae o ne a dira tshwetso ka leano go tsaya magolegwa a le mantsi jaaka go ne go kgonega a Banifae go tswa go Baleimene.",
                "4": "Jalo he a kwala lokwalo, mme a le romela ka motlhanka wa ga Emorane, ene yo o neng a tlisitse lokwalo kwa go Moronae. Jaanong a ke mafoko a a neng a a kwalela go Emorane, a re:",
                "5": "Bona, Emorane, ke go kwaletse ka selekanyo sengwe mabapi le ntwa e e o e boloditseng kgatlhanong le batho ba me, kgotsa ke ka re e morwarrago a e boloditseng kgatlhanong le bone, mme e o santseng o ikaeletse go e tsweledisa morago ga loso lwa gagwe.",
                "6": "Bona, ke tlaa go bolelela ka selekanyo sengwe mabapi le tshiamiso ya Modimo, le tšhaka ya kgalefo ya gagwe e e thatayotlhe, e e okameng fa godimo ga gago fa e se o ka ikotlhaya mme wa busetsa mephato ya gago mo mafatsheng a lona, kgotsa lefatshe le le ka fa tlase ga lona, le e leng lefatshe la Nifae.",
                "7": "Ee, ke ne ke tlaa go bolelela dilo tse fa o ne o kgona go di obamela; ee, ke ne ke tlaa go bolelela mabapi le molete o o boitshegang oo o o letetseng go amogela babolai ba ba jalo jaaka wena le morwarrago le nnileng, fa e se o ka ikotlhaya mme wa ntsha maikaelelo a gago a polao, mme wa boela le mephato ya gago kwa mafatsheng a lona.",
                "8": "Mme ka o setse o kile wa gana dilo tse, mme wa lwa kgatlhanong le batho ba Morena, le jalo ke ka solofela gore o tlaa dira gape.",
                "9": "Mme jaanong bona, re ipaakanyeditse go go amogela; ee, mme fa e se o ka busa maikaelelo a gago, bona, o tlaa gogela tlase kgalefo ya Modimo oo o o ganneng mo go wena, le go ya tshenyegong ya lona gotlhelele tota.",
                "10": "Mme, fela jaaka Morena a tshela, mephato ya rona e tlaa tla mo go lona fa e se lo ka tswa, mme ka bonako lo tlaa etelwa ke loso, gonne re tlaa tshegetsa metse ya rona le mafatshe a rona, ee, re tlaa tshegetsa tumelo ya rona le tsela ya Modimo wa rona.",
                "11": "Mme bonang, go nkgopotsa gore ke bua le wena dilo tse mo lefeleng; kgotsa go nkgopotsa gore o ngwana wa molete; jalo he ke tlaa tswalela lokwalo lwa me ka go go raya ke re ga ke kake ka ananya magolegwa, fela fa e se ka mabaka a gore o tlaa golola monna le mosadi wa gagwe le bana ba gagwe, go legolegwa le lengwe fela; fa se e le seemo gore o tlaa dira jalo, ke tlaa ananya.",
                "12": "Mme bona, fa o sa dire se, ke tlaa tla kgatlhanong le wena ka mephato ya me; ee, le tota ke tlaa neela dibetsa basadi ba me le bana ba me, mme ke tlaa tla kgatlhanong le wena, mme ke tlaa go sala morago le go tsena mo lefatsheng la gago, le e leng lefatshe la boswa jwa rona jwa ntlha; ee, mme e tlaa nna madi go madi, ee, botshelo go botshelo; mme ke tlaa go lwantsha le go fitlhelela o sentswe go tswa mo sefatlhogong sa lefatshe.",
                "13": "Bona, ke mo tšhakgalong ya me, ga mmogo le batho ba me; o senkile go re bolaya, mme rona re senkile fela go iphemela. Mme bona, fa o senka go tswelela o re senya re tlaa senka go go senya; ee, mme re tlaa senka lefatshe la rona, lefatshe la boswa jwa rona jwa ntlha.",
                "14": "Jaanong ke tswala lokwalo lwa me. Ke Moronae; ke moeteledipele wa batho ba Banifae.",
                "15": "Jaanong go ne ga diragala gore Emorane, fa a sena go amogela lokwalo lo, o ne a šhakgatse; mme a kwala lokwalo lo longwe go Moronae, mme a ke mafoko a a neng a a kwala, a re:",
                "16": "Ke Emorane, kgosi ya Baleimene; ke morwarraagwe Amalekhaya yo o mmolaileng. Bona, ke tlaa busolosa madi a gagwe mo go wena, ee, mme ke tlaa tla mo go wena ka mephato ya me gonne ga ke boife matshosetsi a gago.",
                "17": "Gonne bona, borraalona ba ne ba direla bakaulengwe ba bone phoso, mo e leng gore ba ne ba ba thukutha tshwanelo ya bone ya puso fa e ne e le ya bone ka tshwanelo.",
                "18": "Mme jaanong bona, fa lo ka baya dibetsa tsa lona fa fatshe, mme lwa ineela go buswa ke bao ba puso e leng ya bone ka tshwanelo, jaanong foo ke tlaa dira gore le batho ba me ba beye dibetsa tsa bone fa fatshe mme ba se tlhole ba lwa gape.",
                "19": "Bona, o buile matshosetsi a le mantsi kgatlhanong le nna le batho ba me; mme bona, ga re tshabe matshosetsi a gago.",
                "20": "Le fa go ntse jalo, ke tlaa letla go ananya magolegwa go ya ka fa kopong ya gago, ka boitumelo, gore ke tle ke somarelele dijo banna ba me ba ntwa; mme re tlaa bolotsa ntwa e e tlaa nnang ya bosakhutleng, kgotsa mo go tliseng Banifae mo taolong ya rona kgotsa mo phelelong ya bone ya bosakhutleng.",
                "21": "Mme mabapi le Modimo oo o o reng re o ganne, bona, ga re itse ka ga setshidi se se ntseng jalo; le fa e le lona; mme fa e le gore go na le setshedi se se ntseng jalo, ga re itse sepe fa e se fela gore o re dirile fela jaaka lona.",
                "22": "Mme fa e le gore go na le diabole le molete, bona a ga a na go go romela koo go nna le morwarre yo o mmolaileng, yo o umakileng gore o ile kwa lefelong le le ntseng jalo? Mme bona dilo tse ga di re sepe.",
                "23": "Ke Emorane, mme ke kokomana ya ga Soramo, yo borraalona ba mo pateletseng mme ba mo tlisa go tswa kwa Jerusalema.",
                "24": "Mme bona jaanong, ke Moleimene ka tshosologo; bona, ntwa e e boloditswe go busolosa diphoso tsa bone, le go tshwara le go tsaya ditshwanelo tsa bone tsa puso; mme ke tswala lokwalo lwa me go Moronae."
            },
            "55": {
                "1": "Jaanong go ne ga diragala gore fa Moronae a sena go amogela lokwalo lo o ne a šhakgetse go feta ka ntlha ya gore o ne a itse gore Emorane o ne a na le kitso e e itekanetseng ya borokutlhi jwa gagwe; ee, o ne a itse gore Emorane o ne a itse gore e ne e se tsela ya tshiamo le tlhamalalo e e mo dirileng go bolotsa ntwa kgatlhanong le batho ba ga Nifae.",
                "2": "Mme o ne a re: Bonang, ga ke na go ananya magolegwa le Emorane fa e se a ka busa maikaelelo a gagwe, fela jaaka ke buile mo lokwalong lwa me; ga ke na go mo letlelela gore o ka nna le thata epe e e fetang e a setseng a na le yone.",
                "3": "Bonang, ke itse lefelo kwa Baleimene ba disetsang batho ba me ba ba ba tsereng magolegwa; mme jaaka Emorane a gana go neela go nna go ya ka lokwalo lwa me, bonang, ke tlaa mo naya go ya ka fa mafokong a me; ee, ke tlaa batla loso gareng ga bone go fitlhelela ba lopa kagiso.",
                "4": "Mme jaanong go ne ga diragala gore fa Moronae a sena go bua mafoko a, o ne a dira gore go senkwa go dirwe gareng ga banna ba gagwe, gore kgotsa o ka bona monna yo o neng e le kokomana ya ga Leimene gareng ga bone.",
                "5": "Mme go ne ga diragala gore ba bone mongwe, yo leina la gagwe e neng e le Leimene; mme e ne e le mongwe wa batlhanka ba kgosi e e neng ya bolawa ke Amalekhaya.",
                "6": "Jaanong Moronae o ne a dira gore Leimene le palo e potlana ya banna ba gagwe e ye pele go badisa ba ba neng ba le godimo ga Banifae.",
                "7": "Jaanong Banifae ba ne ba disitswe mo motseng wa Kidi; jalo he Moronae a tlhoma Leimene mme a dira gore palo e potlana ya banna e tsamaye le ene.",
                "8": "Mme e ne ya re go le letlatlana Leimene a ya kwa badiseng ba ba neng ba disitse Banifae, mme bonang, ba ne ba mmona a tla mme ba mo tlhaeletsa; mme a re go bone: Se boifeng; bonang, ke Moleimene. Bonang, re falotse go tswa go Banifae, mme ba robetse; mme bonang re tsere mofine wa bone mme re o tlisitse le rona.",
                "9": "Jaanong fa Baleimene ba utlwa mafoko a ba ne ba mo amogela ka boipelo; mme ba mo raya ba re: Re neele mofine wa lona, gore re tle re nwe; re a itumela gore jalo o tsere mofine le lona gonne re lapile.",
                "10": "Mme Leimene a ba raya a re: A re beyeng mofine wa rona go fitlhelela re ya kgatlhanong le Banifae go lwa. Mme puo e ya ba dira fela gore ba eletse go nwa mofine go feta;",
                "11": "Gonne, ba ne ba re: Re lapile, jalo he mma re nwe mofine, mme moragonyana re tlaa amogela mofine ka selekanyetso sa rona sa dijo, o o tlaa re nonotshang go ya kgatlhanong le Banifae.",
                "12": "Mme Leimene a re go bone: Lo ka dira go ya ka fa dikeletsong tsa lona.",
                "13": "Mme go ne ga diragala gore ba tseye mofine ka kgololesego; mme o ne o le monate mo tatsong ya bone, jalo ba ne ba o nwa go feta ka kgololesego; mme o ne o le bogale, o ne o baakantswe mo bogaleng jwa one.",
                "14": "Mme go ne ga diragala gore ba ne ba nwa mme ba itumela, mme moragonyana botlhe ba ne ba tagilwe.",
                "15": "Mme jaanong fa Leimene le banna ba gagwe ba bona gore botlhe ba ne ba tagilwe, mme ba le mo borokong jo bo kwa teng, ba boela kwa go Moronae mme ba mmolelela dilo tsotlhe tse di neng di diragetse.",
                "16": "Mme jaanong se e ne e le go ya ka fa leanong la ga Moronae. Mme Moronae a baakanya banna ba gagwe ka dibetsa tsa ntwa; mme a ya kwa motseng wa Kidi, fa Baleimene ba ne ba le mo borokong jo bo kwa teng e bile ba tagilwe, mme ba tikela mo teng dibetsa tsa ntwa go magolegwa, mo e leng gore botlhe ba ne ba ipapanne;",
                "17": "Ee, le kwa basading ba bone, le botlhe bao ba bana ba bone, ka bontsi jotlhe jo bo neng bo kgona go dirisa sebetsa sa ntwa, fa Moronae a sena go papana magolegwa otlhe ao ka dibetsa; mme dilo tse tsotlhe di ne di dirilwe ka tidimalo e kgolo.",
                "18": "Mme fa ba ne ba tsositse Baleimene, bonang ba ne ba tagilwe mme Banifae ba ka bo ba ba bolaile.",
                "19": "Mme bonang, se e ne e se keletso ya ga Moronae, o ne a sa itumele mo go bolayeng le tshololo ya madi, mme o ne a itumela mo go bolokeng batho ba gagwe go tswa mo tshenyegong; mme ka ntlha ya lebaka le o ka tla a seka a tlisa mo go ene go tlhoka tshiamiso, ga a kake a wela mo Baleimeneng mme a ba senya mo go tagweng ga bone.",
                "20": "Mme o ne a bone dikeletso tsa gagwe; gonne o ne a neela dibetsa magolegwa a ba Banifae a a neng a le ka fa teng ga lebota la motse, mme a ba neetse thata go tsaya dikarolo tseo tse di neng di le ka fa teng ga mabotana.",
                "21": "Mme jaanong foo a dira gore banna ba ba neng ba na le ene ba boele morago dikgatonyana go tswa fa go bone, mme ba dikaganyetse mephato ya Baleimene.",
                "22": "Jaanong bonang se se ne sa dirwa mo nakong ya bosigo, gore e tle e re fa Baleimene ba tsoga maphakela ba bone gore ba dikaganyeditswe ke Banifae kwa ntle, le gore magolegwa a bone a ne a ipapanne ka dibetsa mo teng.",
                "23": "Mme jalo ba bona gore Banifae ba ne ba na le thata godimo ga bone; mme mo seemong se ba ne ba bona gore go ne go sa tlhokafala gore ba lwe le Banifae; jalo he bakapoteni bagolo ba bone ba lopa dibetsa tsa bone tsa ntwa, mme ba di tlisa pele mme ba di latlhele fa dinaong tsa Banifae, ba ithapelela kutlwelobotlhoko.",
                "24": "Jaanong bonang, se e ne e le keletso ya ga Moronae. A ba tsaya magolegwa a ntwa, mme a tsaya taolo ya motse, mme a dira gore magolegwa otlhe a gololwe, ba e neng e le Banifae; mme ba ne ba tsena mo mophatong wa ga Moronae, mme ba ne ba le nonofo e kgolo go mophato wa gagwe.",
                "25": "Mme go ne ga diragala gore o ne a dira Baleimene, ba a neng a ba tsere magolegwa, gore ba simolole tiro mo go nonotsheng dikago tsa tshireletso mo tikologong ya motse wa Kidi.",
                "26": "Mme go ne ga diragala gore fa a sena go aga tshireletso ya motse wa Kidi, go ya ka fa dikeletsong tsa gagwe, o ne a dira gore magolegwa a tseelwe kwa motseng wa Letlepu; mme o ne gape a disa motse oo ka mophato o o nonofileng mo go feteletseng.",
                "27": "Mme go ne ga diragala gore ba ne, go sa kgathalesege bogwenegwene jotlhe jwa Baleimene, ba tshegetsa le go sireletsa magolegwa otlhe a ba neng ba a tsere, gape le go tlhokomela tikologo yotlhe le tshito tse ba neng ba di tsere.",
                "28": "Mme go ne ga diragala gore Banifae ba simolole go nna bafenyi, le go tsaya gape ditshwanelo tsa bone le ditshiamelo tsa bone.",
                "29": "Dinako di le dintsi Baleimene ba ne ba leka go ba dikaganyetsa bosigo, mme mo ditekong tseo ba ne ba latlhegelwa ke magolegwa a le mantsi.",
                "30": "Mme dinako di le dintsi ba ne ba leka go neela mofine wa bone go Banifae, gore ba ka tla ba ba senya ka botlhole kgotsa ka botagwa.",
                "31": "Mme bonang, Banifae ba ne ba se bonya go gakologelwa Morena Modimo wa bone mo go e nako ya pogisego ya bone. Ba ne ba ka seke ba tshwarwe mo diraing tsa bone; ee, ba ne ba ka seka ba tsaya mofine wa bone, fa e se ba o neile pele go bangwe ba magolegwa a Baleimene.",
                "32": "Mme ba ne jalo ba le kelotlhoko gore botlhole bope ga bo neelwe gareng ga bone; gonne fa mofine wa bone o ka nna botlhole mo Moleimeneng o tlaa nna botlhole gape mo Monifaeng; mme jalo ba ne ba lekeletsa majalwa a bone otlhe.",
                "33": "Mme jaanong go ne ga diragala gore go ne go tlhokafala gore Moronae a dire dipaakanyo go tlhasela motse Morianthene; gonne bonang, Baleimene ba ne, ka go dira ga bone, ba agile tshireletso ya motse wa Morianthene go fitlhelela e nna maremelelo a a nonofileng mo go feteletseng.",
                "34": "Mme ba ne ba tsweletse ba tlisa masole a mašha mo motseng oo, ga mmogo le dithuso tse dišha tsa dijo.",
                "35": "Mme jalo ga felela ngwaga wa masome a mabedi le boroba bongwe wa puso ya baatlhodi godimo ga batho ba ga Nifae."
            },
            "56": {
                "1": "Mme jaanong go ne ga diragala gore mo tshimologong ya ngwaga wa masome a mararo wa puso ya baatlhodi, ka letsatsi la bobedi la kgwedi ya ntlha, Moronae o ne a amogela lokwalo go tswa kwa go Hilamene, lo bolela merero ya batho mo khutlong eo ya lefatshe.",
                "2": "Mme a ke mafoko a a neng a a kwala, a re: Morwarre yo o rategang, Moronae, mmogo mo Moreneng le mo dipitlaganong tsa ntwa ya rona; bona, morwarre yo o rategang, ke na le go le selekanyo sengwe go se go bolelela mabapi le ntwa ya rona mo karolong eno ya lefatshe.",
                "3": "Bona, dikete di le pedi tsa barwa ba batho bao ba Amone a neng a ba tlisa go tswa mo lefatsheng la Nifae—jaanong o itsile gore ba e ne e le dikokomana tsa ga Leimene, yo e neng e le morwa yo motona wa ga rrarona Lihae;",
                "4": "Jaanong ga go tlhokafale gore ke go latedisetse mabapi le dingwao tsa bone kgotsa tlhoka tumelo ya bone, gonne o itse mabapi le dilo tse tsotlhe—",
                "5": "Jalo he go ntekanye fela gore ke go bolelele gore dikete di le pedi tsa makawana a ba tsere dibetsa tsa bone tsa ntwa, mme ba eletsa gore ke nne moeteledipele wa bone; mme re tlile pele go sireletsa lefatshe la rona.",
                "6": "Mme jaanong o itse gape mabapi le kgolagano e borraabone ba e dirileng, gore ga ba na go tsaya dibetsa tsa bone tsa ntwa kgatlhanong le bakaulengwe ba bone go tsholola madi.",
                "7": "Mme mo ngwageng wa masome a mabedi le borataro, fa ba bona dipogisego tsa rona le dipitlagano tsa rona go bone, ba ne ba le gaufi le go roba kgolagano e ba neng ba e dirile mme ba tsaya dibetsa tsa bone tsa ntwa mo tshireletsong ya rona.",
                "8": "Mme ka seka ka letlelela gore ba robe kgolagano e e ba e dirileng, ke gopola gore Modimo o tlaa re nonotsha, mo e leng gore ga re na go sotlega go feta ka ntlha ya tiragatso maikano a ba neng ba a tsere.",
                "9": "Mme bona, fano ke sengwe se mo go sone re ka nnang le boipelo jo bogolo. Gonne bona, mo ngwageng wa masome a mabedi le borataro, nna, Hilamene, ke ne ka gwanta kwa tlhogong ya makawana a a dikete tse pedi a go ya kwa motseng wa Judia, go thusa Entiphase, yo o neng o mo tlhomile moeteledipele wa batho ba karolo eo ya lefatshe.",
                "10": "Mme ke ne ka kopanya barwa ba me ba ba dikete tse pedi, (gonne ba lekanwe go bidiwa barwa) go mophato wa ga Entiphase, o mo nonofong ya one Entiphase a neng a ipela mo go feteletseng; gonne bona, mophato wa gagwe o ne o fokoditswe ke Baleimene gonne masole a bone a ne a bolaile palo e kgolo ya banna ba rona, lebaka le ka lone re tshwanelang go hutsafala.",
                "11": "Le fa go ntse jalo, re ka ikgomotsa mo ntlheng e, gore ba sule mo maikenaisetsong a lefatshe la bone le Modimo wa bone, ee, mme ba itumetse.",
                "12": "Mme Baleimene gape ba ne ba tshegeditse magolegwa a mantsi, ba botlhe e leng bakapoteni bagolo, gonne ope gape ga ba a mo sadisa a tshela. Mme re gopola gore jaanong mo nakong e ba kwa lefatsheng la Nifae; go jalo fa e le gore ga baa bolawa.",
                "13": "Mme jaanong e ke metse e Baleimene ba tsereng taolo ya yone ka go tsholola madi a ba le bantsi ba banna ba rona ba ba dipelokgale:",
                "14": "Lefatshe la Menthae, kgotsa motse wa Menthae, le motse wa ga Seeseramo, le motse wa Khumenae, le motse wa Entipara.",
                "15": "Mme e ke metse e ba neng ba e tsere fa ke goroga kwa motseng wa Judia; mme ke ne ka fitlhela Entiphase le banna ba gagwe ba dira ka bonatla jwa bone go agelela tshireletso ya motse.",
                "16": "Ee, mme ba ne ba lapile mo mmeleng ga mmogo le mo moweng, gonne ba ne ba lole ka bonatla mo motshegareng mme ba dira ka bosigo go tlhokomela metse ya bone; mme jalo ba sotlega dipogisego tse dikgolo tsa mefuta yotlhe.",
                "17": "Mme jaanong ba ne ba ikaeletse gore ba tlaa fenya mo lefelong le kgotsa go swa; jalo he o ka gopola sentle gore mophatonyana wa masole o o ke tlileng le one, ee, barwa bao ba me, ba ne ba ba fa tsholofelo e kgolo le boipelo jo bontsi.",
                "18": "Mme jaanong go ne ga diragala gore fa Baleimene ba bona gore Entiphase o amogetse nonofo e kgolo mo mophatong wa gagwe, ba ne ba patelediwa ke ditaelo tsa ga Emorane gore ba seka ba tla kgatlhanong le motse wa Judia, kgotsa kgatlhanong le rona, go lwa.",
                "19": "Mme jalo re ne re ratilwe ke Morena; gonne fa ba ne ba tlile mo go rona mo go jo bokoa jwa rona ba ka bo gongwe ba sentse mophato wa rona o monnye; mme jalo re ne ra babalelwa.",
                "20": "Ba ne ba laelwa ke Emorane go tlhokomela metse eo e ba neng ba e tsere. Mme jalo ga fela ngwaga wa masome a mabedi le borataro. Mme mo tshimologong ya ngwage wa masome a mabedi le bosupa re ne re baakantse motse wa rona le rona go itshireletsa.",
                "21": "Jaanong re ne re eletsa gore Baleimene ba tle mo go rona; gonne re ne re sa eletse go dira tlhaselo mo go bone mo maremelelong a bone.",
                "22": "Mme go ne ga diragala gore re beye ditlhola kwa ntle mo tikologong, go lebelela metsamao ya Baleimene, gore ba seka ba re feta bosigo kgotsa motshegare go dira tlhaselo mo metseng e mengwe ya rona e e neng e le go ya kwa bokone.",
                "23": "Gonne re ne re itse gore mo metseng eo ba ne ba sa nonofa mo go lekanetseng go kopana le bone; jalo he re ne re eletsa, fa ba ka feta ka rona, go wela mo go bone mo morago ga bone, mme jalo go ba tlisa kwa morago ka nako e le nngwe fela e ba neng ba kopantshiwa kwa pele. Re ne re gopola gore re ka ba fekeetsa; mme bona, re ne ra swaba mo go e keletso ya rona.",
                "24": "Ba ne ba seka ba leka go re feta ka mophato wa bone otlhe, le fa e le go leka ka karolo, e se re kgotsa ba se nne le nonofo mo go lekaneng mme ba we.",
                "25": "Le fa e le go leka go gwanta kgatlhanong le motse wa Sarahemola; le fa e le go tlola tlhogo ya Sitone, go ya kwa motseng wa Nifaeha.",
                "26": "Mme jalo, ka mephato ya bone, ba ne ba ikaeletse go tlhokomela metse eo e ba neng ba e tsere.",
                "27": "Mme jaanong go ne ga diragala gore mo kgweding ya bobedi ya ngwaga o, go ne ga tlisiwa go rona dijo tse di ntsi go tswa go borraabo barwaake bao ba ba dikete tse pedi.",
                "28": "Mme gape go ne ga romelwa banna ba le dikete tse pedi go tswa kwa lefatsheng la Sarahemola. Mme jalo re ne re ipaakantse ka banna ba le dikete di le lesome, le dijo tsa bone, ga mmogo le tsa basadi ba bone le bana ba bone.",
                "29": "Mme Baleimene, jalo ba bona mephato ya rona e oketsega letsatsi le letsatsi, le dijo di goroga go re tlhokomela, ba ne ba simolola go boifa, mme ba simolola go hegelwa pele, fa go ne go kgonega go tlisa mo bokhutlong go amogela dijo le nonofo ga rona.",
                "30": "Jaanong fa re bona gore Baleimene ba ne ba simolola go tlhobaela ka selo se, re ne ra eletsa go tlisa leanonyana go bereka mo go bone; jalo he Entiphase a laola gore ke gwantele pele le barwaake ba banyennyane kwa motseng o o bapileng, jaaka e kete re ne re tsere mefago go ya kwa motseng o o bapileng.",
                "31": "Mme re ne re tshwanetse go gwantela gaufi le motse wa Entipara, jaaka e kete re ne re ya kwa motseng o o kwa pele, mo melelwaneng e e gaufi le letshitshi lwa lewatle.",
                "32": "Mme go ne ga diragala gore re ne ra gwantele pele, jaaka e kete ka dijo tsa rona, go ya kwa motseng oo.",
                "33": "Mme go ne ga diragala gore Entiphase o ne a gwantela pele ka karolo ya mophato wa gagwe, a tlogela ba ba setseng go tlhokomela motse. Mme o ne a seka a gwantela kwa pele go fitlhelela ke setse ke tsamaetse kwa pele ka mophatonyana wa me, mme ka tla gaufi le motse wa Entipara.",
                "34": "Mme jaanong, mo motseng wa Entipara go ne go thibeletse mophato o o nonofileng go gaisa wa Baleimene; ee, o montsi go feta.",
                "35": "Mme go ne ga diragala gore fa ba sena go itsisiwe ke ditlhola tsa bone, ba ne ba tla pele ka mophato wa bone mme ba gwanta kgatlhanong le rona.",
                "36": "Mme go ne ga diragala gore re ne ra tshaba fa pele ga bone, go ya kwa bokone. Mme jalo re ne ra isa go sele mophato o o thata go feta wa Baleimene;",
                "37": "Ee, le kwa sekgaleng se se bonalang tota, mo e leng gore fa ba bona mophato wa ga Entiphase o ba setse morago, ka nonofo ya one, ba ne ba seka ba hapogela kwa mojeng le fa e le kwa molemeng, mme ba tswelela ka mogwanto wa bone mo tseleng e e tlhamaletseng fa morago ga rona; mme, jaaka re gopola, e ne e le maikaelelo a bone go re bolaya pele ga Entiphase a ba tshwara, mme se gore ba seka ba dikaganyediwa ke batho ba rona.",
                "38": "Mme jaanong Entiphase, a bona diphatsa tsa rona, o ne a potlakisa mogwanto wa mophato wa gagwe. Mme bonang, go ne go le bosigo; jalo ba ne ba seka ba re tshwara, le e seng gore Entiphase a ba tshware; jalo he re ne ra thibelela bosigo.",
                "39": "Mme go ne ga diragala gore pele ga go tlhaba ga moso, bona, Baleimene ba ne ba re setse morago. Jaanong re ne re sa nonofa mo go lekaneng go itaana le bone; ee, ke ne ke ka seka ka letlelela gore barwaake ba ba botlana ba wele mo diatleng tsa bone; jalo he re ne ra tsweledisa go gwanta ga rona, mme re ne ra tseela go gwanta mo nageng.",
                "40": "Jaanong ba ne ba ka seka ba leka go hapogele kwa mojeng le fa e le kwa molemeng e se re kgotsa ba dikaganyetswe; le e seng gore le nna ke hapogele kwa mojeng le fa e le kwa molemeng e se re kgotsa ba ntshware, mme re ne re ka seka ra ema kgatlhanong le bone, mme ra bolawa, mme ba dira phalolo ya bone; mme jalo re ne ra tshabela letsatsi lotlhe mo nageng, le go fitlhelela go le lefifi.",
                "41": "Mme go ne ga diragala gore gape, fa lesedi la moso le tla ra bona Baleimene godimo ga rona, mme re ne ra tshaba fa pele ga bone.",
                "42": "Mme go ne ga diragala gore ba ne ba seka ba re sala morago sebaka pele ga ba ema; mme e ne e le mo mosong wa letsatsi la boraro la kgwedi ya bosupa.",
                "43": "Mme jaanong, gore a ba ne ba tshwerwe ke Entiphase re ne re sa itse, mme ke ne ka go banna ba me: Bonang, ga re itse mme ba eme ka maikalelo a gore re tle re tle kgatlhanong le bone, gore ba tle ba re tshware mo seraing sa bone;",
                "44": "Jalo he lwa reng, barwaaka, a lo tlaa ya kgatlhanong le bone go lwa?",
                "45": "Mme jaanong ka re go wena, morwarre yo o rategang Moronae, ga ke ise ke ke ke bone bopelokgale jo bogolo jalo, nnyaa, e seng gareng ga Banifae botlhe.",
                "46": "Gonne jaaka ke nnile ka metlha ka ba bitsa barwaake, (gonne ba ne botlhe ba le bannye) le jalo ba re go nna: Ntate, bona Modimo wa rona o na le rona, mme ga a kake a letlelela gore re we; jalo he a re yeng pele; ga re kake ra bolaya bakaulengwe ba rona fa ba ka re tlogela re le nosi; jalo a re yeng, e se re kgotsa ba fekeetse mophato wa ga Entiphase.",
                "47": "Jaanong ba ne ba ise ba ke ba lwe, mme ba ne ba sa tshabe loso; mme ba ne ba akanya go feta ka kgololesego ya borraabo go feta ba ne ba akanya ka matshelo a bone; ee, ba ne ba rutilwe ke bommaabo, gore fa ba sa belaele, Modimo o tlaa ba golola.",
                "48": "Mme ba ne ba mpolelela mafoko a bommaabo, ba re: Ga re belaele bommaarona ba ne ba itse.",
                "49": "Mme go ne ga diragala gore ke ne ka bowa le dikete tse pedi tsa me kgatlhanong le Baleimene ba ba neng ba re setse morago. Mme jaanong bona, mephato ya ga Entiphase e ne e ba tshwere, mme ntwa e e boitshegang e ne e simologile.",
                "50": "Mophato wa ga Entiphase o lapile, ka ntlha ya go gwanta ga bone mo go leele mo sebakeng se sekhutshwane jaana sa nako, ba ne ba le gaufi le go wela mo diatleng tsa Baleimene; mme fa ke ne ke sa bowa ka dikete tsa me tse pedi ba ka bo ba bone maikaelelo a bone.",
                "51": "Gonne Entiphase o ne a ole ka tšhaka, le bontsi jwa baeteledipele ba gagwe, ka ntlha ya letsapa la bone, le le neng le dirilwe ke bofefo jwa go gwanta ga bone—jalo he banna ba ga Entiphase, ba tsietsega ka ntlha ya go wa ga baeteledipele ba bone, ba ne ba simolola go naya tsela fa pele ga Baleimene.",
                "52": "Mme go ne ga diragala gore Baleimene ba tsaya kgothatso, mme ba simolola go ba sala morago; mme jalo Baleimene ba ne ba ba setse morago ka mathagatlhaga a magolo fa Hilamene a tla mo morago ga bone ka dikete tsa gagwe tse pedi, mme a simolola go ba bolaya mo go feteletseng, mo e leng gore mophato otlhe wa Baleimene wa ema mme wa boela mo go Hilamene.",
                "53": "Jaanong fa batho ba ga Entiphase ba bona gore Baleimene ba ne ba ba hularetse, ba ne ba kgobokanya mmogo banna ba bone mme ba tla gape mo morago ga Baleimene.",
                "54": "Mme jaanong go ne ga diragala gore rona, batho ba ga Nifae, batho ba ga Entiphase, le nna ka dikete tse pedi tsa me, re ne ra dikaganyetsa Baleimene, mme ra ba bolaya; ee, mo ba neng ba patelesega go re neela dibetsa tsa bone tsa ntwa ga mmogo le bone e le magolegwa a ntwa.",
                "55": "Mme jaanong go ne ga diragala gore fa ba sena go ineela go rona, bona, ke ne ka bala makawana ao ba ba neng ba lole le nna, ke tshaba gore kgotsa go ne go le bontsi jwa bone bo bolailwe.",
                "56": "Mme bona, mo boipelong jwa me jo bogolo, go ne go sena motho a le mongwe wa bone a wetse fa fatshe; ee, ba ne ba lole jaaka e kete ka thata ya Modimo; ee, ga go ise go ke go itsiwe fa banna ba ka lwa ka nonofo e e gakgamatsang jalo; le ka thata e kgolo jalo ba ne ba wela Baleimene godimo, gore ba ne ba ba tshosa; mme ka lebaka le Baleimene ba ne ba ineela e le magolegwa a ntwa.",
                "57": "Mme ka jaana re ne re sena lefelo la magolegwa a rona, gore re ka ba disa go ba kganela go tswa mo mephatong ya Baleimene, jalo he ra ba romela kwa lefatsheng la Sarahemola, le karolo ya banna bao ba ba neng ba sa bolawa ba ga Entiphase, le bone; mme ba ba setseng ka ba tsaya mme ka ba kopanya le makolwanyane ba me ba Baamone, mme ra tseele go gwanta kwa morago kwa motseng wa Judia."
            },
            "57": {
                "1": "Mme go ne ga diragala gore ke amogele lokwalo go tswa kwa go Emorane, kgosi, a bolela gore fa ke ka neela magolegwa ao a ntwa ba re neng re ba tsere ene o tlaa neela motse wa Entipara go rona.",
                "2": "Mme ka romela lokwalo go kgosi, gore re ne re tlhomamisa gore masole a rona a ne a lekane go tsaya motse wa Entipara ka kgoka ya rona; mme ka go neela magolegwa go tsaya motse oo re gopola re tlaa bo re sena tlhalefo, le gore re ka neela magolegwa a rona fela mo kananyong.",
                "3": "Mme Emorane a gana lokwalo lwa me, gonne o ne a sa batle go ananya magolegwa; jalo he re ne ra simolola go ipaakanyetsa go ya kgatlhanong le motse wa Entipara.",
                "4": "Mme batho ba Entipara ba ne ba tlogela motse, mme ba tshabela kwa metseng e mengwe ya bone, e ba neng ba na le yone, go aga tshireletso ya yone; mme jalo motse wa Entipara wa wela mo diatleng tsa rona.",
                "5": "Mme jalo ga fela ngwaga wa masome a mabedi le borobabobedi wa puso ya baatlhodi.",
                "6": "Mme go ne ga diragala gore mo tshimologong ya ngwaga wa masome a mabedi le boroba bongwe, ra amogela dijo, ga mmogo le koketso go mophato wa rona, go tswa kwa lefatsheng la Sarahemola, le go tswa mo lefelong le le mo tikologong, go palo ya banna ba le dikete di le thataro, kwa ntle ga barwa ba Baamone ba le masome a marataro ba ba neng ba tlile go kopana le bakaulengwe ba bone, setlhophanyana sa me sa dikete tse pedi. Mme jaanong bona, re ne re nonofile, ee, mme gape re ne re na le dijo di le dintsi di tlisitswe go rona.",
                "7": "Mme go ne ga diragala gore e ne e le keletso ya rona go bolotsa ntwa le mophato o o neng o beilwe go sireletsa motse wa Khumenae.",
                "8": "Mme jaanong bona, ke tlaa go bontsha gore ka bonako re ne ra kgona dikeletso tsa rona; ee, ka mophato o o nonofileng, kgotsa ka karolo ya mophato wa rona o o nonofileng, re ne ra dikaganyetsa, bosigo, motse wa Khumenae, pelenyana ga ba amogela dijo.",
                "9": "Mme go ne ga diragala gore re ne ra thibelela mo tikologong ya motse masigo a le mantsi; mme re ne re sama ditšhaka tsa rona, mme re baya badisa, gore Baleimene ba seka ba tla go rona bosigo mme ba re bolaya, se ba neng ba se leka dinako di le dintsi; mme fela go lekana le dinako tse dintsi tse ba lekileng se madi a bone a ne a tshololwa.",
                "10": "Morago ga sebaka se se leele dijo tsa bone di ne tsa goroga, mme ba ne ba le gaufi le go tsena motse bosigo. Mme rona, mo boemong jwa gore re bo re le  Baleimene, re ne re le Banifae; jalo he, re ne ra ba tsaya le dijo tsa bone.",
                "11": "Mme go sa kgathalesege gore Baleimene ba ne ba kgaotswe go tswa mo thusong ya bone ka mokgwa o, ba ne ba ntse ba ikaeletse go tshegetsa motse; jalo he go ne ga tlhokega gore re tseye dijo tseo mme re di romele kwa Judia; le magolegwa a rona kwa lefatsheng la Sarahemola.",
                "12": "Mme go ne ga diragala gore go ne go se malatsi a le mantsi a fetile pele ga Baleimene ba simolola go latlhegelwa ke ditsholofelo tsotlhe tsa tlamelo; jalo he ba ne ba neela motse mo diatleng tsa rona; mme jalo re ne re kgonne maano a rona mo go tseyeng motse wa Khumenae.",
                "13": "Mme go ne ga diragala gore magolegwa a rona a ne a le mantsi mo e leng gore, go sa kgathalesege bogolo jwa palo ya rona, re ne re patelesega go dirisa mophato otlhe wa rona go ba tshegetsa, kgotsa go ba bolaya.",
                "14": "Gonne bona, ba ne ba tlhaga ka dipalo tse dikgolo, mme ba ne ba lwa ka matlapa, le ka melamu, kgotsa sengwe le sengwe se ba neng ba ka se tsenya mo diatleng tsa bone, mo e leng gore re ne ra bolaya go ya kwa diketeng tse pedi tsa bone fa ba sena go ineela jaaka magolegwa a ntwa.",
                "15": "Jalo he go ne ga tla go tlhokafala go rona, gore re fedise matshelo a bone, kgotsa re ba dise, tšhaka e le mo seatleng, go ya go tsena kwa lefatsheng la Sarahemola; mme gape dijo tsa rona di ne di sa tlhole di lekanye batho ba rona tota, go sa kgathalesege tseo tse re neng re di tsere mo Baleimeneng.",
                "16": "Mme jaanong, mo seemong seo se se thata, e ne ya nna kgang e e tlhwaafetseng thata go batlisisa mabapi le magolegwa a a ntwa; le fa go ntse jalo, re ne ra fetsa ka gore re ba ise kwa lefatsheng la Sarahemola; jalo he re ne ra tlhopha karolo ya banna ba rona, mme ra ba fa taolo godimo ga magolegwa a rona go ya kwa lefatsheng la Sarahemola.",
                "17": "Mme go ne ga diragala gore mo go la ka moso ba ne ba bowa. Mme jaanong bona, re ne ra seka ra ba botsa mabapi le magolegwa; gonne bona, Baleimene ba ne ba le mo go rona, mme ba ne ba bowa ka nako go tla go re boloka mo go weleng mo diatleng tsa bone. Gonne bona, Emorane o ne a rometse go thuso ya bone dijo tse dišha ga mmogo le mophato o montsi wa banna.",
                "18": "Mme go ne ga diragala gore banna bao ba re neng re ba rometse le magolegwa ba ne ba goroga ka nako go ba kgoreletsa, jaaka ba ne ba setse ba le gaufi le go re fekeetsa.",
                "19": "Mme bona, setlhophanyana sa me sa dikete tse pedi le masome a marataro se ne sa lwa ka kgakalo thata; ee ba ne ba itsetsepetse fa pele ga Baleimene, mme ba bolaya botlhe ba ba neng ba le kgatlhanong le bone.",
                "20": "Mme jaaka fa ba ba setseng ba mophato wa rona ba ne ba le gaufi le go naya tsela Baleimene, bona, bao ba ba dikete tse pedi le masome a marataro ba ne ba itsetsepetse e bile ba sa kgobega marapo.",
                "21": "Ee, mme ba ne ba obamela le go ela tlhoko go diragatsa lefoko lengwe le lengwe la taelo jaaka le boilwe; ee, mme le go ya ka fa tumelong ya bone tota go ne ga diragadiwa go bone, mme ke ne ka gakologelwa mafoko a ka one ba neng ba a bua go nna gore bommaabo ba ne ba ba rutile.",
                "22": "Mme jaanong bona, e ne e le barwaaka ba, le banna bao ba ba neng ba tlhophilwe go isa magolegwa, ba go bone re kolotang phenyo e kgolo e; gonne e ne e le bone ba ba neng ba fenya Baleimene; jalo he ba ne ba kgweelediwa kwa morago kwa motseng wa Menthae.",
                "23": "Mme re ne ra tshegetsa motse wa rona Khumenae, mme re ne ra seka ra senngwa ka tshaka ba rotlhe; le fa go ntse jalo re ne re sotlegile tatlhegelo e kgolo.",
                "24": "Mme go ne ga diragala gore fa Baleimene ba sena go tshaba, ke ne ka bonako foo ka fa ditaelo gore banna ba me ba ba neng ba ntshitswe dintho ba tsewe go tswa gareng ga baswi, le go dira gore dintho tsa bone di hapisiwe.",
                "25": "Mme go ne ga diragala gore go ne go le makgolo a mabedi, go tswa mo diketeng tse pedi le masome a marataro ba me, ba ba neng ba idibaditswe ke go latlhegelwa ke madi; le fa go ntse jalo, go ya ka fa bomolemong jwa Modimo, le mo kgakgamalong e kgolo ya rona, ga mmogo le boipelo jwa mophato otlhe wa rona, go ne go se motho a le mongwe wa bone yo o neng a nyelela; ee, mme go ne go sena motho a le mongwe gareng ga bone yo o neng a sa amogela dintho tse dintsi.",
                "26": "Mme jaanong, pabalelo ya bone e ne e gakgamatsa go mophato otlhe wa rona, ee, gore ba tlogelwe fa go ne go le sekete sa bakaulengwe ba rona ba ba neng ba bolailwe. Mme re se naya ka tshiamo le tlhamalalo go thata ya Modimo e e gakgamatsang, ka ntlha ya tumelo ya bone e e feteletseng mo go seo se ba neng ba se rutilwe go se dumela—gore go ne go na le Modimo o o tshiamo le tlhamalalo, mme mang le mang yo a sa belaeleng, gore ba babalelwe ke thata ya gagwe e e gakgamatsang.",
                "27": "Jaanong se e ne e le tumelo ya ba ba ke buileng ka ga bone; ba ne ba le babotlana, mme megopolo ya bone e tsepame, mme ba baya tshepho ya bone mo Modimong ka tswelelo.",
                "28": "Mme go ne ga diragala gore fa re sena go tlhokomela jalo banna ba rona ba ba neng ba ntshitswe dintho, mme re fitlhile baswi ba rona ga mmogo le baswi ba Baleimene, ba ba neng ba le bantsi, bona, re ne ra botsa Kidi mabapi le magolegwa ba ba neng ba simolotse go ya tlase kwa lefatsheng la Sarahemola le bone.",
                "29": "Jaanong Kidi e ne e le mokapoteni mogolo godimo ga setlhopha se se neng se tlhomilwe go ba disa go ya tlase kwa lefatsheng.",
                "30": "Mme jaanong, a ke mafoko a Kidi a neng a a bua go nna: Bona, re ne ra simolola go ya kwa lefatsheng la Sarahemola le magolegwa a rona. Mme go ne ga diragala gore re ne ra rakana le ditlhola tsa mephato ya rona, ba ba neng ba rometswe go lebelela bothibelelo jwa Baleimene.",
                "31": "Mme ba ne ba goela go rona, ba re—bonang, mephato ya Baleimene e gwantela go ya ntlheng ya motse wa Khumenae; mme bonang, ba tlaa wela mo go bone, ee, mme ba tlaa senya batho ba rona.",
                "32": "Mme go ne ga diragala gore magolegwa a rona ba ne ba a utlwa go goa ga bone, se se neng sa ba dira go tsaya kgothatso; mme ba ne ba emelela mo ingaolong kgatlhanong le rona.",
                "33": "Mme go ne ga diragala gore ka ntlha ya ingaolo ya bone re ne ra dira gore ditšhaka tsa rona di tle mo go bone. Mme go ne ga diragala gore ba ne ka segopa ba tabogela mo ditšhakang tsa rona, mo go se palo e kgolo thata ya bone e neng ya bolawa, mme masalela a bone a ne a sutlha mme a tshaba go tswa go rona.",
                "34": "Mme bonang, fa ba sena go tshaba mme re sa kgone go ba tshwara, re ne ra gwantela ka lobelo go ya ntlheng ya motse wa Khumenae; mme bonang re ne ra goroga ka nako gore re ka thusa bakaulengwe ba rona mo go somareleng motse.",
                "35": "Mme bonang, re golotswe gape go tswa mo diatleng tsa baba ba rona. Mme go sego leina la Modimo wa rona; gonne bonang, ke ene yo o re golotseng; ee, yo o dirileng selo se segolo se go rona.",
                "36": "Jaanong go ne ga diragala gore fa nna, Hilamene, ke sena go utlwa mafoko a a ga Kidi, ke ne ka tlala boipelo jo bo feteletseng ka ntlha ya bomolemo jwa Modimo mo go re babaleleng, gore re se nyelele rotlhe; ee, mme ke tshepha gore botho jwa bone ba ba neng ba bolailwe bo tsene mo bonnong jwa Modimo wa bone."
            },
            "58": {
                "1": "Mme bona, go ne ga diragala gore maikaelelo a rona a a latelang e ne e le go tsaya motse wa Menthae; mme bona, go ne go se tsela epe e re neng re ka ba gogela kwa ntle ga motse ka ditlhopha tsa rona tse dinnye. Gonne bona, ba ne ba gakologelwa seo se re kileng ra se dira; jalo he re ne re ka seka ra ba okisa go tswa mo maremelelong a bone.",
                "2": "Mme ba ne ba le bantsi thata go feta jaaka go ne go le mophato wa rona mo e leng gore re ne ra seka ra leka go ya pele mme ra ba tlhasela mo maremelelong a bone.",
                "3": "Ee, go ne ga tlhokafala gore re dirise banna ba rona go tlhokomela dikarolo tseo tsa lefatshe tse re neng re di tsere gape tsa taolo ya rona; jalo he go ne ga tlhokafala gore re lete, gore re ka amogela nonofo go tswa kwa lefatsheng la Sarahemola ga mmogo le go tlisediwa dijo tse dišha.",
                "4": "Mme go ne ga diragala gore ke ne jalo ka romela baemedi kwa mmusing wa lefatshe la rona, go mo itsise mabapi le seemo sa merero ya batho ba rona. Mme go ne ga diragala gore re ne ra letela go amogele dijo le nonofo go tswa kwa lefatsheng la Sarahemola.",
                "5": "Mme bona, se se ne sa re busetsa mme go le go nnye; gonne Baleimene le bone ba ne ba amogela nonofo e kgolo ka letsatsi le letsatsi, ga mmogo le dijo tse dintsi; mme jalo go ne go le seemo sa rona mo sebakeng se sa nako.",
                "6": "Mme Baleimene ba ne ba hegelwa kgatlhanong le rona go tswa nako le nako, ba fetsa ka leano go re senya; le fa go ntse jalo re ne re ka seke ra tla go lwa le bone, ka ntlha ya botshabelo jwa bone ga mmogo le maremelelo a bone.",
                "7": "Mme go ne ga diragala gore re ne ra leta mo seemong se se bokete sebaka sa dikgwedi di le dintsi, le go fitlhelela re batla go nyelediwa tota ka ntlha ya go batla dijo.",
                "8": "Mme go ne ga diragala gore re ne ra amogela dijo, tse di neng tsa disiwa go tla kwa go rona ke mophato wa banna ba ba dikete tse pedi go tla go re thusa; mme se ke yone thuso yotlhe e re neng ra e amogela, go itshireletsa le lefatshe la rona mo go weleng mo diatleng tsa baba ba rona, ee, go itaana le mmaba yo o neng a sena palo.",
                "9": "Mme jaanong lebaka la matlhabisa ditlhong a a rona, kgotsa lebaka la gore ke eng se se neng sa dira gore ba ne ba sa romelele nonofo e ntsi go rona, ga re itse gore e ne e le eng; jalo he re ne re hutsafetse mme e bile re tletse poifo, gore e se re kgotsa ka nngwe tsela dikatlholo tsa Modimo di tle mo lefatsheng la rona, go thankgolo ya rona le nyeletso gotlhelele.",
                "10": "Jalo he re ne ra tshela botho jwa rona mo thapelong kwa Modimong, gore a re nonotshe mme a re golole go tswa mo diatleng tsa baba ba rona, ee, le gape a re fe nonofo gore re ka tla ra tshegetsa metse ya rona, le mafatshe a rona, le dilwana tsa rona, go tlhokomelo ya batho ba rona.",
                "11": "Ee, mme go ne ga diragala gore Morena Modimo wa rona o ne a re etela ka ditlhomamiso gore o tlaa re golola; ee, mo a neng a bua kagiso kwa bothong jwa rona, mme a naya go rona tumelo e kgolo, mme a re dira gore re solofele kgololo ya rona mo go ene.",
                "12": "Mme re ne ra tsaya kgothatso ka mophato wa rona o monnye o re neng re o amogetse, mme re ne re nitame ka maikaelelo a go fenya baba ba rona, le go tlhokomela mafatshe a rona, le dilwana tsa rona, le basadi ba rona, le bana ba rona, le maikemisetso a kgololesego ya rona.",
                "13": "Mme jalo re ne ra ya pele ka nonofo yotlhe ya rona kgatlhanong le Baleimene, ba ba neng ba le mo motseng wa Menthae, mme re ne ra tlhoma ditante tsa rona ka fa ntlheng ya naga, e e neng e le gaufi le motse.",
                "14": "Mme go ne ga diragala gore mo mosong, gore fa Baleimene ba bona gore re ne re le mo molelwaneng gaufi le naga e e neng e le gaufi le motse, ba ne ba romela ditlhola tsa bone mo tikologong ya rona gore ba tle ba bone palo le nonofo ya mophato wa rona.",
                "15": "Mme go ne ga diragala gore fa ba bona gore re ne re sa nonofa, go ya ka fa dipalong tsa rona, gape ba boifa gore re ka nna ra ba kgaola go tswa mo thusong ya bone fa e se fela ba ka tswela kwa ntle go lwa le rona le go re bolaya, mme gape ba gopola gore ba ka re bolaya motlhofo ka masomosomo a bone a mantsi, jalo he ba ne ba simolola go dira dipaakanyo go tla kgatlhanong le rona go lwa.",
                "16": "Mme fa re bona gore ba ne ba dira dipaakanyo go tla kgatlhanong le rona, bona, ke ne ka dira gore Kidi, le palo e nnye ya banna, a iphitlhe mo nageng, le gape gore Thiamona le palo e nnye le bone ba iphitlhe mo nageng.",
                "17": "Jaanong Kidi le banna ba gagwe ba ne ba le ka fa mojeng mme ba bangwe ba ne ba le ka fa molemeng; mme fa ba sena go iphitlha jalo, bona, ke ne ka sala, le masalela a mophato wa me, mo go lone lefelo leo fa re neng re tlhomile ditante tsa rona lantlha kgatlhanong le nako gore Baleimene ba tswele kwa ntle go lwa.",
                "18": "Mme go ne ga diragala gore Baleimene ba tswele kwa ntle ka mophato wa bone o montsi kgatlhanong le rona. Mme fa ba ne ba tlile mme ba le gaufi le go wela mo go rona ka tšhaka, ka dira gore banna ba me, bao ba ba neng ba na le nna, ba katela morago mo nageng.",
                "19": "Mme go ne ga diragala gore Baleimene ba ne ba re sala morago ka bofefo jo bogolo, gonne ba ne ba eletsa mo go feteletseng go re tshwara gore ba ka tla ba re bolaya; jalo he ba ne ba re sala morago go tsena le rona mo nageng; mme re ne ra feta fa gare ga ga Kidi le Thiamona, mo e leng gore ba ne ba seka ba lemogwa ke Baleimene.",
                "20": "Mme go ne ga diragala gore fa Baleimene ba sena go feta, kgotsa fa mophato o sena go feta, Kidi le Thiamona ba ne ba emelela go tswa mo mafelong a bone a sephiri, mme ba ne ba thibela tsela ditlhola tsa Baleimene gore ba seka ba boela kwa motseng.",
                "21": "Mme go ne ga diragala gore fa ba sena go ba thibela tsela, ba ne ba tabogela kwa motseng mme ba fitlha ba wela mo badiseng ba ba neng ba tlogetswe go disa motse, mo e leng gore ba ne ba ba senya mme ba tsaya motse.",
                "22": "Jaanong se se ne sa dirwa ka ntlha ya gore Baleimene ba ne ba letlelela mophato wa bone otlhe, fa e se badisanyana ba se kae fela go gogelwa mo nageng.",
                "23": "Mme go ne ga diragala gore Kidi le Thiamona ka tsela e ba ne ba tsere maremelelo a bone. Mme go ne ga diragala gore re tseye tsela ya rona, morago ga re tsamaile thata mo nageng go ya ntlheng ya lefatshe la Sarahemola.",
                "24": "Mme fa Baleimene ba bona gore ba ne ba gwantela ntlheng ya lefatshe la Sarahemola, ba ne ba boifa mo go feteletseng, e se re kgotsa go na le leano le dirilwe go ba gogela kwa tshenyegong; jalo he ba simolola go katela morago mo nageng gape, ee, le go ya morago ka tsela yone e ba neng ba tlile ka yone.",
                "25": "Mme bona, go ne go le bosigo mme ba ne ba tlhoma ditante tsa bone, gonne bakapoteni bagolo ba Baleimene ba ne ba gopola gore Banifae ba ne ba lapile ka ntlha ya go gwanta ga bone; mme ba gopola gore ba kgweeditse mophato otlhe wa bone jalo he ba ne ba seka ba akanya mabapi le motse wa Menthae.",
                "26": "Mme go ne ga diragala gore fa go ne go le bosigo, ke ne ka dira gore banna ba me ba seka ba robala, mme gore ba gwantele kwa pele ka tsela e nngwe go ya ntlheng ya lefatshe la Menthae.",
                "27": "Mme ka ntlha ya go gwanta mo ga rona mo nakong ya bosigo, bona, mo mosong re ne re le ka kwa ga Baleimene, mo e leng gore re ne ra goroga pele ga bone kwa motseng wa Menthae.",
                "28": "Mme go ne ga diragala gore, ka leano le re ne ra tsaya motse wa Menthae kwa ntle ga tshololo ya madi.",
                "29": "Mme go ne ga diragala gore fa mephato ya Baleimene e tla go goroga gaufi le motse, mme ba bona gore re ne re ipaakanyeditse go ba kgatlhantsha, ba ne ba gakgametse mo go feteletseng mme ba itewa ke poifo e kgolo, mo e leng gore ba ne ba tshabela mo nageng.",
                "30": "Ee, mme go ne ga diragala gore mephato ya Baleimene e ne ya tshaba go tswa mo khutlong eno ya lefatshe. Mme bona, ba tsere le bone basadi ba le bantsi le bana go tswa mo lefatsheng.",
                "31": "Mme metse eo e e neng e tserwe ke Baleimene, yotlhe ya yone mo sebakeng se sa nako e mo taolong ya rona; mme borraarona le basadi ba rona le bana ba rona ba boela kwa magaeng a bone, botlhe kwa ntle ga bao ba ba tserweng magolegwa mme ba tsewa ke Baleimene.",
                "32": "Mme bona, mephato ya rona e mennye go tshegetsa palo e kgolo jaana ya metse le dilwana tse dikgolo jalo.",
                "33": "Mme bona, re tshepha mo Modimong wa rona o o re fileng phenyo mo mafatsheng ao, mo e leng gore re tsere metse eo le mafatshe ao, tse e neng e le tsa rona.",
                "34": "Jaanong ga re itse lebaka le ka lone puso e sa re neeng nonofo e ntsi; le fa e le banna bao ba ba neng ba tla kwa go rona ga ba itse gore ke eng re ise re amogele nonofo e kgolo.",
                "35": "Bona, ga re itse gore mme ke eng ga o kgone, mme o gogetse mephato mo khutlong eo ya lefatshe; fa gole jalo, ga re eletse go ngunanguna.",
                "36": "Mme fa e le gore ga go a nna jalo, bona, re boifa gore go na le lekgamu lengwe mo pusong, gore ga ba romele banna ba bangwe go thuso ya rona; gonne re itse gore ba bantsi go gaisa bao ba ba ba rometseng.",
                "37": "Mme bona, ga gore sepe—re tshepha gore Modimo o tlaa re golola, go sa kgathalesege bokowa jwa mephato ya rona, ee, mme go re golola go tswa mo diatleng tsa baba ba rona.",
                "38": "Bona, o ke ngwaga wa masome a mabedi le borobabongwe, mo ntlheng ya bofelo, mme re tshotse mafatshe a rona; mme Baleimene ba tshabetse kwa lefatsheng la Nifae.",
                "39": "Mme barwa bao ba batho ba ga Amone, ba ka bone ke buileng ka go ba tlotlomatsa jaana, ba na le nna mo motseng wa Menthae; mme Morena o ba tlhokometse, ee, mme a ba thibela mo go weng ka tšhaka, mo e leng gore le motho a le mongwe ga a bolawa.",
                "40": "Mme bona, ba ne ba amogela dintho tse dintsi; le fa go ntse jalo ba ema ka tsepamo mo kgololesegong eo e ka yone Modimo o ba golotseng; mme ba tlhoafetse go gakologelwa Morena Modimo wa bone ka letsatsi le letsatsi; ee, ba tlhokomela go tshegetsa melawana ya gagwe, le dikatlholo tsa gagwe, le ditaolo tsa gagwe ka tswelelo; mme tumelo ya bone e nonofile mo diporofitong mabapi le tse di tlaa tlang.",
                "41": "Mme jaanong, morwarre yo o rategang Moronae, a Morena Modimo wa rona, yo o re rekolotseng mme a re golola, a go beye ka tswelelo fa pele ga gagwe; ee, mme a a rate batho ba, mo e leng gore o ka nna le go kgona mo go tseyeng taolo ya tsotlhe tse Baleimene ba di tsereng mo go rona, tse e neng e le tsa tlhokomelo ya rona. Mme jaanong, bona, ke tswala lokwalo lwa me. Ke Hilamene, morwa Alema."
            },
            "59": {
                "1": "Jaanong go ne ga diragala mo ngwageng wa masome a mararo wa puso ya baatlhodi godimo ga batho ba Nifae, morago ga Moronae a sena go amogela mme a badile lokwalo lwa ga Hilamene, o ne a ipela mo go feteletseng ka ntlha ya boitekanelo, ee, le tswelelo e e feteletseng e Hilamene a neng a nnile le yone, mo go tseyeng mafatshe ao a a neng a latlhegile.",
                "2": "Ee, o ne a itsise go batho ba gagwe botlhe, mo lefatsheng lotlhe le le mo tikologong mo karolong eo e a neng a le teng, gore le bone ba tle ba ipele.",
                "3": "Mme go ne ga diragala gore o ne gone foo a romela lokwalo kwa go Phahorane, a eletsa gore a dire gore banna ba kgobokanngwe mmogo go nonotsha Hilamene, kgotsa mephato ya ga Hilamene, mo e leng gore o ka kgona ka motlhofo go tlhokomela karolo eo ya lefatshe e a neng a tsweledisitswe mo go gakgamatsang mo go e tseyeng gape.",
                "4": "Mme go ne ga diragala fa Moronae a sena go romela lokwalo lo kwa lefatsheng la Sarahemola, o ne a simolola gape go loga leano gore o ka tla a kgona go tsaya masalela a dilo tseo le metse e Baleimene ba neng ba di tsere mo go bone.",
                "5": "Mme go ne ga diragala gore fa Moronae a ne jalo a dira dipaakanyo go ya kgatlhanong le Baleimene go lwa, bona, batho ba Nifaeha, ba ba neng ba kgobokantswe mmogo go tswa mo motseng wa Moronae le motse wa Lihae le motse wa Morianthene, ba ne ba tlhaselwa ke Baleimene.",
                "6": "Ee, le bao tota ba ba neng ba patelesega go tshaba go tswa kwa lefatsheng la Menthae, le go tswa mo lefatsheng le le mo tikologong, ba ne ba tlile mme ba ikopanya le Baleimene mo karolong e ya lefatshe.",
                "7": "Mme jalo ba le bantsi mo go feteletseng, ee, mme ba amogela nonofo ka letsatsi le letsatsi, ka taelo ya ga Emorane ba ne ba tla kgatlhanong le batho ba Nifaeha, mme ba ne ba simolola go ba bolaya ka kganyaolo e kgolo mo go feteletseng.",
                "8": "Mme mephato ya bone e ne e le mentsi mo e leng gore batho ba ba setseng ba Nifaeha ba ne ba patelesega go tshaba fa pele ga bone; mme ba ne ba tla le tota mme ba ikopanya le mophato wa ga Moronae.",
                "9": "Mme jaanong jaaka Moronae a ne a gopotse gore go tlaa romelwa banna kwa motseng wa Nifaeha, kwa thusong ya batho go tlhokomela motse oo, mme a itse gore go ne go le motlhofo go tlhokomela motse gore o seka wa wela mo diatleng tsa Baleimene go na le go o tsaya mo go bone gape, o ne a gopola gore ba tlaa tlhokomela motse oo ka motlhofo.",
                "10": "Jalo he o ne a tshegetsa mephato yotlhe go tlhokomela mafelo ao a a neng a tserwe gape.",
                "11": "Mme jaanong, fa Moronae a bona gore motse wa Nifaeha o ne o latlhegile o ne a utlwa botlhoko mo go feteletseng, mme a simolola go belaela, ka ntlha ya boleo jwa batho, gore a ga ba na go wela mo diatleng tsa bakaulengwe ba bone.",
                "12": "Jaanong se e ne e le seemo le mo bakapoteni bagolo botlhe ba gagwe. Ba ne ba belaela mme ba gakgamala gape ka ntlha ya boleo jwa batho, mme se ka ntlha ya tswelelo ya Baleimene mo godimo ga bone.",
                "13": "Mme go ne ga diragala gore Moronae o ne a šhakgaletse puso, ka ntlha ya go itlhokomolosa ga bone mabapi le kgololesego ya lefatshe la bone."
            },
            "60": {
                "1": "Mme go ne ga diragala gore a kwalele gape kwa mmusing wa lefatshe, yo e neng e le Phahorane, mme a ke mafoko a a neng a a kwala, a re: Bona, ke lebisa lokwalo lwa me go Phahorane, mo motseng wa Sarahemola, yo e leng moatlhodi mogolo le mmusi godimo ga lefatshe, le gape go bao botlhe ba ba tlhophilweng ke batho ba go laola le go okamela merero ya ntwa e.",
                "2": "Gonne bonang, ke na le go le selekanyo sengwe go se bua go bone ka mokgwa wa pono molato le kotlhao; gonne bonang, lona ka bolona lo itse gore lo tlhomilwe go kgobokanya mmogo banna, le go ba papana ka ditšhaka, le ka disimetha, le mekgwa yotlhe ya dibetsa tsa ntwa tsa mefuta yotlhe, mme le romele pele kgatlhanong le Baleimene, mo karolong efe le efe e ba ka tlang mo go yone ya lefatshe la rona.",
                "3": "Mme jaanong bonang, ka re go lona nna, ga mmogo le banna ba me, ga mmogo le Hilamene le banna ba gagwe, re sotlegile ditshotlego tse di feteletseng; ee, le tlala tota, lenyora, le letsapa, le mekgwa yotlhe ya dipogisego tsa mofuta mongwe le mongwe.",
                "4": "Mme bonang, fa tse e ne e le tsotlhe tse re di sotlegileng re ka bo re sa ngunanguni kgotsa go ngongorega.",
                "5": "Mme bonang, bogolo go nnile polao gareng ga batho ba rona; ee, dikete di wetse fatshe ka tšhaka, fa go ka bo gongwe go nnile ka mokgwa o mongwe fa lo ka bo lo neetse go mephato ya rona nonofo e e lekaneng le tlamelo ya bone. Ee, bogolo go nnile go ikgatolosa ga lona mo go rona.",
                "6": "Mme jaanong bonang, re eletsa go itse se se dirileng go ikgatolosa mo gogolo mo go feteletseng mo; ee, re eletsa go itse se se bakileng seemo sa lona sa go tlhoka kakanyo.",
                "7": "A lo ka akanya go nna mo ditilong tsa lona tsa bogosi mme mo seemong sa go tlhoka kakanyo ga boeleele, fa baba ba lona ba gasagasa tiro ya loso mo tikologong ya lona? Ee, fa ba tsweletse ba bolaya dikete tsa bakaulengwe ba lona—",
                "8": "Ee, le bone tota ba ba neng ba lebeletse kwa go lona go bona tshireletso, ee, ba lo beile mo seemong se lo ka bong lo ba tlametse, ee, lo ka bo lo rometse mephato go bone, go ka bo lo ba nonotshitse le go ka bo lo bolokile dikete tsa bone mo go weng ka tšhaka.",
                "9": "Mme bonang, se ga se gotlhe—lo emisitse dijo tsa lona mo go bone, mo e leng gore bontsi bo ne jwa lwa mme ba tsholola madi a bone go felela ga botshelo jwa bone, ka ntlha ya dikeletso tsa bone tse dikgolo tse ba neng ba na natso mabapi le boitekanelo jwa batho ba; ee, mme se ba se dirile ba ne ba le gaufi le go nyelela ka tlala, ka ntlha ya go ikgatholosa mo gogolo mo go feteletseng ga lona mo go bone.",
                "10": "Mme jaanong, bakaulengwe ba me ba ba rategang—gonne lo tshwanetse lo ratege; ee, lo tshwanetse lo ka bo lo iphuduile ka tlhoafalo e tona ka ntlha ya boitekanelo le kgololesego ya batho ba; mme bonang, lo ba ikgatolositse mo e leng gore madi a dikete a tlaa tla mo ditlhogong tsa lona go pusoloso; ee, gonne se itsegeng go Modimo e ne e le dilelo tsa bone tsotlhe, le ditshotlego tsa bone tsotlhe—",
                "11": "Bonang, a lo ka gopola gore lo ka nna mo ditilong tsa lona tsa bogosi, mme ka ntlha ya bomolemo jo bo feteletseng jwa Modimo lo ka se dire sepe mme o tlaa lo golola? Bonang, fa e le gore le gopotse se lo gopotse mo lefeleng.",
                "12": "A lo gopola gore, ka ntlha ya gore bontsi jo bokanakana jwa bakaulengwe ba lona ba bolailwe ke ka ntlha ya boleo jwa bone? Ka re go lona, fa lo gopotse se, lo gopotse mo lefeleng; gonne ka re go lona, ba bantsi ba ba oleng ka tšhaka; mme bonang ke mo ponong molato le kotlhao ya lona;",
                "13": "Gonne Morena o letleletse basiami gore ba bolawe gore tshiamiso ya gagwe le katlholo di tle mo baleofing; jalo he ga lo tlhoke go gopola gore basiami ba ba latlhegile ka ntlha ya gore ba bolailwe; mme bonang, ba tsena mo bonnong jwa Morena Modimo wa bone.",
                "14": "Mme jaanong bonang, ka re go lona, ke boifa mo go feteletseng gore dikatlholo tsa Modimo di tlaa tla mo bathong ba, ka ntlha ya botshwakga jwa bone jo bo feteletseng, ee, le botshwakga jwa puso ya rona tota, le ikgatologo ya bone e kgolo mo go feteletseng mo bakaulengweng ba bone, ee, go bao ba ba bolailweng.",
                "15": "Gonne fa e ne e se ka boleo jo bo simologileng lwa ntlha kwa tlhogong ya rona, re ka bo re kgonne go emelelana le baba ba rona gore ba ka bo ba sa nna le thata godimo ga rona.",
                "16": "Ee, fa e ne e se ka ntwa e e tlhagogileng gareng ga rona ka borona, ee, fa e ne e se ka banna ba ba bogosi, ba ba dirileng tshololo ya madi e e kana gareng ga rona; ee, ka nako e re neng re itaana gareng ga rona, fa re ka bo re kopantse nonofo ya rona jaaka re dirile pele; ee, fa e ne e se ka dikeletso tsa thata le taolo tse banna bao ba bogosi ba neng ba na le tsone godimo ga rona; fa ba ne ba nnile le boammaaruri mo maikemisetsong a rona a kgololesego, mme ba kopana le rona, mme ba ya pele kgatlhanong le baba ba rona, boemong jwa gore ba tseye ditšhaka tsa bone kgatlhanong le rona, se e leng lebaka la tshololo ya madi e e kana gareng ga rona; ee, fa re ka bo re ile pele kgatlhanong le bone mo nonofong ya Morena, re ka bo re phatlaladitse baba ba rona, gonne go ka bo go dirilwe, go ya ka fa go diragatseng lefoko la gagwe.",
                "17": "Mme bonang, jaanong Baleimene ba tla mo go rona, ba tsaya mafatshe a rona, mme ba bolaya batho ba rona ka tšhaka, ee, basadi ba rona le bana ba rona, mme gape ba ba tsaya ditshwarwa, ba ba dira gore ba sotlege mekgwa yotlhe ya dipogisego, mme se ka ntlha ya boleo jwa bao ba ba batlang thata le taolo, ee, le tota banna bao ba bogosi.",
                "18": "Mme ke eng ke tshwanetse go bua go le go ntsi mabapi le kgang e? Gonne ga re itse eng gore lona ka bolona lo batla taolo, ga re itse mme eng a le lona le ba rekise ba lefatshe la lona.",
                "19": "Kgotsa a e ka tswa e le gore lo re ikgatolositse ka ntlha ya gore lo mo gare ga lefatshe la rona mme le dikaganyeditswe ke tshireletso, gore ga lo dire gore dijo di romelwe go rona, ga mmogo le banna go nonotsha mephato ya rona?",
                "20": "A lo lebetse ditaelo tsa Morena Modimo wa lona? Ee, a lo lebetse botshwarwa jwa borraarona? A lo lebetse dinako tse di ntsi tse re golotsweng go tswa mo diatleng tsa baba ba rona?",
                "21": "Kgotsa lo gopola gore Morena o ntse o tlaa re golola fela, fa rona re ntse mo ditilong tsa rona tsa bogosi mme re sa dirise ditsela tse Morena a di neileng go rona?",
                "22": "Ee, a lo tlaa nna mo botshwakgeng fa le dikologilwe ke dikete tsa bao, ee, le masome a dikete, ba le bone ba ntseng mo botshwakgeng, fa go na le dikete go dikologa mo molelwaneng ya lefatshe ba ba wang ka tšhaka, ee, ba ntshitswe dintho e bile ba tshologa madi?",
                "23": "A lo gopola gore Modimo o tlaa lo leba lo sena molato fa lo ntse fa fatshe fela mme lo bona dilo tse? Bonang ka re go lona, Nnyaa. Jaanong ke kare gore lo gakologelwe gore Modimo o rile gore sejana se se ka fa teng se tlaa tlhatswiwa pele, morago sejana se se ka kwa ntle le sone se tlhatswiwe.",
                "24": "Mme jaanong, fa e se lo ka ikotlhaela tseo tse lo di dirileng, mme lwa simolola go ema le go dira, mme lwa romela pele dijo le banna go rona, ga mmogo le go Hilamene, gore o ka tla a tlhokomela dikarolo tseo tsa lefatshe la rona tse a di tsereng gape, le gore re ka tla ra tsaya gape masalela a dilwana tsa rona mo dikarolong tse, bonang go tlaa bo go sa tlhokafale gore re tlhole re itaana le Baleimene go fitlhelela re tlhatswitswe pele sejana sa rona se se ka fa teng, ee, le tlhogo e kgolo ya puso ya rona tota.",
                "25": "Mme fa e se lo ka neela go ya ka lokwalo lwa me, mme lwa tswela kwa ntle mme lwa mpontsha mowa wa boammaaruri wa kgololesego, mme lwa leka thata go nonotsha le go tiisa mephato ya rona, mme lwa neela go bone dijo mo tlhokomelong ya bone, bonang ke tlaa tlogela karolo ya banna ba me ba kgololesego go tlhokomela karolo eno ya lefatshe, mme ke tlaa tlogela thata le masego a Modimo mo go bone, gore thata epe e nngwe e seka ya bereka kgatlhanong le bone—",
                "26": "Mme se ka ntlha ya tumelo ya bone e e feteletseng, le bopelotelele jwa bone mo ditlalelong tsa bone—",
                "27": "Mme ke tlaa tla go lona, mme fa go na le mongwe gareng ga lona yo o nang le keletso ya kgololesego, ee, fa go na le fa e le tlhasenyana ya kgololesego e e setseng, bonang ke tla a fuduwa dikgoberego gareng ga lona, le go fitlhelela bao ba ba eletsang go amoga thata le taolo ba sa tlhole ba le teng.",
                "28": "Ee, bonang ga ke tshabe thata ya lona le fa e le taolo ya lona, mme ke Modimo wa me yo ke mo tshabang; mme ke go ya ka fa ditaelong tsa gagwe gore ke tsaya tšhaka ya me go sireletsa maikemisetso a lefatshe la me, mme ke ka ntlha ya boikepi jwa lona gore re be re sotlegile tatlhegelo e ntsi jaana.",
                "29": "Bonang ke nako, ee, nako jaanong e fa seatleng, gore fa e se lo ka iphuduwa mo go sireletseng lefatshe la lona le ba bannye ba lona, tšhaka ya tshiamiso e akgega mo godimo ga lona; ee, mme e tlaa wela mo go lona mme e lo etele le kwa tshenyegong ya lona gotlhelele.",
                "30": "Bonang, ke letetse thuso e e tswang kwa go lona; mme, fa e se lo ka direla go namolo ya rona, bonang, ke tla go lona, le mo lefatsheng la Sarahemola tota, mme ke lo itaya ka tšhaka, mo lo tlaa se keng lo tlhole lo nna le thata go kgoreletsa tswelelopele ya batho ba mo tseleng ya kgololesego ya rona.",
                "31": "Gonne bonang, Morena ga a na go letlelela gore lo tlaa tshela lo bo lo gola nonofo mo boikeping jwa lona go nyeletsa batho ba gagwe ba ba siameng.",
                "32": "Bonang, a lo gopola gore Morena o ka lo sadisa mme a tswela kwa ntle mo katlholong kgatlhanong le Baleimene, fa e le dingwao tsa borraabo tse di dirileng letlhoo la bone, ee, mme le menagantswe ke bao ba ba itsuolotseng go tswa mo go rona, fa boikepi jwa lona e le ka lebaka la go rata ga lona kgalalelo le dilo tsa lefela tsa lefatshe?",
                "33": "Lo itse gore lo tlola melao ya Modimo, e bile lo itse gore lo e gataka ka fa tlase ga dinao tsa lona. Bonang, Morena a re go nna: Fa bao ba lo ba tlhophileng go nna babusi ba lona ba sa ikotlhaele dibe tsa bone le boikepi, lo tsamae go lwa kgatlhanong le bone.",
                "34": "Mme jaanong bonang, nna, Moronae, ke a patelesega, go ya ka fa kgolaganong e ke e dirileng go tshegetsa ditaelo tsa Modimo wa me; jalo he ke ka re gore lo obamele lefoko la Modimo, mme lo romele ka bonako kwa go nna dingwe tsa dijo tsa lona le bangwe ba banna ba lona, ga mmogo le kwa go Hilamene.",
                "35": "Mme bonang, fa lo ka seka lwa dira se ke tla go lona ka bonako; gonne bonang, Modimo ga a kake a letlelela gore re nyelele ka tlala; jalo he o tlaa neela go rona dijo tsa lona, le fa e le gore e tshwanetse go nna ka tšhaka. Jaanong bonang gore lo diragatsa lefoko la Modimo.",
                "36": "Bonang, ke Moronae, mokapoteni mogolo wa lona. Ga ke batle thata, mme go e gogela kwa tlase. Ga ke batle tlotlo ya lefatshe, mme kgalalelo ya Modimo wa me, le kgololesego le boitekanelo jwa lefatshe la me. Mme jalo ke tswala lokwalo lwa me."
            },
            "61": {
                "1": "Bonang, go ne ga diragala gore ka bonako moragonyana fela ga Moronae a sena go romela lokwalo lwa gagwe kwa go mmusi mogolo, a amogela lokwalo go tswa kwa go Phahorane, mmusi mogolo. Mme a ke mafoko a a neng a a amogela;",
                "2": "Nna, Phahorane, yo ke leng mmusi mogolo wa lefatshe le, ke romela mafoko a go Moronae, mokapoteni mogolo wa mophato. Bona, ke go raya ke re, Moronae, gore ga ke ipele mo dipogisegong tsa lona tse dikgolo, ee, di hutsafatsa botho jwa me.",
                "3": "Mme bona, go na le bao ba ba ipelang mo dipogisegong tsa lona, ee, mo e leng gore ba tsogologile mo ingaolong kgatlhanong le nna, ga mmogo le batho ba me ba e leng batho ba kgololesego, ee, mme ba ba tsogologileng ba bantsi mo go feteletseng.",
                "4": "Mme ke bao ba ba batlileng go tsaya setilo sa katlholo mo go nna ba e leng bone ba bakileng boikepi jo bogolo jo; gonne ba dirisitse go fora mo gogolo, mme ba isetse go sele dipelo tsa batho ba le bantsi, se se tla bakang pogisego e e botlhoko gareng ga rona; ba emesitse dijo tsa rona, mme ba tshositse banna ba rona ba kgololesego gore ba seka ba tla kwa go wena.",
                "5": "Mme bona, ba ntelekile fa pele ga bone, mme ke tshabetse kwa lefatsheng la Giteone, le banna ba bontsi jo boneng go kgonega gore ke ka bo tsaya.",
                "6": "Mme bona, ke rometse kitsiso go ya le ntlha e ya lefatshe; mme bona, ba tshologela kwa go rona letsatsi le letsatsi, kwa dibetseng tsa bone, mo tshireletsong ya lefatshe la bone le kgololesego ya bone, le go busulosa melato ya rona.",
                "7": "Mme ba tlile go rona, mo e leng gore bao ba ba tsogologileng mo ingaolong kgatlhanong le rona ba dipetswe, ee, mo e leng gore ba a re boifa mme ga ba leke go tla kgatlhanong le rona go lwa.",
                "8": "Ba tsere lefatshe, kgotsa motse, wa Sarahemola; ba tlhomele kgosi godimo ga bone, mme o kwaletse kgosi ya Baleimene, mo a kopanetseng botsala le bone; mo botsaleng jo a dumetseng go tshegetsa motse wa Sarahemola, o tshegetso ya one a gopolang gore e tlaa dira gore Baleimene ba kgone go gapa lefatshe le le setseng, mme o tlaa bewa kgosi godimo ga batho ba fa ba tla a bo ba fentswe ka fa tlase ga Baleimene.",
                "9": "Mme jaanong, mo lokwalong lwa gago o nkgadile, mme ga gore sepe; ga ke a šakgala, mme ke ipela ka bogolo jwa pelo ya gago. Nna, Phahorane, ga ke batle thata, fa e se fela go tshegetsa setilo sa me sa katlholo gore ke ka tla ka somarela ditshwanelo le kgololesego tsa batho ba me. Botho jwa me bo ema ka thata mo kgololesegong eo e mo go yone Modimo a re golotseng.",
                "10": "Mme jaanong, bonang, re tlaa kgoreletsa boleo le go ya kwa tshololong ya madi. Ga re kake ra tsholola madi a Baleimene fa ba ka nna mo lefatsheng la bone.",
                "11": "Ga re kake ra tsholola madi a bakaulengwe ba rona fa ba ka seka ba tsogologa mo ingaolong kgatlhanong le rona mme ba tsaya tšhaka kgatlhanong le rona.",
                "12": "Re ka ineela mo jokweng ya bokgoba fa go ne go tlhokafala ka tshiamiso ya Modimo, kgotsa fa a ka re laela go dira jalo.",
                "13": "Mme bona ga a re laele gore re ineele mo taolong ya baba ba rona, mme gore re beye tshepho ya rona mo go ene, mme o tlaa re golola.",
                "14": "Jalo he, Morwarre yo o rategang, Moronae, a re lwantshe bosula, mme bosula bofe jo re ka sekeng re bo lwantshe ka mafoko a rona, ee, jaaka boingaodi le botsuolodi, a re bo lwantshe ka ditšhaka tsa rona, gore re ka tla ra tshegetsa kgololesego ya rona, gore re tle re ipele mo tshiamelong e kgolo ya kereke ya rona, mo maikemisetsong a Morekolodi wa rona le Modimo wa rona.",
                "15": "Jalo he, tla go nna ka bonako le banna ba gago ba se kae, mme o tlogele ba ba salang mo taolong ya ga Lihae le Thienkhamo; neela go bone thata go tsamaisa ntwa mo karolong eo ya lefatshe, go ya ka fa Moweng wa Modimo, yo gape e leng Mowa wa kgololesego o o leng mo go bone.",
                "16": "Bona ke romeletse dijo di se kae go bone, gore ba seka ba nyelela go fitlhelela o ka tla go nna.",
                "17": "Kgobokanya mmogo mophato ofe le ofe o o ka kgonang mo go gwanteleng ga lona kwano, mme re tlaa ya ka bonako kgatlhanong le ditsuolodi tseo, mo nonofong ya Modimo wa rona go ya ka fa tumelong e e mo go rona.",
                "18": "Mme re tlaa tsaya motse wa Sarahemola, gore re tle re bone dijo tse dintsi go di romela pele kwa go Lihae le Thienkhamo; ee, re tlaa ya pele kgatlhanong le bone mo nonofong ya Morena, mme re tlaa tlisa bokhutlo go boikepi jo bogolo jo.",
                "19": "Mme jaanong, Moronae, ke ipela mo go amogeleng lokwalo lwa gago, gonne ke ne ka selekanyo sengwe ke tshwenyegile mabapi le gore re dire eng, gore a go tla a bo go le tshiamo le tlhamalalo mo go rona go ya kgatlhanong le bakaulengwe ba rona.",
                "20": "Mme o rile, fa e se ba ka ikotlhaya Morena o go laetse gore o ye kgatlhanong le bone.",
                "21": "Bona gore o nonotsha Lihae le Thienkhamo mo Moreneng; ba bolelele gore ba se boife, gonne Modimo o tlaa ba golola, ee, le botlhe bao ba ba emang ka thata mo kgololesegong eo e mo go yone Modimo o ba dirileng gore ba gololesege. Mme jaanong ke tswala lokwalo lwa me kwa go morwarre yo o rategang, Moronae."
            },
            "62": {
                "1": "Mme jaanong go ne ga diragala gore fa Moronae a sena go amogela lokwalo lo pelo ya gagwe e ne ya tsaya kgothatso, mme ya tlala boipelo jo bo feteletseng mo gogolo ka ntlha ya boikanyego jwa ga Phahorane, gore ene e ne e se morekise mo kgololesegong le maikemisetsong a lefatshe la gagwe.",
                "2": "Mme o ne gape a hutsafala mo go feteletseng ka ntlha ya boikepi jwa bao ba ba neng ba lelekile Phahorane go tswa mo setilong sa katlholo, ee, mo tshobolokong ka ntlha ya bao ba ba neng ba ingaotse kgatlhanong le lefatshe la bone ga mmogo le Modimo wa bone.",
                "3": "Mme go ne ga diragala gore Moronae a tseye palo e potlana ya banna, go ya ka fa keletsong ya ga Phahorane, mme a neela Lihae le Thienkhamo taolo ya ba ba setseng ba mophato wa gagwe, mme a tseela mogwanto wa gagwe go ya ntlheng ya lefatshe la Giteone.",
                "4": "Mme o ne a tsholetsa sekano sa kgololesego mo lefelong lefe kana lefe le a neng a le tsena, mme a tsaya mophato ofe le ofe o a neng a ka kgona mo mogwantong otlhe wa gagwe go ya ntlheng ya lefatshe la Giteone.",
                "5": "Mme go ne ga diragala gore dikete di ne tsa kgobokanela go sekano sa gagwe, mme ba tsaya ditšhaka tsa bone mo tshireletsong ya kgololesego ya bone, gore ba se ka ba tsena mo bokgobeng.",
                "6": "Mme jalo, fa Moronae a sena go kgobokanya mmogo banna ba a neng a ka ba bona mo mogwantong wa gagwe otlhe, a tla kwa lefatsheng la Giteone; mme go kopanya mephato ya gagwe le bao ba ga Phahorane ba ne ba nonofa mo go feteletseng, le go feta banna ba ga Phekase, yo e neng e le kgosi ya ditsuolodi tseo ba ba neng ba koba banna ba kgololesego mo lefatsheng la Sarahemola mme ba tsaya taolo ya lefatshe.",
                "7": "Mme go ne ga diragala gore Moronae le Phahorane ba ye tlase ka mephato ya bone go tsena mo lefatsheng la Sarahemola, mme ba ya pele kgatlhanong le motse, mme ba kopana le banna ba ga Phekase, mo e leng gore gone ga tla go re ba  lwa.",
                "8": "Mme bonang, Phekase o ne a bolawa mme banna ba gagwe ba ne ba tsewa magolegwa, mme Phahorane o ne a busediwa mo setilong sa gagwe sa katlholo.",
                "9": "Mme banna ba ga Phekase ba amogela tsheko ya bone, go ya ka fa molaong, ga mmogo le banna bao ba bogosi ba ba neng ba tserwe mme ba latlhelwa mo kgolegelong; mme ba ne ba bolawa go ya ka fa molaong; ee, banna bao ba ga Phekase le banna bao ba bogosi, mang le mang yo o neng a seka a tsaya dibetsa go sireletsa lefatshe la bone, mme a lwa kgatlhanong le lone, ba ne ba bolawa.",
                "10": "Mme jalo go ne ga tlhokafala gore molao o o tlhokomelwe ka kgagamalo mo tshireletsegong ya lefatshe la bone; ee, mme mang le mang yo o neng a fitlhelwa a gana kgololesego ya bone o ne a bolawa ka bonako go ya ka fa molaong.",
                "11": "Mme jalo ga fela ngwaga wa masome a mararo wa puso ya baatlhodi godimo ga batho ba Nifae; Moronae le Phahorane ba tsosolositse kagiso mo lefatsheng la Sarahemola, gareng ga batho ba bone, ba bolaile botlhe ba ba neng ba se boammaaruri mo maikemisetsong a kgololesego.",
                "12": "Mme go ne ga diragala gore mo tshimologong ya ngwaga wa masome a mararo le bongwe wa puso ya baatlhodi godimo ga batho ba Nifae, Moronae gone fela foo a dira gore dijo di romelwe, ga mmogo le mophato wa banna ba le dikete tse thataro o romelwe kwa go Hilamene, go mo thusa mo go somareleng karolo eo ya lefatshe.",
                "13": "Mme o ne gape a dira gore mophato wa banna ba le dikete tse thataro, le selekanyo se se lekaneng sa dijo, ba romelwe kwa mephatong ya ga Lihae le Thienkhamo. Mme go ne ga diragala gore se se ne sa dirwa go aga tshireletso ya lefatshe kgatlhanong le Baleimene.",
                "14": "Mme go ne ga diragala gore Moronae le Phahorane, ba tlogela segopa sa banna se se tona mo lefatsheng la Sarahemola, ba tseela mogwanto le segopa se se tona sa banna kwa lefatsheng la Nifaeha ba ikaeletse go thankgola Baleimene mo motseng oo.",
                "15": "Mme go ne ga diragala gore jaaka bantse ba gwantela ntlheng ya lefatshe, ba ne ba tsaya segopa se se tona sa banna ba Baleimene, mme ba bolaya bontsi jwa bone, mme ba tsaya dijo tsa bone le dibetsa tsa bone tsa ntwa.",
                "16": "Mme go ne ga diragala gore fa ba sena go ba tsaya, ba ba dira gore ba tsene mo kgolaganong gore ga ba kitla ba tlhola ba tsaya dibetsa tsa bone tsa ntwa kgatlhanong le Banifae.",
                "17": "Mme fa ba sena go tsena mo kgolaganong e ba ba romela go nna le batho ba ga Amone, mme ba ne ka palo ba ka nna dikete tse nne ba ba neng ba sa bolawa.",
                "18": "Mme go ne ga diragala gore fa ba sena go ba romela ba ne ba tsweledisa mogwanto wa bone go ya kwa lefatsheng la Nifaeha. Mme go ne ga diragala gore fa ba sena go tla kwa motseng wa Nifaeha, ba ne ba tlhoma ditante tsa bone mo dipoeng tsa Nifaeha, tse di leng gaufi le motse wa Nifaeha.",
                "19": "Jaanong Moronae o ne a eletsa gore Baleimene ba tswele kwa ntle go lwa kgatlhanong le bone, mo dipoeng; mme Baleimene, ba itse bopelokgale jwa bone jo bo feteletseng, mme ba bona bogolo jwa dipalo tsa bone, jalo he ba ne ba seka ba leka go tswela kwa ntle kgatlhanong le bone; jalo he ba ne ba seka ba tla go lwa mo letsatsing leo.",
                "20": "Mme fa bosigo bo tla, Moronae a ya pele mo lefifing la bosigo, mme a tla mo godimo ga lebota la motse go tsaya ditlholwa gore Baleimene ba thibeletse ka mophato wa bone mo karolong efe ya motse.",
                "21": "Mme go ne ga diragala gore ba ne ba le kwa botlhaba, gaufi le kgoro; mme botlhe ba ne ba robetse. Mme jaanong Moronae a boela kwa mophatong wa gagwe, mme a dira gore ba baakanye ka go itlhaganela go loga megala e e nonofileng le dilere, go isiwa tlase go tswa kwa godimo ga lebotana go tsena mo karolong ya lebotana e e mo teng.",
                "22": "Mme go ne ga diragala gore Moronae a dire gore banna ba gagwe ba gwantele pele mme ba palame lebotana, mme ba ipholosetse mo karolong eo ya motse, ee, le tota kwa bophirima, kwa Baleimene ba neng ba sa thibelela teng ka mephato ya bone.",
                "23": "Mme go ne ga diragala gore botlhe ba folosediwa mo motseng bosigo, ka tsela ya megala ya bone e e nonofileng le dilere tsa bone; jalo fa moso o tla botlhe ba ne ba le mo teng ga dipota tsa motse.",
                "24": "Mme jaanong, fa Baleimene ba tsoga mme ba bona gore mephato ya ga Moronae e ne e le ka fa teng ga dipota, ba ne ba tshoga mo go feteletseng, mo e leng gore ba ne ba tshabela kwa ntle ka kgoro.",
                "25": "Mme jaanong fa Moronae a bona gore ba ne ba tshaba fa pele ga gagwe, o ne a dira gore banna ba gagwe ba gwantele pele kgatlhanong le bone, mme ba bolaya bontsi, mme ba dikaganyetsa bontsi jo bongwe, mme ba ba tsaya magolegwa; mme ba ba setseng ba tshabela kwa lefatsheng la Moronae, le le neng le le mo melelwaneng gaufi le lotshitshi lwa lewatle.",
                "26": "Jalo Moronae le Phahorane ba ne ba tsaya motse wa Nifaeha kwa ntle ga go latlhegelwa ke motho a le mongwe; mme go ne go le ba le bantsi ba Baleimene ba ba neng ba bolailwe.",
                "27": "Jaanong go ne ga diragala gore bontsi jwa Baleimene ba e neng e le magolegwa ba ne ba eletsa go kopana le batho ba ga Amone mme ba nne batho ba ba gololesegileng.",
                "28": "Mme go ne ga diragala gore bontsi jotlhe jo bo neng bo eletsa, go bone go ne ga newa go ya ka fa dikeletsong tsa bone.",
                "29": "Jalo he, magolegwa otlhe a Baleimene ba ne ba kopana le batho ba ga Amone, mme ba simolola go dira mo go feteletseng, ba lema mmu, ba godisa mekgwa yotlhe ya mabele, le matsomane le matlhape a mofuta mongwe le mongwe; mme jalo Banifae ba ne ba namolwa mo mokgweleong o mogolo; ee, mo e leng gore ba ne ba namolwa mo magolegweng otlhe a Baleimene.",
                "30": "Jaanong go ne ga diragala gore Moronae, morago ga a sena go tsaya motse wa Nifaeha, a tsere magolegwa a le mantsi, se se neng sa fokotsa mephato ya Baleimene mo go feteletseng, mme a tsere gape bontsi jwa Banifae ba ba neng ba tserwe magolegwa, mo go neng ga nonotsha mophato wa ga Moronae mo go feteletseng; jalo he Moronae a tsamaya pele go tswa kwa lefatsheng la Nifaeha go ya kwa lefatsheng la Lihae.",
                "31": "Mme go ne ga diragala gore fa Baleimene ba bona gore Moronae o ne a tla kgatlhanong le bone, ba ne ba tshoga gape mme ba tshaba fa pele ga mophato wa ga Moronae.",
                "32": "Mme go ne ga diragala gore Moronae le mophato wa gagwe ba ne ba ba leleka go tswa mo motseng go ya motseng, go fitlhelela ba rakantshiwa ke Lihae le Thienkhamo; mme Baleimene ba tshaba go tswa go Lihae le Thienkhamo, le go ya mo melelwaneng gaufi le lotshitshi lwa lewatle, go fitlhelela ba tla kwa lefatsheng la Moronae.",
                "33": "Mme mephato ya Baleimene e ne yotlhe e kgobokane mmogo, mo e leng gore ba ne botlhe ba le mo segopeng se le sengwe mo lefatsheng la Moronae. Jaanong Emorane, kgosi ya Baleimene, le ene o ne a na le bone.",
                "34": "Mme go ne ga diragala gore Moronae le Lihae le Thienkhamo ba thibelele le mephato ya bone mo tikologong mo melelwaneng ya lefatshe la Moronae, mo e leng gore Baleimene ba ne ba dikaganyeditswe mo melelwaneng gaufi le naga mo borwa, le mo melelwaneng gaufi le naga mo botlhaba.",
                "35": "Mme jalo ba ne ba thibelela bosigo. Gonne bona, Banifae le Baleimene ga mmogo ba ne ba lapile ka ntlha ya bogolo jwa mogwanto wa bone; jalo he ba ne ba seka ba dumalana mo leanong lepe mo nakong ya bosigo, kwa ntle ga ga Thienkhamo; gonne o ne a šhakgaletse Emorane mo go feteletseng, mo e leng gore o ne a tsaya gore Emorane, le Amalekhaya morwarraagwe, e ne e le bone ba ba dirileng ntwa e kgolo e e nnileng sebaka se se leele gareng ga bone le Baleimene, e e neng e le lebaka la ntwa e ntsi jaana le tshololo ya madi, ee, le tlala e ntsi jaana.",
                "36": "Mme go ne ga diragala gore Thienkhamo mo tšhakgalong ya gagwe o ne a ya pele mo bothibelelong jwa Baleimene, mme a ikisa kwa tlase godimo ga dipota tsa motse. Mme a ya pele ka kgole, go tswa lefelong go ya lefelong, mo e leng gore o ne a bona kgosi; mme o ne a latlhela segai kwa go ene, se se neng sa mo tlhaba gaufi le pelo. Mme bonang, kgosi o ne a tsosa batlhanka ba gagwe pele ga a swa, mo e leng gore ba ne ba leleka Thienkhamo, mme ba mmolaya.",
                "37": "Jaanong go ne ga diragala gore fa Lihae le Moronae ba itse gore Thienkhamo o sule ba ne ba hutsafala mo go feteletseng; gonne bona, e ne e nnile monna yo o neng a lwetse ka bopelokgale lefatshe la gagwe, ee, tsala ya boammaaruri go kgololesego; mme o ne a sotlegile dipogisego di le dintsi thata tse di botlhoko mo go feteletseng. Mme bona, o ne a sule, mme o tsamaile tsela ya lefatshe lotlhe.",
                "38": "Mme go ne ga diragala gore Moronae a gwantele pele mo mosong, mme a tla mo Baleimeneng, mo e leng gore ba ne ba ba bolaya ka polao e kgolo; mme ba ne ba ba kgweetsa go tswa mo lefatsheng; mme ba ne ba tshaba, gore ba ne ba seka ba bowa mo nakong eo kgatlhanong le Banifae.",
                "39": "Mme jalo ga fela ngwaga wa masome a mararo le bongwe wa puso ya baatlhodi godimo ga batho ba Nifae; mme jalo ba ne ba nnile le dintwa, le tshololo ya madi, le tlala, le pogisego, sebaka sa dingwaga di le dintsi.",
                "40": "Mme go ne go nnile le dipolao, le dikomano, le ditsuololo, le mekgwa yotlhe ya boikepi gareng ga batho ba Nifae; mme le fa go ntse jalo ka ntlha ya basiami, ee, ka ntlha ya dithapelo tsa basiami, ba ne ba tlogelwa.",
                "41": "Mme bonang, ka ntlha ya boleele jo bogolo mo go feteletseng jwa dintwa gareng ga Banifae le Baleimene bontsi bone bo thatafetse, ka ntlha ya boleele jo bogolo mo go feteletseng jwa ntwa; mme bontsi bo ne bo nolofala ka ntlha ya dipogisego tsa bone, mo e leng gore ba ne ba ikokobetsa fa pele ga Modimo, le mo boteng jwa boikokobetso.",
                "42": "Mme go ne ga diragala gore morago Moronae a sena go aga tshireletso ya dikarolo tseo tsa lefatshe tse di neng di sa sireletsega mo Baleimeneng go feta, go fitlhelela di nonofile mo go lekanetseng, a boela kwa motseng wa Sarahemola; ga mmogo le Hilamene a boela kwa lefelong la boswa jwa gagwe; mme go ne ga nna kagiso gape e tlhomilwe gareng ga batho ba Nifae.",
                "43": "Mme Moronae o ne a neela taolo ya mephato ya gagwe mo diatleng tsa ga morwawe, yo leina la gagwe e neng e le Moronaeha; mme a ya go ikhutsa kwa ntlong ya gagwe gore a tle a nne malatsi a gagwe a a setseng mo kagisong.",
                "44": "Mme Phahorane o ne a boela kwa setilong sa gagwe sa katlholo; mme Hilamene o ne a tsaya mo go ene gape go rera go batho lefoko la Modimo; gonne ka ntlha ya dintwa tse dintsi jaana le dikomano go ne ga tla go tlhokafala gore molawana o dirwe gape mo kerekeng.",
                "45": "Jalo he, Hilamene le bakaulengwe ba gagwe ba ya pele, mme ba ne ba bega lefoko la Modimo ka thata e ntsi mo go lemotsheng batho ba le bantsi ka boleo jwa bone, se se neng sa ba dira go ikotlhaela dibe tsa bone le go kolobediwa go Morena Modimo wa bone.",
                "46": "Mme go ne ga diragala gore ba ne ba tlhoma gape kereke ya Modimo, go ya le lefatshe lotlhe.",
                "47": "Ee, mme melawana e ne ya dirwa mabipa le molao. Mme baatlhodi ba bone, le baatlhodi bagolo ba bone ba ne ba tlhophiwa.",
                "48": "Mme batho ba ga Nifae ba simolola go tswelela gape mo lefatsheng, mme ba simolola go ntsifala le go nonofa mo go feteletseng gape mo lefatsheng. Mme ba simolola go huma mo go feteletseng.",
                "49": "Mme go sa kgathalesege dikhumo tsa bone, kgotsa nonofo ya bone, kgotsa tswelelo pele ya bone, ba ne ba sa tsholetsegela godimo mo boikgogomosong jwa matlho a bone; le e seng gore ba ne ba le bonya go gakologelwa Morena Modimo wa bone; mme ba ne ba ikokobetsa mo go feteletseng fa pele ga gagwe.",
                "50": "Ee, ba ne ba gakologelwa gogolo jang dilo tse Morena a di ba diretseng, gore o ne a ba golotse mo losong, le mo dikgoleng, le mo dikgolegelong, le mo mekgweng yotlhe ya dipogisego, mme o ne a ba golotse go tswa mo diatleng tsa baba ba bone.",
                "51": "Mme ba ne ba rapela go Morena Modimo wa bone ka tswelelo, mo e leng gore Morena o ne a ba segofatsa, go ya ka fa lefokong la gagwe, gore ba ne ba gola nonofo mme ba tswelela mo lefatsheng.",
                "52": "Mme go ne ga diragala gore dilo tse tsotlhe di ne tsa dirwa. Mme Hilamene a swa, mo ngwageng wa masome a mararo le botlhano wa puso ya baatlhodi godimo ga batho ba ga Nifae."
            },
            "63": {
                "1": "Mme go ne ga diragala gore mo tshimologong ya ngwaga wa masome a mararo le borataro wa puso ya baatlhodi godimo ga batho ba Nifae, gore Shibolane a tseye taolo ya dilo tseo tse di boitshepho tse di neng tsa neelwa go Hilamene ke Alema.",
                "2": "Mme e ne e le monna wa tshiamo le tlhamalalo, mme o ne a tsamaya ka tlhamalalo fa pele ga Modimo; mme o ne a ela tlhoko go dira molemo ka tswelelo, go tshegetsa ditaelo tsa Morena Modimo wa gagwe; mme gape ga dira morwarraagwe.",
                "3": "Mme go ne ga diragala gore Moronae le ene a swe. Mme jalo go ne ga fela ngwaga wa masome a mararo le borataro wa puso ya baatlhodi.",
                "4": "Mme go ne ga diragala gore mo ngwageng wa masome a mararo le bosupa wa puso ya baatlhodi, go ne ga nna le setlhopha se se tona sa banna, le go fitlha kwa palong ya banna ba le dikete tse tlhano le makgolo a mane, ka basadi ba bone le bana ba bone, ba emelela go tswa mo lefatsheng la Sarahemola go tsena mo lefatsheng le le neng le le bokone.",
                "5": "Mme go ne ga diragala gore Heikofe, ene e ne e le monna yo o ratang go itse dilo mo go feteletseng, jalo he o ne a ya pele mme a aga sekepe se se tona mo go feteletseng, mo melelwaneng ya lefatshe la Letlepu, gaufi le lefatshe la Letlotla, mme a se latlhela pele mo lewatleng la bophirima, ka molala o mosesane o o neng o isa mo lefatsheng le le kwa bokone.",
                "6": "Mme bonang, go ne gona le ba le bantsi ba Banifae ba ba neng ba tsena mo go sone mme ba tsamaya pele ka mefago e mentsi, ga mmogo le basadi ba le bantsi le bana; mme ba ne ba tseela tsela kwa bokone. Mme jalo go ne ga fela ngwaga wa masome a mararo le bosupa.",
                "7": "Mme mo ngwageng wa masome a mararo le boroba bobedi, monna yo a aga dikepe tse dingwe. Mme sekepe sa ntlha se ne sa bowa le sone, mme batho ba le bantsi ba bangwe ba ne ba tsena mo go sone; mme le bone ba ne ba tsaya mefago e mentsi, mme ba emelela gape go ya kwa lefatsheng le le bokone.",
                "8": "Mme go ne ga diragala gore ba seka ba tlhola ba utlwalelwa gape. Mme re gopola gore ba ne ba betwa mo boteng jwa lewatle. Mme go ne ga diragala gore sekepe se sengwe le sone se ne sa tsamaya pele; mme kwa se ileng ga re itse.",
                "9": "Mme go ne ga diragala gore mo ngwageng o go ne go na le batho ba le bantsi ba ba ileng pele kwa lefatsheng le le bokone. Mme jalo ga fela ngwaga wa masome a mararo le boroba bobedi.",
                "10": "Mme go ne ga diragala gore mo ngwageng wa masome a mararo le boroba bongwe wa puso ya baatlhodi, Shibolane le ene a swa, mme Korianthene o ne a ile pele kwa lefatsheng le le kwa bokone mo sekepeng, go isa pele mefago go batho ba ba neng ba ile mo lefatsheng leo.",
                "11": "Jalo he go ne ga tlhokafa la gore Shibolane a neele dilo tseo tse di boitshepho, pele ga loso lwa gagwe, mo go morwa Hilamene, yo o neng a bidiwa Hilamene, a biditswe morago ga leina la ga rraagwe.",
                "12": "Jaanong bonang, megabo eo yotlhe e e neng e tshotswe ke Hilamene e ne ya kwalwa mme ya romelwa pele gareng ga bana ba batho go ya le lefatshe lotlhe, fa e se dikarolo tseo tse go neng go laetswe ke Alema gore di seka tsa ya pele.",
                "13": "Le fa go ntse jalo, dilo tse di ne di tshwanetse go bewa ka boitshepho, le go fitisediwa tlase go tswa tshikeng e nngwe go ya go e nngwe; jalo he, mo ngwageng o, di ne di neilwe mo go Hilamene, pele ga loso la ga Shibolane.",
                "14": "Mme go ne ga diragala gape mo ngwageng o gore gone gona le ditsuolodi dingwe ba ba neng ba ile pele go Baleimene; mme ba ne ba fuduiwa gape go tšhakgalo kgatlhanong le Banifae.",
                "15": "Mme gape mo ngwageng o ba ne ba tla tlase ka mophato o montsi go lwa kgatlhanong le batho ba ga Moronaeha, kgotsa kgatlhanong le mophato wa ga Moronaeha, e mo go yone ba neng ba itewa mme ba kgweelediwa morago gape kwa mafatsheng a bone, ba sotlegile tatlhegelo e kgolo.",
                "16": "Mme jalo ga fela ngwaga wa masome a mararo le boroba bongwe wa puso ya baatlhodi godimo ga batho ba ga Nifae.",
                "17": "Mme jalo ga fela pego ya ga Alema, le Hilamene morwawe, ga mmogo le Shibolane, yo o neng e le morwawe."
            }
        }
    },
    "hel": {
        "meta": {
            "slug": "hel",
            "name": "Buka ya ga Hilamene",
            "chapterWord": "Kgaolo"
        },
        "chapters": {
            "1": {
                "intro": "Pego ka ga Banifae. Dintwa tsa bone le dikomano, le ditsuololo tsa bone. Ga mmogo le diporofito tsa baporofiti ba ba boitshepho ba le bantsi, pele ga go tla ga ga Keresete, go ya ka dipego tse di kwadilweng tsa ga Hilamene, yo o neng a le morwa Hilamene, le gape go ya ka dipego tse di kwadilweng tsa barwawe, le go ya tlase kwa go tleng ga ga Keresete. Mme gape bontsi jwa Baleimene ba a sokololwa. Pego ka ga go sokologa ga bone. Pego ka ga tshiamo ya Baleimene, le boleofi le bodiabole jwa Banifae, go ya ka fa pegong e e kwadilweng ya ga Hilamene le barwawe, le go ya tlase tota kwa go tleng ga ga Keresete, e e bidiwang buka ya ga Hilamene, le tse dingwe.",
                "1": "Mme jaanong bonang, go ne ga diragala gore mo tshimologong ya ngwaga wa masome a mane wa puso ya baatlhodi godimo ga batho ba Nifae, go ne ga simologa go nna le mathata a tlhoafetseng gareng ga batho ba Banifae.",
                "2": "Gonne bonang, Phahorane o ne a sule, mme a tsamaile tsela ya lefatshe lotlhe; jalo he go ne ga simologa komano e e tlhoafetseng mabapi le gore ke mang yo o tshwanetseng go tsaya setilo sa katlholo gareng ga bakaulengwe, ba e neng e le barwa Phahorane.",
                "3": "Jaanong a ke maina a bone ba ba neng ba ganeletsana setilo sa katlholo, ba ba neng ba dira gape batho go ganetsana: Phahorane, Pheankhae, le Phekhiumenae.",
                "4": "Jaanong ba ga se botlhe barwa Phahorane (gonne o ne a na le ba le bantsi), mme ba ke bone ba ba neng ba ganeletsana setilo sa katlholo; jalo he, ba ne ba dira gore go nne le makgamu a mararo gareng ga batho.",
                "5": "Le fa go ntse jalo, go ne ga diragala gore Phahorane o ne a tlhongwa ka lentswe la batho gonna moatlhodi mogolo le mmusi godimo ga batho ba Nifae.",
                "6": "Mme go ne ga diragala gore Phekhiumenae, fa a bona gore ga a kake a tsaya setilo sa katlholo, o ne a ikopanya le lentswe la batho.",
                "7": "Mme bonang, Pheankhae, le karolo eo ya batho ba ba neng ba eletsa gore e nne mmusi wa bone, o ne a galefa mo go feteletseng; jalo he, o ne a le gaufi le go fora batho bao go tsogologa mo ingaolong kgatlhanong le bakaulengwe ba bone.",
                "8": "Mme go ne ga diragala jaaka a ne a le gaufi le go dira se, bonang, o ne a tsewa, mme a sekisiwa go ya ka fa lentsweng la batho, mme a atlholelwa loso; gonne o ne a tsogologile mo boingaolong mme a senka go senya kgololesego ya batho.",
                "9": "Jaanong fa batho bao ba ba neng ba eletsa gore a nne mmusi wa bone ba bona gore o ne a atlholetswe loso, jalo he ba ne ba šhakgetse, mme bonang, ba ne ba roma mongwe gotwe Kishekumene, le kwa setilong sa katlholo sa ga Phahorane tota, mme a bolaya Phahorane jaaka a ne a ntse mo setilong sa katlholo.",
                "10": "Mme o ne a alolwa ke batlhanka ba ga Phahorane; mme bonang, go ne go le bofefo jalo go tshaba ga ga Kishekumene gore monna ope o ne a ka seka a mo tshwara.",
                "11": "Mme o ne a ya kwa go bao ba ba neng ba mo romile, mme ba ne botlhe ba tsena mo kgolaganong, ee, ba ikana ka Modiri wa bone yo o senang bokhutlo, gore ga ba kitla ba bolelela motho ope gore Kishekumene o bolaile Phahorane.",
                "12": "Jalo he, Kishekumene o ne a sa itsege gareng ga batho ba ga Nifae, gonne o ne a itirile gore a seka a lemogiwa ka nako ya fa a bolaya Phahorane. Mme Kishekumene le setlhopha sa gagwe, ba ba neng a dirile kgolaganyo le ene, ba ne ba itlhakatlhakanya le batho, ka mokgwa o e leng gore ba ne ba seka ba bonwa; mme le bontsi jalo jo bo neng jwa bonwa ba ne ba bonwa molato go loso.",
                "13": "Mme jaanong bona, Phekhiumenae o ne a tlhongwa, go ya ka fa lentsweng la batho, go nna moatlhodi mogolo le mmusi godimo ga batho, go busa mo boemong jwa ga morwarragwe Phahorane; mme e ne e le ka fa tshwanelong ya gagwe. Mme tse tsotlhe di ne tsa dirwa mo ngwageng wa masome a mane wa puso ya baatlhodi; mme o ne wa nna le phelelo.",
                "14": "Mme go ne ga diragala mo ngwageng wa masome a mane le bongwe wa puso ya baatlhodi, gore Baleimene ba ne ba kgobokantse mmogo mophato o o senang palo wa banna, mme ba ba papana ka ditšhaka, le ka disimetha le ka mara, le ka metsu, le ka makarapa, le ka diiphemelo sehubeng, le ka mekgwa yotlhe ya dithebe tsa mofuta mongwe le mongwe.",
                "15": "Mme ba ne ba tla gape gore ba ka tla ba simolodisa ntwa kgatlhanong le Banifae. Mme ba ne ba eteletswe pele ke monna yo leina la gagwe le neng le bidiwa Khorianthama; mme e ne e le kokomana ya ga Sarahemola; mme o ne a le setsuolodi go tswa gareng ga Banifae; mme o ne a le monna yo motona e bile a le senatla.",
                "16": "Jalo he, kgosi ya Baleimene, yo leina la gagwe e neng e le Thubalafe, yo o neng e le morwa Emorane, a gopola gore Khorianthama, e ne e le monna yo o senatla, o ka ema kgatlhanong le Banifae, ka nonofo ya gagwe ga mmogo le ka tlhalefo ya gagwe e kgolo, mo e leng gore ka go mo romela pele o tlaa nna le thata godimo ga Banifae—",
                "17": "Jalo he o ne a ba fuduwa go tšhakgalo, mme o ne a kgobokanya mmogo mephato ya gagwe, mme o ne a tlhoma Khorianthama go nna moeteledipele wa bone, mme a dira gore ba gwantele kwa lefatsheng la Sarahemola go lwa kgatlhanong le Banifae.",
                "18": "Mme go ne ga diragala gore ka ntlha ya dikomano tse di ntsi jaana le bothata jo bontsi jaana mo pusong, gore ba ne ba sa baya badisa ba ba lekaneng mo lefatsheng la Sarahemola; gonne ba ne ba gopotse gore Baleimene ga ba kake ba leka go tsena mo gareng ga mafatshe a bone go tlhasela motse o mogolo oo Sarahemola.",
                "19": "Mme go ne ga diragala gore Khorianthama o ne a gwantela pele kwa tlhogong ya masomosomo a mantsi a gagwe, mme a tla mo banning ba motse, mme mogwanto wa bone o ne o le bofefo jo bogolo jo bo feteletseng jalo gore go ne go sena nako ya gore Banifae ba ka kgobokanya mmogo mephato ya bone.",
                "20": "Jalo he Khorianthama o ne a kgaola tlhokomelo fa kgorong ya motse, mme o ne a gwantela pele ka mophato wa gagwe otlhe mo motseng, mme ba ne ba bolaya mongwe le mongwe yo o neng a ba kgoreletsa, mo e leng gore ba ne ba tsaya taolo ya motse otlhe.",
                "21": "Mme go ne ga diragala gore Phekhiumenae, yo o neng e le moatlhodi mogolo, o ne a tshaba fa pele ga ga Khorianthama, le go ya go fitlha kwa dipoteng tsa motse. Mme go ne ga diragala gore Khorianthama o ne a mo itayaganya le lebotana, mo e leng gore o ne a swa. Mme jalo ga fela malatsi a ga Phekhiumenae.",
                "22": "Mme jaanong fa Khorianthama a bona gore o ne a tsere taolo ya motse wa Sarahemola, mme a bona gore Banifae ba ne ba tshabile fa pele ga bone, mme ba ne ba bolailwe, mme ba tserwe, mme ba latlhetswe mo dikgolegelong, le gore o ne a tsere taolo ya maremelelo a a fetang otlhe mo lefatsheng lotlhe, pelo ya gagwe ya tsaya kgothatso mo e leng gore o ne a le gaufi le go ya pele kgatlhanong le lefatshe lotlhe.",
                "23": "Mme jaanong o ne a seka a nna mo lefatsheng la Sarahemola, mme o ne a gwantela pele ka mophato o motona, le go ya ntlheng ya motse wa Letlepu; gonne e ne e le maikaelelo a gagwe go ya pele le go phunya tsela ya gagwe ka tšhaka, gore o ka tla a tsaya dikarolo tsa bokone tsa lefatshe.",
                "24": "Mme, a gopola gore nonofo ya bone e kgolo go feta e ne e le fa gare ga lefatshe, jalo he o ne a gwantela pele, a sa ba fe nako ya go ikgobokanya mmogo fa e se fela mo digopeng tse dinnye; mme ka mokgwa o ba ne ba wela mo go bone mme ba ba kgaolela fa fatshe.",
                "25": "Mme bonang, mogwanto o wa ga Khorianthama go ralala bogare jwa lefatshe o ne wa neela Moronaeha tshito godimo ga bone, go sa kgathalesege bogolo jwa palo ya Banifae ba ba neng ba bolailwe.",
                "26": "Gonne bonang, Moronaeha o ne a gopotse gore Baleimene ga ba na go leka go tla mo legareng la lefatshe, mme gore ba tlaa tlhasela metse mo tikologong gaufi le melelwane jaaka pele ba ne ba dirile; jalo he Moronaeha o ne a dira gore mephato ya bone e e nonofileng e tlhokomele dikarolo tseo mo tikologong gaufi le melelwane.",
                "27": "Mme bonang, Baleimene ba ne ba seka ba tshoga go ya ka fa keletsong ya gagwe, mme ba ne ba tsena mo legareng la lefatshe, mme ba tsaya motse mogolo o e neng e le motse wa Sarahemola, mme ba ne ba gwanta go ralala dikarolo tse di tlhokegang thata tsa lefatshe, ba bolaya batho ka polao e kgolo, mmogo banna, basadi, le bana, ba tsaya metse e le mentsi le maremelelo a mantsi.",
                "28": "Mme fa Moronaeha a lemoga se, a romela Lihae gone fela foo ka mophato go dikologa go ba thibela pele ga ba tla kwa lefatsheng la Letlepu.",
                "29": "Mme a dira jalo; mme a ba thibela pele ga ba tla kwa lefatsheng la Letlepu, mme a ba lwantsha, mo e leng gore ba ne ba simolola go kata ka morago go ya ntlheng ya lefatshe la Sarahemola.",
                "30": "Mme go ne ga diragala gore Moronaeha o ne a ba thibela mo go kateng ka morago ga bone, mme a ba lwantsha, mo e leng gore e ne ya nna ntwa e e madi mo go feteletseng; ee, bontsi bo ne jwa bolawa, mme gareng ga palo e e neng e bolailwe Khorianthama o ne a fitlhelwa.",
                "31": "Mme jaanong, bonang, Baleimene ba ne ba ka seka ba katela morago ntlheng epe, le fa e le mo bokone, le e seng mo borwa, le e seng mo botlhaba, le e seng mo bophirima, gonne ba ne ba dikaganyeditswe mo letsogong lengwe le lengwe ke Banifae.",
                "32": "Mme jalo Khorianthama o ne a latlhetse Baleimene mo gareng ga Banifae, mo e leng gore ba ne ba le mo thateng ya Banifae, mme ene ka boene o ne a bolawa, mme Baleimene ba ne ba ineela mo diatleng tsa Banifae.",
                "33": "Mme go ne ga diragala gore Moronaeha a tseye motse wa Sarahemola gape, mme a dira gore Baleimene ba ba neng ba tserwe e le magolegwa ba tswe mo lefatsheng ka kagiso.",
                "34": "Mme jalo ga fela ngwaga wa masome a mane le bongwe wa puso ya baatlhodi."
            },
            "2": {
                "1": "Mme go ne ga diragala mo ngwageng wa masome a mane le bobedi wa puso ya baatlhodi, morago ga Moronaeha a sena go tlhoma kagiso gape fa gare ga Baleimene le Banifae, bonang go ne go se ope go nna mo setilong sa katlholo; jalo go ne ga simolola go nna le komano gape gareng ga batho mabapi le gore ke mang yo o tshwanetseng go nna setilo sa katlholo.",
                "2": "Mme go ne ga diragala gore Hilamene, yo e neng e le morwa Hilamene, o ne a tlhongwa go nna setilo sa katlholo, ke lentswe la batho.",
                "3": "Mme bonang, Kishekumene, yo o neng a bolaile Phahorane, o ne a lalela Hilamene go mmolaya le ene; mme o ne a engwe nokeng ke setlhopha sa gagwe, ba ba neng ba tsene mo kgolaganong gore ope a seka a itse boleofi jwa gagwe.",
                "4": "Gonne go ne go na le mongwe Kedienthene, yo o neng a le moitseanape mo go feteletseng mo mafokong a mantsi, ga mmogo le mo tirong ya gagwe, go tsweledisa tiro ya sephiri ya polao le ya go thukutha; jalo he o ne a nna moeteledipele wa setlhopha sa ga Kishekumene.",
                "5": "Jalo he o ne a ba fora, ga mmogo le Kishekumene, gore fa ba ka mmaya mo setilong sa katlholo o tlaa fa go bao ba e neng e le ba setlhopha sa gagwe gore ba bewe mo setilong sa thata le taolo gareng ga batho; jalo he Kishekumene o ne a batla go bolaya Hilamene.",
                "6": "Mme go ne ga diragala gore jaaka a ne a ya pele kwa ntlheng ya setilo sa katlholo go bolaya Hilamene, bonang mongwe wa batlhanka ba ga Hilamene, a ne a le kwa ntle bosigo, mme a tsere, ka go itira motho o sele, kitso ka ga maano ao a a neng a logilwe ke setlhopha se go bolaya Hilamene—",
                "7": "Mme go ne ga diragala gore a rakane le Kishekumene, mme a mo neela sesupo; jalo he Kishekumene a dira gore go itsege go ene maikaelelo a keletso ya gagwe, a eletsa gore a mo ise kwa setilong sa katlholo gore a tle a bolaye Hilamene.",
                "8": "Mme fa motlhanka wa ga Hilamene a ne a itsile pelo yotlhe ya ga Kishekumene, le gore jang se e ne e le maikaelelo a gagwe go bolaya, le gore e ne e le maikaelelo a bao botlhe ba e neng e le ba setlhopha sa gagwe go bolaya, le go thukutha, le go tsaya thata, (mme se e ne e le leano la bone la sephiri, le makunutu a bone) motlhanka wa ga Hilamene a raya Kishekumene a re: A re ye pele kwa setilong sa katlholo.",
                "9": "Jaanong se se ne sa itumedisa Kishekumene mo go feteletseng, gonne o ne a gopola gore o ka diragatsa maikaelelo a gagwe; mme bonang, motlhanka wa ga Hilamene, jaaka ba ne ba ya pele kwa setilong sa katlholo, o ne a tlhaba Kishekumene le tota go ya kwa pelong, gore a we a sule kwa ntle ga go koma. Mme a siana mme a bolelela Hilamene dilo tsotlhe tse a neng a di bonye, le go utlwa, le go di dira.",
                "10": "Mme go ne ga diragala gore Hilamene o ne a romela pele go tsaya setlhopha se sa dirukuthi le babolai ba sephiri, gore ba tle ba bolawe go ya ka fa molaong.",
                "11": "Mme bonang, fa Kedienthene a bona gore Kishekumene o ne a sa bowe o ne a boifa gore kgotsa o sentswe; jalo he a dira gore setlhopha sa gagwe se mo sale morago. Mme ba tshaba go tswa mo lefatsheng, ka tsela ya sephiri, mo nageng; mme jalo fa Hilamene a romela pele go ba tsaya ba ne ba seka ba bonwa gope.",
                "12": "Mme go le gontsi ka ga Kedienthene yo go tlaa buiwa go tsweng fa. Mme jalo ga fela ngwaga wa masome a mane le bobedi wa puso ya baatlhodi godimo ga batho ba Nifae.",
                "13": "Mme bonang, mo bofelong jwa buka e lo tlaa bona gore Kedienthene yo o ne a baka thankgolo, ee, e ka nna tshenyo gotlhelele ya batho ba Nifae.",
                "14": "Bonang ga ke reye bokhutlo jwa buka ya ga Hilamene, mme ke raya bokhutlo jwa buka ya ga Nifae, e mo go yone ke tsereng pego yotlhe e ke e kwadileng."
            },
            "3": {
                "1": "Mme jaanong go ne ga diragala mo ngwageng wa masome a mane le boraro wa puso ya baatlhodi, go ne go sena komano gareng ga batho ba ga Nifae fa e se fela boikgogomosonyana jo bo neng bo le mo kerekeng, jo bo neng jwa dira ditsuololonyana gareng ga batho, merero e e neng ya rarabololwa mo bokhutlong jwa ngwaga wa masome a mane le boraro.",
                "2": "Mme go ne go sena dikomano gareng ga batho mo ngwageng wa masome a mane le bone; le e seng gore go ne go na le dikomano mo ngwageng wa masome a mane le botlhano.",
                "3": "Mme go ne ga diragala mo ngwageng wa masome a mane le borataro, ee, go ne ga nna le komano e ntsi le ditsuololo tse dintsi; tse mo go tsone go neng ga nna le bontsi jo bo feteletseng ba ba neng ba emelela go tswa mo lefatsheng la Sarahemola, mme ba ya pele kwa lefatsheng le le kwa bokone go tsaya lefatshe boswa.",
                "4": "Mme ba ne ba tsamaya sekgala se se golo mo go feteletseng, mo e leng gore ba ne ba tla kwa bo idiiding jo bo tona jwa metsi le dinoka tse dintsi.",
                "5": "Ee, mme le tota ba ne ba anamela pele mo dikarolong tsotlhe tsa lefatshe, mo dikarolong dife kana dife tse di neng di sa diriwa letlotla e bile di sena dikota, ka ntlha ya banni ba bantsi ba ba neng pele ba tsere lefatshe boswa.",
                "6": "Mme jaanong go ne go sena karolo epe ya lefatshe e e neng e le letlotla, kwa ntle fela ga dikota; mme ka ntlha ya go senngwa mo gogolo ga batho ba ba neng ba nnile mo lefatsheng pele, le ne le bidiwa letlotla.",
                "7": "Mme go ne go na fela le dikota tse dinnye mo sefatlhogong sa lefatshe, le fa go ntse jalo batho ba ba neng ba ya pele ba ne ba nna le boitseanape jo bo feteletseng mo tirisong ya semente; jalo he ba ne ba aga matlo a semente, a mo go one ba neng ba nna.",
                "8": "Mme go ne ga diragala gore ba ntsifale mme ba anama, mme ba ya pele go tswa kwa lefatsheng le le borwa go ya kwa lefatsheng le le bokone, mme ba ne ba anama mo e leng gore ba ne ba simolola go apesa sefatlhogo sa lefatshe lotlhe, go tswa kwa lewatleng borwa go ya kwa lewatleng bokone, go tswa kwa lewatleng bophirima go ya kwa lewatleng botlhaba.",
                "9": "Mme batho ba ba neng ba le mo lefatsheng le le go ya bokone ba ne ba nna mo ditanteng, le mo matlong a semente, mme ba ne ba letlelela setlhare sefe kana sefe se se runyang mo sefatlhogong sa lefatshe gore se gole, gore ka nako ba ka nna le dikota go aga matlo a bone, ee, metse ya bone, le ditempele tsa bone, le disenagoge tsa bone, le mafelo a a boitshepho a bone, le mekgwa yotlhe ya dikago tsa bone.",
                "10": "Mme go ne ga diragala ka dikota di ne di tlhaela mo go feteletseng mo lefatsheng le le bokone, ba ne ba romela pele di le dintsi ka tsela ya go dirisa dikepe.",
                "11": "Mme jalo ba ne ba dira gore batho ba ba mo lefatsheng le le bokone gore ba kgone go aga metse e le mentsi, mmogo ya dikgong le ya semente.",
                "12": "Mme go ne ga diragala gore go ne go le ba le bantsi ba batho ba ga Amone, ba e neng e le Baleimene ka matsalo, le bone ba ne ba ya pele mo lefatsheng le.",
                "13": "Mme jaanong go na le dipego tse di kwadilweng di le di ntsi di beilwe tsa ditsamaiso tsa batho ba, ke bontsi jwa batho ba, tse di manontlhotlho e bile di le di tona, mabapi le bone.",
                "14": "Mme bonang, karolo e nngwe mo lekgolong ya ditsamaiso tsa batho ba, ee, pego ya Baleimene le Banifae, le dintwa tsa bone, le dikomano, le ditsuololo, le go rera ga bone, le diporofito tsa bone, le go tsamaisa ka dikepe ga bone le go aga dikepe ga bone, le go aga ditempele ga bone, le disenagoge tsa bone le mafelo a a boitshepho a bone, le tshiamo ya bone, le boleofi jwa bone, le dipolao tsa bone, le go thukutha ga bone, le go rukutlha ga bone, le mekgwa yotlhe ya bodiabole le boaka, ga di kake tsa tsena mo tirong e.",
                "15": "Mme bonang, go na le dibuka di le dintsi le dipego tse di kwadilweng tse dintsi tsa mofuta mongwe le mongwe, mme di ne di tshegeditswe bogolo thata ke Banifae.",
                "16": "Mme di ne di neelwa tlase go tswa tshikeng go ya go e nngwe ke Banifae, le go fitlhelela ba wela mo tlolong molao mme ba bolawa, ba rukuthiwa, ba tsongwa, mme ba kgweelediwa pele, mme ba bolawa, le go phatlaladiwa mo sefatlhong sa lefatshe, mme ba kopakopana le Baleimene go fitlhelela ba sa tlhole ba bidiwa Banifae, ba nna baleofi, le mengala, le diganka le bosetlhogo, ee, le go nna Baleimene tota.",
                "17": "Mme jaanong ke boela gape kwa pegong ya me; jalo he, se ke se buileng se fetile morago ga go sena go nna le dikomano tse dikgolo, le dikhuduego, le dintwa, le ditsuololo gareng ga batho ba Nifae.",
                "18": "Ngwaga wa masome a mane le borataro wa puso ya baatlhodi wa fela;",
                "19": "Mme go ne ga diragala gore go ne go santse go na le komano e kgolo mo lefatsheng, ee, tota le mo ngwageng wa masome a mane le bosupa, ga mmogo le mo ngwageng wa masome a mane le boroba bobedi.",
                "20": "Le fa go ntse jalo Hilamene o ne a nna setilo sa katlholo ka tshiamiso le tekatekano; ee, o ne a tlhokomela go tshegetsa ditao, le dikatlholo, le ditaelo tsa Modimo; mme o ne a dira seo se se neng se siame mo ponong ya Modimo ka tswelelo; mme o ne a tsamaya fa morago ga ditsela tsa ga rraagwe, mo e leng gore o ne a tswelela mo lefatsheng.",
                "21": "Mme go ne ga diragala gore o ne a na le barwa ba le babedi. A naya go yo mogolo leina la Nifae, mme go yo mmotlana, leina la Lihae. Mme ba ne ba simolola go gola go Morena.",
                "22": "Mme go ne ga diragala gore dintwa le dikomano tsa simolola go ema, ka selekanyo se sennye, gareng ga batho ba Banifae, mo ntlheng ya bofelo ya ngwaga wa masome a mane le boroba bobedi wa puso ya baatlhodi godimo ga batho ba Nifae.",
                "23": "Mme go ne ga diragala mo ngwageng wa masome a mane le boroba bongwe wa puso ya baatlhodi, go ne ga nna le kagiso ka tswelelo e tlhomilwe mo lefatsheng, lotlhe kwa ntle ga makunutu a sephiri a Kedienthene wa serukutlhi a neng a a tlhoma mo dikarolong tsa lefatshe tse go neng go thibeletswe thata mo go tsone, tse mo nakong eo di neng di sa itsege go bao ba ba neng ba le kwa tlhogong ya puso; jalo he ba ne ba sa senngwa go tswa mo lefatsheng.",
                "24": "Mme go ne ga diragala gore mo go one ngwaga o go ne go na le tswelelopele e e feteletseng mo gogolo mo kerekeng, mo e leng gore go ne go na le dikete tse di neng tsa tsena kereke mme ba kolobediwa go boikotlhao.",
                "25": "Mme go ne go le gogolo jalo tswelelo pele ya kereke, gape go ne go le go ntsi jalo masego a a neng a tshololelwa mo bathong, gore le baperesiti bagolo le baruti tota ba ne ba gakgametse go fetisa selekanyo.",
                "26": "Mme go ne ga diragala gore tiro ya Morena e ne ya tswelela pele go ya mo go kolobetseng le go kopanya le kereke ya Modimo, batho ba bantsi, ee, le masome a dikete tota.",
                "27": "Jalo re ka bona gore Morena o kutlwelobotlhoko go botlhe ba ba ratang, mo boammaaruring jwa dipelo tsa bone, ba bitsa leina la gagwe le le boitshepho.",
                "28": "Ee, jalo re bona gore kgoro ya legodimo e butswe go botlhe, tota le kwa go bao ba ba tlaa dumelang mo leineng la ga Jesu Keresete, yo e leng Morwa Modimo.",
                "29": "Ee, re bona gore mang le mang yo o ratang o ka tshwara lefoko la Modimo, le le bofefo le thata, le le tlaa fatolang ka bogare boferefere jotlhe le dirai le maretshwa a ga diabole, mme le ise monna wa ga Keresete mo tseleng e e pitlaganeng e bile e le tshesane go kgabaganya seru seo se se senang bokhutlo sa bohutsana se se baakanyeditsweng go ribegetsa baleofi—",
                "30": "Mme la gorosa botho jwa bone, ee, botho jwa bone jo bo sa sweng, kwa seatleng sa moja sa Modimo mo motseng wa bogosi jwa legodimo, go nna fa fatshe le Aberahame le Isake, le Jakobe, le botlhe borraarona ba ba boitshepho, go sa tlhole re tswela gape kwa ntle.",
                "31": "Mme mo ngwageng o go ne go na le go ipela mo go tsweletseng mo lefatsheng la Sarahemola, le mo dikgaolwaneng tsotlhe tse di mo tikologong, le mo lefatsheng lotlhe le le neng le tshotswe ke Banifae.",
                "32": "Mme go ne ga diragala gore go ne go na le kagiso le boipelo jo bogolo mo go feteletseng mo nakong e e neng e setse ya ngwaga wa masome a mane le boroba bongwe; ee, mme gape go ne go na le kagiso e e tsweletseng le boipelo jo bogolo mo ngwageng wa masome a matlhano wa puso ya baatlhodi.",
                "33": "Mme mo ngwageng wa masome a matlhano le bongwe wa puso ya baatlhodi go ne go na le kagiso gape, kwa ntle ga boikgomoso jo bo neng jwa simolola go tsena mo kerekeng—e seng mo kerekeng ya Modimo, mme mo dipelong tsa batho ba ba neng ba ipolela e le ba kereke ya Modimo—",
                "34": "Mme ba ne ba tsholetsegetse godimo mo boikgogomosong, le mo go tshwenyeng bontsi jwa bakaulengwe ba bone tota. Jaanong se e ne e le bosula jo bogolo, jo bo neng jwa dira karolo e e boikokobetso ya batho go sotlega matshwenyego a magolo, le go ralala dipogisego tse dintsi.",
                "35": "Le fa go ntse jalo ba ne ba ikitsa dijo le go rapela kgapetsa, mme ba gola go nonofa le go nonofa go feta mo boikokobetsong jwa bone, le tsepamo le tsepamo mo tumelong ya ga Keresete, go ya mo go tlatseng botho jwa bone ka boipelo le kgomotsego, ee, le kwa go itshekisong le go itshephisa dipelo tsa bone, itshephiso eo e e tlang ka ntlha ya go neela ga bone dipelo tsa bone go Modimo.",
                "36": "Mme go ne ga diragala gore ngwaga wa masome a matlhano le bobedi le o ne wa felela ka kagiso, kwa ntle ga boikgogomoso jo bogolo mo go feteletseng jo bo neng bo tsene mo dipelong tsa batho; mme e ne e le ka ntlha ya dikhumo tsa bone tse dikgolo mo go feteletseng le tswelelo pele ya bone mo lefatsheng; mme bo ne jwa gola mo go bone ka letsatsi le letsatsi.",
                "37": "Mme go ne ga diragala mo ngwageng wa masome a matlhano le boraro wa puso ya baatlhodi, Hilamene a swa, mme morwawe yo motona Nifae a simolola go busa mo boemong jwa gagwe. Mme go ne ga diragala gore o ne a nna setilo sa katlholo ka tshiamiso le tekatekano, ee, o ne a tshegetsa ditaelo tsa Modimo, mme a tsamaya mo ditseleng tsa ga rraagwe."
            },
            "4": {
                "1": "Mme go ne ga diragala mo ngwageng wa masome a matlhano le bone go ne go na le ditsuololo di le dintsi mo kerekeng, mme go ne gape go na le komano gareng ga batho, mo e leng gore go ne go na le tshololo ya madi e ntsi.",
                "2": "Mme karolo e e boingaolo e ne ya bolawa mme ya kgweediwa go tswa mo lefatsheng, mme ba ne ba ya go kgosi ya Baleimene.",
                "3": "Mme go ne ga diragala gore ba ne ba leka ka bonatla go fuduwa Baleimene mo ntweng kgatlhanong le Banifae; mme bonang, Baleimene ba ne ba boifa mo go feteletseng, mo e leng gore ba ne ba seka ba obamela mafoko a ditsuolodi.",
                "4": "Mme go ne ga diragala mo ngwageng wa masome a matlhano le borataro wa puso ya baatlhodi, go ne go na le ditsuolodi tse di ileng go tswa mo Banifaeng go ya go Baleimene; mme ba ne ba kgona le ba bangwe bao mo go ba fuduweng mo tšhakgalong kgatlhanong le Banifae; mme ba ne botlhe mo ngwageng oo ba baakanyetsa ntwa.",
                "5": "Mme mo ngwageng wa masome a matlhano le bosupa ba ne ba tla kgatlhanong le Banifae go lwa, mme ba ne ba simolola tiro ya loso; ee, mo e leng gore mo ngwageng wa masome a matlhano le boroba bobedi wa puso ya baatlhodi ba ne ba kgona mo go tseyeng lefatshe la Sarahemola; ee, ga mmogo le mafatshe otlhe, le tota go ya kwa lefatsheng le le neng le le gaufi le lefatshe la Letlepu.",
                "6": "Mme Banifae le mephato ya ga Moronaeha ba ne ba kgweelediwa le go ya mo lefatsheng la Letlepu tota;",
                "7": "Mme koo ba ne ba tlisa tshireletso kgatlhanong le Baleimene, go tswa kwa lewatleng la bophirima, le tota go ya botlhaba; lone e le loeto lwa letsatsi mo Monifaeng, mo tseleng e ba neng ba tiisitse tshireletso ya yone mme ba beile mephato ya bone go sireletsa lefatshe la bone la bokone.",
                "8": "Mme jalo ditsuolodi tseo tsa Banifae, ka thuso ya mophato o montsi wa Baleimene, ba ne ba tsaya dithoto tsotlhe tsa Banifae tse di neng di le mo lefatsheng le le go ya borwa. Mme tse tsotlhe di ne tsa dirwa mo dingwageng tsa masome a matlhano le boroba bobedi le boroba bongwe wa puso ya baatlhodi.",
                "9": "Mme go ne ga diragala mo ngwageng wa masome a marataro wa puso ya baatlhodi, Moronaeha o ne a kgona ka mephato ya gagwe mo go tseyeng dikarolo tse dintsi tsa lefatshe; ee, ba ne ba tsaya gape metse e le mentsi e e neng e wetse mo diatleng tsa Baleimene.",
                "10": "Mme go ne ga diragala mo ngwageng wa masome a marataro le bongwe wa puso ya baatlhodi ba ne ba kgona mo go tseyeng gape le sephatlo tota sa dikgaolo tsa bone tsotlhe.",
                "11": "Jaanong tatlhegelo e kgolo e ya Banifae, le polao e kgolo e e neng e le gareng ga bone, di ka bo di sa diragala fa e ne e se ka boleofi jwa bone le bodiabole jwa bone tse di neng di le gareng ga bone; ee, mme bo ne bo le gareng ga bao gape ba ba neng ba ipolela e le ba kereke ya Modimo.",
                "12": "Mme e ne e le ka ntlha ya boikgogomoso jwa dipelo tsa bone, ka ntlha ya dikhumo tsa bone tse di feteletseng, ee, e ne e le ka ntlha ya kgatelelo ya bone mo bahumaneging, ba tima dijo tsa bone ba ba bolailweng ke tlala, ba tima diaparo tsa bone ba ba sa ikategang, mme ba itaya bakaulengwe ba bone ba ba boikokobetso mo letlhaeng, ba ikgatlha ka seo se se boitshepho, ba gana mowa wa seporofiti le tshenolo, ba bolaya, ba rukutlha, ba aka, ba utswa, ba dira boaka, ba ema ka dikomano tse dikgolo, ba ngwegela kwa lefatsheng la Nifae, gareng ga Baleimene—",
                "13": "Mme ka ntlha ya jo boleo jo bogolo jwa bone, le go ikgantsha ga bone mo nonofong ya bone, ba ne ba tlogelwa mo nonofong ya bone; jalo he ba ne ba seka ba tswelela, mme ba bogisiwa le go itewa, le go kgweediwa fa pele ga Baleimene, go fitlhelela ba latlhegetswe ke taolo e ka nna ya mafatshe otlhe a bone.",
                "14": "Mme bonang, Moronaeha o ne a rera dilo di le dintsi go batho ka ntlha ya boikepi jwa bone, ga mmogo le Nifae le Lihae, ba e neng e le barwa Hilamene, ba ne ba rera dilo di le dintsi go batho, ee, mme ba ne ba porofita dilo di le dintsi go bone mabapi le boikepi jwa bone, le se se tlaa ba diragalelang fa ba ka seka ba ikotlhaela dibe tsa bone.",
                "15": "Mme go ne ga diragala gore ba ne ba ikotlhaya, mme go lekana le jaaka ba ne ba ikotlhaya ba ne ba simolola go tswelela.",
                "16": "Gonne fa Moronaeha a bona gore ba ne ba ikotlhaya o ne a leka go ba etelela pele go tswa lefelong go ya lefelong, go tswa mo motseng go ya motseng, le go fitlhelela ba tsere gape sephatlo sa dilwana tsa bone le sephatlo sa mafatshe otlhe a bone.",
                "17": "Mme jalo ga fela ngwaga wa masome a marataro le bongwe wa puso ya baatlhodi.",
                "18": "Mme go ne ga diragala mo ngwageng wa masome a marataro le bobedi wa puso ya baatlhodi, gore Moronaeha o ne a seka a tlhola a kgona go tsaya dikgaolo dipe mo Baleimeneng.",
                "19": "Jalo he ba ne ba tlogela maikaelelo a bone a go tsaya mafatshe a bone a a setseng, gonne go ne go le gontsi mo go kalo Baleimene mo e leng gore go ne ga tla go sa kgonege gore Banifae ba ka tsaya thata e ntsi godimo ga bone; jalo he Moronaeha o ne a dirisa mephato yotlhe ya gagwe mo go tlhokomeleng dikarolo tseo tse a neng a di tsere.",
                "20": "Mme go ne ga diragala, ka ntlha ya bogolo jwa palo ya Baleimene Banifae ba ne ba le mo poifong e kgolo, gore kgotsa ba tlaa fekeediwa, mme ba gatakwe, le go bolawa, le go senngwa.",
                "21": "Ee, ba ne ba simolola go gakologelwa diporofito tsa ga Alema, ga mmogo le mafoko a ga Mosaeya; mme ba bona gore ba ne ba le batho ba ba melala e e gagametseng, le gore ba ne ba dirile lefela ditaelo tsa Modimo;",
                "22": "Le gore ba ne ba fetotse mme ba gataka ka fa tlase ga dinao tsa bone melao ya ga Mosaeya, kgotsa seo se Morena a mo laetseng go se neela go batho; mme ba ne ba bona gore melao ya bone e ne e senyegile, le gore ba ne ba fetogile batho ba ba boleo, mo e leng gore ba ne ba le boleo le jaaka Baleimene tota.",
                "23": "Mme ka ntlha ya boikepi jwa bone kereke e ne e simolotse go nyenyafala; mme ba ne ba simolola go sa dumele mo moweng wa seporofiti le mo moweng wa tshenolo; mme dikatlholo tsa Modimo di ne di ba lebile mo sefatlhogong.",
                "24": "Mme ba ne ba bona gore ba ne ba nnile bokowa, jaaka bakaulengwe ba bone, Baleimene, le gore Mowa wa Morena o ne o sa tlhole o ba babalela; ee, o ne o dule mo go bone ka gonne Mowa wa Morena ga o nne mo ditempeleng tse di seng boitshepho—",
                "25": "Jalo he Morena o ne a emisa go ba babalela ka thata ya gagwe e e gakgamatsang e e senang bolekane, gonne ba ne ba wetse mo seemong sa go tlhoka tumelo le boleo jo bo boitshegang; mme ba ne ba bona gore Baleimene ba ne ba le bantsi mo go feteletseng go ba feta, mme kwa ntle ga ba ka ngaparela go Morena Modimo wa bone ba ne ba tlaa nyelela mo go senang botilo.",
                "26": "Gonne bonang, ba ne ba bona gore nonofo ya Baleimene e ne e le kgolo fela jaaka nonofo ya bone, le monna go monna tota. Mme jalo ba ne ba wetse mo tlolong molao e kgolo e; ee, jalo ba ne ba nnile bokoa, ka ntlha ya tlolo molao ya bone, mo sebakeng se e seng sa dingwaga tse dintsi."
            },
            "5": {
                "1": "Mme go ne ga diragala gore mo go one ngwaga o, bonang, Nifae a neela setilo sa katlholo kwa monneng yo leina la gagwe e neng e le Sisoramo.",
                "2": "Gonne jaaka melao ya bone le dipuso tsa bone di ne di tlhomilwe ka lentswe la batho, mme bao ba ba neng ba tlhopha bosula ba ne ba le bantsi go gaisa ba ba neng ba tlhopha molemo, jalo he ba ne ba butswela tshenyego, gonne melao e ne e senyegile.",
                "3": "Ee, mme se e ne e se sotlhe; e ne e le batho ba ba gagametseng melala, mo e leng gore ba ne ba ka seka ba busiwa ka molao le fa e le tshiamiso, fa e se fela go ya kwa tshenyegong ya bone.",
                "4": "Mme go ne ga diragala gore Nifae o ne a lapile ka ntlha ya boikepi jwa bone; mme a neela setilo sa katlholo, mme a tsaya mo go ene go rera lefoko la Modimo mo malatsing otlhe a gagwe a a neng a setse, ga mmogo le morwarraagwe Lihae, malatsi otlhe a a neng a setse a gagwe;",
                "5": "Gonne ba ne ba gakologelwa mafoko a rraabo Hilamene a neng a a buile go bone. Mme a ke mafoko a a neng a a buile:",
                "6": "Bonang, barwaaka, ke eletsa gore lo gakologelwe go tshegetsa ditaelo tsa Modimo; mme ke eletsa gore lo begele go batho mafoko a. Bonang, ke lo file maina a batsadi ba rona ba ntlha ba ba duleng kwa lefatsheng la Jerusalema; mme se ke se dirile gore fa lo gakologelwa maina a lona lo ka ba gakologelwa; mme fa lo ba gakologelwa lo ka gakologelwa ditiro tsa bone; mme fa lo gakologelwa ditiro tsa bone lo ka itse gore go builwe jang, e bile go kwadilwe, gore ba ne ba le molemo.",
                "7": "Jalo he, barwaaka, ke eletsa gore lo dire seo se se leng molemo, gore go ka tla ga buiwa ka lona, ga mmogo le go kwalwa, le jaaka go builwe mme ga kwalwa ka ga bone.",
                "8": "Mme jaanong barwaaka, bonang ke na le ka selekanyo sengwe go feta go se eletsa go lona, keletso e e leng, gore lo ka seka lwa dira dilo tse gore lo ikgantshe, mme gore lo ka dira dilo tse go ipeela letlotlo kwa legodimong, ee, le le sa khutleng, le le sa feleng ka bonya; ee, gore lo tle lo nne le mpho e e botlhokwa eo ya botshelo jo bosakhutleng, e re nang le lebaka go gopola gore e filwe borraarona.",
                "9": "O gakologelwang, gakologelwang, barwaaka, mafoko a kgosi Benjamine a a neng a a bua go batho ba gagwe; ee, gakologelwang gore ga gona mokgwa ope o mongwe kgotsa tsela e ka yone motho a ka bolokwang, fela ka madi a a letlanyang a ga Jesu Keresete, yo o tlaa tlang; ee, gakologelwang gore o tla go rekolola lefatshe.",
                "10": "Mme gakologelwang gape mafoko a a Emiuleke a a buileng go Seeseramo, mo motseng wa Emonaeha; gonne o mo reile a re Morena e le ruri o tlaa tla go rekolola batho ba gagwe, mme gore ga ana go tla go ba rekolola ba le mo dibeng tsa bone, mme go ba rekolola go tswa mo dibeng tsa bone.",
                "11": "Mme o na le thata e filwe go ene go tswa go Rara go ba rekolola mo dibeng tsa bone ka ntlha ya boikotlhao; jalo he o rometse baengele ba gagwe go tla go bega dikgang ka ga mabaka a boikotlhao, jo bo tlisang thata ya Morekolodi, go poloko ya botho jwa bone.",
                "12": "Mme jaanong, barwaaka, gakologelwang, gakologelwang gore ke mo lefikeng la Morekolodi wa rona, yo e leng Keresete, Morwa Modimo, yo lo tshwanetseng go aga motheo wa lona; gore fa diabole a tlaa romela diphefo tsa gagwe tse dikgolo, ee, metsu ya gagwe mo sefefong, ee, fa sefako sa gagwe sotlhe le matsubutsubu a magolo a gagwe a tlaa betsa mo go lona, a tlaa seke a nne le thata mo godimo ga lona go lo gogela kwa tlase kwa serung sa bohutsana le khutsafalo e e sa feleng, ka ntlha ya lefika le lo agileng mo go lone, le e leng motheo wa boammaaruri, motheo o mo go one fa batho ba ka aga ba ka sekeng ba we.",
                "13": "Mme go ne ga diragala gore a e ne e le mafoko a Hilamene a neng a a ruta go barwawe; ee, o ne a ba ruta dilo di le dintsi tse di sa kwalwang, gape le dilo di le dintsi tse di kwadilweng.",
                "14": "Mme ba ne ba gakologelwa mafoko a gagwe; mme jalo he ba ne ba ya pele, ba tshegetsa ditaelo tsa Modimo, go ruta lefoko la Modimo gareng ga batho botlhe ba Nifae, go simolola kwa motseng Letlepu;",
                "15": "Mme go tsweng foo go ya pele kwa motseng wa Kidi; le go tswa kwa motseng wa Kidi go ya kwa motseng wa Miuleke;",
                "16": "Le tota go tswa mo motseng mongwe go ya kwa go o mongwe, go fitlhelela ba ile pele gareng batho botlhe ba Nifae ba ba neng ba le mo lefatsheng le le go ya borwa; le go tswa koo go tsena mo lefatsheng la Sarahemola, gareng ga Baleimene.",
                "17": "Mme go ne ga diragala gore ba ne ba rera ka thata e kgolo, mo e leng gore ba ne ba didimatsa bontsi jwa ditsuolodi tseo ba ba neng ba tsamaile go tswa mo Banifaeng, mo e leng gore ba ne ba tla pele mme ba tla go ipolela dibe tsa bone mme ba ne ba kolobelediwa go boikotlhao, mme gone foo ba boela kwa Banifaeng go leka go baakanya go bone melato yotlhe e ba e dirileng.",
                "18": "Mme go ne ga diragala gore Nifae le Lihae ba ne ba rera go Baleimene ka thata e kgolo mo go kalo le taolo, gonne ba ne ba na le thata le taolo e neilwe go bone gore ba ka bua, mme ba ne gape ba na le se ba tshwanetseng go se bua se neilwe go bone—",
                "19": "Jalo he ba ne ba bua mo kgakgamalong e kgolo ya Baleimene, mo go ba lemotsheng, mo e leng gore go ne go na le dikete di le boroba bobedi tsa Baleimene ba ba neng ba le mo lefatsheng la Sarahemola le mo tikologong ba kolobelediwa go boikotlhao, mme ba ne ba dirwa gore ba dumela boleo jwa dingwao tsa borraabo.",
                "20": "Mme go ne ga diragala gore Nifae le Lihae ba ne ba tswelela go tswa koo go ya kwa lefatsheng la Nifae.",
                "21": "Mme go ne ga diragala gore ba ne ba tsewa ke mophato wa Baleimene mme ba latlhelwa mo kgolegelong; ee, le tota mo kgolegelong yone eo e Amone le bakaulengwe ba gagwe ba neng ba latlhelwa mo go yone ke batlhanka ba ga Limohae.",
                "22": "Mme morago ga ba sena go latlhelwa mo kgolegelong malatsi a le mantsi kwa ntle ga dijo, bonang, ba ne ba ya pele mo kgolegelong go ba tsaya gore ba ka tla ba ba bolaya.",
                "23": "Mme go ne ga diragala gore Nifae le Lihae ba ne ba dikaganyeditswe jaaka e kete ka molelo, le tota mo e leng gore ba ne ba seka ba leka go baya diatla tsa bone mo go bone ka ntlha ya gore ba ne ba tshaba gore kgotsa ba ka tla ba šha. Le fa go ntse jalo, Nifae le Lihae ba ne ba sa šhe; mme ba ne jaaka ba eme mo gareng ga molelo mme ba sa šhe.",
                "24": "Mme fa ba bona gore ba ne ba dikaganyeditswe ke mosipuri wa molelo, le gore o ne o sa ba fise, dipelo tsa bone di ne tsa tsaya kgothatso.",
                "25": "Gonne ba ne ba bona gore Baleimene ba ne ba seka ba leka go baya diatla tsa bone mo go bone; le fa e le go leka go tla gaufi go bone, mme ba ema jaaka e kete ba ne ba rathilwe bomumu ka kgakgamalo.",
                "26": "Mme go ne ga diragala gore Nifae le Lihae ba ne ba ema pele mme ba simolola go bua go bone, ba re: Se boifeng, gonne bonang, ke Modimo o lo bontshitseng selo se se gakgamatsang se, mo go sone lo bontshiwang gore ga lo kake lwa baya diatla tsa lona mo go rona go re bolaya.",
                "27": "Mme bonang, fa ba sena go bua mafoko a, lefatshe le ne la tshikhinyega mo go feteletseng, mme dipota tsa kgolegelo di ne tsa tshikhinyega jaaka e kete di ne di le gaufi le go pitikologela fa fatshe; mme bonang, di ne tsa seka tsa wa. Mme bonang, bao ba ba neng ba le mo kgolegelong e ne e le Baleimene le Banifae ba e neng e le ditsuolodi.",
                "28": "Mme go ne ga diragala gore ba ne ba khurumetswa ka leru la lefifi, mme poifo e e boitshegang e e masisi ya tla mo go bone.",
                "29": "Mme go ne ga diragala gore go tle lentswe jaaka e kete le ne le le fa godimo ga leru la lefifi, le re: Ikotlhaeng lona, ikotlhayeng lona, mme lo seka lwa tlhola lo batla gape go senya batlhanka ba me ba ke ba rometseng go lona go bega dikgang tse di molemo.",
                "30": "Mme go ne ga diragala gore fa ba utlwa lentswe le, mme ba bone gore e ne e se lentswe la tladi, le fa e le lentswe la modumo o mogolo wa dikhuduego, mme bonang, e ne e le lentswe le le sa tshikhinyegeng la bori jo bo itekanetseng, jaaka e kete ke go seba, mme le ne la tlhaba le kwa bothong tota—",
                "31": "Le go sa kgathalesege bori jwa lentswe le, bonang lefatshe le ne la tshikhinyega mo go feteletseng, mme dipota tsa kgolegelo tsa roroma gape, jaaka e kete e ne e le gaufi le go pitikologela fa fatshe; mme bonang leru la lefifi, le le neng le ba khurumeditse, le ne la seka la phatlalala—",
                "32": "Mme bonang lentswe le ne la tla gape, le re: Ikotlhayeng lona, ikotlhayeng lona, gonne motse wa bogosi jwa legodimo o fa seatleng; mme lo seka lwa tlhola lo batla go senya batlhanka ba me. Mme go ne ga diragala gore lefatshe le tshikinyege gape, mme dipota tsa roroma.",
                "33": "Mme gape la boraro lentswe la tla, mme le ne la bua go bone mafoko a a gakgamatsang a a ka sekeng a ntshiwa ke motho; mme dipota di ne tsa roroma gape, mme lefatshe la tshikhinyega jaaka e kete le ne le tla fatoga ka bogare.",
                "34": "Mme go ne ga diragala gore Baleimene ba ne ba seka ba siya ka ntlha ya leru la lefifi le le neng le ba khurumeditse; ee, mme gape ba ne ba sa tsamaye ka ntlha ya poifo e e neng e tlile mo go bone.",
                "35": "Jaanong go ne go le mongwe gareng ga bone yo e neng e le Monifae ka matsalo, yo o neng nako nngwe a kile a bo e le wa kereke ya Modimo mme a itsuolola mo go bone.",
                "36": "Mme go ne ga diragala gore a mo retolole, mme bonang, a bona go ralala leru la lefifi difatlhogo tsa ga Nifae le Lihae; mme bonang, di ne di phatshima mo go feteletseng, le jaaka difatlhogo tsa baengele tota. Mme a bona gore ba ne ba tsholeleditse matlho a bone kwa legodimong; mme ba ne ba le mo seemong jaaka e kete ba bua kgotsa ba tsholeletsa mantswe a bone kwa setshiding sengwe se ba neng ba se bona.",
                "37": "Mme go ne ga diragala gore monna yo o ne a goela go matshwititshwiti, gore ba ka gadima le go leba. Mme bonang, go ne go na le thata efilwe go bone gore ba gadime mme ba lebe; mme ba ne ba bona difatlhogo tsa ga Nifae le Lihae.",
                "38": "Mme ba ne ba re go monna: bona, dilo tse tsotlhe di raya eng, mme ke mang yo banna ba ba buang le ene?",
                "39": "Jaanong leina la monna e ne e le Aminatabe. Mme Aminatabe a ba raya a re: Ba bua le baengele ba Modimo.",
                "40": "Mme go ne ga diragala gore Baleimene ba re go ene: Re ka dira eng, gore leru le la lefifi le tlosiwe mo go re khurumetseng?",
                "41": "Mme Aminatabe a ba raya a re: Lo tshwanetse lo ikotlhaye, mme lo gowe go lentswe, le go fitlhelela le nna le tumelo mo go Keresete tota, yo o rutilweng go lona ke Alema, le Emiuleke, le Seeseramo; mme fa lo ka dira se, leru la lefifi le tlaa tlosiwa mo go le khurumetseng.",
                "42": "Mme go ne ga diragala gore botlhe ba ne ba simolola go goela go lentswe la gagwe yo o neng a tshikhintse lefatshe; ee, ba ne ba goa le go fitlhelela leru la lefifi le phatlalala.",
                "43": "Mme go ne ga diragala gore fa ba latlhela matlho a bone mo tikologong, mme ba bona gore leru la lefifi le ne le phatlaletse mo go ba khurumetseng, bonang, ba ne ba bona gore ba ne ba dikaganyeditswe, ee, motho mongwe le mongwe, ke mosipuri wa molemo.",
                "44": "Mme Nifae le Lihae ba ne ba le fa gare ga bone; ee, ba ne ba dikaganyeditswe; ee, ba ne ba le jaaka mo gare ga molelo o o tukang, mme le go ntse jalo o ne wa seka wa ba utlwisa botlhoko, le fa e le gore o tshware dipota tsa kgolegelo; mme ba ne ba tletse boipelo joo jo bo sa buiweng mme ba tletse kgalalelo.",
                "45": "Mme bonang, Mowa o o Boitshepho wa Modimo o ne wa fologa go tswa kwa legodimong, mme o ne wa tsena mo dipelong tsa bone, mme ba ne ba tletse jaaka e kete ka molelo, mme ba ne ba ka bua pele mafoko a a gakgamatsang.",
                "46": "Mme go ne ga diragala gore go ne ga tla lentswe go bone, ee, lentswe le le ntle, jaaka e kete e ne e le go seba, le re:",
                "47": "Kagiso, kagiso e nne go lona, ka ntlha ya tumelo ya lona mo go yo o Rategang Thata wa me, yo o neng a le go tswa kwa motheong wa lefatshe.",
                "48": "Mme jaanong, fa ba utlwa se ba latlhela matlho a bone kwa godimo jaaka e kete go bona kwa lentswe le neng le tswa teng; mme bonang, ba ne ba bona magodimo a bulega, mme baengele ba fologela go tswa mo legodimong mme ba ba ruta.",
                "49": "Mme go ne go le batho ba ka nna makgolo a mararo ba ba neng ba bona le go utlwa dilo tse; mme ba ne ba bidiwa go ya pele le go sa gakgamale, le e seng gore ba belaele.",
                "50": "Mme go ne ga diragala gore ba ne ba ya pele, mme ba ruta batho, ba bega go ya le dikgaolwana tsotlhe tse di mo tikologong dilo tse ba di utlwileng le go di bona, mo e leng gore karolo e tona ya Baleimene e ne ya ba dumela, ka ntlha ya bogolo jwa bosupi jo ba neng ba bo amogetse.",
                "51": "Mme bontsi jotlhe jo bo neng bo dumela bo ne jwa baya fatshe dibetsa tsa bone tsa ntwa, ga mmogo le letlhoo la bone le dingwao tsa borraabo.",
                "52": "Mme go ne ga diragala gore ba ne ba neela go Banifae mafatshe a bonno jwa bone."
            },
            "6": {
                "1": "Mme go ne ga diragala gore fa ngwaga wa masome a marataro le bobedi wa puso ya baatlhodi o sena go fela, dilo tse tsotlhe di ne di diragetse mme Baleimene ba ne ba nna, karolo e tona ya bone, batho ba tshiamo, mo e leng gore tshiamo ya bone e ne ya feta ya Banifae, ka ntlha ya tsepamo ya bone le nitamo ya bone mo tumelong.",
                "2": "Gonne bonang, go ne go le ba le bantsi ba Banifae ba ba neng ba thatafetse le go sena boikotlhao le boleofi jo botona, mo e leng gore ba ne ba gana lefoko la Modimo le go rera gotlhe le go porofita mo go neng ga tla mo go bone.",
                "3": "Le fa go ntse jalo, batho ba kereke ba ne ba nna le boipelo jo bogolo ka ntlha ya go sokololwa ga Baleimene, ee, ka ntlha ya kereke ya Modimo, e e neng e tlhomilwe gareng ga bone. Mme ba ne ba tsalana mongwe le yo mongwe, mme ba ipela mongwe le yo mongwe, mme ba nna le boipelo jo bogolo.",
                "4": "Mme go ne ga diragala gore bontsi jwa Baleimene ba ne ba tla mo lefatsheng la Sarahemola, mme ba ne ba bega go batho ba Banifae mokgwa wa tshokologo ya bone, mme ba ba rotloeletsa mo tumelong le boikotlhao.",
                "5": "Ee, mme bontsi bo ne jwa rera ka thata e kgolo mo go feteletseng le taolo, mo go tliseng tlase bontsi jwa bone mo boteng jwa boikokobetso, go nna balatedi ba ba boikokobetso ba Modimo le Kwanyana.",
                "6": "Mme go ne ga diragala gore bontsi jwa Baleimene ba ne ba ya mo lefatsheng le le bokone; ga mmogo le Nifae le Lihae ba ne ba ya mo lefatsheng le le bokone, go rera go batho. Mme jalo ga fela ngwaga wa masome a marataro le boraro.",
                "7": "Mme bonang, go ne go na le kagiso mo lefatsheng, mo e leng gore Banifae ba ne ba ya mo karolong efe le efe e ba batlang ya lefatshe, e ka nna gareng ga Banifae kgotsa Baleimene.",
                "8": "Mme go ne ga diragala gore Baleimene le bone ba ne ba ya gongwe le gongwe kwa ba neng ba batla, e ka nna gareng ga Baleimene kgotsa gareng ga Banifae; mme jalo ba ne ba nna le go tlhakatlhakana mo go gololesegileng mongwe le yo mongwe, go reka le go rekisa, go bona poelo, go ya ka fa keletsong ya bone.",
                "9": "Mme go ne ga diragala gore ba ne ba tla go huma mo go feteletseng, mmogo Baleimene le Banifae; mme ba ne ba nna le bontsi jo bo feteletseng jwa gauta, le jwa selefera, le jwa mekgwa yotlhe ya ditshipi tsa botlhokwa, mmogo mo lefatsheng borwa le mo lefatsheng bokone.",
                "10": "Mme jaanong lefatshe borwa le ne le bidiwa Lihae, mme lefatshe bokone le ne le bidiwa Miuleke, le reeletswe morago ga morwa Setekia; gonne Morena o ne a tlisa Miuleke mo lefatsheng bokone, mme Lihae mo lefatsheng borwa.",
                "11": "Mme bonang, go ne go na le mekgwa yotlhe ya gauta mo mafatsheng a ka bobedi, le ya selefera, le borale jo bo botlhokwa jwa mofuta mongwe le mongwe; mme go ne gape go na le banna ba badiri ba ba matsetseleko, ba ba neng ba dira mefuta yotlhe ya borale mme ba ne ba e phepafatsa; mme jalo ba ne ba huma.",
                "12": "Ba ne ba godisa mabele ka bontsi, mmogo mo bokone le mo borwa; mme ba ne ba tswelela thata mo go feteletseng, mmogo kwa bokone le kwa borwa. Mme ba ne ba ntsifala mme ba gola nonofa mo go feteletseng mo lefatsheng. Mme ba ne ba godisa matsomane a mantsi le matlhape, ee, magwere a mantsi.",
                "13": "Bonang basadi ba bone ba ne ba dira ka bonatla le go loga, mme ba ne ba dira mekgwa yotlhe ya letsela, ya letsela le le logilweng bontle le letsela la mofuta mongwe le mongwe, go apesa go sa ikategang ga bone. Mme jalo ngwaga wa masome a marataro le bone o ne wa feta ka kagiso.",
                "14": "Mme mo ngwageng wa masome a marataro le botlhano ba ne gape ba nna le boipelo jo bogolo le kagiso, ee, thero e ntsi le diporofito tse dintsi mabapi le seo se se tlaa tlang. Mme jalo ga feta ngwaga wa masome a marataro le botlhano.",
                "15": "Mme go ne ga diragala gore mo ngwageng wa masome a marataro le borataro wa puso ya baatlhodi, bonang, Sisoramo o ne a bolawa ka seatla se se sa itsiweng jaaka a ne a ntse mo setilong sa katlholo. Mme go ne ga diragala gore mo ngwageng one oo, gore morwawe, yo o neng a tlhomilwe ke batho mo boemong jwa gagwe, le ene o ne a bolawa. Mme jalo ga fela ngwaga wa masome a marataro le borataro.",
                "16": "Mme mo tshimologong ya ngwaga wa masome a marataro le bosupa batho ba ne ba simolola go nna baleofi mo go feteletseng gape.",
                "17": "Gonne bonang, Morena o ne a ba segofaditse sebaka se seleele jaana ka dikhumo tsa selefatshe gore ba ne ba sa fuduwelwa go tšhakgalong, go dintwa, le fa e le go tshololong ya madi; jalo he ba ne ba simolola go baya dipelo tsa bone mo dikhumong tsa bone; ee, ba ne ba simolola go batla go nna le poelo gore ba ka tla ba tsholetsega mongwe godimo ga yo mongwe; jalo he ba ne ba simolola go dira dipolao tsa sephiri, le go rukutlha, le go senya, gore ba ka tla ba nna le poelo.",
                "18": "Mme jaanong bonang, babolai bao le dirukutlhi e ne e le setlhopha se se neng se bopilwe ke Kishekumene le Kedienthene. Mme jaanong go ne ga diragala gore ba ne ba le bantsi, le gareng ga Banifae tota, ba setlhopha sa ga Kedienthene. Mme bonang, ba ne ba le bantsi gareng ga karolo ya Baleimene ya boleofi go feta. Mme ba ne ba bidiwa dirukutlhi le babolai ba ga Kedienthene.",
                "19": "Mme e ne e le bone ba ba neng ba bolaya moatlhodi mogolo Sisoramo, le morwawe, fa ba le mo setilong sa katlholo; mme bonang, ba ne ba seka ba bonwa.",
                "20": "Mme jaanong go ne ga diragala gore fa Baleimene ba bona gore go ne go na le dirukutlhi gareng ga bone ba ne ba utlwa botlhoko mo go feteletseng; mme ba ne ba dirisa tsela ngwe le ngwe mo thateng ya bone go ba senya go tswa mo sefatlhogong sa lefatshe.",
                "21": "Mme bonang, Satane o ne a fuduwa dipelo tsa karolo e tona ya Banifae, mo e leng gore ba ne ba kopana le setlhopha seo sa dirukutlhi, mme ba tsena mo dikgolaganong tsa bone le maikano a bone, gore ba tlaa sireletsana mongwe le yo mongwe mo seemong sefe kana sefe se se thata se ba tlaa bewang mo go sone, gore ba seka ba sotlegela dipolao tsa bone, le borukutlhi jwa bone, le go utswa ga bone.",
                "22": "Mme go ne ga diragala gore ba ne ba na le ditshupo tsa bone, ee, ditshupo tsa bone tsa sephiri, mafoko a bone a sephiri; mme se gore ba ka tla ba farologanya morwarraabone yo o tseneng mo kgolaganong, gore mo boleong bofe kana bofe jo morwarraabone a ka bo dirang a seka a golafadiwa ke morwarraagwe, le fa e le bao ba ba neng e le ba setlhopha sa gagwe, ba ba neng ba tsere kgolagano e.",
                "23": "Mme jalo ba ka bolaya, le go thukutha, le go utswa, le go dira boaka le mekgwa yotlhe ya boleo, kgathanong le melao ya lefatshe la bone ga mmogo le melao ya Modimo wa bone.",
                "24": "Mme mang le mang wa bao ba e neng e le ba setlhopha sa bone yo o neng a tlaa senola go lefatshe boleo jwa bone le bodiabole jwa bone, o tshwanetse go sekisiwa, e seng ka fa melaong ya lefatshe la bone, mme ka fa melaong ya boleo jwa bone, e e neng e filwe ke Kedienthene le Kishekumene.",
                "25": "Jaanong bonang, ke maikano le dikgolagano tse tsa sephiri tse Alema a neng a laela morwawe gore di seka tsa tsamaya pele mo lefatsheng, e se re kgotsa di ka nna tsela ya go tlisa batho mo tshenyegong.",
                "26": "Jaanong bonang, maikano ao a sephiri le dikgolagano di ne tsa seka tsa tla pele go Kedienthene go tswa mo dipegong tse di kwadilweng tse di neng tsa neelwa Hilamene; mme bonang, di ne tsa tsenngwa mo pelong ya ga Kedienthene ke setshedi sone seo se se neng sa okisa batsadi ba rona ba ntlha go ja leungo le le ileditsweng—",
                "27": "Ee, setshedi sone seo se se neng sa dira leano le Kaine, gore fa a ka bolaya morwarraagwe Abele ga go kitla go itsege mo lefatsheng. Mme o ne a dira maano le Kaine le balatedi ba gagwe go tswa ka nako eo go ya pele.",
                "28": "Mme gape ke sone setshidi seo se se neng sa tsenya mo dipelong tsa batho go aga kago e e godileng bogodimo jo bo lekanetseng gore ba ka tla ba fitlha kwa legodimong. Mme e ne e le sone setshedi seo se se neng sa etelela pele batho ba ba neng ba tswa kwa kagong e e godileng eo go tsena mo lefatsheng le; se se neng sa anamisa ditiro tsa lefifi le bodiabole godimo ga sefatlhogo sa lefatshe lotlhe, go fitlhelela se gogela batho tlase kwa tshenyegong gotlhelele, le kwa moleteng o o senang bokhutlo.",
                "29": "Ee, ke sone setshidi seo se se tsentseng mo pelong ya ga Kedienthene go nna a tsweledisa ditiro tsa lefifi, le, polao ya sephiri; mme o e tlisitse pele go tswa kwa tshimologong ya motho le go ya tlase mo nakong eno.",
                "30": "Mme bonang, ke ene yo e leng ene mokwadi wa sebe sotlhe. Mme bonang, o tsweledisa ditiro tsa gagwe tsa lefifi le dipolao tsa sephiri, mme ba fitisetsa tlase maano a bone, le maikano a bone, le dikgolagano tsa bone, le dithulaganyo tsa bone tsa boleo jo bo boitshegang, go tswa tshikeng go ya tshikeng go ya jaaka a ka tshwara dipelo tsa bana ba batho.",
                "31": "Mme jaanong bonang, o tshwere mo gogolo dipelo tsa Banifae; ee, mo e leng gore ba nnile boleo mo go feteletseng; ee, karolo e tona ya bone e fapogile go tswa mo tseleng ya tshiamo, mme ba gataka ka fa tlase ga dinao tsa bone ditaelo tsa Modimo, mme ba fetogela go ditsela tsa bone, mme ba ne ba ikagela disetwa tsa gauta ya bone le selefera ya bone.",
                "32": "Mme go ne ga diragala gore boikepi jo jotlhe bo ne jwa tla mo go bone mo sebakeng sa dingwaga di se dintsi, mo e leng gore karolo e tona ya jone e tlile go bone mo ngwageng wa masome a marataro le bosupa wa puso ya baatlhodi godimo ga batho ba Nifae.",
                "33": "Mme ba ne ba gola mo boikeping jwa bone mo ngwageng wa masome a marataro le boroba bobedi gape, mo kutlobotlhokong e kgolo le khutsafalo ya basiami.",
                "34": "Mme jalo re bona gore Banifae ba ne ba simolola go nyennyafala mo tlhoka tumelong, mme ba gola mo boleong le bodiabole, fa Baleimene ba simolola go gola mo go feteletseng mo kitsong ya Modimo wa bone; ee, ba ne ba simolola go tshegetsa ditao tsa gagwe le ditaelo, le go tsamaya mo boammaaruring le tlhamalalo fa pele ga gagwe.",
                "35": "Mme jalo re bona gore Mowa wa Morena o ne wa simolola go tswa mo Banifaeng, ka ntlha ya boleo le bothata jwa dipelo tsa bone.",
                "36": "Mme jalo re bona gore Morena o ne a simolola go tshololela Mowa wa gagwe mo Baleimeneng, ka ntlha ya bomotlhofo le thato ya bone ya go dumela mo mafokong a gagwe.",
                "37": "Mme go ne ga diragala gore Baleimene ba ne ba tsoma setlhopha sa dirukutlhi tsa ga Kedienthene; mme ba ne ba rera lefoko la Modimo gareng ga karolo ya bone e e neng e le boleo go feta, mo e leng gore setlhopha se sa dirukutlhi se ne sa senngwa gotlhelele go tswa gareng ga Baleimene.",
                "38": "Mme go ne ga diragala ka fa seatleng se sengwe, gore Banifae ba ne ba ba aga le go ba ema nokeng, go simolola ka karolo ya bone e e neng e le boleo go feta, go fitlhelela ba aname go feta le lefatshe lotlhe la Banifae, mme ba okisitse karolo e tona ya basiami go fitlhelela ba tla go dumela mo ditirong tsa bone le go nna le seabe mo meputsong ya bone, le go kopana le bone mo dipolaong tsa bone tsa sephiri le makunutu.",
                "39": "Mme jalo ba ne ba tsaya tsamaiso yotlhe ya puso, mo e leng gore ba ne ba gataka ka dinao tsa bone le go itaya le go gagola le go hularela bahumanegi le ba ba bonolo, le balatedi ba ba boikokobetso ba Modimo.",
                "40": "Mme jalo re bona gore ba ne ba le mo seemong se se boitshegang, mme ba butswela tshenyego e e senang bokhutlo.",
                "41": "Mme go ne ga diragala gore jalo ga fela ngwaga wa masome a marataro le borabo bobedi wa puso ya baatlhodi godimo ga batho ba ga Nifae."
            },
            "7": {
                "intro": "Seporofito sa ga Nifae, Morwa Hilamene—Modimo o tshosetsa batho ba ga Nifae gore o tlaa ba etela mo tšhakgalong ya gagwe, go tshenyo ya bone gotlhelele fa e se ba ka ikotlhaela boleo jwa bone. Modimo o itaya batho ba ga Nifae ka leroborobo; ba a ikotlhaya mme ba boela kwa go one. Samuele, Moleimene, o porofita go Banifae.",
                "1": "Bonang, jaanong go ne ga diragala mo ngwageng wa masome a marataro le boroba bongwe wa puso ya baatlhodi godimo ga batho ba Banifae, gore Nifae, morwa Hilamene, a boela kwa lefatsheng la Sarahemola go tswa kwa lefatsheng le le bokone.",
                "2": "Gonne o ne a nnile pele gareng ga batho ba ba neng ba le kwa lefatsheng le le bokone, mme o ne a rera lefoko la Modimo go bone, mme o ne a porofita dilo di le dintsi go bone;",
                "3": "Mme ba ne ba gana mafoko otlhe a gagwe, mo e leng gore o ne a se kake a nna gareng ga bone, mme a boela gape kwa lefatsheng la botsalo jwa gagwe.",
                "4": "Mme a bona batho ba le mo seemong sa boleo jo bo boitshegang jalo, le dirukutlhi tseo tsa ga Kedienthene di tsaya ditilo tsa katlholo—ba phamotse thata le taolo ya lefatshe; ba seegetse kwa thoko ditaelo tsa Modimo, mme ba sa siama le fa e le go le gonnye fa pele ga gagwe; ba sa dire tshiamiso go bana ba batho;",
                "5": "Ba bona molato basiami ka ntlha ya tshiamo ya bone; ba lesa ba ba melato le ba ba boleo ba tsamaya ba sa otlhaiwe ka ntlha ya madi a bone; mme godimo ga moo ba bewa mo maemong kwa tlhogong ya puso, go busa le go dira ka fa di thatong tsa bone, gore ba tle ba bone poelo le kgalalelo ya lefatshe, le, godimo ga moo, gore ba tle ka motlhofo ba dire boaka, le go utswa, le go bolaya, le go dira go ya ka fa di thatong tsa bone—",
                "6": "Jaanong boikepi jo bogolo jo bo ne bo tlile gareng ga Banifae, mo sebakeng sa dingwaga di se dintsi; mme fa Nifae a bo bona, pelo ya gagwe e ne ya ruruga ka kutlobotlhoko mo mafatlheng a gagwe; mme o ne a goa mo botlhokong jo bogolo jwa botho jwa gagwe:",
                "7": "O, gore ke ka bo ke nnile malatsi a me mo malatsing a fa ntate Nifae a neng a tswa kwa lefatsheng la Jerusalema la ntlha, gore ke ka bo ke ipedile le ene mo lefatsheng la tsholofetso; nako eo batho ba gagwe ba ne ba le motlhofo go kopiwa, ba tsepame go tshegetsa ditaelo tsa Modimo, mme ba le bonya go isiwa mo go direng boikepi; mme ba ne ba le bofefo go obamela go mafoko a Morena—",
                "8": "Ee, fa malatsi a me a ka bo a nnile mo malatsing ao, foo botho jwa me bo ka bo bo nnile le boipelo mo tshiamong ya bakaulengwe ba me.",
                "9": "Mme bonang, ke abetswe gore ke malatsi a me, le gore botho jwa me bo tlaa tlala ka kutlobotlhoko ka ntlha ya se boleo jwa bakaulengwe ba me.",
                "10": "Mme bonang, jaanong go ne ga diragala gore e ne e le mo godimo ga kago e e godileng, e e neng e le mo tshimong ya ga Nifae, e e neng e le gaufi le tsela e kgolo e e neng e ya kwa marekisetsong a magolo, a a neng a le mo motseng wa Sarahemola; jalo he, Nifae o ne a ikobile mo godimo ga kago e e godileng e e neng e le mo tshimong ya gagwe, kago e e godileng e gape e neng e le gaufi go mojako wa tshimo e ka yone go neng go feta tsela e tona.",
                "11": "Mme go ne ga diragala gore go bo go na le banna bangwe ba feta foo mme ba bona Nifae jaaka a ne a tshololela botho jwa gagwe go Modimo mo godimo ga kago e e godileng; mme ba ne ba taboga mme ba bolelela batho se ba neng ba se bone, mme batho ba tla mmogo ka matshwititshwiti gore ba ka tla ba itse se se dirang khutsafalo e kgolo jaana ka ntlha ya boleofi jwa batho.",
                "12": "Mme jaanong, fa Nifae a emelela a bona matshwititshwiti a batho a a neng a kgobokane mmogo.",
                "13": "Mme go ne ga diragala gore a bule molomo wa gagwe mme a re go bone: Bonang, ke eng lo ikgobokantse mmogo? Gore ke ka tla ka lo bolelela ka ga boikepi jwa lona?",
                "14": "Ee, ka ntlha ya gore ke palame godimo ga kago e e godileng ya me gore ke ka tla ka tshololela botho jwa me go Modimo wa me, ka ntlha ya kutlobotlhoko e e feteletseng ya pelo ya me, e e leng ka ntlha ya boikepi jwa lona!",
                "15": "Mme ka ntlha ya selelo sa me le khutsafalo lo ikgobokantse mmogo, mme lo gakgametse; ee, mme lo na le botlhokwa jo bogolo go gakgamala; ee, lo tshwanetse go gakgamala ka ntlha ya gore lo ineetse mo e leng gore diabole o na le tshwaro e kgolo jang mo dipelong tsa lona.",
                "16": "Ee, lo ka bo lo ineetse jang kwa dikokisong tsa ene yoo yo o batlang go latlhela botho jwa lona kwa tlase kwa bohutsaneng jo bo senang bokhutlo le khutsafalo e e sa feleng?",
                "17": "O ikotlhaeng lona, ikotlhaeng lona! Ke eng lo tlaa swa? Fetogelang lona, fetogelang lona go Morena Modimo wa lona. Ke ka go reng a lo tlogetse?",
                "18": "Ke ka ntlha ya gore lo thatafaditse dipelo tsa lona; ee, ga lo obamele lentswe la modisa yo o molemo; ee, lo mo rumotse go tšhakgalo kgatlhanong le lona.",
                "19": "Mme bonang, boemong jwa go lo kgobokanya, fa e se lo ka ikotlhaya, bonang, o tlaa lo phatlalatsa mo lo tlaa nnang nama ya dintša le dibatana tsa naga.",
                "20": "O, lo ka tswa lo lebetse jang Modimo wa lona mo go lone letsatsi le a lo golotseng ka lone?",
                "21": "Mme bonang, ke go bona poelo, go bakwa ke batho, ee, le gore lo ka tla lwa bona gauta le selefera. Mme lo beile dipelo tsa lona mo dikhumong le dilo tsa lefela tsa lefatshe le, tse lo di bolaelang, le go thukutha, le go utswa, mme lo beye bosupi jo e seng boammaaruri kgatlhanong le moagisanyi wa lona, mme lo dire mekgwa yotlhe ya boikepi.",
                "22": "Mme ka ntlha ya lebaka le khutsafalo e tlaa tla go lona fa e se lo ka ikotlhaya. Gonne fa lo ka seke lwa ikotlhaya, bonang, motse o mogolo o, ga mmogo le metse eo yotlhe e megolo e e mo tikologong, e e leng mo lefatsheng la taolo ya rona, e tlaa tsewa gore lo seka lwa nna le lefelo mo go yone; gonne bonang, Morena ga ana go neela go lona nonofo, jaaka a direle go fitlha jaanong, go emelana kgatlhanong le baba ba lona.",
                "23": "Gonne bonang, go bua jaana Morena: Ga ke na go bontsha go baleofi nonofo ya me, go bangwe go feta ba bangwe, fa e se fela go bao ba ba ikotlhaelang dibe tsa bone, mme ba obamela go mafoko a me. Jaanong jalo he, ke eletsa gore lo bone, bakaulengwe ba me, go tlaa nna botoka go Baleimene go gaisa mo go lona fa e se lo ka ikotlhaya.",
                "24": "Gonne bonang, ba tshiamo go lo gaisa, gonne ga ba a dira dibe kgatlhanong le kitso e kgolo eo e lo e amogetseng; jalo he Morena o tlaa nna le kutlwelobotlhoko mo go bone; ee, o tlaa lelefatsa malatsi a bone mme a oketse peo ya bone, le fa lo tlaa senngwa gotlhelele fa e se lo ka ikotlhaya.",
                "25": "Ee, khutsafalo a e nne go lona ka ntlha ya bodiabole jo bogolo jo bo tlileng gareng ga lona; mme lo ikopantse le jone, ee, go setlhopha seo sa sephiri se se neng sa tlhongwa ke Kedienthene!",
                "26": "Ee, khutsafalo e tlaa tla go lona ka ntlha ya boikgogomoso joo jo lo bo letleletseng go tsena mo dipelong tsa lona, jo bo lo tsholeleditseng godimo go feta seo se se molemo ka ntlha ya dikhumo tsa lona tse di kgolo mo go feteletseng!",
                "27": "Ee, khutsafalo a e nne go lona ka ntlha ya boleo jwa lona le bodiabole!",
                "28": "Mme fa e se lo ka ikotlhaya lo tlaa nyelela; ee, le mafatshe a lona tota a tlaa tsewa mo go lona, mme lo tlaa senngwa go tswa mo sefatlhogong sa lefatshe.",
                "29": "Bonang jaanong, ga ke re dilo tse di tlaa diragala, ka bonna, ka ntlha ya gore ga se ka bonna gore ke itse dilo tse; mme bonang, ke itse gore dilo tse di boammaaruri ka ntlha ya gore Morena Modimo o di dirile gore di itsege go nna, jalo he ke paka gore di tlaa nna."
            },
            "8": {
                "1": "Mme jaanong go ne ga diragala gore fa Nifae a sena go bua mafoko a, bonang, go ne go le banna ba e neng e le baatlhodi, ba gape e neng e le ba setlhopha sa sephiri sa ga Kedienthene, mme ba ne ba šhakgetse, mme ba ne ba goa kgatlhanong le ene, ba raya batho ba re: Ke eng lo sa tshware monna yo mme lwa mo tlisa pele, gore o ka tla a bonwa molato ka fa molatong o a o dirileng?",
                "2": "Ke eng lo bona monna yo, mme lo mo utlwa a kgoba kgatlhanong le batho ba le kgatlhanong le molao wa rona?",
                "3": "Gonne bonang, Nifae o ne a buile le bone ka ga go senyega ga molao wa bone, ee, dilo di le dintsi Nifae o ne a di bua tse di ka sekeng tsa kwalwa; mme go ne go se sepe se a neng a se bua se se kgatlhanong le ditaelo tsa Modimo.",
                "4": "Mme baatlhodi bao ba ne ba mo šhakgaletse ka ntlha ya gore o ne a buile le bone ka tlhamalalo mabapi le ditiro tsa bone tsa sephiri tsa lefifi; le fa go ntse jalo, ba ne ba seka ba leka go baya diatla tsa bone mo go ene, gonne ba ne ba tshaba batho gore e se re kgotsa ba goa kgatlhanong le bone.",
                "5": "Jalo he ba ne ba lelela go batho, ba re: Ke eng lo letlelela monna yo go kgoba kgatlhanong le rona? Gonne bonang o bona molato batho ba botlhe, le go ya kwa tshenyegong tota; ee, le gape gore e metse e megolo ya rona e tlaa tsewa mo go rona, gore ga re na go nna le lefelo mo go yone.",
                "6": "Mme jaanong re itse gore se ga se kgonege, gonne bonang, re thata, mme metse ya rona e megolo, jalo he baba ba rona ga ba kake ba nna le thata mo go rona.",
                "7": "Mme go ne ga diragala gore jalo ba ne ba fuduwa batho mo tšhakgalong kgatlhanong le Nifae, mme ba tsosa dikomano gareng ga bone; gonne go ne go na le bangwe ba ba neng ba goa: Tlogelang monna yo, gonne ke monna yo o molemo, mme dilo tseo tse a di buileng e le ruri di tlaa diragala fa e se re ka ikotlhaya;",
                "8": "Ee, bonang, dikatlholo tsotlhe di tlaa tla mo go rona tse a di pakileng go rona; gonne re itse gore o pakile sentle go rona mabapi le boikepi jwa rona. Mme bonang di dintsi, mme o itse gape dilo tsotlhe tse di tlaa re welang jaaka a itse boikepi jwa rona;",
                "9": "Ee, mme bonang, fa e ne e se moporofiti o ka bo a sa paka mabapi le dilo tseo.",
                "10": "Mme go ne ga diragala gore batho bao ba ba neng ba batla go senya Nifae ba ne ba patelesega ka ntlha ya poifo ya bone, gore ba ne ba seka ba baya diatla tsa bone mo go ene; jalo he o ne a simolola gape go bua le bone, a bona gore o bone go ratega mo matlhong a bangwe, mo e leng gore ba ba setseng ba bone ba ne ba boifa.",
                "11": "Jalo he o ne a patelesega go bua go feta go bone a re: Bonang, bakaulengwe ba me, a ga lo a bala gore Modimo o file thata go monna a le mongwe, le Moše tota, go itaya mo metsing a Lewatle le Lehibidu, mme a kgaoganela fa le kwa, mo e leng gore Baiseraele, ba e neng e le borraarona, ba ne ba tla go ralala mo mmung o o omeletseng, mme metsi a kopanela mo mephatong ya Baegepeto mme a ba metsa?",
                "12": "Mme jaanong bonang, fa Modimo o neile go monna yo thata e e kalo, jaanong foo ke eng lo tshwanetse go nganga gareng ga lona, mme lo re ga a neela go nna thata e ka yone ke ka itseng mabapi le dikatlholo tse di tlaa tlang mo go lona fa e se lo ka ikotlhaya?",
                "13": "Mme, bonang, ga lo ganetse mafoko a me fela, mme lo ganetsa gape mafoko otlhe a a builweng ke borraarona, ga mmogo le mafoko a a neng a builwe ke monna yo, Moše, yo o neng a na le thata e kgolo jaana e neilwe go ene, ee, mafoko a a a buileng mabapi le go tla ga ga Mesia.",
                "14": "Ee, a o ne a seka a fa bopaki gore Morwa Modimo o tlaa tla? Mme jaaka a tsholeleditse godimo noga ya borase mo nageng, le tota jalo o tlaa tsholediwa jalo yo o tlaa tlang.",
                "15": "Mme fela jalo le jaaka bontsi jo bo tlaa lebelelang mo nogeng eo bo tlaa tshela, le tota fela jalo bontsi jo bo tlaa lebang mo go Morwa Modimo ka tumelo, ba na le mowa o o gamuketseng, ba ka tshela, tota le go ya kwa botshelong joo jo bosakhutleng.",
                "16": "Mme jaanong bonang, Moše o ne a seka a paka ka ga dilo tse a le esi, mme le baporofiti botlhe ba ba boitshepho, go tswa mo malatsing a gagwe le go ya kwa malatsing a ga Aberahame tota.",
                "17": "Ee, mme bonang, Aberahame o ne a bona ka ga go tla ga gagwe, mme o ne a tlala boitumelo mme a ipela.",
                "18": "Ee, mme bonang ka re go lona, gore ga se Aberahame fela yo o neng a itse dilo tse, mme go ne go le ba le bantsi pele ga malatsi a ga Aberahame ba ba neng ba bidiwa ka taolo ya Modimo; ee, le go sala morago taolo ya ga Morwawe; mme se gore go bontshiwe go batho, diketekete, tse dikgolo tse dintsi tsa dingwaga pele ga go tla ga gagwe, gore le tota thekololo e tlaa tla mo go bone.",
                "19": "Mme jaanong ke ka re gore lo itse, gore le go simolola ka malatsi a ga Aberahame go ne go le baporofiti ba le bantsi ba ba pakileng dilo tse; ee, bonang, moporofiti Sinose o ne a paka ka tshosologo; se a neng a se bolaelwa.",
                "20": "Mme bonang, le Sinoko, ga mmogo le Isaease, ga mmogo le Isaia, le Jeremia, (Jeremia e le ene moporofiti yoo yo o neng a paka ka go senngwa ga Jerusalema) mme jaanong re itse gore Jerusalema o ne wa senngwa go ya ka fa mafokong a ga Jeremia. O jaanong foo ke eng Morwa Modimo a ka seka a tla, go ya ka fa go porofiteng ga gagwe?",
                "21": "Mme jaanong a lo tlaa ganetsa gore Jerusalema o ne wa senngwa? A lo tlaa re barwa Setekia ba ne ba seka ba bolawa, botlhe kwa ntle ga ga Miuleke? Ee, mme ga lo bone gore peo ya ga Setekia e na le rona, mme ba ne ba kgweelediwa kwa ntle ga lefatshe la Jerusalema? Mme bonang, se ga se sone sotlhe—",
                "22": "Rraarona Lihae o ne a kgweelediwa kwa ntle ga Jerusalema ka ntlha ya gore o ne a paka ka dilo tse. Nifae le ene o ne a paka ka dilo tse, ga mmogo le e ka nna botlhe ba borraarona, le tota go tla tlase mo nakong eno; ee, ba pakile ka go tla ga ga Keresete, mme ba lebetse pele, mme ba ipela ka letsatsi la gagwe le le tlaa tlang.",
                "23": "Mme bonang, ke Modimo, mme o na le bone, mme o ne a ipontsha go bone, gore ba ne ba rekolotswe ke ene; mme ba ne ba mo fa kgalalelo, ka ntlha ya seo se se tlaa tlang.",
                "24": "Mme jaanong, go bonala lo itse dilo tse mme lo ka seka lwa di ganetsa fa e se fela lo tlaa aka, jalo he mo go se lo dirile dibe, gonne lo ganne dilo tse tsotlhe, le go sa kgathalesege bosupi jo bontsintsi jaana jo le bo amogetseng; ee, le tota lo amogetse dilo tsotlhe, mmogo dilo tse di mo legodimong, le dilo tsotlhe tse di mo lefatsheng, e le bosupi gore di boammaaruri.",
                "25": "Mme bonang, lo ganne boammaaruri, mme lwa ingaola kgatlhanong le Modimo wa lona o o boitshepho; mme le mo nakong eno tota, boemong jwa gore lo ipeela matlotlo kwa legodimong, kwa sepe se sa senyeng, le kwa sepe se ka se tseneng se se seng phepa, lo ikgobokanyetsa kgalefo kgatlhanong le letsatsi la katlholo.",
                "26": "Ee, le mo nakong e lo a butswa, ka ntlha ya dipolao tsa lona le tlhakanelo dikobo ya lona kwa ntle ga lonyalo le boleo, go tshenyego e e senang bokhutlo; ee, mme fa e se lo ka ikotlhaya e tlaa tla go lona ka bofefo.",
                "27": "Ee, bonang e jaanong le fa dikgorong tsa lona tota; ee, tsamayang lona go tsena kwa setilong sa katlholo, mme lo senke; mme bonang, moatlhodi wa lona o bolailwe, mme o rapaletse mo mading a gagwe; mme o bolailwe ke morwarraagwe, yo o batlang go nna mo setilong sa katlholo.",
                "28": "Mme bonang, botlhe ke ba setlhopha sa lona sa sephiri, se mothei wa sone e leng Kedienthene le yo o bosula yo o batlang go senya botho jwa batho."
            },
            "9": {
                "1": "Bonang, jaanong go ne ga diragala gore fa Nifae a sena go bua mafoko a, banna bangwe ba ba neng ba le gareng ga bone ba tabogela kwa setilong sa katlholo; ee, le tota ba ne ba le batlhano ba ba neng ba tsamaya, mme ba ne ba re gareng ga bone, jaaka ba ne ba tsamaya:",
                "2": "Bonang, jaanong re tlaa itse ka nnete gore a monna yo ke moporofiti le gore a Modimo o mo laetse go porofita dilo tse di gakgamatsang jaana go rona. Bonang, ga re dumele gore o dirile; ee, ga re dumele gore ke moporofiti; le fa go ntse jalo, fa e le gore selo se se a se buileng mabapi le moatlhodi mogolo se le boammaaruri, gore o sule, jaanong foo re tlaa dumela gore mafoko a mangwe a a buileng ke boammaaruri.",
                "3": "Mme go ne ga diragala gore ba taboga ka nonofo ya bone, mme ba tsena mo teng kwa setilong sa katlholo; mme bonang, moatlhodi mogolo o ne a wetse fa fatshe, mme o ne a rapaletse mo mading a gagwe.",
                "4": "Mme jaanong bonang, fa ba bona se ba ne ba gakgamala mo go feteletseng, mo e leng gore ba ne ba wela fa fatshe; gonne ba ne ba sa dumela mafoko a Nifae a neng a a buile mabapi le moatlhodi mogolo.",
                "5": "Mme jaanong, fa ba bona ba dumela, mme poifo ya tla mo go bone e se re kgotsa dikatlholo tsotlhe tse Nifae a neng a di buile di ka tla mo bathong; jalo he ba ne ba roroma, mme ba ne ba wetse fa fatshe.",
                "6": "Jaanong, gone foo fela fa moatlhodi a sena go bolawa—ene a tlhabilwe ke morwarraagwe ka kapari ya sephiri—mme a tshaba, mme batlhanka ba taboga mme ba bolelela batho, ba tsholetsa selelo sa polao gareng ga bone;",
                "7": "Mme bonang batho ba ne ba ikgobokanya mmogo kwa lefelong la setilo sa katlholo—mme bonang, mo kgakgamalong ya bone ba ne ba bona banna ba batlhano bao ba ba neng ba wetse fa fatshe.",
                "8": "Mme jaanong bonang, batho ba ne ba sa itse sepe mabapi le matshwititshwiti a a neng a kgobokane mmogo kwa tshimong ya ga Nifae; jalo he ba ne ba re gareng ga bone: Banna ba ke bone ba ba bolaileng moatlhodi, mme Modimo o ba iteile gore ba seka ba tshaba go tswa mo go rona.",
                "9": "Mme go ne ga diragala gore ba ne ba ba tshwara, mme ba ba bofa le go ba latlhela mo kgolegelong. Mme go ne go na le kitsiso semmuso e rometswe kwa ntle gore moatlhodi o bolailwe, le gore babolai ba ne ba tserwe mme ba latlhetswe mo kgolegelong.",
                "10": "Mme go ne ga diragala gore ka moso batho ba ne ba iphuthaga mmogo go lela le go ikitsa dijo, kwa phitlhong ya moatlhodi mogolo yo o neng a bolailwe.",
                "11": "Mme jalo gape baatlhodi bao ba ba neng ba le kwa tshimong ya ga Nifae, mme ba utlwa mafoko a gagwe, le bone ba ne ba kgobokane mmogo kwa phitlhong.",
                "12": "Mme go ne ga diragala gore ba ne ba tlhotlhomisa gareng ga batho, ba re: Ba batlhano ba ba neng ba rometswe go tlhotlhomisa mabapi le moatlhodi mogolo gore a o bolailwe ba kae? Mme ba ne ba araba ba re: mabapi le ba batlhano ba lo reng lo ba rometse, ga re itse sepe; mme go ba le batlhano ba e leng babolai, ba re ba latlhetseng mo kgolegelong.",
                "13": "Mme go ne ga diragala gore baatlhodi ba eletse gore ba tlisiwe; mme ba ne ba tlisiwa, mme bonang e ne e le bone ba batlhano ba ba neng ba romilwe; mme bonang baatlhodi ba ne ba ba tlhotlhomisa go itse mabapi le kgang, mme ba ne ba ba bolelela tsotlhe tse ba neng ba di dira, ba re:",
                "14": "Re ne ra taboga mme ra tla kwa lefelong la setilo sa katlholo, mme fa re bona dilo tsotlhe le jaaka Nifae a pakile, re ne ra gakgamala mo e leng gore re ne ra wela fa fatshe; mme fa re sena go thanya mo kgakgamalong ya rona, bonang, ba ne ba re latlhela mo kgolegelong.",
                "15": "Jaanong, fa e le ka polao ya monna yo, ga re itse yo o e dirileng; mme go le kana fela re a itse, re ne ra taboga mme ra tla jaaka lo eleditse, mme bonang o ne a sule, go ya ka fa mafokong a ga Nifae.",
                "16": "Mme jaanong go ne ga diragala gore baatlhodi ba ne ba tlhalosa kgang go batho, mme ba goa kgatlhanong le Nifae, ba re: Bonang, re itse gore Nifae yo o tshwanetse a bo a dumalane le mongwe go bolaya moatlhodi, mme jaanong foo o ka tla a bega go rona, gore o ka tla a re sokololela mo tumelong ya gagwe, gore a tle a itsholetse e le monna yo mogolo, a tlhophilwe ke Modimo, le gore ke moporofiti.",
                "17": "Mme jaanong bonang, re tlaa upolola monna yo, mme o tlaa ipolela molato wa gagwe mme a dire go itsege go rona mmolai wa boammaaruri wa moatlhodi yo.",
                "18": "Mme go ne ga diragala gore ba batlhano ba ne ba gololwa mo letsatsing la phitlho. Le fa go ntse jalo, ba ne ba omanya baatlhodi mo mafokong a ba neng ba a buile kgatlhanong le Nifae, mme ba ganetsana le bone bongwe ka bongwe, mo e leng gore ba ne ba ba didimatsa.",
                "19": "Le fa go ntse jalo, ba ne ba dira gore Nifae a tsewe mme a bofiwe le go tlisiwa fa pele ga matshwititshwiti, mme ba ne ba simolola go mmotsolotsa ka ditsela tse di farologanyeng gore ba ka tla ba mo fapaanya, gore ba ka tla ba mmona molato go swa—",
                "20": "Ba mo raya ba re: Wena o wa tumalano, ke mang monna yo o dirileng polao e? jaanong re bolelele, mme o dumele molato wa gago; ba re, bona madi ke a; mme gape re tlaa go neela botshelo jwa gago fa o ka re bolelela; mme wa dumela tumelano e o e dirileng le ene.",
                "21": "Mme Nifae a ba raya a re: O lona dimatla, lona ba pelo e e sa rupang, difofu ke lona, le batho ke lona ba ba gagametseng melala, a lo itse gore Morena Modimo wa lona o tlaa lo letlelela sebaka se se kae go tswelela mo go e tsela ya lona ya sebe?",
                "22": "O lo tshwanetse go simolola go goa le go hutsafala, ka ntlha ya tshenyego e kgolo e mo nakong e e lo emetseng, fa e se lo ka ikotlhaya.",
                "23": "Bonang lwa re ke dumalane le monna gore a bolaye Sisoramo, moatlhodi mogolo wa rona. Mme bonang, ka re go lona, gore se ke ka ntlha ya gore ke pakile go lona gore lo ka itse ka ga selo se; ee, le go nna bosupi mo go lona tota, gore ke ne ke itse ka ga boleo le bodiabole tse di leng gareng ga lona.",
                "24": "Mme ka ntlha ya gore ke dirile se, lwa re ke dumalane le monna mongwe gore a dire selo se; ee, ka ntlha ya gore ke lo bontshitse sesupo se lo ntšhakgaletse, mme lo batla go senya botshelo jwa me.",
                "25": "Mme jaanong bonang, ke tlaa bontsha go lona sesupo se sengwe, mme ke bone fa mo selong se lo tlaa batla go ntshenya.",
                "26": "Bonang ka re go lona: Yang kwa ntlong ya ga Sianthamo, yo e leng morwarraagwe Sisoramo, mme lo mo reye lo re—",
                "27": "A Nifae, yo o ipayang jaaka moporofiti, yo o porofitang bosula jo bontsi mo go kana mabapi le batho ba, o dumalane le wena, se mo go sone o bolaileng Sisoramo, yo e leng morwarrago?",
                "28": "Mme bonang, o tla lo raya a re, nnyaa.",
                "29": "Mme lo tlaa mo raya lo re: A o bolaile morwarrago?",
                "30": "Mme o tlaa ema ka poifo, mme o tlaa seke a itse gore a reng. Mme bonang, o tlaa ganela go lona; mme o tlaa dira jaaka e kete o gakgametse; le fa go ntse jalo, o tlaa bega go lona gore ga a na molato.",
                "31": "Mme bonang, lo tlaa mo tlhatlhoba, mme lo tlaa fitlhela madi mo seketeng sa purapura ya gagwe.",
                "32": "Mme fa lo bone se, lo tlaa re: Madi a a tswa kae? A ga re itse gore ke madi a ga morwarrago?",
                "33": "Mme jaanong foo o tlaa roroma, mme o tlaa lebega a setlhafetse, le tota jaaka e kete loso lo tlile mo go ene.",
                "34": "Mme jaanong foo lo tlaa re: Ka ntlha ya poifo e le go setlhafala mo mo go tlileng mo sefatlhogong sa gago, bona, re itse gore o molato.",
                "35": "Mme jaanong foo poifo e kgolo e tlaa tla mo go ene; mme jaanong foo o tlaa ipolela mo go lona, mme a se tlhole a ganela gore o dirile polao e.",
                "36": "Mme jaanong foo o tlaa re go lona, gore nna, Nifae, ga ke itse sepe mabapi le kgang e fa e se gore e filwe go nna ke thata ya Modimo. Mme jaanong foo lo tlaa itse gore ke monna yo o boammaaruri, le gore ke rometswe go lona go tswa kwa Modimong.",
                "37": "Mme go ne ga diragala gore ba ne ba tsamaya mme ba dira, le go ya jaaka Nifae a ba reile. Mme bonang, mafoko a a neng a a buile a ne a le boammaaruri; gonne go ya ka fa mafokong o ne a ganetsa; mme gape go ya ka fa mafokong o ne a ipolela.",
                "38": "Mme o ne a tlisiwa go supa gore ene ka boene e ne e le ene mmolai tota, mo e leng gore ba batlhano ba ne ba gololwa, ga mmogo le Nifae.",
                "39": "Mme go ne go na le bangwe ba Banifae ba ba neng ba dumela mafoko a ga Nifae; mme go ne go le bangwe gape, ba ba neng ba dumela ka ntlha ya bopaki jwa ba batlhano, gonne ba ne ba sokololwa fa ba ne ba le mo kgolegelong.",
                "40": "Mme jaanong go ne go le bangwe gareng ga batho, ba ba neng ba re Nifae ke moporofiti.",
                "41": "Mme go ne go le bangwe ba ba neng ba re: Bonang, ke modimo, gonne kwa ntle ga gore e ne e le modimo o ne a ka seke a itse ka dilo tsotlhe. Gonne bonang, o re boleletse dikakanyo tsa dipelo tsa rona, mme gape o re boleletse dilo; e bile le tota o tlisitse mo kitsong ya rona mmolai wa nnete wa moatlhodi mogolo wa rona."
            },
            "10": {
                "1": "Mme go ne ga diragala gore go ne ga tsoga kgaogano gareng ga batho, mo e leng gore ba ne ba kgaogana fa le kwa mme ba tsamaya ditsela tsa bone, ba tlogela Nifae a le nosi, jaaka a ne a eme gareng ga bone.",
                "2": "Mme go ne ga diragala gore Nifae a tsamaye tsela ya gagwe go ya ntlheng ya ntlo ya gagwe, a akanya ka boteng ka ga dilo tse Morena a di supileng go ene.",
                "3": "Mme go ne ga diragala gore fa a santse a akanya ka boteng jalo—a wetse kwa tlase thata ka ntlha ya boleo jwa batho ba Banifae, ditiro tsa bone tsa sephiri tsa lefifi, le dipolao tsa bone, le borukutlhi jwa bone, le mekgwa yotlhe ya boikepi—mme go ne ga diragala jaaka a ne a akanya ka boteng jalo mo pelong ya gagwe, bonang, lentswe le ne la tla go ene le re:",
                "4": "Go sego wena, Nifae, ka ntlha ya dilo tseo tse o di dirileng; gonne ke bone ka fa o begileng lefoko ka teng o sena letsapa, le ke le fileng go wena, go batho ba. Mme ga o a ka wa ba boifa, mme ga o a ka wa batla botshelo jwa gago, mme o batlile thato ya me, le go tshegetsa ditaelo tsa me.",
                "5": "Mme jaanong, ka ntlha ya gore o dirile se o sena letsapa mo go jalo, bona, ke tlaa go segofatsa ka metlha; mme ke tlaa go dira mogolo mo lefokong le mo ditirong, mo tumelong le mo ditirong; ee, le tota gore dilo tsotlhe di ka dirwa go wena go ya ka fa lefokong la gago, gonne ga o na go kopa seo se se kgatlhanong le thato ya me.",
                "6": "Bona, wena o Nifae, mme Nna ke Modimo. Bona, ke se bega go wena fa pele ga baengele ba me, gore o tlaa nna le thata godimo ga batho ba, mme o tlaa itaya lefatshe ka tlala, le ka leroborobo, le tshenyo, go ya ka fa boleong jwa batho ba.",
                "7": "Bona, ke naya go wena thata, gore eng le eng se o tlaa se kanang mo lefatsheng se tlaa kanwa mo legodimong; mme eng le eng se o tlaa se bofololang mo lefatsheng se tlaa bofololwa mo legodimong; mme jalo o tlaa nna le thata gareng ga batho ba.",
                "8": "Mme jalo, fa o ka re go tempele e e tlaa thubega ka bogare, go tlaa diragala.",
                "9": "Mme fa o ka re go thaba e, A o latlhelwe fa fatshe mme o nne borethe, go tlaa diragala.",
                "10": "Mme bona, fa o ka re Modimo o tlaa itaya batho ba, go tlaa diragala.",
                "11": "Mme jaanong bona, ke a go laela, gore o tlaa ya mme o bege go batho ba, gore go bua jalo Morena Modimo, yo e leng Mothatayotlhe: Fa e se lo ka ikotlhaya lo tlaa itewa, le go ya tshenyegong tota.",
                "12": "Mme bonang, go ne ga diragala gore fa Morena a sena go bua mafoko a go Nifae, o ne a ema mme a seka a ya kwa ntlong ya gagwe, mme a boela kwa matshwititshwiting a a neng a gasame mo sefatlhogong sa lefatshe, mme a simolola go bega go bone lefoko la Morena le le neng le builwe go ene, mabapi le go senngwa ga bone fa ba ne ba ka seka ba ikotlhaya.",
                "13": "Jaanong bonang, go sa kgathalesege kgakgamatso e kgolo eo e Nifae a neng a e dirile mo go ba boleleleng mabapi le loso lwa moatlhodi mogolo, ba ne ba thatafatsa dipelo tsa bone mme ba seka ba obamela mafoko a Morena.",
                "14": "Jalo he Nifae o ne a bega go bone lefoko la Morena, a re: Fa e se lo ka ikotlhaya, go bua jalo Morena, lo tlaa itewa le go ya kwa tshenyegong.",
                "15": "Mme go ne ga diragala gore fa Nifae a sena go bega go bone lefoko, bonang, ba ne ba nna ba thatafatsa dipelo tsa bone mme ba seka ba obamela mafoko a gagwe; jalo he ba ne ba kgoba kgatlhanong le ene, mme ba batla go baya diatla tsa bone mo go ene gore ba ka tla ba mo latlhela mo kgolegelong.",
                "16": "Mme bonang, thata ya Modimo e ne e na le ene, mme ba ne ba ka seka ba mo tsaya go mo latlhela mo kgolegelong, gonne o ne a tsewa ke Mowa mme a tsamaisiwa go tswa mo gareng ga bone.",
                "17": "Mme go ne ga diragala gore jalo o ne a ya pele mo Moweng, go tswa matshwititshwiting go ya matshwititshwiting, a bega lefoko la Modimo, le go fitlhelela a le begile go bone botlhe, kgotsa a le rometse pele gareng ga batho botlhe.",
                "18": "Mme go ne ga diragala gore ba seka ba obamela mafoko a gagwe; mme go ne ga simolola go nna le dikomano, mo e leng gore ba ne ba kgaogana ka bo bone mme ba simolola go bolaana ka tšhaka.",
                "19": "Mme jalo ga fela ngwaga wa masome a supa le bongwe wa puso ya baatlhodi godimo ga batho ba Nifae."
            },
            "11": {
                "1": "Mme jaanong go ne ga diragala gore mo ngwageng wa masome a supa le bobedi wa puso ya baatlhodi gore dikomano di ne tsa oketsega, mo e leng gore go ne go le dintwa go ya le lefatshe lotlhe gareng ga batho botlhe ba Nifae.",
                "2": "Mme e ne e le setlhopha se sa dirukutlhi sa sephiri ba ba neng ba dira tiro e ya tshenyo le boleo. Mme ntwa e e ne ya goga ngwaga oo otlhe; mme mo ngwageng wa masome a supa le boraro e ne ya goga gape.",
                "3": "Mme go ne ga diragala gore mo ngwageng o Nifae o ne a lelela go Morena, a re:",
                "4": "O Morena, se letlelele gore batho ba ba senngwe ka tšhaka; mme O Morena, bogolo letla gore go nne le tlala mo lefatsheng, go ba fuduwa mo kgakologelong ya Morena Modimo wa bone, mme gongwe ba tlaa ikotlhaya mme ba fetogele go wena.",
                "5": "Mme jalo go ne ga dirwa, go ya ka fa mafokong a ga Nifae. Mme go ne go na le tlala e kgolo mo lefatsheng, gareng ga batho botlhe ba Nifae. Mme jalo mo ngwageng wa masome a supa le bone tlala e ne ya tswelela, mme tiro ya tshenyo e ne ya ema ka tšhaka mme ya nna botlhoko ka tlala.",
                "6": "Mme tiro e ya tshenyo e ne ya tswelela le mo ngwageng wa masome a supa le botlhano. Gonne lefatshe le ne le iteilwe mo le neng le omeletse, mme la seka la ntsha pele mabele mo pakeng ya mabele; mme lefatshe lotlhe le ne le iteilwe, le gareng ga Baleimene tota le gareng ga Banifae, jalo gore ba ne ba itewa gore ba ne ba nyelela ka dikete mo dikarolong tsa lefatshe tse di neng di le boleo thata.",
                "7": "Mme go ne ga diragala gore batho ba ne ba bona gore ba gaufi le go nyelela ka tlala, mme ba simolola go gakologelwa Morena Modimo wa bone; mme ba ne ba simolola go gakologelwa mafoko a ga Nifae.",
                "8": "Mme batho ba ne ba simolola go rapela baatlhodi bagolo ba bone le baeteledipele ba bone, gore ba reye Nifae ba re: Bona, re itse gore o monna wa Modimo, mme jalo he lelela go Morena Modimo wa rona gore a fetole go tswa mo go rona tlala e, e se re kgotsa mafoko otlhe a o a buileng mabapi le tshenyego ya rona a diragadiwa.",
                "9": "Mme go ne ga diragala gore baatlhodi ba re go Nifae, go ya ka fa mafokong a a neng a eleditswe. Mme go ne ga diragala gore fa Nifae a bona gore batho ba ne ba ikotlhaile e bile ba ikokobetsa mo letseleng la kgetsi, a lelela gape go Morena a re:",
                "10": "O Morena, bona batho ba ba ikotlhaya; mme ba fedisetse setlhopha sa ga Kedienthene go tswa gareng ga bone mo e leng gore ga ba sa tlhole ba le teng, mme ba fitlhile dithulaganyo tsa bone tsa sephiri mo lefatsheng.",
                "11": "Jaanong, O Morena, ka ntlha ya boikokobetso jo jwa bone a o ka fetola tšhakgalo ya gago, mme mma tšhakgalo ya gago e kgotsofadiwe mo go senngweng ga banna bao ba baleofi ba o setseng o ba sentse.",
                "12": "O Morena, a o ka fetola tšhakgalo ya gago, ee, tšhakgalo ya gago e e boitshegang, mme o dire gore tlala e e ka ema mo lefatsheng le.",
                "13": "O Morena, a o ka nkutlwa, mme o dire gore go ka dirwa go ya ka fa mafokong a me, mme o romele pele pula mo sefatlhogong sa lefatshe, gore le tle le ntshe pele maungo a lone, ga mmogo le mabele a lone mo pakeng ya mabele.",
                "14": "O Morena, o ne wa utlwa mafoko a me fa ke re, Mma gonne leuba, gore leroborobo la tšhaka le ka tla la ema; mme ke itse gore o tlaa, le mo nakong e tota, utlwa mafoko a me, gonne o ne wa re gore: Fa batho ba ba ka ikotlhaya ke tlaa ba tlogela.",
                "15": "Ee, O Morena, mme o bone gore ba ikotlhaile, ka ntlha ya tlala le leroborobo le tshenyo e e tsileng go bone.",
                "16": "Mme jaanong, O Morena, a o ka fetola tšhakgalo ya gago, mme o leke gape gore a ba tlaa go direla? Mme fa go ntse jalo, O Morena, o ka ba segofatsa go ya ka fa mafokong a gago a o a buileng.",
                "17": "Mme go ne ga diragala gore mo ngwageng wa masome a supa le borataro Morena o ne a fetola tšhakgalo ya gagwe go tswa mo bathong, mme a dira gore pula e ne mo lefatsheng, mo e leng gore le ne la tlisa pele maungo a lone ka paka ya maungo. Mme go ne ga diragala gore la tlisa pele mabele ka paka ya mabele.",
                "18": "Mme bonang, batho ba ne ba ipela mme ba galaletsa Modimo, mme sefatlhogo sotlhe sa lefatshe se ne se tletse boipelo; mme ba ne ba seka ba tlhola ba batla go senya Nifae, mme ba ne ba mo tlotlomatsa e le moporofiti yo mogolo, le monna wa Modimo, a na le thata e kgolo le taolo e filwe go ene go tswa kwa Modimong.",
                "19": "Mme bonang, Lihae, morwarraagwe, o ne a se le fa e le gonnye fa morago ga gagwe go ya ka dilo tse di amanang le tshiamo.",
                "20": "Mme jalo go ne ga diragala gore batho ba Nifae ba simolole go tswelela gape mo lefatsheng, mme ba simolola go aga mafelo a bone a a senyegileng, mme ba simolola go ntsifala le go anama, le go fitlhelela ba apesa sefatlhogo sotlhe sa lefatshe, mmogo kwa bokone le kwa borwa, go tswa kwa lewatleng bophirima go ya kwa lewatleng botlhaba.",
                "21": "Mme go ne ga diragala gore ngwaga wa masome a supa le borataro o ne wa fela ka kagiso. Mme ngwaga wa masome a supa le bosupa o ne wa simologa ka kagiso; mme kereke e ne ya anama go ya le sefatlhogo sa lefatshe lotlhe; mme karolo e tona ya batho, mmogo Banifae le Baleimene, e ne e le ba kereke; mme ba ne ba nna le kagiso e e feteletseng mo gogolo mo lefatsheng; mme jalo ga fela ngwaga wa masome a supa le bosupa.",
                "22": "Mme gape ba ne ba nna le kagiso mo ngwageng wa masome a supa le boroba bobedi, kwa ntle ga dikganetsanyo di se kae mabapi le dintlha dingwe tsa thuto tse di neng di beilwe fatshe ke baporofiti.",
                "23": "Mme mo ngwageng wa masome a supa le boroba bongwe go ne ga simolola go nna le kgotlhang e ntsi. Mme go ne ga diragala gore Nifae le Lihae, le bontsi jwa bakaulengwe ba bone ba ba neng ba itse mabapi le dintlha tsa boammaaruri tsa thuto, ba ne ba nna le ditshenolo di le dintsi ka letsatsi le letsatsi, jalo he ba ne ba rera go batho, mo e leng gore ba ne ba baya bokhutlo go kgotlhang ya bone mo go one ngwageng oo.",
                "24": "Mme go ne ga diragala gore mo ngwageng wa masome a roba bobedi wa puso ya baatlhodi godimo ga batho ba Nifae, go ne go na le palo nngwe ya ditsuolodi go tswa mo bathong ba Nifae, ba e neng ya re mo dingwageng dingwe pele ba ya go Baleimene, mme ba tsaya mo go bone leina la Baleimene, ga mmogo le palo nngwe ba e neng e le dikokomana tsa nnete tsa Baleimene, ba fuduilwe go tšhakgalo ke bone, kgotsa ke ditsuolodi tseo, jalo he ba simolola ntwa le bakaulengwe ba bone.",
                "25": "Mme ba ne ba dira dipolao le borukutlhi; mme morago ba katele morago mo dithabeng, le mo nageng le mafelo a sephiri, ba iphitlha gore ba seka ba bonwa, ba amogela ka letsatsi le letsatsi koketsego go dipalo tsa bone, go lekana le jaaka go ne go na le ditsuolodi tse di neng di ya pele go bone.",
                "26": "Mme jalo mo nakong, ee, le mo sebakeng sa dingwaga di se dintsi, ba ne ba nna dirukutlhi tse dikgolo mo go feteletseng; mme ba ne ba senka dithulaganyo tsotlhe tsa sephiri tsa ga Kedienthene; mme jalo ba ne ba nna dirukutlhi tsa ga Kedienthene.",
                "27": "Jaanong bonang, dirukutlhi tse di ne tsa dira mekubukubu e megolo, ee, le tshenyo e kgolo gareng ga batho ba Nifae, ga mmogo le batho ba Baleimene.",
                "28": "Mme go ne ga diragala gore go ne go tlhokafala gore go nne le phediso e beilwe go tiro e ya tshenyo gore tshenyo e e kanakana e e emisiwe; jalo he ba ne ba romela mophato wa banna ba ba nonofileng mo nageng le mo dithabeng go senka setlhopha se sa dirukutlhi, le go ba senya.",
                "29": "Mme bonang, go ne ga diragala gore mo ngwageng one oo ba kgweelediwe kwa morago le go tsena mo mafatsheng a bone tota. Mme jalo go ne ga fela ngwaga wa masome a roba bobedi wa puso ya baatlhodi godimo ga batho ba Nifae.",
                "30": "Mme go ne ga diragala gore mo tshimologong ya ngwaga wa masome a roba bobedi le bongwe ba ne ba ya pele gape kgatlhanong le setlhopha se sa dirukutlhi, mme ba senya ba le bantsi; mme le bone ba ne ba etelwa ke tshenyego e kgolo.",
                "31": "Mme ba ne gape ba patelesega go bowa go tswa mo nageng le go tswa mo dithabeng go ya kwa mafatsheng a bone, ka ntlha ya bogolo jo bo feteletseng jwa palo ya dirukutlhi tseo tse di neng di tletse mo dithabeng le mo nageng.",
                "32": "Mme go ne ga diragala gore jalo ga fela ngwaga o. Mme dirukutlhi di ne tsa nna tsa oketsega mme tsa gola nonofo, mo e leng gore ba ne ba palela mephato yotlhe ya Banifae, ga mmogo le ya Baleimene; mme ba ne ba dira poifo e kgolo go tla go batho mo sefatlhogong sotlhe sa lefatshe.",
                "33": "Ee, gonne ba ne ba etela dikarolo di le dintsi tsa lefatshe, mme ba dira tshenyo e kgolo mo go bone; ee, ba ne ba bolaya bontsi, mme ba tseela ba bangwe ditshwarwa mo nageng, ee, mme bogolo jang basadi ba bone le bana ba bone.",
                "34": "Jaanong bosula jo bogolo jo, jo bo neng jwa tla go batho ka ntlha ya boikepi jwa bone, bo ne jwa ba fuduwa gape mo kgakologelong ya Morena Modimo wa bone.",
                "35": "Mme jalo ga fela ngwaga wa masome a roba bobedi le bongwe wa puso ya baatlhodi.",
                "36": "Mme mo ngwageng wa masome a roba bobedi le bobedi ba simolola gape go lebala Morena Modimo wa bone. Mme mo ngwageng wa masome a roba bobedi le boraro ba ne ba simolola go gola nonofo mo boikeping. Mme mo ngwageng wa masome a roba bobedi le bone ba ne ba seka ba baakanya ditsela tsa bone.",
                "37": "Mme go ne ga diragala gore mo ngwageng wa masome a roba bobedi le botlhano ba ne ba gola nonofo le go nonofa go feta mo boikgogomosong jwa bone, le mo boleong jwa bone, mme jalo ba ne ba butswela gape go senngwa.",
                "38": "Mme jalo ga fela ngwaga wa masome a roba bobedi le botlhano."
            },
            "12": {
                "1": "Mme jalo re ka bona ka fa go senang boammaaruri, ga mmogo le go tlhoka go itshetlela ga dipelo tsa bana ba batho; ee, re ka bona gore Morena mo bomolemong jwa gagwe jo bogolo jo bo sa feleng o segofatsa le go tsweledisa bao ba ba bayang tshepho ya bone mo go ene.",
                "2": "Ee, mme re ka bona ka nako yone eo fa a tsweledisa batho ba gagwe, ee, mo go oketsegeng ga masimo a bone, matsomane a bone le meraka ya bone, le mo gauteng, le mo selefereng, le mo mekgweng yotlhe ya dilo tse di botlhokwa tsa mofuta mongwe le mongwe le botswerere; a babalela matshelo a bone, le go ba golola mo diatleng tsa baba ba bone; a nolofatsa dipelo tsa baba ba bone gore ba seka ba simolola dintwa kgatlhanong le bone; ee, mme mo tshobolokong, a direla dilo tsotlhe boitekanelo le boitumelo jwa batho ba gagwe; ee, jaanong foo ke nako e ba thatafatsang dipelo tsa bone, mme ba lebale Morena Modimo wa bone, mme ba gatake ka fa tlase ga dinao tsa bone Moitshephi—ee, mme se ka ntlha ya boiketlo jwa bone, le tswelelo ya bone e kgolo mo go feteletseng.",
                "3": "Mme jalo re bona gore fa e se Morena a ka otlhaya batho ba gagwe ka dipogisego tse dintsi, ee, fa e se a ka ba etela ka loso le ka poitshego, le ka tlala le ka mekgwa yotlhe ya leroborobo, ga ba na go mo gakologelwa.",
                "4": "O go boeleele jang, e bile go lefela jang, e bile go bosula jang, e bile go bodiabole jang, mme go bofefo jang go dira boikepi, mme go bonya jang go dira molemo, ke bana ba batho; ee, ba bofefo jang go obamela go mafoko a yo o bosula, le go tlhoma dipelo tsa bone mo dilong tsa lefela tsa lefatshe!",
                "5": "Ee, ba bofefo jang go tsholetsegela godimo mo boikgogomosong; ee, ba bofefo jang go ikgantsha, le go dira mekgwa yotlhe ya tseo tse e leng boikepi; mme bo bonya jang bone go gakologelwa Morena Modimo wa bone, le go neela tsebe go dikgakololo tsa gagwe, ee, ba bonya jang go tsamaya mo ditseleng tsa tlhalefo!",
                "6": "Bonang, ga ba eletse gore Morena Modimo wa bone, yo o ba bopileng, a laole mme a buse godimo ga bone; go sa kgathalesege bomolemo jwa gagwe jo bogolo le kutlwelobotlhoko ya gagwe mo go bone, ba tsaya e le lefela dikgakololo tsa gagwe, mme ba ka seka ba letla gore a nne mokaedi wa bone.",
                "7": "O go gogolo jang bolefela jwa bana ba batho; ee, le tota ba fetiwa ke lerole la lefatshe.",
                "8": "Gonne bonang, lerole la lefatshe le sutela fa le kwa, kwa go fatogeng ka bogare, mo taelong ya Modimo o mogolo wa rona o o senang bokhutlo.",
                "9": "Ee, bonang kwa lentsweng la gagwe mantswe le dithaba di a tshikinyega le go roroma.",
                "10": "Mme ka thata ya lentswe la gagwe di a thubega, mme a nne borethe, ee, le jaaka mokgatšha tota.",
                "11": "Ee, ka thata ya lentswe la gagwe lefatshe lotlhe le a roroma;",
                "12": "Ee, ka thata ya lentswe la gagwe, metheo e a tshikhinyega le go ya kwa bogareng tota.",
                "13": "Ee, mme fa a raya lefatshe a re—Suta—le a suta.",
                "14": "Ee, fa a raya lefatshe a re—O tlaa boela kwa morago, gore le lelefatse letsatsi dioura di le dintsi—go a diragala;",
                "15": "Mme jalo, go ya ka fa lefokong la gagwe lefatshe le boela kwa morago, mme go lebega go motho gore letsatsi le eme fela; ee, mme bonang, se se ntse jalo; gonne ke lefatshe le le tsamayang e seng letsatsi.",
                "16": "Mme bonang, gape, fa a raya metsi a boteng jo bogolo—A o kgale—go a diragala.",
                "17": "Bonang, fa a raya thaba e a re—A o tsholetsege, mme o tle mme o wele mo motseng oo, gore o tle o kategele—bona go a diragala.",
                "18": "Mme bonang, fa motho a fitlha letlotlo mo lefatsheng, mme Morena o tlaa re—A le hutsege, ka ntlha ya boikepi jwa gagwe yo o le fitlhileng—bonang, le tlaa hutsega.",
                "19": "Mme fa Morena a ka re—A o hutsege, gore motho ope a seka a go bona go tswa nakong eno go ya pele le ka metlha—bonang, ga go monna ope yo o le tsayang go tswa jaanong le ka metlha.",
                "20": "Mme bonang, fa Morena a ka raya motho a re—ka ntlha ya boikepi jwa gago, o tlaa hutsega ka metlha—go tlaa diragala.",
                "21": "Mme fa Morena a ka re—ka ntlha ya boikepi jwa gago o tlaa kgaolwa go tswa fa pele ga me—o tlaa dira gore go nne jalo.",
                "22": "Mme khutsafalo go ene yo a tlaa mo rayang se, gonne go tlaa nna go ene yo o tlaa dirang boikepi, mme ga a kake a bolokwa; jalo he, ka ntlha ya se, gore batho ba ka tla ba bolokwa, boikotlhao bo begilwe.",
                "23": "Jalo he, go sego bao ba ba tlaa ikotlhayang mme ba obamela lentswe la Morena Modimo wa bone; gonne ba ke bone ba ba tlaa bolokwang.",
                "24": "Mme a Modimo a neele, mo botlalong jwa gagwe jo bogolo, gore batho ba ka tlisiwa go boikotlhao le ditiro tse di molemo, gore ba ka tla ba tsosoloswa go letlhogonolo mo letlhogonolong, go ya ka fa ditirong tsa bone.",
                "25": "Mme ke eletsa gore batho botlhe ba ka bolokwa. Mme re bala gore mo letsatsing legolo le la bofelo go na le bangwe ba ba tlaa lelekwang, ee, ba ba tlaa kgaolwang go tswa fa pele ga Morena;",
                "26": "Ee, ba ba tlaa abelwang seemo sa bohutsana jo bo sa feleng, go diragatsa mafoko a a reng: Bao ba ba dirileng molemo ba tlaa nna le botshelo jo bo senang bokhutlo; mme bao ba ba dirileng bosula ba tlaa nna le khutsego e e senang bokhutlo. Mme go ntse jalo. Amene."
            },
            "13": {
                "intro": "Seporofito sa ga Samuele, Moleimene, go Banifae.",
                "1": "Mme jaanong go ne ga diragala mo ngwageng wa masome a roba bobedi le borataro, Banifae ba ne ba ntse ba le mo boleong, ee, mo boleong jo bogolo, fa Baleimene ba ne ba tlhokomela ka tlhoafalo go tshegetsa ditaelo tsa Modimo, go ya ka fa molaong wa ga Moše.",
                "2": "Mme go ne ga diragala gore mo ngwageng o go ne go le mongwe Samuele, Moleimene, a tla mo lefatsheng la Sarahemola, mme a simolola go rera go batho. Mme go ne ga diragala gore o ne a rera, malatsi a le mantsi, boikotlhao go batho, mme ba ne ba mo leleka, mme o ne a le gaufi le go boela kwa lefatsheng la gagwe.",
                "3": "Mme bonang, lentswe la Morena le ne la tla go ene, gore a bowe gape, mme a porofite go batho dilo eng le eng se se tlang mo pelong ya gagwe.",
                "4": "Mme go ne ga diragala gore ba ne ba seka ba mo letlelela gore o ka tsena mo motseng; jalo he o ne a tsamaya a palama mo lebotaneng la one, mme a thapolola seatla sa gagwe mme a goa ka lentswe le le kwa godimo, mme a porofita go batho dilo eng le eng tse Morena a neng a di tsenya mo pelong ya gagwe.",
                "5": "Mme o ne a re go bone: Bonang, nna, Samuele, Moleimene, ke bua mafoko a Morena a a tsenyang mo pelong ya me; mme bonang o tsentse mo pelong ya me gore ke re go batho gore tšhaka ya tshiamiso e akgega mo godimo ga batho ba; mme dingwaga tse di makgolo a mane ga di fete pele ga tšhaka ya tshiamiso e wela mo bathong ba.",
                "6": "Ee, tshenyo e kgolo e emetse batho ba, mme e le ruri e tla go batho ba, mme sepe ga se kake sa boloka batho ba fa e se fela boikotlhao le tumelo mo go Morena Jesu Keresete, yo ka boammaaruri a tlaa tlang mo lefatsheng, mme o tlaa sotlega dilo di le dintsi mme o tlaa bolaelwa batho ba gagwe.",
                "7": "Mme bonang, moengele wa Morena o se begile go nna, mme o ne a tlisa melaetsa e e itumedisang go bothong jwa me. Mme bonang, ke rometswe go lona go e bega gape go lona, gore le ka nna le melaetsa e e itumedisang; mme bonang, ga lo nkamogele.",
                "8": "Jalo he, go bua jaana Morena: Ka ntlha ya bothata jwa dipelo tsa batho ba Banifae, fa e se ba ka ikotlhaya ke tlaa tsaya lefoko la me go tswa mo go bone, mme ke tlaa ntsha Mowa wa me mo go bone, mme ga ke kitla ke tlhola ke ba letlelela, mme ke tlaa fetola dipelo tsa bakaulengwe ba bone kgatlhanong le bone.",
                "9": "Mme dingwaga tse di makgolo a mane ga di kitla di feta pele ga ke dira gore ba itewe; ee, ke tlaa ba etela ka tšhaka le ka leuba le ka leroborobo.",
                "10": "Ee, ke tlaa ba etela mo tšhakgalong ya me e e boifisang, mme e tlaa bo e le bao ba tshika ya bone ba ba tlaa tshelang, ba baba ba lona, go bona go senngwa gotlhelele ga lona; mme se se tlaa tla e le ruri fa e se lo ka ikotlhaya, go bua jalo Morena; mme bao ba tshika ya bone ba tlaa etela go senngwa ga lona.",
                "11": "Mme fa lo ka ikotlhaya mme la boela go Morena Modimo wa lona ke tlaa fetolela go sele tšhakgalo ya me, go bua Morena; ee, jalo go bua Morena, go sego bao ba ba tlaa ikotlhayang mme ba boele go nna, mme khutsafalo go ene yo o sa ikotlhaeng.",
                "12": "Ee, khutsafalo go motse o mogolo o wa Sarahemola; gonne bonang, ka ntlha ya bao ba ba tshiamo gore o babaletswe; ee, khutsafalo go motse o mogolo o, gonne ke a lemoga, go bua Morena, gore go ba le bantsi, ee, le karolo e tona ya motse o mogolo o, ba ba tlaa thatafatsang dipelo tsa bone kgatlhanong le nna, go bua Morena.",
                "13": "Mme go sego bone ba ba tlaa ikotlhayang, gonne bone ke tlaa ba tlogela. Mme bonang, fa e ne e se ka basiami ba ba leng mo motseng o mogolo o, bonang, ke ne ke tlaa dira gore molelo o fologe go tswa kwa legodimong mme o o senye.",
                "14": "Mme bonang, ke ka ntlha ya basiami gore o bo o tlogetswe. Mme bonang, nako e etla, go bua Morena, motlha lo tlaa kobang basiami go tswa gareng ga lona, jaanong foo lo tlaa bo lo butswetse tshenyego; ee, khutsafalo a e nne go motse o mogolo o, ka ntlha ya boleo le bodiabole tse di mo go one.",
                "15": "Ee, mme khutsafalo a e nne go motse wa Giteone, ka ntlha ya boleo le bodiabole tse di mo go one.",
                "16": "Ee, mme khutsafala a e nne go metse yotlhe e e mo lefatsheng le le mo tikologong, e e nniwa ke Banifae, ka ntlha ya boleo le bodiabole tse di leng mo go yone.",
                "17": "Mme bonang, khutsego e tlaa tla mo lefatsheng, go bua Morena wa Masomosomo, ka ntlha ya batho ba ba leng mo lefatsheng, ee, ka ntlha ya boleo jwa bone le bodiabole jwa bone.",
                "18": "Mme go tlaa diragala, go bua Morena wa Masomosomo, ee, Modimo wa rona o mogolo o o boammaaruri, gore mang yo o tlaa fitlhang matlotlo mo lefatsheng ga a kitla a a bona gape, ka ntlha ya khutsego e kgolo ya lefatshe, fa e se fela e le motho yo o siameng mme a tlaa a fitlha go Morena.",
                "19": "Gonne ke tlaa rata, go bua Morena, gore ba tlaa fitlha matlotlo a bone go nna; mme go tlaa hutsega bone ba ba fitlhang matlotlo a bone e seng go nna; gonne ope ga a fitlhe matlotlo a gagwe go nna fa e se fela basiami; mme yoo yo o sa fitlheng matlotlo a gagwe go nna, go hutsegile ene, ga mmogo le matlotlo, mme ope ga a na go a rekolola ka ntlha ya khutsego ya lefatshe.",
                "20": "Mme letsatsi le tlaa tla le ba tlaa fitlhang matlotlo a bone, ka ntlha ya gore ba beile dipelo tsa bone mo dikhumong; mme ka ntlha ya gore ba beile dipelo tsa bone mo dikhumong tsa bone, mme ba tlaa fitlha matlotlo a bone fa ba tlaa tshaba fa pele ga baba ba bone; ka ntlha ya gore ga ba kake ba a fitlha go nna, khutsego a e nne go bone ga mmogo le matlotlo a bone; mme mo letsatsing leo ba tlaa itewa, go bua Morena.",
                "21": "Bonang lona, batho ba motse o mogolo o, mme lo utlwe mafoko a me; ee, utlwang mafoko a Morena a a buang; gonne bonang, a re lo hutsitswe ka ntlha ya dikhumo tsa lona, mme gape dikhumo tsa lona di hutsitswe ka ntlha ya gore lo beile dipelo tsa lona mo go tsone, mme ga lo a obamela mafoko a gagwe yo o di fileng go lona.",
                "22": "Ga lo gakologelwe Morena Modimo wa lona mo dilong tse a lo segofaditseng ka tsone, mme lo gakologelwa ka nako tsotlhe dikhumo tsa lona, e seng go lebogela Morena Modimo wa lona tsone; ee, dipelo tsa lona ga di a tswela go Morena, mme di ruruga ka boikgogomoso jo bogolo, mo go ikgantsheng, le mo go rurugeng mo gogolo, mafufa, dikgotlhang, bopelompe, matshwenyego, le dipolao, le mekgwa yotlhe ya boikepi.",
                "23": "Ka ntlha ya lebaka le Morena Modimo o dirile gore khutsego e tle mo lefatsheng, ga mmogo le mo dikhumong tsa lona, mme se ka ntlha ya boikepi jwa lona.",
                "24": "Ee, khutsafalo go batho ba, ka ntlha ya nako e e gorogileng e, gore lo leleka baporofiti, mme lo ikgatlha ka bone, mme lo kolopela matlapa kwa go bone, mme lo a ba bolaya, le go dira mekgwa yotlhe ya boikepi go bone, le jaaka ba dirile ba nako ya bogologolo.",
                "25": "Mme jaanong fa lo bua, lwa re: Fa malatsi a rona a ne a ka bo a nnile ka nako ya malatsi a borraarona ba bogologolo, re ka bo re sa bolaya baporofiti; re ka bo re sa ba kgobotletsa ka matlapa, le go ba lelekela ntle.",
                "26": "Bonang lo maswe go ba gaisa; gonne fela jaaka Morena a tshela, fa moporofiti a tla gareng ga lona mme a bega go lona lefoko la Morena, le le pakang ka dibe tsa lona le boikepi, lo mo tenegela, mme lo mo leleke lo bo lo senke mekgwa yotlhe ya go mmolaya. Ee, lo tlaa re ke moporofiti yo e seng wa boammaaruri, le gore ke modira dibe, le gore ke wa ga diabole, ka ntlha ya gore o paka gore ditiro tsa lona di bosula.",
                "27": "Mme bonang, fa monna a ka tla gareng ga lona mme a re: Dirang se, mme ga go na boikepi; dirang sele mme ga lo kitla lo sotlega; ee, o tlaa re: Tsamayang fa morago ga boikgogomoso jwa dipelo tsa lona; tsamayang morago ga boikgogomoso jwa matlho a lona, mme lo dire se dipelo tsa lona di se eletsang—mme fa monna a ka tla gareng ga lona mme a bua se, lo tlaa mo amogela, mme lo re ke moporofiti.",
                "28": "Ee, lo tlaa mo tsholeletsa godimo, Mme lo tlaa mo fa bontlha bongwe jwa dilwana tsa lona; lo tlaa mo fa bontlha jwa gauta ya lona, le bontlha jwa selefera ya lona, mme lo tlaa mo apesa ka diaparo tse di tlhwatlhwa; mme ka ntlha ya gore o bua mafoko a a forang go lona, mme a re tsotlhe di apere tshiamo, jaanong foo ga lo na go mmona molato.",
                "29": "O lona tshika ee boleo le lona tshika e e tshokamo; batho ke lona ba ba thata le melala e e gagametseng, lo gopola gore Morena o tlaa lo letlelela sebaka se se kae? ee, lo tlaa itetlelela sebaka se se kae gore lo etelelwe pele ke bakaedi ba dimatla le difofu? Ee, lo tlaa tlhopha lefifi godimo ga lesedi sebaka se se kae?",
                "30": "Ee, bonang, tšhakgalo ya Morena e setse e kuketse kgatlhanong le lona; bonang, o hutsitse lefatshe ka ntlha ya boikepi jwa lona.",
                "31": "Mme bonang, nako e etla ya gore a hutse dikhumo tsa lona, gore di nne borethe, gore lo seka lwa di tshwara; mme mo malatsing a khumanego ya lona ga lo kake lwa di baya.",
                "32": "Mme mo malatsing a khumanego ya lona lo tlaa lelela go Morena; mme mo lefeleng lo tlaa lela, gonne nyeletso ya lona e setse e le mo go lona, mme tshenyo ya lona e setse e rurifaditswe; mme jaanong foo lo tlaa lela le go goa mo letsatsing leo, go bua Morena wa Masomosomo. Mme jaanong foo lo tlaa hutsafala mme lo re:",
                "33": "O fa ke ka bo ke ikotlhaile, mme ka seka ka bolaya baporofiti, le go ba kgobotletsa ka matlapa, le go ba lelekela kwa ntle. Ee, mo letsatsing leo lo tla a re: O tlhe re ka bo re gakologetswe Morena Modimo wa rona mo letsatsing le a neng a re fa dikhumo tsa rona, mme jaanong foo di ka bo di sa nna borethe gore di re latlhegele; gonne bonang, dikhumo tsa rona di dule mo go rona.",
                "34": "Bonang, re baya sedirisiwa fa mme mo go la ka moso se ile; mme bonang, ditšhaka tsa rona di tserwe mo go rona mo letsatsing le re di batletseng go lwa.",
                "35": "Ee, re fitlhile matlotlo a rona mme a reletse go tswa go rona, ka ntlha ya khutso ya lefatshe.",
                "36": "O tlhe re ka bo re ikotlhaile mo letsatsing le lefoko la Morena le tlileng go rona; gonne bonang lefatshe le hutsitswe, mme dilo tsotlhe di ntse borethe, mme ga re kgone go di tshwara.",
                "37": "Bonang, re dikologilwe ke matimone, ee, re dikaganyeditswe ke baengele ba gagwe yo o batlileng go senya botho jwa rona. Bonang, boikepi jwa rona bo bogolo. O Morena, a o ka fetola tšhakgalo ya gago go tswa mo go rona? Mme se e tlaa nna puo ya lona mo malatsing ao.",
                "38": "Mme bonang, malatsi a lona a tekeletso a fetile; lo tlosolositse letsatsi la poloko ya lona go fitlhelela nako e fitile mo go ka sekeng gotwe sepe, mme go senngwa ga lona go rurifaditswe; ee, gonne lo batlile malatsi otlhe a botshelo jwa lona seo se lo ka sekeng lo se bone; mme lo batlile boitumelo mo go direng boikepi, selo se se leng kgatlhanong le tlholego ya tshiamo eo e e leng mo Tlhogong e kgolo le Bosakhutleng ya rona.",
                "39": "O lona batho ba lefatshe, gore lo ka utlwa mafoko a me! Mme ke rapela gore tšhakgalo ya Morena e fetolwe go tswa mo go lona, le gore lo ikotlhaye mme lo bolokwe."
            },
            "14": {
                "1": "Mme jaanong go ne ga diragala gore Samuele, Moleimene, o ne a porofita dilo di le dintsi mo gogolo tse di ka sekeng tsa kwalwa.",
                "2": "Mme bonang, o ne a ba raya a re: Bonang, ke naya go lona sesupo; gonne ngwaga tse tlhano gape di e tla, mme bonang, jaanong foo go tla Morwa Modimo go rekolola bao botlhe ba ba tlaa dumelang mo leineng la gagwe.",
                "3": "Mme bonang, se ke tlaa se fa go lona e le sesupo ka nako ya go tla ga gagwe; gonne bonang, go tlaa nna le masedi a magolo kwa legodimong, mo e leng gore mo bosigong pele ga a tla ga go na go nna lefifi, mo e leng gore go tlaa bonala mo mothong jaaka e kete go ne go le motshegare.",
                "4": "Jalo he, go tlaa nna letsatsi le le lengwe le bosigo le letsatsi, jaaka e kete ke letsatsi le le lengwe fela mme go ne go sena bosigo; mme se e tlaa nna mo go lona sesupo; gonne lo tlaa itse ka go tlhaba ga letsatsi ga mmogo le go phirima ga lone; jalo he ba tlaa itse e le ruri gore go tlaa nna malatsi a le mabedi le bosigo; le fa go ntse jalo bosigo ga bo na go fifala; mme e tlaa nna bosigo pele ga a tsholwa.",
                "5": "Mme bonang, go tlaa nna le naledi a ntšha e tlhaba, e e seng jaaka epe e lo kileng lwa e bona; mme se le sone e tlaa nna sesupo go lona.",
                "6": "Mme bonang, se ga se gotlhe, go tlaa nna ditshupo di le dintsi le ditseanyo mo legodimong.",
                "7": "Mme go tlaa diragala gore lotlhe lo tlaa akabala, le go tseana, mo e leng gore lo tlaa wela fa fatshe.",
                "8": "Mme go tlaa diragala gore mang le mang yo o tlaa dumelang mo go Morwa Modimo, ene yoo o tlaa nna le botshelo jo bo senang bokhutlo.",
                "9": "Mme bonang, jalo Morena o ntaetse, ka moengele wa gagwe, gore ke tle le go lo bolelela selo se; ee, o laetse gore ke porofite dilo tse go lona; ee, o rile go nna: goela go batho ba, ikotlhaeng mme lo baakanye tsela ya Morena.",
                "10": "Mme jaanong, ka ntlha ya gore ke Moleimene, mme ke buile go lona mafoko a Morena a a ntaetseng, le ka ntlha ya gore go ne go le thata kgatlhanong le lona, lo ntšhakgaletse mme lo batla go ntshenya, mme lo nkobile go tswa gareng ga lona.",
                "11": "Mme lo tlaa utlwa mafoko a me, gonne, ka maikaelelo a ke tsile godimo mo dipoteng tsa motse o, gore lo ka utlwa le go itse ka ga dikatlholo tsa Modimo tse di lo emetseng ka ntlha ya boikepi jwa lona, le gape gore lo tle lo itse mabaka a boikotlhao.",
                "12": "Le gape gore lo tle lo itse ka ga go tla ga ga Jesu Keresete, Morwa Modimo, Rara wa legodimo le lefatshe, Mmopi wa dilo tsotlhe go tswa kwa tshimologong; le gore lo ka itse ka ga ditshupo tsa go tla ga gagwe, ka maikaelelo a gore lo ka dumela mo leineng la gagwe.",
                "13": "Mme fa lo dumela mo leineng la gagwe lo tlaa ikotlhaela dibe tsa lona tsotlhe, gore ka jalo lo ka nna le phimolo ya tsone ka bokgoni jwa gagwe.",
                "14": "Mme bonang, gape, sesupo se sengwe ke a lo se naya, ee, sesupo sa loso lwa gagwe.",
                "15": "Gonne bonang, e le ruri o tshwanetse go swa gore poloko e ka tla; ee, go a mo lopa e bile go a tlhokafala gore a swe, go diragatsa tsogo ya baswi, gore jalo batho ba ka tlisiwa fa pele ga Morena.",
                "16": "Ee, bonang, loso lo lo diragatsa tsogo, mme lo rekolola losika lwa motho lotlhe mo losong lwa ntlha—loso loo lwa semowa; gonne losika lwa motho lotlhe, ka goa ga ga Atame ba kgaotswe go tswa fa pele ga Morena, ba tsewa ba sule, mmogo go dilo tsa nakwana le dilo tsa semowa.",
                "17": "Mme bonang, tsogo ya ga Jesu Keresete e rekolola losika lwa motho, ee, le losika lwa motho lotlhe tota, mme e ba busetsa morago fa pele ga Morena.",
                "18": "Ee, mme e diragatsa lebaka la boikotlhao, gore mang le mang yo o ikotlhayang ene yoo ga a kgaolelwa fa fatshe le go latlhelwa mo molelong; mme mang le mang yo o sa ikotlhaeng o kgaolelwa fa fatshe le go latlhelwa mo molelong; mme go tla mo go bone gape loso lwa semowa, ee, loso lwa bobedi, gonne ba kgaotswe gape go ya mo dilong tse di amanang le tshiamo.",
                "19": "Jalo he ikotlhaeng lona, ikotlhaeng lona, e se re kgotsa ka go itse dilo tse mme lo sa di dire lo tlaa itetlelela go tla ka fa tlase ga pono molato le kotlhao, mme lo tlisiwe tlase go loso lo lwa bobedi.",
                "20": "Mme bonang, jaaka ke lo reile mabapi le sesupo se sengwe, sesupo sa loso lwa gagwe, bonang, mo letsatsing leo le a tlaa sotlegang loso letsatsi le tlaa fifala mme le gane go naya lesedi lwa gagwe go lona; le ngwedi le dinaledi; mme ga go na go nna lesedi mo sefatlhogong sa lefatshe le, le go tswa ka nako e a tlaa sotlegang loso, sebaka sa malatsi a le mararo, go fitlhelela nako e a tlaa tsogang gape mo baswing.",
                "21": "Ee, ka nako e a tlaa neelang mowa go tlaa nna le ditladi le dikgadima sebaka sa dioura di le dintsi, mme lefatshe le tlaa tshikhinyega le go roroma; mme mafika a a mo sefatlhogong sa lefatshe leno, a a mmogo fa godimo ga lefatshe le kwa tlatse, a lo itseng mo nakong e fa a tiile, kgotsa karolo e tona ya one ke kgolokwe e le nngwe e e tiileng, a tlaa thubega;",
                "22": "Ee, a tlaa thubega ka bogare, mme ka metlha morago ga foo a tlaa fitlhelwa a le matshwago le mo diphatlheng, le mo dikapetleng tse di thubegileng mo sefatlhogong sa lefatshe lotlhe, ee, mmogo fa godimo ga lefatshe le ka fa tlase.",
                "23": "Mme bonang, go tlaa nna le ditsuatsue tse dikgolo, mme go tlaa nna le dithaba tse dintsi tse di tlaa rapaladiwang fa fatshe, jaaka mokgatšha, mme go tlaa nna le mafelo a le mantsi a jaanong a bidiwang mekgatšha a a tlaa nnang dithaba, tse bogodimo jwa tsone bo leng bogolo.",
                "24": "Mme ditsela tse dikgolo di le dintsi di tlaa thubega, mme metse e le mentsi e tlaa nna matlotla.",
                "25": "Mme diphupu di le dintsi di tlaa bulwa, mme di tlaa ntsha bontsi jwa baswi ba tsone; mme baitshephi ba le bantsi ba tlaa bonala go bontsi.",
                "26": "Mme bonang, jalo moengele o buile le nna; gonne o rile go nna gore go tlaa nna le ditladi le dikgadima ka sebaka sa dioura di le dintsi.",
                "27": "Mme o ntheile gape a re fa tladi le dikgadima di santse di le teng, le ditsuatsue, gore dilo tse di tlaa nna, le gore lefifi le tlaa apesa sefatlhogo sa lefatshe lotlhe sebaka sa malatsi a le mararo.",
                "28": "Mme moengele a nthaya a re bontsi bo tlaa bona dilo tse dikgolo go feta tse, ka maikaelelo a gore ba ka tla ba dumela gore ditshupo tse le ditseanyo tse di tlaa diragala mo sefatlhogong sotlhe sa lefatshe le, ka maikaelelo a gore go seka ga nna le lebaka lepe la tlhoka tumelo gareng ga bana ba batho—",
                "29": "Mme se ka maikaelelo a gore mang le mang yo o tlaa dumelang o ka bolokwa, le gore mang le mang yo o tlaa sekeng a dumele, katlholo e e tshiamo e ka tla mo go bone; le gape fa ba bonwe molato ba tlisa mo go bone ka bo bone pono molato le kotlhao.",
                "30": "Mme jaanong gakologelwang, gakologelwang, bakaulengwe ba me, gore mang le mang yo o nyelelang, o nyelelela go ene ka boene; mme mang le mang yo o dirang boikepi, o bo dira go ene ka boene; gonne bonang, lo gololesegile; lo letleletswe go dira ka bo lona; gonne bonang, Modimo o lo file kitso mme o lo golotse.",
                "31": "O file go lona gore lo ka itse molemo go tswa mo bosuleng, mme o file go lona gore lo ka tlhopha botshelo kgotsa loso; mme lo ka dira molemo mme lwa tsosolosiwa go seo se se molemo, kgotsa lwa nna le seo se se molemo se busediwa go lona; kgotsa lo ka dira bosula, mme lwa nna le seo se se bosula se busediwa go lona."
            },
            "15": {
                "1": "Mme jaanong, bakaulengwe ba me ba ba rategang, bonang, ke bega go lona gore fa e se lo ka ikotlhaya matlo a lona a tlaa tlogelwa go lona a le matlotla.",
                "2": "Ee, fa e se lo ka ikotlhaya, basadi ba lona ba tlaa nna le lebaka le legolo la go hutsafala mo letsatsing le ba tlaa bong ba amusa; gonne lo tlaa leka go tshaba mme go tlaa bo go sena lefelo la botshabelo; ee, mme khutsafalo go bone ba ba imana, gonne ba tlaa bo ba le bokete mme ba sa kgone go tshaba; jalo he, ba tlaa gatakwa mme ba tlogelwa go nyelela.",
                "3": "Ee, khutsafalo go batho ba ba ba bidiwang batho ba Nifae kwa ntle ga ba ka ikotlhaya, fa ba tlaa bona ditshupo tse tsotlhe le ditseanyo tse di tlaa supiwang go bone; gonne bonang, ba ne ba nnile batho ba ba tlhophilweng ba Morena; ee, batho ba Nifae o ba ratile, mme gape a ba otlhaile; ee, mo malatsing a boikepi jwa bone o ba otlhaile ka ntlha ya gore o a ba rata.",
                "4": "Mme bonang bakaulengwe ba me, Baleimene o ne a ba tlhoile ka ntlha ya gore ditiro tsa bone di ne di nnile bosula ka tswelelo, mme se ka ntlha ya boikepi jwa dingwao tsa borraabo. Mme bonang, poloko e tlile go bone ka go rera ga Banifae; mme ka ntlha ya maikaelelo a Morena o lelefaditse malatsi a bone.",
                "5": "Mme ke ka re gore lo bone gore karolo e tona ya bone ba mo tseleng ya tiro ya bone, mme ba tsamaya ka tlhokomelo fa pele ga Modimo, mme ba tlhokomela go tshegetsa ditaelo tsa gagwe le ditao tsa gagwe le dikatlholo tsa gagwe go ya ka fa molaong wa ga Moše.",
                "6": "Ee, ka re go lona, gore karolo e tona ya bone ba dira se, mme ba kgaratlha ka tlhoafalo e e senang letsapa gore ba ka tlisa bakaulengwe ba bone ba ba setseng mo kitsong ya boammaaruri; jalo he go ba le bantsi ba ba tlatsang dipalo tsa bone ka letsatsi le letsatsi.",
                "7": "Mme bonang, lo a itse ka bolona, gonne lo se bone, gore bontsi jotlhe jwa bone jaaka ba tlisiwa mo kitsong ya boammaaruri, le go itse boleo le dingwao tse di bodiabole tsa borraabo, mme ba isiwa go dumela mafoko a Modimo a a boitshepho a a kwadilweng, ee, diporofito tsa baporofiti ba ba boitshepho, tse di kwadilweng, tse di ba isang kwa tumelong mo Moreneng, le kwa boikotlhaong, tumelo le boikotlhao tse di tlisang phetogo ya pelo go bone—",
                "8": "Jalo he, fela jaaka bontsi jo bo tlileng mo go se, lo itse ka bolona ba tlhomame le go nitama mo tumelong, le mo selong se ka sone ba dirilweng go gololesega.",
                "9": "Mme lo itse gape gore ba epetse dibetsa tsa bone tsa ntwa, mme ba tshaba go di tsaya gore e se re kgotsa ka mokgwa mongwe ba dire sebe; ee, lo ka bona gore ba tshaba go dira sebe—gonne bonang ba ka itetlelela gore ba gatakwe le go bolawa ke baba ba bone, mme ga ba kake ba tsholetsa ditšhaka tsa bone kgatlhanong le bone, mme se ka ntlha ya tumelo ya bone mo go Keresete.",
                "10": "Mme jaanong, ka ntlha ya nitamo ya bone fa ba dumela mo selong seo se ba se dumelang, gonne ka ntlha ya tlhomamo ya bone fa ba sena go lemotshiwa, bonang, Morena o tlaa ba segofatsa le go lelefatsa malatsi a bone, go sa kgathalesege boikepi jwa bone—",
                "11": "Ee, le fa ba ka nyennyafala mo tlhoka tumelong Morena o tlaa lelefatsa malatsi a bone, go fitlhelela nako e tla e go builweng ka yone ke borraarona, le gape ke moporofiti Sinose, le baporofiti ba bangwe ba bantsi, mabapi le tsosoloso ya bakaulengwe ba rona, Baleimene, gape mo kitsong ya boammaaruri—",
                "12": "Ee, ka re go lona, mo dinakong tsa bofelo ditsholofetso tsa Morena di thapololetswe go bakaulengwe ba rona, Baleimene; le go sa kgathalesege dipogisego tse dintsi tse ba tlaa nnang le tsone, le go sa kgathalesege gore ba tlaa kgweediwa go ya kwa le go tswa kwa mo sefatlhogong sa lefatshe, mme ba tsongwe, mme ba tlaa itewa le go phatlaladiwa kwantle, ba sena lefelo la botshabelo, Morena o tlaa nna kutlwelobo tlhoko mo go bone.",
                "13": "Mme se ke go ya ka fa seporofitong, gore ba tlaa tlisiwa gape mo kitsong ya boammaaruri, e e leng kitso ya Morekolodi wa bone, le modisa yo mogolo wa bone wa boammaaruri, mme ba balelwe gareng ga dinku tsa gagwe.",
                "14": "Jalo he ka re go lona, go tlaa nna botoka mo go bone go gaisa go lona kwa ntleng ga lo ka ikotlhaya.",
                "15": "Gonne bonang, ditiro tse dikgolo di bontshitswe go bone tse di bontshitsweng go lona, ee, go bone ba ba nyenyafetseng mo tlhoka tumelong ka ntlha ya dingwao tsa borraabo, lo ka iponela ka bolona gore ba ne ba ka seka gape ba tlhola ba nyenyefala mo tlhoka tumelong.",
                "16": "Jalo he, go bua Morena: Ga ke kake ka ba senya gotlhelele, mme ke tlaa dira gore mo letsatsing la tlhalefo ya me ba tlaa boela gape go nna, go bua Morena.",
                "17": "Mme jaanong bonang, go bua Morena, mabapi le batho ba Banifae: Fa e se ba ka ikotlhaya, mme ba tlhokomela go dira thato ya me, ke tlaa ba senya gotlhelele, go bua Morena, ka ntlha ya tlhoka tumelo ya bone go sa kgathalesege ditiro tse dikgolo tse dintsi tse ke di dirileng gareng ga bone; mme fela jaaka e le ruri Morena a tshela dilo tse di tlaa nna, go bua Morena."
            },
            "16": {
                "1": "Mme jaanong, go ne ga diragala gore go ne go le ba le bantsi ba ba neng ba utlwile mafoko a ga Samuele, Moleimene, a a a buileng a le kwa godimo ga dipota tsa motse. Mme bontsi jotlhe jo bo neng jwa dumela lefoko la gagwe ba tsamaya pele mme ba senka Nifae; mme fa ba tlile pele mme ba mmona ba ne ba ipolela mo go ene dibe tsa bone mme ba seka ba ganela, ba eletsa gore ba ka kolobediwa go Morena.",
                "2": "Mme bontsi jotlhe jo bo neng bo le ba ba neng ba sa dumele mo mafokong a ga Samuele ba ne ba mo šhakgaletse; mme ba mo kolopa ka matlapa kwa godimo ga lebotana, mme gape bontsi jwa hulela metswi kwa go ene jaaka fa a ne a eme fa godimo ga lebotana, mme Mowa wa Morena o ne o na le ene, mo e leng gore ba ne ba sa kgone go mo itaya ka matlapa a bone le fa e le ka metswi ya bone.",
                "3": "Jaanong fa ba bona gore ba ne ba ka seka ba mo itaya, go ne go le ba le bantsi gape ba ba neng ba dumela mo mafokong a gagwe, mo e leng gore ba ne ba ya go Nifae go kolobediwa.",
                "4": "Gonne bonang, Nifae o ne a kolobetsa, le go porofita, le go rera, a goa boikotlhao go batho, a supa ditshupo le ditseanyo, a dira dikgakgamatso gareng ga batho, gore ba ka tla ba itse gore Keresete o tshwanetse ka bokhutshwane a tla—",
                "5": "A ba bolelela ka dilo tse di tshwanetseng ka bokhutshwane tsa tla, gore ba ka tla ba itse le go gakologelwa ka nako ya go tla ga tsone gore di dirilwe gore di itsege go bone pele ga nako, ka maikaelelo a gore ba ka dumela; jalo he bontsi jotlhe jo bo neng bo dumela mo mafokong a ga Samuele ba ya pele go ene go kolobediwa, gonne ba ne ba tla ba ikotlhaya e bile ba ipolela dibe tsa bone.",
                "6": "Mme karolo e tona ya bone ba ne ba seka ba dumela mo mafokong a ga Samuele; jalo he fa ba bona gore ba ne ba sa kgone go mo itaya ka matlapa a bone le metswi ya bone, ba ne ba goela go bakapoteni bagolo ba bone, ba re: Tsayang mokolwane yo mme lo mmofe, gonne bonang o na le diabole; mme ka ntlha ya thata ya ga diabole e e mo go ene ga re kgone go mo itaya ka matlapa a rona le metswi ya rona; jalo he mo tseyeng e bile lo mmofe, mme lo mo ntshe.",
                "7": "Mme jaaka ba ne ba ya pele go baya diatla tsa bone mo go ene, bonang, o ne a itatlhela kwa tlase go tswa mo lebotaneng, mme a tshaba go tswa kwa mafatsheng a bone, ee, le go ya kwa lefatsheng la gagwe, mme a simolola go rera le go porofita gareng ga batho ba gagwe.",
                "8": "Mme bonang, ga a ise a ke a tlhole a utlwelelwa gape gareng ga Banifae; mme jalo go ne go le merero ya batho.",
                "9": "Mme jalo ga fela ngwaga wa masome a robabobedi le borataro wa puso ya baatlhodi godimo ga batho ba Nifae.",
                "10": "Mme jalo ga fela gape ngwaga wa masome a robabobedi le bosupa wa puso ya baatlhodi, karolo e tona ya batho e setse mo boikgogomosong le boleo jwa bone, mme karolo e nnye e tsamaya ka tlhokomelo e ntsi fa pele ga Modimo.",
                "11": "Mme a e ne e le maemo gape, mo ngwageng wa masome a robabobedi le boroba bobedi wa puso ya baatlhodi.",
                "12": "Mme go ne go na le phetogo e se kae mo mererong ya batho, fa e se fela gore batho ba ne ba simolola go thatafala go feta mo boikeping, le go dira go feta le go feta ga seo se se neng se le kgatlhanong le ditaelo tsa Modimo, mo ngwageng wa masome a robabobedi le boroba bongwe wa puso ya baatlhodi.",
                "13": "Mme go ne ga diragala mo ngwageng wa masome a roba bongwe wa puso ya baatlhodi, go ne go le ditshupo tse dikgolo di neilwe go batho, le ditseanyo; mme mafoko a baporofiti a ne a simolola go diragadiwa.",
                "14": "Mme baengele ba ne ba bonala go batho, banna ba batlhalefi, mme ba ne ba bega go bone dikgang tse di monate tsa boipelo jo bogolo; jalo mo ngwageng o mafoko a Modimo a a kwadilweng a ne a simolola go diragadiwa.",
                "15": "Le fa go ntse jalo, batho ba ne ba simolola go thatafatsa dipelo tsa bone, botlhe fa e se e ne e le karolo e e neng e dumela thata ya bone, mmogo Banifae le gape Baleimene, mme ba simolola go baya mo nonofong le mo tlhalefong ya bone, ba re:",
                "16": "Dingwe dilo ba ka tswa ba di akanyeditse sentle, gareng ga tse dintsi jaana; mme bonang, re itse gore ditiro tse dikgolo le kgakgamatso tse ga di kake tsa diragala, tse ka ga tsone go builweng.",
                "17": "Mme ba simolola go akanya le go ganetsana gareng ga bone ka bo bone, ba re:",
                "18": "Gore ga go lebaka le le utlwalang gore setshidi se se jaaka Keresete se ka tla; fa go le jalo, mme ene a le Morwa Modimo, Rara wa legodimo le lefatshe, jaaka go setse go builwe, ke eng a sa itshupi go rona ga mmogo le go bone ba ba tlaa bong ba le kwa Jerusalema?",
                "19": "Ee, ke eng a ka seke a itshupe mo lefatsheng le ga mmogo le kwa lefatsheng la Jerusalema?",
                "20": "Mme bonang, re itse gore se ke ngwao e e boleo, e e fetiseditsweng tlase go rona ke borraarona, go re dira gore re dumele mo selo sengweng se se golo le kgakgamatso se se tlaa diragalang, mme e seng gareng ga rona, mme mo lefatsheng le le kgakalakgakala, lefatshe le re sa le itseng; jalo he ba ka re baya mo go tlhokeng kitso, gonne ga re kake ra bona ka matlho a rona gore di boammaaruri.",
                "21": "Mme ba tlaa, ka boferefere le masaitseweng a ditiro tsa yo o bosula, dira masaitseweng mangwe a magolo a re ka sekeng re a tlhaloganye, a a tlaa re bayang tlase go nna batlhanka ba mafoko a bone, gape le batlhanka go bone, gonne re beile mo go bone gore ruta lefoko; mme jalo ba tlaa re baya mo go tlhokeng kitso fa re ka ineela mo go bone, malatsi otlhe a botshelo jwa rona.",
                "22": "Mme dilo di le dintsi thata batho ba ne ba di akanya mo dipelong tsa bone, tse di neng di le bomatla le bolefela; mme ba ne ba tshwenyegile thata, gonne Satane o ne a ba fuduwa go dira boikepi ka tswelelo; ee, o ne a tsamaya mo a gasagasa magatwe le dikomano mo sefatlhogong sotlhe sa lefatshe, gore o ka tla a thatafatsa dipelo tsa batho kgatlhanong le seo se se neng se le molemo le kgatlhanong le seo se se tlaa tlang.",
                "23": "Le go sa kgathalesege ditshupo le ditseanyo tse di neng tsa dirwa gareng ga batho ba Morena, le dikgakgamatso tse dintsi tse ba neng ba di dira, Satane o ne a nna le maitshwarelelo a magolo mo dipelong tsa batho mo sefatlhogong sotlhe sa lefatshe.",
                "24": "Mme jalo ga fela ngwaga wa masome a roba bongwe wa puso ya baatlhodi godimo ga batho ba Nifae.",
                "25": "Mme jalo ga fela buka ya ga Hilamene, go ya ka fa pegong e e kwadilweng ya ga Hilamene le barwawe."
            }
        }
    },
    "3-ne": {
        "meta": {
            "slug": "3-ne",
            "name": "Nifae wa Boraro",
            "chapterWord": "Kgaolo"
        },
        "chapters": {
            "1": {
                "intro": "Mme Hilamene e ne e le morwa Hilamene, yo e neng e le morwa Alema, yo e neng e le morwa Alema, e le kokomana ya ga Nifae yo e neng e le morwa Lihae, yo o duleng kwa Jerusalema mo ngwageng wa ntlha wa puso ya ga Setekia, kgosi ya Juta.",
                "1": "Jaanong go ne ga diragala gore dingwaga tse di masome a roba bongwe le bongwe di ne di fetile mme e ne e le dingwaga di le makgolo a marataro go tswa kwa nakong e Lihae a neng a tswa kwa Jerusalema; mme e ne e le mo ngwageng o Lakhoniase e neng e le moatlhodi mogolo le mmusi godimo ga lefatshe.",
                "2": "Mme Nifae, morwa Hilamene, o ne a emeletse go tswa mo lefatsheng la Sarahemola, a neela tlhokomelo go morwawe Nifae, yo e neng e le morwawe yo mogolo, mabapi le dipapetlana tsa borase, le dipego tse di kwadilweng tsotlhe tse di neng di tshegeditswe, le dilo tseo tsotlhe tse di neng di beilwe ka boitshepho go tswa kwa go emeleleng ga ga Lihae go tswa kwa Jerusalema.",
                "3": "Jaanong foo o ne a tswa mo lefatsheng, mme kwa a go ileng, ga go monna ope a itseng; mme morwawe Nifae o ne a tshegetsa dipego tse di kwadilweng mo boemong jwa gagwe, ee, pego e e kwadilweng ya batho ba.",
                "4": "Mme go ne ga diragala mo tshimologong ya ngwaga wa masome a roba bongwe le bobedi, bonang, diporofito tsa baporofiti di ne tsa simolola go diragadiwa ka botlalo; gonne go ne ga simolola go nna le ditshupo tse dikgolo thata le ditseanyo tse dikgolo thata di berekwa gareng ga batho.",
                "5": "Mme go ne go na le bangwe ba ba neng ba simolola gore nako e fetile gore mafoko a diragadiwe, a a neng a builwe ke Samuele, Moleimene.",
                "6": "Mme ba ne ba simolola go ipela godimo ga bakaulengwe ba bone, ba re: Bonang nako e fetile, mme mafoko a ga Samuele ga a diragadiwa; jalo he, boipelo jwa lona le tumelo ya lona mabapi le selo se di ne di le lefela.",
                "7": "Go ne ga diragala gore ba ne ba dira pheretlhego e kgolo go ya le lefatshe lotlhe; mme batho ba ba neng ba dumela ba ne ba simolola go hutsafala thata, gore e se re gongwe ka mokgwa mongwe dilo tseo tse di neng di builwe di ka se diragale.",
                "8": "Mme bonang, ba ne ba lebelela ka nitamo letsatsi leo le bosigo joo le letsatsi leo le le tlaa nnang jaaka letsatsi le le lengwe fela jaaka e kete go ne go sena bosigo, gore ba ka tla ba itse gore tumelo ya bone e ne e se lefela.",
                "9": "Jaanong go ne ga diragala gore go ne go le letsatsi le seegetswe fa thoko ke ba e seng badumedi, gore bao botlhe ba ba neng ba dumela mo dingwaong tseo ba tshwanetse go bolawa fa e se sesupo se ka diragala, se se neng se filwe ke Samuele moporofiti.",
                "10": "Jaanong go ne ga diragala gore fa Nifae, morwa Nifae, a bona boleo jo jwa batho ba gagwe, pelo ya gagwe e ne ya hutsafala mo go feteletseng.",
                "11": "Mme go ne ga diragala gore a tswe mme a obama mo lefatsheng, mme a lelela mo go golo go Modimo mo boemoeng jwa batho ba gagwe, ee, bao ba ba neng ba le gaufi le go senngwa ka ntlha ya tumelo ya bone mo dingwaong tsa borraabo.",
                "12": "Mme go ne ga diragala gore a lelela mo go golo go Morena letsatsi leo lotlhe; mme bonang, lentswe la Morena le ne la tla go ene, le re:",
                "13": "Tsholetsa tlhogo ya gago mme o nne le boitumelo jo bo molemo; gonne bona, nako e fa seatleng, mme mo bosigong jono sesupo se tlaa newa, mme ka moso go tla Nna mo lefatsheng, go bontsha go lefatshe gore ke tlaa diragatsa tsotlhe tseo tse ke dirileng gore di buiwe ka melomo ya baporofiti ba ba boitshepho ba me.",
                "14": "Bona, ke tla go ba me, go diragatsa dilo tsotlhe tse ke dirileng gore di itsege go bana ba batho go tswa kwa motheong wa lefatshe, le go dira thato, mmogo ya ga Rara le ya Morwa—ya ga Rara ka ntlha ya me, mme ya Morwa ka ntlha ya nama ya me. Mme bona, nako e fa seatleng, mme bosigong jono sesupo se tlaa fiwa.",
                "15": "Mme go ne ga diragala gore mafoko a a neng a tla go Nifae a ne a diragadiwa, go ya jaaka a ne a builwe; gonne bona, kwa go yeng tlase ga letsatsi go ne go sena lefifi; mme batho ba ne ba simolola go gakgamala ka ntlha ya gore go ne go sena lefifi fa bosigo bo tla.",
                "16": "Mme go ne go na le ba le bantsi, ba ba neng ba sa dumela mafoko a baporofiti, ba ba neng ba wela fa fatshe mme ba nna jaaka e kete ba ne ba sule, gonne ba ne ba itse gore thulaganyo e kgolo ya tshenyo e ba neng ba e beetse bao ba ba neng ba dumela mo mafokong a baporofiti e ne e reteletswe; gonne sesupo se se neng se filwe se ne se setse se le fa seatleng.",
                "17": "Mme ba ne ba simolola go itse gore Morwa Modimo o tshwanetse go bonala ka bokhutshwane; ee, mo tshobolokong, batho botlhe mo sefatlhogong sa lefatshe lotlhe go tswa bophirima go ya botlhaba, mmogo mo lefatsheng bokone le mo lefatsheng borwa, ba ne ba gakgametse mo go feteletseng mo ba neng ba wela fa fatshe.",
                "18": "Gonne ba ne ba itse gore baporofiti ba ne ba pakile ka dilo tse dingwaga tse dintsi, le gore sesupo se se neng se filwe se ne se setse se le fa seatleng; mme ba ne ba simolola go boifa ka ntlha ya boikepi jwa bone le tlhoka tumelo ya bone.",
                "19": "Mme go ne ga diragala gore go ne go sena lefifi mo bosigong joo jotlhe, mme go ne go le lesedi jaaka e kete e ne e le motshegare wa setlhoboloko. Mme go ne ga diragala gore letsatsi le ne la tlhaba mo mosong gape, go ya ka fa thulaganyong ya lone e e siameng; mme ba ne ba itse gore e ne e le letsatsi le Morena a tshwanetseng go tsholwa, ka ntlha ya sesupo se se neng se filwe.",
                "20": "Mme go ne ga diragala, ee, dilo tsotlhe, karolwana nngwe le nngwe, go ya ka fa mafokong a baporofiti.",
                "21": "Mme go ne ga diragala gape gore naledi e ntšha e ne ya bonala, go ya ka fa lefokong.",
                "22": "Mme go ne ga diragala gore go tswa mo nakong e go ya pele go ne ga simolola go nna le maaka a romelwa pele gareng ga batho, ke Satane, go thatafatsa dipelo tsa bone, ka maikaelelo a gore ba ka tla ba seka ba dumela mo ditshupong tseo le ditseanyo tse ba neng ba di bone; mme go sa kgathalesege maaka a le ditsietso karolo e tona ya batho e ne ya dumela, mme ba sokologela go Morena.",
                "23": "Mme go ne ga diragala gore Nifae a ye pele gareng ga batho, ga mmogo le ba bangwe ba le bantsi, ba kolobeletsa go boikotlhao, mo go neng ga nna le phimolo e kgolo ya dibe. Mme jalo batho ba simolola gape go nna le kagiso mo lefatsheng.",
                "24": "Mme go ne go sena dikomano, fa e se ba se kae ba ba neng ba simolola go rera, ba leka ka bonatla go supa ka mafoko a Modimo a a kwadilweng gore go ne go sa tlhole go tlhokafala go tlhokomela molao wa ga Moše. Jaanong mo selong se ba ne ba fosa, ba ne ba sa tlhaloganya mafoko a Modimo a a kwadilweng.",
                "25": "Mme go ne ga diragala gore ka bofefo ba ne ba sokologa, mme ba dumela phoso e ba neng ba le mo go yone, gonne go ne ga dirwa go itsege go bone gore molao o ne o ise o diragadiwe, le gore o tshwanetse go diragadiwa karolwana nngwe le nngwe; ee, lefoko la tla go bone gore o tshwanetse go diragadiwa; ee, gore letlhasedi le le lengwe kgotsa tlhogwana e seka ya feta go fitlha otlhe o diragaditswe; jalo he mo go one ngwaga o ba ne ba tlisiwa mo kitsong ya phoso ya bone, mme ba ipolela melato ya bone.",
                "26": "Mme jalo ngwaga wa masome a roba bongwe le bobedi o ne wa feta, o tlisa melaetsa e e itumedisang go batho ka ntlha ya ditshupo tse di neng tsa diragala, go ya ka fa mafokong a seporofiti a baporofiti botlhe ba ba boitshepho.",
                "27": "Mme go ne ga diragala gore ngwaga wa masome a roba bongwe le boraro le one wa feta ka kagiso, fa e se kwa ntle ga dirukutlhi tsa ga Kedienthene, ba ba neng ba nna mo dithabeng, ba ba neng ba tletse lefatshe; gonne go ne go nonofile jalo maremelelo le mafelo a bone a sephiri mo e leng gore batho ba ne ba sa kgone go ba fekeetsa; jalo he ba ne ba dira dipolao di le dintsi, mme ba dira kganyaolo e ntsi gareng ga batho.",
                "28": "Mme go ne ga diragala gore mo ngwageng wa masome a roba bongwe le bone ba ne ba simolola go oketsega ka selekanyo se se golo, gonne go ne go na le ditsuolodi di le dintsi tsa Banifae ba ba neng ba tshabela kwa go bone, se se neng sa dira kutlobotlhoko e kgolo go Banifae bao ba ba neng ba sala mo lefatsheng.",
                "29": "Mme gape go ne go na le lebaka la kutlobotlhoko e kgolo gareng ga Baleimene; gonne bonang, ba ne ba na le bana ba le bantsi ba ba neng ba gola mme ba simolola go nonofa mo dingwageng, mo ba neng ba nna go ka bo bone, mme ba ne ba timediwa ke bangwe ba e neng e le Basoramo, ka maaka a bone le mafoko a bone a phoro, go ikopanya le dirukutlhi tseo tsa ga Kedienthene.",
                "30": "Mme jalo Baleimene le bone ba ne ba bogisega, mme ba simolola go fokotsega go ya ka fa tumelong ya bone le tshiamo, ka ntlha ya boleo jwa tshika e e tsogang."
            },
            "2": {
                "1": "Mme go ne ga diragala gore jalo ga feta ngwaga wa masome a roba bongwe le botlhano le one, mme batho ba simolola go lebala ditshupo tseo le ditseanyo tse ba neng ba di utlwile, mme ba simolola ka bonya ka bonya go sa gakgamadiwa ke tshupo kgotsa tseanyo go tswa legodimong, mo e leng gore ba ne ba simolola go nna thata mo dipelong tsa bone, le bofofu mo megopolong ya bone, mme ba simolola go sa dumele tsotlhe tse ba neng ba di utlwile le go di bona—",
                "2": "Ba gopola selo sengwe sa lefela mo dipelong tsa bone, gore se ne se dirilwe ke batho le ke thata ya ga diabole, go isa go sele le go tsietsa dipelo tsa batho; mme jalo Satane o ne a gapa dipelo tsa batho gape, mo e leng gore o ne a foufatsa matlho a bone mme a ba isa go sele go dumela gore thuto ya ga Keresete e ne e le selo sa bomatla le lefela.",
                "3": "Mme go ne ga diragala gore batho ba simolole go gola nonofo mo boleong le bodiabole; mme ba ne ba sa dumele gore go tshwanetse ga nna le ditshupo tse dingwe kgotsa ditseanyo di fiwa; mme Satane o ne a tsamaya mo, a isa go sele dipelo tsa batho, a ba raela mme a ba dira gore ba dire boleo jo bogolo mo lefatsheng.",
                "4": "Mme jalo go ne ga feta ngwaga wa masome a roba bongwe le borataro; le gape ngwaga wa masome a roba bongwe le bosupa; le gape ngwaga wa masome a roba bongwe le boroba bobedi; le gape ngwaga wa masome a roba bongwe le boroba bongwe;",
                "5": "Mme gape dingwaga di le lekgolo di ne di fetile go tsweng ka malatsi a ga Mosaeya, yo o neng a le kgosi godimo ga batho ba Banifae.",
                "6": "Mme dingwaga di le makgolo a marataro le boroba bongwe di ne di fetile go tsweng Lihae a tswa kwa Jerusalema.",
                "7": "Mme dingwaga di le boroba bongwe di ne di fetile go tsweng nako e sesupo se neng sa fiwa, se se neng se builwe ke baporofiti, gore Keresete o tlaa tla mo lefatsheng.",
                "8": "Jaanong Banifae ba ne ba simolotse go bala nako ya bone go tswa mo nakong e ya fa sesupo se fiwa kgotsa go tswa ka nako ya go tla ga ga Keresete; jalo he, dingwaga di le boroba bongwe di ne di fetile.",
                "9": "Mme Nifae, yo e neng e le rraagwe Nifae, yo o neng a tshotse tlhokomelo ya dipego tse di kwadilweng, o ne a seka a boela kwa lefatsheng la Sarahemola, mme a seka a bonwa gope mo lefatsheng lotlhe.",
                "10": "Mme go ne ga diragala gore batho ba ne ba nna ba sala mo boleong, le go sa kgathalesege go rera le go porofita mo go ntsi mo go neng go romelwa gareng ga bone; mme jalo ga feta gape ngwaga wa bolesome; le ngwaga wa lesome le bongwe le one o ne wa feta mo boikeping.",
                "11": "Mme go ne ga diragala gore mo ngwageng wa lesome le boraro ga simolola go nna dintwa le dikomano go ya le lefatshe lotlhe; gonne dirukutlhi tsa ga Kedienthene di ne di ntsifetse mo go kalo, mme tsa bolaya batho ba le bantsi, mme tsa senya metse e le mentsi mo go kalo, mme ba anamisa loso lo lo ntsi mo go kalo le kganyaolo go ya le lefatshe, gore go ne ga tlhokafala gore batho botlhe, mmogo Banifae le Baleimene, ba tseye dibetsa kgatlhanong le bone.",
                "12": "Jalo he, Baleimene botlhe ba ba neng ba sokologetse go Morena ba ne ba ikopanya le bakaulengwe ba bone, Banifae, mme ba ne ba patelesega, ka ntlha ya polokesego ya matshelo a bone le basadi ba bone le bana ba bone, go tsaya dibetsa kgatlhanong le dirukutlhi tseo tsa ga Kedienthene, ee, le gape go tshegetsa ditshwanelo tsa bone, le ditshiamelo tsa kereke ya bone le tsa kobamelo ya bone, le kgololesego ya bone le go gololesega ga bone.",
                "13": "Mme go ne ga diragala gore pele ga ngwaga o wa lesome le boraro o fetile Banifae ba ne ba tshosiwa ka go senngwa gotlhelele ka ntlha ya ntwa, e e neng ya nna botlhoko mo go feteletseng.",
                "14": "Mme go ne ga diragala gore Baleimene bao ba ba neng ba ikopantse le Banifae ba balelwe gareng ga Banifae;",
                "15": "Mme khutso ya bone e ne ya ntshiwa mo go bone, mme matlalo a bone a ne a nna masweu le jaaka go Banifae;",
                "16": "Mme makawana a bone le barwadia bone ba ne ba nna ba ntle mo go feteletseng, mme ba ne ba balelwa gareng ga Banifae, mme ba bidiwa Banifae. Mme jalo ga fela ngwaga wa lesome le boraro.",
                "17": "Mme go ne ga diragala mo tshimologong ya ngwaga wa lesome le bone, ntwa gareng ga dirukutlhi le batho ba Nifae e ne ya tswelela mme ya nna botlhoko mo go feteletseng; le fa go ntse jalo, batho ba Nifae ba ne ba nna le tshito nngwe godimo ga dirukutlhi, mo e leng gore ba ne ba ba kgweeletsa kwa morago go tswa mo mafatsheng a bone go tsena mo dithabeng le mo mafelong a bone a sephiri.",
                "18": "Mme jalo ga fela ngwaga wa lesome le bone. Mme mo ngwageng wa lesome le botlhano ba ne ba tla pele kgatlhanong le batho ba Nifae; mme ka ntlha ya boleo jwa batho ba Nifae, le dikomano tsa bone tse dintsi le ditsuololo, dirukutlhi tsa ga Kedienthene di ne tsa nna le ditshito tse dintsi godimo ga bone.",
                "19": "Mme jalo ga fela ngwaga wa lesome le botlhano, mme jalo batho ba ne ba le mo seemong sa dipogisego tse dintsi; mme tšhaka ya tshenyo e ne e akgega mo godimo ga bone, mo e leng gore ba ne ba le gaufi le go iteelwa fa fatshe ke yone, mme se ka ntlha ya boikepi jwa bone."
            },
            "3": {
                "1": "Mme jaanong go ne ga diragala gore mo ngwageng wa lesome le borataro go tswa kwa go tleng ga ga Keresete, Lakhoniase, mmusi wa lefatshe, a amogele lokwalo lo tswa kwa moeteledipeleng le mmusi wa setlhopha se sa dirukutlhi; mme a ke mafoko a a neng a kwadilwe, a re:",
                "2": "Lakhoniase, motlotlegi yo motona le mmusi mogolo wa lefatshe, bona, ke kwala lokwalo lo go wena, mme ke go fa pako e kgolo mo go feteletseng ka ntlha ya tsepamo ya gago, le gape tsepamo ya batho ba gago, mo go tshegetseng seo se lo gopolang e le tshwanelo ya lona le kgololesego; ee, lo ema sentle, jaaka e kete lo ne lo thusiwa ke seatla sa Modimo, mo tshireletsong ya kgololesego ya lona, le dithoto tsa lona, le lefatshe la lona, kgotsa seo se le se bitsang jalo.",
                "3": "Mme go lebega go tlhomola pelo go nna, Lakhoniase yo o tlotlegang thata, gore o ka nna sematla jaana le lefela mo go gopoleng gore o ka ema kgatlhanong le banna ba bantsi jaana ba ba pelokgale ba ba leng mo taolong ya me, ba jaanong mo sebakeng se ba emeng ka dibetsa tsa bone, mme ba emetse ka phisego e kgolo lefoko—Yang tlase mo Banifaeng mme lo ba senye.",
                "4": "Mme nna, ke itse mowa wa bone o o sa fenyegeng, ke ba lekile go itshupa kwa mabaleng a ntwa, mme ke itse letlhoo la bone le le senang bokhutlo mo go lona ka ntlha ya ditshiamololo tse dintsi tse lo di dirileng go bone, jalo he fa ba ka tla tlase kgatlhanong le lona ba tlaa lo etela ka tshenyo gotlhelele.",
                "5": "Jalo he ke kwadile lokwalo lo, ke lo kana ka seatla sa me ka sebele, ke utlwela botlhoko boitekanelo jwa lona, ka ntlha ya tsepamo ya lona mo go seo se lo dumelang gore se siame, le mowa wa lona o o tlotlegang mo lebaleng la ntwa.",
                "6": "Jalo he ke a go kwalela, ke eletsa gore o neele go batho ba ba me, metse ya lona, mafatshe a lona, le dithoto tsa lona, go na le gore ba lo etela ka tšhaka le gore tshenyego e tle mo go lona.",
                "7": "Kgotsa ka mafoko a mangwe, ineeleng mo go rona, mme lo ikopanye le rona mme lo tle lo itse ditiro tsa rona tsa sephiri, mme lo nne bakaulengwe ba rona gore lo tle lo tshwane le rona—e seng makgoba a rona, mme bakaulengwe ba rona le batlhakanedi ba dilwana tsa rona tsotlhe.",
                "8": "Mme bona, ke ikana go wena, fa lo ka dira se, ka maikano, ga lo na go senngwa; mme fa lo ka seka lwa dira se, ke ikana go wena ka maikano, gore mo kgweding ya ka moso ke tlaa laela gore mephato ya me e tle kgatlhanong le lona, mme ga ba na go itshwara e bile ga ba na go sadisa, mme ba tlaa lo bolaya, mme ba tlaa tlogela tšhaka e wela mo go lona le go fitlhelela le sa nne teng tota.",
                "9": "Mme bona, nna ke Kidianhae; e bile ke mmusi wa mokgatlho o wa sephiri wa ga Kedienthene; mokgatlho o le ditiro tsa one ke itseng di le molemo; mme ke tsa nako ya bogologolo tala mme di fitiseditswe tlase go rona.",
                "10": "Mme ke kwala lokwalo lo go wena, Lakhoniase, mme ke solofela gore o tlaa neela mafatshe a lona le dithoto tsa lona, kwa ntle ga tshololo ya madi, gore batho ba ba me ba ka tla ba boelwa ke ditshwanelo tsa bone le puso, ba ba itsuolotseng go tswa mo go lona ka ntlha ya boleo jwa lona mo go tshegetseng go tswa mo go bone ditshwanelo tsa bone tsa puso, mme kwa ntle ga o ka dira se, ke tlaa busolosa ditshiamololo tsa bone. Ke Kidianhae.",
                "11": "Mme jaanong go ne ga diragala gore fa Lakhoniase a amogela lokwalo lo o ne a gakgamala mo go feteletseng, ka ntlha ya tshosologo ya ga Kidianhae mo go pateletseng gore a neelwe taolo ya lefatshe la Banifae, e bile gape a tshosetsa batho mme a busolosa ditshiamololo tsa batho bao ba ba iseng ba amogele tshiamololo epe, fa e se fela gore ga baa itirela sentle ka bo bone ka go tsuolola go ya go dirukutlhi tse di boleo le bodiabole tseo.",
                "12": "Jaanong bonang, Lakhoniase yo, mmusi, e ne e le monna yo o tshiamo le tlhamalalo, mme o ne a ka seke a tshosiwe ke ditopo le matshosetsi a serukutlhi; jalo he o ne a seka a obamela lokwalo lwa ga Kidianhae, mmusi wa dirukutlhi, mme o ne a dira gore batho ba gagwe ba goele go Morena ba kopa nonofo kgatlhanong le nako e dirukutlhi di tlaa tlang kgatlhanong le bone.",
                "13": "Ee, o ne a romela kitsiso se mmuso gareng ga batho botlhe, gore ba kgobokanye mmogo basadi ba bone, le bana ba bone, matsomane a bone le matlhape a bone, le dilwana tsotlhe tsa bone, fa e se fela lefatshe la bone, mo lefelong le le lengwe.",
                "14": "Mme a dira gore ditshireletso di agiwe go ba dikologa, mme nonofo ya tsone e nne e kgolo mo go feteletseng. Mme a dira gore mephato, mmogo ya Banifae le ya Baleimene, kgotsa ya botlhe bao ba ba neng ba balelwa gareng ga Banifae, e beiwe e le badisa mo tikologong go di lebelela, le go di disa go tswa mo dirukutlhing bosigo le motshegare.",
                "15": "Ee, a ba raya a re: Jaaka Morena a tshela, fa lo ka seka lwa ikotlhaela boikepi jwa lona jotlhe, mme lwa goela go Morena, ga lo kake ka tlhalefo epe lwa gololwa go tswa mo diatleng tsa dirukutlhi tseo tsa ga Kedienthene.",
                "16": "Mme go ne go le go golo jalo le tseanyo mafoko le diporofito tsa ga Lakhoniase gore a ne a dira poifo go tla mo bathong botlhe; mme ba ne ba itsenya mo nonofong ya bone go dira go ya ka fa mafokong a ga Lakhoniase.",
                "17": "Mme go ne ga diragala gore Lakhoniase o ne a tlhoma bakapoteni bagolo godimo ga mephato yotlhe ya Banifae, go ba laola ka nako e dirukutlhi di tlang tlase go tswa mo nageng kgatlhanong le bone.",
                "18": "Jaanong yo mogolo gareng ga bakapoteni bagolo botlhe le molaodi yo mogolo wa mephato ya Banifae yotlhe o ne a tlhongwa, mme leina la gagwe e ne e le Kidikiditonae.",
                "19": "Jaanong e ne e le setso gareng ga Banifae botlhe go tlhoma go nna bakapoteni bagolo ba bone, (fa e se fela ka nako ya bone ya boleo) mongwe yo o neng a na le mowa wa tshenolo ga mmogo le seporofiti; jalo he, Kidikiditonae yo e ne e le moporofiti yo mogolo gareng ga bone, jaaka gape go ne go le moatlhodi mogolo.",
                "20": "Jaanong batho ba raya Kidikiditonae ba re: Rapela go Morena, mme a re tsamayeng mo dithabeng le mo nageng, gore re tle re wele mo dirukutlhing mme re di senye mo mafatsheng a tsone.",
                "21": "Mme Kidikiditonae a ba raya a re: Morena o a itsa; gonne fa re ka ya kgatlhanong le bone Morena o tlaa re gololela mo diatleng tsa bone; jalo he re tlaa ipaakanya fa gare ga mafatshe a rona, mme re tlaa kgobokanya mephato yotlhe ya rona mmogo, mme ga re na go ya kgatlhanong le bone, mme re tlaa leta go fitlhelela bone ba tla kgatlhanong le rona; jalo he jaaka Morena a tshela, fa re ka dira se o tlaa ba gololela mo diatleng tsa rona.",
                "22": "Mme go ne ga diragala mo ngwageng wa lesome le bosupa, kwa ntlheng ya bofelo ya ngwaga, kitsiso semmuso ya ga Lakhoniase e ne e ile pele go ya le sefatlhogo sotlhe sa lefatshe, mme ba ne ba tsere dipitsi tsa bone, le dikolotsana tsa bone tsa dipitsi, le dikgomo tsa bone, le matsomane otlhe a bone, le maraka a bone, le mabele a bone, le dilwana tsotlhe tsa bone, mme ba ne ba gwanta pele ka dikete le masome a dikete, go fitlhelela botlhe ba ile pele kwa lefelong le le neng le tlhomilwe gore ba ikgobokanye mmogo, go itshireletsa kgatlhanong le baba ba bone.",
                "23": "Mme lefatshe le le neng le tlhomilwe e ne e le lefatshe la Sarahemola, le lefatshe le le neng le le fa gare ga lefatshe la Sarahemola le lefatshe la Letlepu, ee, go ya molelwaneng o o neng o le fa gare ga lefatshe la Letlepu le lefatshe la Letlotla.",
                "24": "Mme go ne go le batho ba le makgolo a mantsi mo go golo ba ba neng ba bidiwa Banifae, ba ba neng ba ikgobokanya mmogo mo lefatsheng le. Jaanong Lakhoniase o ne a dira gore ba ikgobokanye mmogo mo lefatsheng le le go ya borwa, ka ntlha ya khutso e kgolo e e neng e le mo lefatsheng le le go ya bokone.",
                "25": "Mme ba ne ba itshireletsa kgatlhanong le baba ba bone; mme ba ne ba nna mo lefatsheng le le lengwe, le mo segopeng se le sengwe, mme ba ne ba boifa mafoko a a neng a builwe ke Lakhoniase, mo e leng gore ba ne ba ikotlhaela dibe tsa bone tsotlhe; mme ba ne ba baya dithapelo tsa bone go Morena Modimo wa bone, gore a ba golole ka nako e baba ba bone ba tlaa tlang kgatlhanong le bone go lwa.",
                "26": "Mme ba ne ba hutsafetse mo go feteletseng ka ntlha ya baba ba bone. Mme Kidikiditonae o ne a dira gore ba dire dibetsa tsa ntwa tsa mofuta mongwe le mongwe, mme ba nonofe ka seaparo sa ntwa, le ka dithebe, le ka dithejwana, morago ga mokgwa wa ditaelo tsa gagwe."
            },
            "4": {
                "1": "Mme go ne ga diragala gore kwa ntlheng e e kwa bofelong jwa ngwaga wa lesome le boroba bobedi mephato eo ya dirukutlhi e ne e ipaakanyeditse go lwa, mme ba ne ba simolola go tla tlase le go tlhasela ka tshoganyetso go tswa mo mantsweng, le go tswa mo dithabeng, le naga, le maremelelo a bone, le mafelo a bone a sephiri, mme ba ne ba simolola go tsaya mafatshe, mmogo a a neng a le mo lefatsheng le le borwa le a a neng a le mo lefatsheng le le bokone, mme ba ne ba simolola go tsaya mafatshe otlhe a a neng a tlogetswe ke Banifae, le metse e e neng e tlogetswe e le matlotla.",
                "2": "Mme bonang, go ne go sena dibatana le fa e le diphologolo mo mafatsheng ao a a neng a tlogetswe ke Banifae, mme go ne go sena diphologolo go tsongwa ke dirukutlhi fa e se e ne e le mo nageng.",
                "3": "Mme dirukutlhi di ne di ka seka tsa tshela fa e se e ne e le mo nageng, ka ntlha ya patlo ya dijo; gonne Banifae ba ne ba tlogetse mafatshe ao e le matlotla, mme ba ne ba kgobokantse matsomane a bone le maraka a bone le dithoto tsotlhe tsa bone, mme ba ne ba le mo segopeng se le sengwe.",
                "4": "Jalo he, go ne go sena phatlha mo dirukutlhing go thukutha le go bona dijo, fa e ne e se go tla mo ntweng e e kwa ntle kgatlhanong le Banifae; mme Banifae ba le mo segopeng se le sengwe, mme ba na le palo e kgolo jalo, mme ba ipeetse mefago, le dipitsi le dikgomo, le matsomane a mefuta yotlhe, gore ba ka tla ba kgona go tshela sebaka sa dingwaga di supa, mo nakong e ba neng ba solofela go senya dirukutlhi go tswa mo sefatlhogong sa lefatshe; mme jalo ngwaga wa lesome le boroba bobedi o ne wa feta.",
                "5": "Mme go ne ga diragala gore mo ngwageng wa lesome le boroba bongwe Kidianhae a bona gore go ne go tlhokafala gore a ye go lwa kgatlhanong le Banifae, gonne go ne go sena mokgwa ope o ba neng ba ka tshela fa e ne e se go thukutha le go rukutlha le go bolaya.",
                "6": "Mme ba ne ba ka seka ba leka go iphatlalatsa mo sefatlhogong sa lefatshe mo e leng gore ba ne ba ka kgona go lema mabele, e sere kgotsa Banifae ba tle mo go bone mme ba ba bolae; jalo he Kidianhae a fa talo go mephato ya gagwe gore mo ngwageng o ba tshwanetse go ya go lwa kgatlhanong le Banifae.",
                "7": "Mme go ne ga diragala gore ba ne ba tla go lwa; mme e ne e le mo kgweding ya borataro; mme bonang, bogolo le poitshego e ne e le letsatsi le ba neng ba tla go lwa ka lone; mme ba ne ba itlamile morago ga mokgwa wa dirukutlhi; mme ba ne ba na le letlalo la nku mo dinokeng tsa bone, mme ba ne ba tloditswe madi, mme ditlhogo tsa bone di ne di le borethe, mme ba na le makarapa mo go tsone; mme bogolo le poitshego e ne e le tebego ya mephato ya ga Kidianhae, ka ntlha ya seaparo sa bone sa ntwa, le ka ntlha ya go bo ba ne ba tloditswe madi.",
                "8": "Mme go ne ga diragala gore mephato ya Banifae, fa ba bona tebego ya mophato wa ga Kidianhae, ba ne ba wetse fa fatshe, mme ba tsholeletsa dilelo tsa bone go Morena Modimo wa bone, gore a ba babalele mme a ba golole mo diatleng tsa baba ba bone.",
                "9": "Mme go ne ga diragala gore fa mephato ya ga Kidianhae e bona se, ba ne ba simolola go goa ka lentswe le le kwa godimo, ka ntlha ya boipelo jwa bone, gonne ba ne ba gopotse gore Banifae ba ole ka poifo ka ntlha ya poitshego ya mephato ya bone.",
                "10": "Mme mo selong se ba ne ba swaba, gonne Banifae ba ne ba sa ba tshabe; mme ba ne ba tshaba Modimo wa bone mme ba ne ba mo lopa ka boikokobetso go ba sireletsa; jalo he, fa mephato ya ga Kidianhae e ne ya tabogela mo go bone ba ne ba ipaakanyeditse go ba kgatlhantsha; ee, mo nonofong ya Morena ba ne ba ba amogela.",
                "11": "Mme ntwa ya simologa mo kgweding e ya borataro; mme bogolo le poitshego go ne go le ntwa ya teng, ee, bogolo le poitshego go ne go le kganyaolo ya yone, mo e leng gore go ne go ise go ke go itsiwe kganyaolo e kgolo jaana gareng ga batho ba ga Lihae fa a sale a tswa kwa Jerusalema.",
                "12": "Le go sa kgathalesege matshosetsi le maikano a Kidianhae a neng a a dirile, bonang, Banifae ba ne ba ba itaya, mo e leng gore ba ne ba boela morago go tswa fa pele ga bone.",
                "13": "Mme go ne ga diragala gore Kidikiditonae a laela mephato ya gagwe gore e ba sale morago go ya go goroga kwa melelwaneng ya naga, le gore ba seka ba sadisa ope yo o tlaa welang mo diatleng tsa bone mo tseleng; mme jalo ba ne ba ba sala morago mme ba ba bolaya, go ya kwa melelwaneng ya naga, le go fitlhelela ba diragaditse taelo ya ga Kidikiditonae.",
                "14": "Mme go ne ga diragala gore Kidianhae, yo o neng a ema le go lwa ka tsosologo, a salwa morago jaaka a ne a tshaba; mme a ne a lapile ka ntlha ya go lwa mo gontsi ga gagwe o ne a tshwarwa mme a bolawa. Mme jalo go ne go le phelelo ya ga Kidianhae wa serukutlhi.",
                "15": "Mme go ne ga diragala gore mephato ya Banifae e ne ya boela gape kwa lefelong la bone la tshireletso. Mme go ne ga diragala gore ngwaga o wa lesome le boroba bongwe o ne wa feta, mme dirukutlhi di ne tsa seka tsa tla gape go lwa; le fa e le go tla gape mo ngwageng wa masome a mabedi.",
                "16": "Mme mo ngwageng wa masome a mabedi le bongwe ba ne ba seka ba tla go lwa, mme ba ne ba tla mo ditlhakoreng tsotlhe go dikaganyetsa batho ba Nifae; gonne ba ne ba gopola gore fa ba ne ba ka kgaoganya batho ba Nifae le mafatshe a bone, mme ba ba thibelela mo teng mo tlhakoreng nngwe le nngwe, mme fa ba ne ba ka ba kgaoganya le ditshiamelo tsotlhe tsa bone tse di kwa ntle, gore ba ne ba ka ba dira go ineela go ya ka fa dikeletsong tsa bone.",
                "17": "Jaanong ba ne ba tlhomile go bone moeteledipele yo mongwe, yo leina la gagwe e neng e le Semonaraeha; jalo he e ne e le Semonaraeha yo o neng a dira gore tikaganyetso e e diragala.",
                "18": "Mme bona, se e ne e le tshito go Banifae; gonne go ne go sa kgonege gore dirukutlhi di dikaganyetse mo go leele mo go lekaneng go ka ama Banifae, ka ntlha ya mefago ya bone e mentsi e ba neng ba e beile mo polokelong,",
                "19": "Mme ka ntlha ya bonnye jwa mefago gareng ga dirukutlhi; gonne bonang, ba ne ba sena sepe fa e se fela nama go ba tshedisa, nama e ba neng ba e bona mo nageng;",
                "20": "Mme go ne ga diragala gore diphologolo tsa naga di ne tsa tlhokega mo nageng mo e leng gore dirukutlhi di ne di le gaufi le go nyelela ka tlala.",
                "21": "Mme Banifae bone ba ne ba gwantela kwa ntle go tsweletse motshegare le bosigo, mme ba wela mo mephatong ya bone, mme ba ba kgaola ka dikete le masome a dikete.",
                "22": "Mme jalo e ne ya nna keletso ya batho ba ga Semonaraeha go ikgogela morago mo leanong la bone, ka ntlha ya tshenyo e kgolo e e neng e tla mo go bone bosigo le motshegare.",
                "23": "Mme go ne ga diragala gore Semonaraeha o ne a fa taelo go batho ba gagwe gore ba ikgogele morago mo go dikaganyetseng, mme ba gwantele kwa dintlheng tse di kgakala thata tsa lefatshe le le go ya bokone.",
                "24": "Mme jaanong, Kidikiditonae a ne a lemogile leano la bone, mme a itse ka bokowa jwa bone ka ntlha ya patlo ya dijo, le kganyaolo e kgolo e e neng e dirilwe gareng ga bone, jalo he o ne a romela mephato ya gagwe mo nakong ya bosigo, mme a kgaola tsela ya go katela morago ga bone, mme a baya mephato ya gagwe mo tseleng ya go katela morago ga bone.",
                "25": "Mme se ba ne ba se dira mo nakong ya bosigo, mme ba tsena mo go gwanteng ga bone go feta dirukutlhi, gore e tle e re mo mosong, fa dirukutlhi di simolola go gwanta ga tsone, di ne tsa rakantshiwe ke mephato ya Banifae mmogo kwa pele ga tsone le kwa morago ga tsone.",
                "26": "Mme dirukutlhi tse di neng di le kwa borwa le tsone di ne tsa kgaolwa mo mafelong a bone a go katela morago. Mme dilo tse tsotlhe di ne di dirilwe ka taelo ya ga Kidikiditonae.",
                "27": "Mme go ne go na le dikete di le dintsi tsa ba ba neng ba ineela go nna magolegwa go Banifae, mme masalela a bone a ne a bolawa.",
                "28": "Mme moeteledipele wa bone, Semonaraeha, o ne a tsewa mme a kalediwa mo setlhareng, ee, le mo godimo ga sone tota go fitlhelela a swa. Mme fa ba sena go mo kaletsa go fitlhelela a swa, ba ne ba digela setlhare fa fatshe, mme ba goa ka lentswe le le kwa godimo, ba re:",
                "29": "A Morena a somarele batho ba gagwe mo tshiamong le mo boitshephong jwa pelo, gore ba tle ba dire gore go digelwe fa fatshe botlhe ba ba tlaa batlang go ba bolaya ka ntlha ya thata le makunutu a sephiri, le jaaka monna yo a digetswe fa fatshe.",
                "30": "Mme ba ne ba ipela mme ba goa gape ka lentswe le le lengwe, ba re: A Modimo wa ga Aberahame, le Modimo wa ga Isake, le Modimo wa ga Jakobe, o sireletse batho ba mo tshiamong, fela fa ba ka bitsa leina la Modimo wa bone go ba sireletsa.",
                "31": "Mme go ne ga diragala gore ba ne ba thubega, botlhe jaaka bongwe, mo go opeleng, le go baka Modimo wa bone ka ntlha ya selo se segolo se a neng a se ba diretse, mo go ba babaleleng mo go weleng mo diatleng tsa baba ba bone.",
                "32": "Ee, ba ne ba goa: Hosana go Modimo yo o Godimodimo. Mme ba ne ba goa: A go segofadiwe leina la Morena Modimo mothatayotlhe, Modimo yo o Godimodimo.",
                "33": "Mme dipelo tsa bone di ne di rurugile ka boipelo, mo go tshologeng ga dikeledi tse dintsi, ka ntlha ya bomolemo jo bogolo jwa Modimo mo go ba gololeng mo diatleng tsa baba ba bone; mme ba ne ba itse gore e ne e le ka ntlha ya boikotlhao jwa bone le boikokobetso jwa bone gore ba bo ba golotswe mo tshenyegong e e senang bokhutlo."
            },
            "5": {
                "1": "Mme bonang, go ne go sena motho a le mongwe yo o tshelang gareng ga batho botlhe ba Banifae yo o neng a belaela mo gonnye mafoko a baporofiti botlhe ba ba boitshepho ba ba buileng; gonne ba ne ba itse gore go ne go tshwanetse go tlhokega gore a tshwanetse go diragadiwa.",
                "2": "Mme ba ne ba itse gore go tshwanetse go tlhokafala gore Keresete o tsile, ka ntlha ya ditshupo tse dintsi tse di neng di filwe, go ya ka fa mafokong a baporofiti; le ka ntlha ya dilo tse di neng di setse di diragetse ba ne ba itse go tshwanetse go tlhokega gore dilo tsotlhe di tlaa tla go diragala go ya ka fa go seo se se neng se builwe.",
                "3": "Jalo he ba ne ba tlogela dibe tsotlhe tsa bone, le bodiabole jwa bone, le boaka jwa bone, mme ba ne ba direla Modimo ka tlhoafalo yotlhe letsatsi le bosigo.",
                "4": "Mme jaanong go ne ga diragala gore fa ba sena go tsaya dirukutlhi tsotlhe magolegwa, mo e leng gore go ne go sena ope yo o neng a falola wa ba ba neng ba sa bolawa, ba ne ba latlhela magolegwa a bone mo kgolegelong, mme ba dira gore lefoko la Modimo le rerwe go bone; mme bontsi jotlhe jo bo neng jwa ikotlhaela dibe tsa bone mme ba tsena mo kgolaganong gore ga ba kitla ba bolaya gape ba ne ba gololwa.",
                "5": "Mme jaaka ba ne ba le bantsi ba ba neng ba seka ba tsena mo kgolaganong, mme ba ba neng ba tswelela go nna le dipolao tseo tsa sephiri mo dipelong tsa bone, ee, jaaka ba ne ba le bantsi ba ba neng ba fitlhelwa ba a kgwa matshosetsi kgatlhanong le bakaulengwe ba bone ba ne ba bonwa molato mme ba otlhaiwa go ya ka fa molaong.",
                "6": "Mme jalo ba ne ba khutlisa tse o tsotlhe tsa boleo, le sephiri, le makunutu a a bodiabole, a mo go one go neng go na le boleo jo bontsi, le dipolao tse dintsi jalo di dirwa.",
                "7": "Mme jalo ngwaga wa masome a mabedi le bobedi o ne wa feta, le ngwaga wa masome a mabedi le boraro le one, le masome a mabedi le bone, le masome a mabedi le botlhano; mme jalo di ngwaga di le masome a mabedi le botlhano di ne tsa feta.",
                "8": "Mme go ne dilo di le dintsi di diragetse tse, mo matlhong a bangwe, di ne di le dikgolo le kgakgamatso; le fa go ntse jalo, ga di kake tsotlhe tsa kwalwa mo bukeng e; ee, buka e ga e kake ya tsaya le bongwe mo lekgolong tota jwa ntlha ya tse di neng tsa dirwa gareng ga batho ba bantsi mo go kana mo sebakeng sa ngwaga di le masome a mabedi le botlhano;",
                "9": "Mme bonang go na le dipego tse di kwadilweng tse di nang le ditsamaiso tsotlhe tsa batho ba; mme pego e khutshwane mme e le boammaaruri e ne e filwe ke Nifae.",
                "10": "Jalo he ke dirile pego e e kwadilweng ya me ya dilo tse go ya ka fa pegong e e kwadilweng ya ga Nifae, e e neng e gabilwe mo dipapetlaneng tse di neng di bidiwa dipapetlana tsa ga Nifae.",
                "11": "Mme bonang, ke dira pego e e kwadilweng mo dipapetlaneng tse ke di dirileng ka diatla tsa me.",
                "12": "Mme bonang, ke bidiwa Momone, ke biditswe morago ga lefatshe la Momone, lefatshe le mo go lone Alema a neng a tlhoma kereke gareng ga batho, ee, kereke ya ntlha e e neng ya tlhongwa gareng ga bone morago ga tlolo molao ya bone.",
                "13": "Bonang, ke morutwana wa ga Jesu Keresete, Morwa Modimo. Ke biditswe ke ene go bega lefoko la gagwe gareng ga batho ba gagwe, gore ba ka tla ba nna le botshelo jo bo senang bokhutlo.",
                "14": "Mme go ne ga tlhokafala gore nna, go ya ka fa thatong ya Modimo, gore dithapelo tsa bao ba ba ileng, ba e neng e le ba ba boitshepho, di tshwanetse go diragadiwa go ya ka fa tumelong ya bone, ke dire pego e e kwadilweng ya dilo tse di dirilweng—",
                "15": "Ee, pego e e kwadilweng e nnye ya tseo tse di diragetseng go tswa nako ya Lihae a tswa kwa Jerusalema, le go fologa go fitlhelela nako ya gompieno.",
                "16": "Jalo he ke dira pego e e kwadilweng ya me go tswa mo dipegong tse di filweng ke bao ba ba neng ba le pele ga me, go fitlhelela tshimologo ya letsatsi la me;",
                "17": "Mme go tsweng foo ke dira pego e e kwadilweng ya dilo tse ke di boneng ka matlho a me ka sebele.",
                "18": "Mme ke itse pego e e kwadilweng e ke e dirang e le tshiamo le tlhamalalo le pego e e kwadilweng ya boammaaruri; le fa go ntse jalo go dilo di le dintsi tse, go ya ka fa puong ya rona, ga re kgone go di kwala.",
                "19": "Mme jaanong ke dira bokhutlo jwa go bua ga me, mo e leng ga ka bonna, mme ke tswelela go fa pego ya me ya dilo tse di neng di le pele ga me.",
                "20": "Ke Momone, le kokomana e e phepa ya ga Lihae. Ke na le lebaka la go segofatsa Modimo wa me le Mmoloki wa me Jesu Keresete, gore o tlisitse borraarona go tswa kwa lefatsheng la Jerusalema, (mme ga go ope yo o neng a itse fa e se fela ene ka boene le bao ba a ba tlisitseng go tswa kwa lefatsheng leo) le gore o mphile le batho ba me kitso e ntsi jaana go poloko ya botho jwa rona.",
                "21": "Ruri o segofaditse ntlo ya ga Jakobe, mme o nnile kutlwelobotlhoko mo peong ya ga Josefe.",
                "22": "Mme go lekana fela le jaaka bana ba ga Lihae ba tshegeditse ditaelo tsa gagwe o ba segofaditse mme a ba tsweledisa go ya ka fa lefokong la gagwe.",
                "23": "Ee, mme ruri o tlaa tlisa gape masalela a peo ya ga Josefe kwa kitsong ya Morena Modimo wa bone.",
                "24": "Mme jaaka go le ruri jaaka Morena a tshela, o tlaa kgobokanya go tswa kwa dikhutlong tse nne tsa lefatshe masalela otlhe a peo ya ga Jakobe, ba ba phatlaletseng kwa ntle mo sefatlhogong sotlhe sa lefatshe.",
                "25": "Mme jaaka a tsene mo kgolaganong le ntlo yotlhe ya ga Jakobe, le jalo tota kgolagano e mo go yone a golaganeng le ntlo ya ga Jakobe e tlaa diragadiwa mo nakong ya gagwe e a e ipeetseng, go tsosoloso ya ntlo yotlhe ya ga Jakobe go kitso ya kgolagano e a e golaganeng le bone.",
                "26": "Mme jaanong foo ba tlaa itse Morekolodi wa bone, yo e leng Jesu Keresete, Morwa Modimo; mme go tswa foo ba tlaa kgobokanngwa go tswa kwa dikhutlong tse nne tsa lefatshe go ya mafatsheng a bone, go tswa kwa ba neng ba phatlalaleditswe teng; ee, jaaka Morena a tshela, jalo go tlaa nna. Amene."
            },
            "6": {
                "1": "Mme jaanong go ne ga diragala gore batho ba Banifae ba ne botlhe ba boela kwa mafatsheng a bone mo ngwageng wa masome a mabedi le borataro, monna mongwe le mongwe, ka lelapa la gagwe, matsomane a gagwe le maraka a gagwe, dipitsi tsa gagwe le dikgomo tsa gagwe, le dilo tsotlhe eng le eng se e neng e le sa bone.",
                "2": "Mme go ne ga diragala gore ba ne ba sa ja mefago ya bone yotlhe; jalo he ba ne ba tsaya le bone tsotlhe tse ba neng ba sa di laila, tsa mabele a bone a mofuta mongwe le mongwe, le gauta ya bone, le selefera ya bone, le dilo tsotlhe tsa bone tsa botlhokwa thata, mme ba ne ba boela kwa mafatsheng a bone le dithoto tsa bone, mmogo mo bokone le mo borwa, mmogo mo lefatsheng le le go ya bokone le mo lefatsheng le le go ya borwa.",
                "3": "Mme ba neela go dirukutlhi tseo tse di neng di tsene mo kgolaganong go tshegetsa kagiso ya lefatshe, ba ba neng ba eletsa go sala e ntse e le Baleimene, mafatshe, go ya ka fa dipalong tsa bone, gore ba ka nna, ka ditiro tsa bone, mo go one ba tshela; mme jalo ba ne ba tlhoma kagiso mo lefatsheng lotlhe.",
                "4": "Mme ba ne ba simolola gape go tswelela le go gola bogolo; mme dingwaga tsa masome a mabedi le borataro le bosupa tsa feta, mme go ne go na le taolo e kgolo mo lefatsheng; mme ba bopa melao ya bone go ya ka fa tekatekanong le tshiamiso.",
                "5": "Mme jaanong go ne go sena sepe mo lefatsheng lotlhe go kgoreletsa batho go tswelela mo go tsweletseng, fa e se ba ka wela mo tlolong molao.",
                "6": "Mme jaanong e ne e le Kidikiditonae, le moatlhodi, Lakhoniase, le bao ba ba neng ba tlhomilwe go nna baeteledipele, ba ba neng ba tlhomile kagiso e kgolo e mo lefatsheng.",
                "7": "Mme go ne ga diragala gore go ne go na le metse e mentsi e agilwe seša, mme go ne go na le metse e megologolo e le mentsi e baakantswe.",
                "8": "Mme go ne go na le ditsela tse dikgolo di le dintsi tse di tsholeditsweng, ga mmogo le ditsela tse dintsi tse di neng tsa dirwa, tse di neng di isa go tswa motseng go ya motseng, le go tswa lefatsheng go ya lefatsheng, le go tswa lefelong go ya lefelong.",
                "9": "Mme jalo ga feta ngwaga wa masome a mabedi le boroba bobedi, mme batho ba ne ba na le kagiso e e tsweletseng.",
                "10": "Mme go ne ga diragala mo ngwageng wa masome a mabedi le boroba bongwe go ne ga simolola go nna le manganga gareng ga batho; mme bangwe ba ne ba tsholetsegetse godimo go boikgogomoso le boikgantsho ka ntlha ya dikhumo tsa bone tse dikgolo mo go feteletseng, ee, le go ya go letshwenyo le legolo tota;",
                "11": "Gonne go ne go na le barekisi ba le bantsi mo lefatsheng, ga mmogo le babueledi ba le bantsi, le badiredi ba ofisi ba le bantsi.",
                "12": "Mme batho ba ne ba simolola go farologanngwa ka maemo, go ya ka fa dikhumong tsa bone le ditshono tsa bone tsa go ithuta; ee, bangwe ba ne ba sena kitso ka ntlha ya khumanego ya bone, mme bangwe ba ne ba amogela thuto e kgolo ka ntlha ya dikhumo tsa bone.",
                "13": "Bangwe ba ne ba tsholetsegetse godimo mo boikgogomosong, mme bangwe ba ne ba le boikokobetso jo bo feteletseng; bangwe ba ne ba busetsa kgalo ka kgalo, fa bangwe ba ne ba amogela kgalo le letshwenyo le mekgwa yotlhe ya dipogisego, mme ba ka seka ba fetoga mme ba kgoba gape, mme ba le boikokobetso le boikotlhao fa pele ga Modimo.",
                "14": "Mme jalo go ne ga nna le tlhoka tekatekano e kgolo mo lefatsheng lotlhe, mo e leng gore le kereke e ne ya simologa go thubega; ee, mo e leng gore mo ngwageng wa masome a mararo kereke e ne e thubegile mo lefatsheng lotlhe fa e se gareng ga Baleimene ba se kae ba ba neng ba sokologetse mo tumelong ya boammaaruri; mme ba ne ba seka ba tswa mo go yone, gonne ba ne ba tsepame, le go nitama, le go sa suti, ba rata ka tlhoafalo yotlhe go tshegetsa ditaelo tsa Morena.",
                "15": "Mme se se neng sa dira boikepi jo jwa batho e ne e le se—Satane o ne a na le thata e kgolo, mo go fuduweng batho go dira mekgwa yotlhe ya boikepi, le mo go ba buduloseng ka boikgogomoso, a ba raela go batla thata, le taolo, le dikhumo, le dilo tsa lefela tsa lefatshe.",
                "16": "Mme jalo Satane o ne a isa go sele dipelo tsa batho go dira mefuta yotlhe ya boikepi; jalo he ba ne ba ipeletse kagiso mme dingwaga di se kae.",
                "17": "Mme jalo, mo tshimologong ya ngwaga wa masome a mararo—batho ba ne ba golotswe mo sebakeng sa nako e telele go tsewa ke dithaelo tsa ga diabole gongwe le gongwe kwa a neng a eletsa go ba tseela teng, le go dira boikepi bofe le bofe jo a neng a eletsa gore ba bo dire—mme jalo mo tshimologong ya o, ngwaga wa masome a mararo, ba ne ba le mo seemong sa boikepi jo bo boitshegang.",
                "18": "Jaanong ba ne ba sa dire dibe ka go tlhoka kitso, gonne ba ne ba itse thato ya Modimo mabapi le bone, gonne e ne e rutilwe go bone; jalo he ba ne ka go rata ba ingaola kgatlhanong le Modimo.",
                "19": "Mme jaanong e ne e le mo malatsing a ga Lakhoniase, morwa Lakhoniase, gonne Lakhoniase o ne a nna setilo sa ga rraagwe mme o ne a busa batho ngwaga eo.",
                "20": "Mme go ne ga simologa go nna le banna ba ba neng ba tlhotlheleditswe go tswa kwa legodimong mme ba rometswe pele, ba ema gareng ga batho mo lefatsheng lotlhe, ba rera le go paka ka tshosologo ka dibe le boikepi jwa batho, e bile ba paka go bone mabapi le thekololo e Morena a tlaa e direlang batho ba gagwe, kgotsa ka mafoko a mangwe, tsogo ya ga Keresete; mme ba ne ba paka ka tshosologo ka ga loso lwa gagwe le ditshotlego.",
                "21": "Jaanong go ne go na le batho ba le bantsi ba ba neng ba šakgetse mo go feteletseng ka ntlha ya bao ba ba neng ba paka ka ga dilo tse; mme bao ba ba neng ba šakgetse ba ne bogolo e le baatlhodi bagolo, le bao ba e neng e nnile baperesiti ba bagolo le babueledi; ee, botlhe bao ba e neng e le babueledi ba ne ba šakgaletse bao ba ba neng ba paka ka ga dilo tse.",
                "22": "Jaanong go ne go sena mmueledi le fa e le moatlhodi le fa e le moperesiti mogolo yo o neng a na le thata go bona ope molato go swa fa e se pono molato le kotlhao ya bone e ne e saennwe ke mmusi wa lefatshe.",
                "23": "Jaanong go ne go na le ba le bantsi ba bao ba ba neng ba paka ka ga dilo tse di amanang le Keresete ba ba neng ba paka ka tshosologo, ba ba neng ba tsewa mme ba bolawe ka sephiri ke baatlhodi, gore kitso ka ga loso lwa bone e ne ya seka ya tla go molaodi wa lefatshe go fitlhelela morago ga loso lwa bone.",
                "24": "Jaanong bonang se se ne se le kgatlhanong le melao ya lefatshe, gore motho ope o ka bolawa kwa ntle ga ba na le thata go tswa kwa mmusing wa lefatshe—",
                "25": "Jalo he ngongorego e ne ya tla kwa lefatsheng la Sarahemola, kwa mmusing wa lefatshe, kgatlhanong le baatlhodi ba ba ba neng ba bona molato baporofiti ba Morena go bolawa, e seng go ya ka fa molaong.",
                "26": "Jaanong go ne ga diragala gore ba ne ba tsewa mme ba tlisiwa fa pele ga moatlhodi, go atlholelwa molato o ba o dirileng, go ya ka fa molaong o o neng o filwe ke batho.",
                "27": "Jaanong go ne ga diragala gore baatlhodi bao ba ne ba na le ditsala tse dintsi le masika; mme ba ba setseng, ee, le e ka nna babueledi botlhe le baperesiti ba bagolo, ba ne ba ikgobokanya mmogo, mme ba kopana le masika a baatlhodi bao ba ba neng ba tshwanetse go sekisiwa go ya ka fa molaong.",
                "28": "Mme ba ne ba tsena mo kgolaganong mongwe le yo mongwe, ee, le mo kgolaganong eo tota e e neng e filwe ke bone ba bogologolo, kgolagano e e neng e filwe e bile e laolwa ke diabole, go kopana kgatlhanong le tshiamo yotlhe.",
                "29": "Jalo he ba ne ba kopana kgatlhanong le batho ba Morena, mme ba tsena mo kgolaganong go ba senya, le go golola bao ba ba neng ba le molato wa polao go tswa mo go ngapareleng ga tshiamiso, e e neng e le gaufi le go dirwa go ya ka fa molaong.",
                "30": "Mme ba ne ba nna mo kganetsong molao le ditshwanelo tsa lefatshe la bone; mme ba ne ba dira kgolagano mongwe le yo mongwe go senya mmusi, le go tlhoma kgosi godimo ga lefatshe, gore lefatshe le seka la tlhola le nna mo kgololesegong mme le nne ka fa tlase ga dikgosi."
            },
            "7": {
                "1": "Jaanong bonang, ke tlaa bontsha go lona gore ba ne ba seka ba tlhoma kgosi mo lefatsheng; mme mo ngwageng one o, ee, ngwaga wa masome a mararo, ba ne ba senya mo setilong sa katlholo, ee, ba ne ba bolaya moatlhodi mogolo wa lefatshe.",
                "2": "Mme batho ba ne ba kgaogane mongwe kgatlhanong le yo mongwe; mme ba ne ba kgaogana mongwe go tswa go yo mongwe ka merafe, motho mongwe le mongwe go ya ka fa lelwapeng la gagwe le lotso lwa gagwe le ditsala; mme jalo ba ne ba senya puso ya lefatshe.",
                "3": "Mme morafe mongwe le mongwe o ne wa tlhoma kgosi kgotsa moeteledipele godimo ga bone; mme jalo ba ne ba nna merafe le baeteledipele ba merafe.",
                "4": "Jaanong bonang, go ne go sena monna gareng ga bone fa e se a na le lelwapa le le tona le lotso lo lo ntsi le ditsala; jalo merafe ya bone e ne ya nna megolo mo go feteletseng.",
                "5": "Jaanong se sotlhe se ne sa dirwa, mme go ne go ise go nne le dintwa gareng ga bone; mme boikepi jo jotlhe bo ne jwa tla mo bathong ka ntlha ya gore ba ne ba ineela mo thateng ya ga Satane.",
                "6": "Mme melawana ya puso e ne ya senngwa, ka ntlha ya lekunutu la sephiri la ditsala le lotso la bao ba ba neng ba bolaile baporofiti.",
                "7": "Mme ba ne ba tsosa komano e kgolo mo lefatsheng, mo e leng gore karolo e e neng e siame thata ya batho e ne ya batla go nna boleo yotlhe; ee, go ne go le mme banna ba ba siameng ba se kae gareng ga bone.",
                "8": "Mme jalo dingwaga di le thataro di ne di ise di fete fa e sale karolo e tona ya batho e fetoga go tswa mo tshiamong ya bone, fela jaaka ntša kwa matlhatseng a yone, kgotsa jaaka kolobe e namagadi kwa go bidikameng mo seretseng.",
                "9": "Jaanong lekunutu le la sephiri, le le neng le tlisitse boikepi jo bogolo jaana mo bathong, ba ne ba ikgobokanya mmogo, mme ba baya kwa tlhogong ya bone monna yo ba neng ba mmitsa Jakobe;",
                "10": "Mme ba ne ba mmitsa kgosi ya bone; jalo he o ne a nna kgosi godimo ga setlhopha se se boleo se; mme e ne e le mongwe wa ba bagolo thata yo o neng a naya lentswe la gagwe kgatlhanong le baporofiti ba ba neng ba paka ka ga Jesu.",
                "11": "Mme go ne ga diragala gore ba ne ba sa nonofa mo go kalo mo palong jaaka merafe ya batho, ba ba neng ba ikopantse mmogo fa e se fela gore baeteledipele ba bone ba ne ba tlhoma melao ya bone, mongwe le mongwe go ya ka fa morafeng wa gagwe; le fa go ntse jalo e ne e le baba; go sa kgathalesege gore e ne e le batho ba ba senang tshiamo, mme ba ne ba kopane mo letlhoong la bao ba ba neng ba tsene mo kgolaganong go senya puso.",
                "12": "Jalo he, Jakobe a bona gore baba ba bone ba ne ba le bantsi go ba feta, ene e le kgosi ya setlhopha, jalo he o ne a laela batho ba gagwe gore ba tshabele kwa ntlheng e e bokone thata ya lefatshe, mme koo ba ikagele go bone motse wa bogosi, go fitlhelela go tsena mo go bone ditsuolodi, (gonne o ne a ba forile gore go tlaa nna le ditsuolodi di le dintsi) mme ba nonofa mo go lekaneng go itaana le merafe ya batho; mme ba ne ba dira jalo.",
                "13": "Mme go ne go le bofefo jalo go gwanta ga bone gore go ne ga se ka ga kgorelediwa go fitlhelela ba tsamaile pele go tswa mo go ka tshwarweng ke batho. Mme jalo ga fela ngwaga wa masome a mararo; mme jalo go ne go le merero ya batho ba Nifae.",
                "14": "Mme go ne ga diragala gore mo ngwageng wa masome a mararo le bongwe gore ba ne ba kgaogane ka merafe, monna mongwe le mongwe go ya ka lelwapa lwa gagwe, lotso le ditsala; le fa go ntse jalo ba ne ba dumalane gore ga ba na go lwa mongwe le yo mongwe; mme ba ne ba sa kopana go ya ka melao ya bone, le mokgwa wa puso ya bone, gonne e ne e tlhomilwe go ya ka fa megopolong ya bao ba e neng e le dikgosi tsa bone le baeteledipele ba bone. Mme ba ne ba tlhoma melao e e gagametseng gore morafe o mongwe o seka wa dira molato kgatlhanong le o mongwe, mo e leng gore ka selekanyo sengwe ba ne ba na le kagiso mo lefatsheng; le fa go ntse jalo, dipelo tsa bone di ne di fetogile go tswa go Morena Modimo wa bone, mme ba ne ba kgobotletsa baporofiti ka matlapa mme ba ba leleka go tswa gareng ga bone.",
                "15": "Mme go ne ga diragala gore Nifae—a ne a etetswe ke baengele ga mmogo le lentswe la Morena, jalo he a ne a bone baengele, mme e le mosupi yo o boneng ka matlho, mme a na le thata e filwe go ene gore o ka tla a itse mabapi le thuto ya ga Keresete, mme gape e le mosupi yo o boneng ka matlho bofefo jwa bone go tswa mo tshiamong go ya kwa boleong jwa bone le bodiabole;",
                "16": "Jalo he, a hutsafaditswe ke bothata jwa dipelo tsa bone le bofofu jwa megopolo ya bone—a ya pele gareng ga bone mo go one ngwaga oo, mme a simolola go paka, ka tshosologo, boikotlhao le phimolo ya dibe ka tumelo mo go Morena Jesu Keresete.",
                "17": "Mme o ne a ruta dilo di le dintsi go bone; mme tsotlhe tsa tsone ga di kake tsa kwalwa, mme karolo ya tsone ga e kake ya lekana, jalo he ga di a kwalwa mo bukeng e. Mme Nifae o ne a ruta ka thata le taolo e kgolo.",
                "18": "Mme go ne ga diragala gore ba ne ba mo šakgaletse, le ka ntlha ya gore o ne a na le thata e kgolo go feta bone, gonne go ne go sa kgonege gore ba ka seka ba dumela mafoko a gagwe, gonne go ne go le go golo mo go kalo tumelo ya gagwe mo go Morena Jesu Keresete mo eleng gore baengele ba ne ba mo ruta letsatsi le letsatsi.",
                "19": "Mme mo leineng la ga Jesu o ne a leleka bodiabole le mewa e e seng phepa; le morwa rraagwe tota o ne a mo tsosa mo baswing, morago ga a sena go kgobotlediwa ka matlapa mme a sotlega loso ka batho.",
                "20": "Mme batho ba ne ba bona se, mme ba ne ba nna le bosupi ka ga se, mme ba ne ba mo šakgaletse ka ntlha ya thata ya gagwe; mme o ne gape a dira dikgakgamatso tse dintsi go feta, mo ponong ya batho, mo leineng la ga Jesu.",
                "21": "Mme go ne ga diragala gore ngwaga wa masome a mararo le bongwe o ne wa feta, mme go ne go na le mme ba se kae ba ba neng ba sokologetse go Morena; mme bontsi jotlhe jo bo neng jwa sokologa ba ne ba supa go batho ka boammaaruri gore ba ne ba etetswe ke thata le Mowa wa Modimo, o o neng o le mo go Jesu Keresete, yo mo go ene ba neng ba dumela.",
                "22": "Mme bontsi jotlhe jo bodiabole ba neng ba kobiwa mo go bone, mme ba fodisiwa malwetse a bone le makowa a bone, ba ne ba supa ka boammaaruri go batho gore ba ne ba berekilwe ke Mowa wa Modimo, mme ba ne ba fodisitswe; mme ba ne ba supa pele ditshupo gape le go dira dikgakgamatso dingwe gareng ga batho.",
                "23": "Jalo ga feta ngwaga wa masome a mararo le bobedi le one. Mme Nifae o ne a goela go batho mo tshimologong ya ngwaga wa masome a mararo le boraro; mme o ne a rera go bone boikotlhao le phimolo ya dibe.",
                "24": "Jaanong ke ka batla gore lo gakologelwa gape, gore go ne go se bape ba ba neng ba tlisiwa mo boikotlhaong ba ba neng ba seka ba kolobediwa ka metsi.",
                "25": "Jalo he, ba ne ba tlhongwa ke Nifae, banna go tirelo e, gore botlhe jaaka ba ba tlaa tlang go bone ba kolobediwe ka metsi, mme se e le bosupi le bopaki fa pele ga Modimo, le go batho, gore ba ikotlhaile le go amogela phimolo ya dibe tsa bone.",
                "26": "Mme go ne go le ba le bantsi mo tshimologong ya ngwaga o ba ba neng ba kolobediwa go boikotlhao; mme jalo karolo e tona ya ngwaga e ne ya feta."
            },
            "8": {
                "1": "Mme jaanong go ne ga diragala gore go ya ka fa pegong e e kwadilweng ya rona, mme re itse pego e e kwadilweng ya rona gore e le boammaaruri, gonne bonang, e ne e le monna yo o tshiamo le tlhamalalo yo o neng a tshegetsa pego e e kwadilweng—gonne o ne ka boammaaruri a dira dikgakgamatso di le dintsi mo leineng la ga Jesu; mme go ne go se monna ope yo o neng a ka dira kgakgamatso mo leineng la ga Jesu fa e se fela a ne a tlhatswitswe karolwana nngwe le nngwe go tswa mo boikeping jwa gagwe—",
                "2": "Mme jaanong go ne ga diragala gore, fa e le gore go ne go sena phoso e e dirilweng ke monna yo mo go baleng ga nako ya rona, ngwaga wa masome a mararo le boraro o ne o fetile;",
                "3": "Mme batho ba simolola go lebelela ka tlhoafalo e kgolo sesupo se se neng se filwe ke moporofiti Samuele, Moleimene, ee, go nako e go neng go tlaa nna lefifi sebaka sa malatsi a le mararo mo godimo ga sefatlhogo sa lefatshe.",
                "4": "Mme go ne ga simolola go nna le dipelaelo tse dikgolo le manganga gareng ga batho, go sa kgathalesege gore ditshupo tse dintsi jaana di ne di filwe.",
                "5": "Mme go ne ga diragala mo ngwageng wa masome a mararo le bone, mo kgweding ya ntlha, mo letsatsing la bone la kgwedi, go ne ga tsoga phefo e kgolo, e e jaaka nngwe e e iseng eke e itsiwe mo lefatsheng lotlhe.",
                "6": "Mme go ne gape go na le matsubutsubu a magolo a a boitshegang; mme go ne go na le tladi e e boitshegang, mo e leng gore e ne ya tshikhinya lefatshe lotlhe jaaka e kete le ne le le gaufi le go fatoga ka bogare.",
                "7": "Mme go ne go na le magadima a a bogale mo go feteletseng, jaaka a a iseng ake a itsiwe mo lefatsheng lotlhe.",
                "8": "Mme motse wa Sarahemola o ne wa kapa molelo.",
                "9": "Mme motse wa Moronae o ne wa nwela mo boteng jwa lewatle, mme banni ba one ba ne ba betwa ke metsi.",
                "10": "Mme lefatshe le ne la tsholetsegela godimo mo motseng wa Moronaeha, gore mo boemong jwa motse go ne ga nna thaba e kgolo.",
                "11": "Mme go ne go na le tshenyego e kgolo e e boitshegang mo lefatsheng le le go ya borwa.",
                "12": "Mme bonang, go ne go na le tshenyego e kgolo e e boitshegang go feta mo lefatsheng le le go ya bokone; gonne bonang, sefatlhogo sotlhe sa lefatshe se ne sa fetoga, ka ntlha ya matsubutsubu le difefo, le ditladi le dikgadima, le go roroma mo go feteletseng ga lefatshe lotlhe;",
                "13": "Mme ditsela tse dikgolo di ne tsa thubeba, mme ditsela tse di lekalekanang di ne tsa senyega mme mafelo a a borethe a le mantsi a ne a nna magwata.",
                "14": "Mme metse e mentsi e megolo e e bonalang e ne ya nwela, mme e mentsi e ne ya ša, mme e mentsi e ne ya tshikhinyega go fitlhelela dikago tsa yone di wela fa fatshe, mme banni ba yone ba ne ba swa, mme mafelo a ne a sala e le matlotla.",
                "15": "Mme go ne go na le metse mengwe e e neng ya sala; mme tshenyego ya yone e ne e le kgolo mo go feteletseng, mme go ne go le ba le bantsi mo go yone ba ba neng ba swa.",
                "16": "Mme go ne go le bangwe ba ba neng ba tsewa mo sefefong; mme kwa ba ileng ga go motho ope yo o itseng, fa e se fela ba itse gore ba ne ba tsewa.",
                "17": "Le jalo sefatlhogo sa lefatshe lotlhe se ne sa senyega, ka ntlha ya matsubutsubu, le ditladi, le dikgadima, le go roroma ga lefatshe.",
                "18": "Mme bonang, mafika a ne a kgaogana ka bogara; a ne a thubegela mo sefatlhogong sa lefatshe lotlhe, mo e leng gore a ne a fitlhelwa ka diphatlonyana a a tlhubegileng, le mo makeketeng le mo matshwagong, mo sefatlhong sotlhe sa lefatshe.",
                "19": "Mme go ne ga diragala gore fa ditladi, le dikgadima, le setsuatsue, le matsubutsubu, le go roroma ga lefatshe di sena go ema—gonne bonang, di ne tsa nna e ka nna sebaka sa dioura di le tharo; mme go ne ga buiwa ke bangwe gore nako e ne e le telele go feta; le fa go ntse jalo, dilo tse dikgolo tse di boitshegang tse tsotlhe di ne tsa dirwa e ka nna mo sebakeng sa dioura tse tharo—mme go tswa foo bonang, go ne go na le lefifi mo sefatlhogong sa lefatshe.",
                "20": "Mme go ne ga diragala gore go ne go na le lefifi le le golo mo sefatlhogong sotlhe sa lefatshe, mo e leng gore banni ba lone ba ba neng ba sa wa ba ne ba utlwa looto la lefifi;",
                "21": "Mme go ne go ka seke go nne le lesedi, ka ntlha ya lefifi, le fa e le dikerese, le fa e le dithotshe; le fa e le molelo o neng o ka seka wa gotsiwa ka dikgong tsa bone tse di siameng e bile di omeletse mo go feteletseng, gore go seka ga ba ga nna le lesedi gotlhelele;",
                "22": "Mme go ne ga seka ga bonwa lesedi lepe, le fa e le molelo, le e seng go pekenya, le fa e le letsatsi, le e seng ngwedi, le e seng dinaledi, gonne go ne go le go golo jalo meuwane ya lefifi e e neng e le mo sefatlhogong sa lefatshe.",
                "23": "Mme go ne ga diragala gore le ne la nna sebaka sa malatsi a le mararo gore go ne go sena lesedi le bonwa; mme go ne go le khutsafala e kgolo le go goa le go lela gareng ga batho botlhe ka go tswelela; ee, go ne go le go golo go koma ga batho, ka ntlha ya lefifi le tshenyego e kgolo e e neng e tlile mo go bone.",
                "24": "Mme mo lefelong lengwe ba ne ba utlwiwa ba lela, ba re: O fa re ne re ka bo re ikotlhaile pele ga letsatsi le legolo le le boitshegang le, mme jaanong foo bakaulengwe ba rona ba ka bo ba sadisitswe, mme ba ka bo ba sa šela mo motseng o mogolo oo Sarahemola.",
                "25": "Mme mo lefelong le lengwe ba ne ba utlwiwa ba lela le go hutsafala, ba re: O gore re ka bo re ikotlhaile pele ga letsatsi le legolo le le boitshegang le, mme ra seka ra bolaya le go kgobotletsa ka matlapa baporofiti, mme ra ba leleka; jaanong foo bommaarona le barwadia rona ba ba ntle, le bana ba rona ba ka bo ba sadisitswe, mme ba sa kategela mo motseng o mogolo oo Moronaeha. Mme jalo go kuwa ga batho go ne go le go golo le go boitshega."
            },
            "9": {
                "1": "Mme go ne ga diragala gore go ne go na le lentswe le utlwiwa gareng ga banni botlhe ba lefatshe, mo sefatlhogong sotlhe sa lefatshe le, le goa:",
                "2": "Khutsafalo, khutsafalo, khutsafalo go batho ba; khutsafalo go banni ba lefatshe lotlhe fa e se ba tlaa ikotlhaya; gonne diabole o a tshega, mme baengele ba gagwe ba a ipela, ka ntlha ya barwa le barwadia ba ba ntle ba batho ba me ba ba bolailweng; mme ke ka ntlha ya boikepi le bodiabole gore ba ole!",
                "3": "Bonang, motse o mogolo olo Sarahemola ke o tshubile ka molelo, le banni ba one.",
                "4": "Mme bonang, motse o mogolo olo Moronae ke dirile gore o nwele mo boteng jwa lewatle, le banni ba one gore ba betwe ke metsi.",
                "5": "Mme bonang, motse o mogolo olo Moronaeha ke o ribegeditse ka mmu, le banni ba one, go fitlha boikepi jwa bone le bodiabole jwa bone go tswa fa pele ga sefatlhogo sa me, gore madi a baporofiti le baitshephi a seka a tlhola a tla gape go nna kgatlhanong le bone.",
                "6": "Mme bonang, motse wa Gilegale ke o dirile gore o nwele, le banni ba one go fitlhiwa mo boteng jwa lefatshe;",
                "7": "Ee, le motse wa Onaeha le banni ba one, le motse wa Mokamo le banni ba one, le motse wa Jerusalema le banni ba one; mme metsi ke a dirile go tla godimo mo boemong jwa yone, go fitlha boleo jwa bone le bodiabole jwa bone go tswa fa pele ga sefatlhogo sa me, gore madi a baporofiti le baitshephi a seka a tlhola a tla gape go nna kgatlhanong le bone.",
                "8": "Mme bonang, motse wa Kedientae, le motse wa Kediamona, le motse wa Jakobe, le motse wa Kimokimono, e yotlhe ke dirile gore e nwele, mme ka dira mantswe le mekgatšha mo mafelong a yone; mme banni ba yone ke ba fitlhile mo boteng jwa lefatshe, go fitlha boleo jwa bone le bodiabole go tswa fa pele ga sefatlhogo sa me, gore madi a baporofiti le baitshephi a seka a tlhola a tla gape go nna kgatlhanong le bone.",
                "9": "Mme bonang, motse o mogolo olo Jakabukafe, o o neng o nna batho ba ga kgosi Jakobe, ke dirile gore o še ka molelo ka ntlha ya dibe tsa bone le boleo jwa bone, jo bo neng bo le godimo ga boleo jotlhe jwa lefatshe, ka ntlha ya dipolao tsa bone tsa sephiri le makunutu; gonne ke bone ba ba neng ba senya kagiso ya batho ba me le puso ya lefatshe; jalo he ke ne ka ba dira gore ba še, go ba senya go tswa fa pele ga sefatlhogo sa me, gore madi a baporofiti le baitshephi a seka a tlhola a tla kwa go nna gape kgatlhanong le bone.",
                "10": "Mme bonang, motse wa ga Leimene, le motse wa Jashe, le motse wa Gate, le motse wa Kishekumene, ke dirile gore e še ka molelo, le banni ba yone, ka ntlha ya boleo jwa bone mo go lelekeng baporofiti, le go kgobotletsa ka matlapa bao ba ke neng ke ba romile go bega go bone mabapi le boleo jwa bone le bodiabole jwa bone.",
                "11": "Mme ka ntlha ya gore ba ne ba ba koba botlhe, gore go ne go se ope yo o siameng gareng ga bone, ke ne ka romelela tlase molelo go ba senya, gore boleo jwa bone le bodiabole bo ka tla jwa fitlhega go tswa fa pele ga sefatlhogo sa me, gore madi a baporofiti le baitshephi ba ke ba romileng gareng ga bone ba ka tla ba seka ba tlhola ba goa go nna go tswa mo mmung kgatlhanong le bone.",
                "12": "Mme ditshenyego di le dintsi tse dikgolo ke dirile gore di tle mo lefatsheng le, le mo bathong ba, ka ntlha ya boleo jwa bone le bodiabole jwa bone.",
                "13": "O lotlhe lona ba lo sadisitsweng ka ntlha ya gore lo ne lo siame go ba feta, a ga lona jaanong go boela go nna, mme lwa ikotlhaela dibe tsa lona, mme lwa sokologa, gore ke ka tla ka lo fodisa?",
                "14": "Ee, ruri ke lo raya ke re, fa lo ka tla kwa go nna lo tlaa nna le botshelo jo bosakhutleng. Bonang, letsogo la me la kutlwelobotlhoko le thapololetswe go ya kwa go lona, mme mang le mang yo o tlaa tlang, ene ke tlaa mo amogela; mme go sego bao ba ba tlang go nna.",
                "15": "Bonang, ke Jesu Keresete Morwa wa Modimo. Ke bopile magodimo le lefatshe, le dilo tsotlhe tse mo go tsone di leng. Ke ne ke na le Rara go tswa kwa tshimologong. Ke mo go Rara, mme Rara mo go nna; mme mo go nna Rara o galaleditse leina la gagwe.",
                "16": "Ke tlile go ba me, mme ba me ba seka ba nkamogela. Mme mafoko a Modimo a a kwadilweng mabapi le go tla ga me a diragaditswe.",
                "17": "Mme bontsi jotlhe jo bo nkamogetseng, kwa go bone ke neile go nna barwa ba Modimo; mme le jalo tota ke tlaa go bontsi jo bo jaaka ba ba tlaa dumelang mo leineng la me, gonne bonang, ka nna thekololo e a tla, mme mo go nna molao wa ga Moše o a diragadiwa.",
                "18": "Ke nna lesedi le botshelo jwa lefatshe. Ke Alefa le Omega, tshimologo le bokhutlo.",
                "19": "Mme ga lo kitla lo tlhola lo abela go nna tshololo ya madi; ee, ditlhabelo tsa lona le dikabelo tsa lona tse di fisitsweng di tlaa fedisiwa, gonne ga ke kake ka amogela dipe tsa ditlhabelo tsa lona le dikabelo tse di fisitsweng tsa lona.",
                "20": "Mme lo tlaa abela go nna setlhabelo pelo e e thubegileng le mowa o gamuketseng. Mme mang yo o tlang go nna ka pelo e thubegileng le mowa o gamuketseng, ene ke tlaa mo kolobetsa ka molelo le ka mowa o boitshepho, fela jaaka Baleimene, ka ntlha ya tumelo ya bone mo go nna ka nako ya go sokologa ga bone, ba ne ba kolobediwa ka molelo le ka Mowa o o Boitshepho, mme ba ne ba sa itse.",
                "21": "Bonang, ke tlile mo lefatsheng go tlisa thekololo mo lefatsheng, go boloka lefatshe go tswa mo sebeng.",
                "22": "Jalo he, mang yo o ikotlhayang mme a tla go nna jaaka ngwana yo monnye, ene ke tlaa mo amogela, gonne go ba ba jalo ke motse wa bogosi jwa Modimo. Bonang, ka ntlha ya ba ba jalo ke beile botshelo jwa me fatshe, mme ke bo tsere gape, jalo he ikotlhaeng, mme lo tle go nna lona dikhutlo tsa lefatshe, mme lo bolokwe."
            },
            "10": {
                "1": "Mme jaanong bonang, go ne ga diragala gore batho botlhe ba lefatshe ba ne ba utlwa dipuo tse, mme ba ne ba nna le bosupi ka tsone. Mme morago ga dipuo tse go ne ga nna tidimalo mo lefatsheng sebaka sa dioura di le dintsi;",
                "2": "Gonne go ne go le go golo kgakgamalo ya batho mo ba neng ba emisa go hutsafala le go goa ka ntlha ya tatlhegelo ya lotso lwa bone ba ba neng ba sule; jalo he go ne ga nna tidimalo mo lefatsheng lotlhe sebaka sa dioura di le dintsi.",
                "3": "Mme go ne ga diragala gore go ne ga tla lentswe gape go batho, mme batho botlhe ba ne ba utlwa, mme ba ne ba nna le bosupi ka lone, le re:",
                "4": "O lona batho ba metse e megolo e e oleng, ba lo leng dikokomana tsa ga Jakobe, ee, ba lo leng ba ntlo ya Iseraele, ke ga kae ke lo kgobokanya jaaka koko e kgobokanya dikokwana tsa yone ka fa tlatse ga diphuka tsa yone, mme ke lo otlile.",
                "5": "Mme gape, ke ne ke tlaa lo kgobokanya ga kae jaaka koko e kgobokanya dikokwana tsa yone ka fa tlase ga diphuka tsa yone, ee, O lona batho ba ntlo ya Iseraele, ba lo oleng; ee, O lona batho ba ntlo ya Iseraele, lona ba lo nnang kwa Jerusalema, jaaka lona ba lo oleng; ee, ke ne ke tlaa lo kgobokanya ga kae jaaka koko e kgobokanya dikokwana tsa yone, mme lo seke.",
                "6": "O lona batho ba ntlo ya Iseraele ba ke lo babaletseng, ke tlaa lo kgobokanya ga kae jaaka koko e kgobokanya dikokwana tsa yone ka fa tlase ga diphuka tsa yone, fa lo ka ikotlhaya mme lwa boela go nna ka maikaelelo a a tletseng a pelo.",
                "7": "Mme fa e se jalo, O ntlo ya Iseraele, mafelo a bonno jwa lona a tlaa nna matlotla go fitlhelela nako ya go diragadiwa ga kgolagano go borraalona.",
                "8": "Mme jaanong go ne ga diragala gore fa batho ba sena go utlwa mafoko a, bonang, ba ne ba simolola go lela le go goa gape ka ntlha ya tatlhegelo ya lotso lwa bone le ditsala.",
                "9": "Mme go ne ga diragala gore jalo malatsi a mararo a ne a feta. Mme e ne e le mo mosong, mme lefifi la phatlalala go tswa mo sefatlhogong sa lefatshe, mme lefatshe le ne la emisa go roroma, mme mafika a ne a emisa go thubega, mme go koma mo go boitshegang go ne ga ema, mme medumo ya dipheretlhego yotlhe e ne ya feta.",
                "10": "Mme lefatshe le ne la momagana mmogo gape, mo le neng la ema; mme go hutsafala, le go lela, le go kuruetsa ga batho ba ba neng ba sadisiwa ba tshela go ne ga ema; mme go hutsafala ga bone go ne ga fetolelwa mo boipelong, mme dikhutsafalo tsa bone mo pakong le go naya ditebogo go Morena Jesu Keresete, Morekolodi wa bone.",
                "11": "Mme go fitlha fa mafoko a Modimo a a kwadilweng a ne a diragaditswe a a neng a builwe ke baporofiti.",
                "12": "Mme e ne e le karolo ya batho e e tshiamo thata ba ba neng ba bolokwa, mme e ne e le bone ba ba neng ba amogela baporofiti mme ba seka ba ba kgobotletsa ka matlapa; mme e ne e le bone ba ba neng ba sa tsholola madi a baitshephi, ba ba neng ba sadisiwa—",
                "13": "Mme ba ne ba sadisiwa mme ba seka ba nwela le go fitlhiwa mo lefatsheng; mme ba ne ba sa betwa mo boteng jwa lewatle; mme ba ne ba sa ša ka molelo, le e seng gore ba ne ba welwa godimo le go silwa go swa; mme ba ne ba sa tsewa mo sefefong; le e seng gore ba ne ba fekeediwa ke looto la mosi le la lefifi.",
                "14": "Mme jaanong, mang yo o balang, a a tlhaloganye; yo o nang le mafoko a Modimo a a kwadilweng, a a a sekaseke, mme a lebe gape a bone fa e le gore dintsho tse tsotlhe le ditshenyo ka molelo, le ka mosi, le ka matsubutsubu, le ka difefo, le ka go bulega ga lefatshe go ba amogela, mme dilo tse tsotlhe ga di mo go diragatseng diporofito tsa bontsi jwa baporofiti ba ba boitshepho.",
                "15": "Bonang, ke lo raya ke re, ee, bontsi bo pakile ka ga dilo tse ka nako ya go tla ga ga Keresete, mme ba ne ba bolawa ka ntlha ya gore ba ne ba paka ka ga dilo tse.",
                "16": "Ee, moporofiti Sinose o ne a paka ka ga dilo tse, ga mmogo le Sinoko o buile mabapi le dilo tse, ka gonne ba pakile bogolo jang mabapi le rona, ba re leng masalela a peo ya bone.",
                "17": "Bonang, rraarona Jakobe le ene o ne a paka mabapi le masalela a peo ya ga Josefe. Mme bonang, a ga re masalela a peo ya ga Josefe? Mme dilo tse, tse di pakang ka ga rona, a ga di a kwalwa mo dipapetlaneng tsa borase tse rraarona Lihae a di tliseng go tswa kwa Jerusalema?",
                "18": "Mme go ne ga diragala gore mo bofelong jwa ngwaga wa masome a mararo le bone, bonang, ke tlaa bontsha go lona gore batho ba Nifae ba ba neng ba sadisitswe, le bao ba ba neng ba bidiwa Baleimene, ba ba neng ba sadisitswe, ba ne ba nna le go ratega mo go golo go supiwa go bone, le masego a magolo a tshololelwa godimo ga ditlhogo tsa bone, mo e leng gore ka bonako morago ga tlhatlogo ya ga Keresete go tsena mo legodimong o ne ka boammaaruri a itshupa go bone—",
                "19": "A supa mmele wa gagwe go bone, e bile a ba ruta; mme pego ya go ruta ga gagwe e tlaa fiwa go tswa fa. Jalo he mo nakong e ke dira bokhutlo jwa go bua ga me."
            },
            "11": {
                "intro": "Jesu Keresete o ne a itshupa go batho ba Nifae, jaaka fa matshwititshwiti a ne a kgobokanye mmogo mo lefatsheng la Letlepu, mme o ne a ruta go bone; mme mo tlhalefong e o ne a itshupa go bone.",
                "1": "Mme jaanong go ne ga diragala gore go ne go na le matshwititshwiti a magolo a kgobokane mmogo, a batho ba Nifae, mo tikologong ya tempele e e neng e le mo lefatsheng la Letlepu; mme ba ne ba gakgametse le go tseana mongwe le yo mongwe, mme ba ne ba supegetsa mongwe go yo mongwe phetogo e kgolo le e e gakgamatsang e e neng e diragetse.",
                "2": "Mme ba ne gape ba buisanya ka ga Jesu Keresete yo, yo ka ga ene sesupo se neng se neilwe mabapi le loso lwa gagwe.",
                "3": "Mme go ne ga diragala gore fa ba ne ba buisana jalo mongwe le yo mongwe, ba utlwa lentswe jaaka e kete le ne le tswa kwa legodimong; mme ba latlhela matlho a bone mo tikologong, gonne ba ne ba sa tlhaloganye lentswe le ba neng ba le utlwa; mme e ne e se lentswe le le bogale, le e seng gore e ne e le lentswe le le kwa godimo; le fa go ntse jalo, le go sa kgathalesege lone e le lentswe le lennye le ne la ba tlhaba ba ba neng ba utlwa go ya kwa bogareng, mo e leng gore go ne go sena karolo ya mmele wa bone e le neng la seka la e dira gore e rorome; ee, le ne la ba tlhaba kwa bothong tota, mme la dira dipelo tsa bone go ša.",
                "4": "Mme go ne ga diragala gore gape ba utlwe lentswe, mme ba seka ba le tlhaloganya.",
                "5": "Mme gape lekgetho la boraro ba ne ba utlwa lentswe, mme ba ne ba bula ditsebe tsa bone go le utlwa; mme matlho a bone a ne a le go ya ntlheng ya modumo wa lone; mme ba ne ba lebelela ka nitamo kwa ntlheng ya legodimo, go tswa kwa modumo o neng o tswa.",
                "6": "Mme bonang, lekgetho la boraro ba ne ba tlhaloganya lentswe le ba neng ba le utlwa; mme le ne le re go bone:",
                "7": "Bonang Morwaake yo o Rategang, yo mo go ene ke itumetseng thata, yo mo go ene ke galaleditseng leina la me—mo utlweng.",
                "8": "Mme go ne ga diragala, jaaka ba ne ba tlhaloganya ba latlhela matlho a bone gape ntlheng ya legodimo; mme bonang, ba ne ba bona Monna a fologa go tswa kwa legodimong; mme o ne a apere purapura e tshweu; mme o ne a tla tlase mme a ema mo gareng ga bone; mme matlho a matshwititshwiti otlhe a ne a leba mo go ene, mme ba ne ba seka ba leka go bula melomo ya bone, le fa e le mongwe go yo mongwe, mme ba sa itse se go se rayang, gonne ba ne ba akanya gore ke moengele yo o neng a bonetse go bone.",
                "9": "Mme go ne ga diragala gore a thapolole pele seatla sa gagwe mme a bue le batho, a re:",
                "10": "Bonang, ke Jesu Keresete, yo baporofiti ba pakileng gore o tlaa tla mo lefatsheng.",
                "11": "Mme bonang, ke lesedi le botshelo jwa lefatshe; mme ke nole go tswa mo senwelong seo se se botlhoko se Rara a se nneileng, mme ke galaleditse Rara mo go tseyeng mo go nna dibe tsa lefatshe, mo go se ke sotlegileng thato ya ga Rara mo dilong tsotlhe go tswa kwa tshimologong.",
                "12": "Mme go ne ga diragala gore fa Jesu a sena go bua mafoko a matshwititshwiti otlhe a wela fa fatshe; gonne ba ne ba gakologelwa gore go ne go porofitilwe gareng ga bone gore Keresete o tlaa itshupa go bone morago ga tlhatlogelo ya gagwe kwa legodimong.",
                "13": "Mme go ne ga diragala gore Morena a bue le bone a re:",
                "14": "Emang mme lo tle pele go nna, gore lo tle lo tsenye diatla tsa lona mo letlhakoreng la me, le gape gore lo utlwe dithabo tsa dipekere mo diatleng le mo dinaong tsa me, gore lo tle lo itse gore ke Modimo wa Iseraele, le Modimo wa lefatshe lotlhe, le gore ke bolaetswe dibe tsa lefatshe.",
                "15": "Mme go ne ga diragala gore matshwititshwiti a ya pele, mme ba tsenya diatla tsa bone mo letlhakoreng la gagwe, mme ba utlwa dithabo tsa dipekere mo diatleng tsa gagwe le mo dinaong tsa gagwe; mme se ba ne ba se dira, ba ya pele bongwe ka bongwe go fitlhelela botlhe ba ile pele, mme ba bone ka matlho a bone ba ba ba utlwa ka diatla tsa bone, mme ba itse ka boammaaruri mme ba nna le bosupi, gore e ne e le ene, yo ka ene go neng go kwadilwe ke baporofiti, yo o tlaa tlang.",
                "16": "Mme fa ba ne botlhe ba sena go ya pele mme ba bone ka bo bone, ba ne ba goa ka lentswe le le lengwe fela, ba re:",
                "17": "Hosana! A go segofadiwe leina la Modimo yo o Godimodimo! Mme ba ne ba wela fatshe fa dinaong tsa ga Jesu, mme ba mo obamela.",
                "18": "Mme go ne ga diragala gore a bue le Nifae (gonne Nifae o ne a le gareng ga matshwititshwiti) mme a mo laela gore a tle pele.",
                "19": "Mme Nifae a emelela mme a ya pele, mme a obama fa pele ga Morena mme a suna dinao tsa gagwe.",
                "20": "Mme Morena a mo laela gore a emelele. Mme a emelela mme a ema fa pele ga gagwe.",
                "21": "Mme Morena a mo raya a re: Ke neela go wena thata gore o tlaa kolobetsa batho ba, fa gape ke tlhatlogetse kwa legodimong.",
                "22": "Mme gape Morena a bitsa ba bangwe, mme a ba raya go tshwana; mme a ba naya thata ya go kolobetsa. Mme a ba raya a re: Ka mokgwa o lo tlaa kolobetsa; mme ga gona go nna le manganga gareng ga lona.",
                "23": "Ammaaruri ke lo raya ke re, gore mang yo o tlaa ikotlhaelang dibe tsa gagwe ka mafoko a lona, mme a eletsa go kolobediwa mo leineng la me, ka mokgwa o lo tlaa ba kolobetsa—bonang, lo tlaa ya tlase mme lo eme mo metsing, mme mo leineng la me lo tlaa ba kolobetsa.",
                "24": "Mme jaanang bonang, a ke mafoko a lo tlaa a buang, lo ba bitsa ka leina, lo re:",
                "25": "Ke na le taolo e filwe nna ke Jesu Keresete, ke go kolobetsa mo leineng la Rara, le la Morwa, le la Mowa o o Boitshepho. Amene.",
                "26": "Mme jaanong foo lo tlaa ba nwetsa mo metsing, mme lo tle pele gape go tswa mo metsing.",
                "27": "Mme morago ga mokgwa o lo tlaa kolobetsa mo leineng la me; gonne bonang, e le ruri ke lo raya ke re, gore Rara, le Morwa, le Mowa o o Boitshepho ba bongwe; mme ke mo go Rara, le Rara mo go nna, mme Rara le Nna re bongwe.",
                "28": "Mme go ya jaaka ke lo laetse jalo lo tlaa kolobetsa. Mme ga go na go nna le manganga gareng ga lona, jaaka go nnile pele ga jaanong; le e seng gore go tlaa nna le manganga gareng ga lona mabapi le dintlha tsa thuto ya me, jaaka go ne go ntse pele ga jaanong.",
                "29": "Gonne ammaaruri, ammaaruri ke a lo raya, ene yo o nang le mowa wa komano ga se wa me, mme ke wa ga diabole, yo e leng rraagwe komano, mme o fuduwa dipelo tsa batho go ganetsana ka tšhakgalo, mongwe le yo mongwe.",
                "30": "Bonang, se ga se thuto ya me, go fuduwa dipelo tsa batho ka tšhakgalo, mongwe kgatlhanong le yo mongwe; mme se ke thuto ya me, gore dilo tse di jalo di tshwanetse go fedisiwa.",
                "31": "Bonang, ammaaruri, ammaaruri, ke lo raya kere, ke tlaa bega go lona thuto ya me.",
                "32": "Mme e ke thuto ya me, mme ke thuto e Rara a e neileng go nna; mme ke naya bosupi ka Rara, mme Rara o naya bosupi ka nna, mme Mowa o o Boitshepho o naya bosupi ka Rara le nna; mme ke naya bosupi gore Rara o laela batho botlhe, gongwe le gongwe, go ikotlhaya le go dumela mo go nna.",
                "33": "Mme mang yo o dumelang mo go nna, mme a kolobediwa, ene yoo o tlaa bolokwa; mme ke bone ba ba tlaa jang boswa motse wa bogosi jwa Modimo.",
                "34": "Mme mang yo o sa dumeleng mo go nna, mme a sa kolobediwa, o tlaa hutsiwa.",
                "35": "Ammaaruri, ammaaruri, ka re go lona, gore se ke thuto ya me, mme ke naya bosupi jwa yone go tswa kwa go Rara; mme mang yo o dumelang mo go nna o dumela le mo go Rara gape; mme go ene Rara o tlaa naya bosupi ka nna, gonne o tlaa mo etela ka molelo le ka Mowa o o Boitshepho.",
                "36": "Mme jalo Rara o tlaa naya bosupi ka nna, mme Mowa o o Boitshepho o tlaa naya bosupi go ene ka Rara le Nna; gonne Rara, le Nna, le Mowa o o Boitshepho re bongwe fela.",
                "37": "Mme gape ka re go lona, lo tshwanetse go ikotlhaya, mme lo nne jaaka ngwana yo monnye, mme lo kolobediwe mo leineng la me, go seng jalo ga lo na ka mokgwa ope lwa amogela dilo tse.",
                "38": "Mme gape ke lo raya ke re, lo tshwanetse go ikotlhaya, mme lo kolobediwe mo leineng la me, mme lo nne jaaka ngwana yo monnye, go seng jalo ga lo kake ka mokgwa ope lwa ja boswa motse wa bogosi jwa Modimo.",
                "39": "Ammaaruri, ammaarui, ka re go lona, gore se ke thuto ya me, mme mang yo o agang godimo ga se o aga godimo ga lefika la me, mme dikgoro tsa molete ga di kitla di kgona kgatlhanong le bone.",
                "40": "Mme mang yo o tlaa begang go feta kgotsa go fetiwa ke se, mme a se tlhoma go nna thuto ya me, ene yoo o tswa mo bosuleng, mme ga a aga mo godimo ga lefika la me; mme o agile mo godimo ga motheo o o motlhaba, mme dikgoro tsa molete di eme di bulegile go amogela yo o jalo fa merwalela e tla mme diphefo di itaya mo go bone.",
                "41": "Jalo he, yang pele go batho ba, mme lo bege mafoko a ke a buileng, go ya kwa dikhutlong tsa lefatshe."
            },
            "12": {
                "1": "Mme go ne ga diragala gore fa Jesu a sena go bua mafoko a go Nifae, le go bao ba ba neng ba biditswe, (jaanong palo ya bone ba ba neng ba biditswe, mme ba amogela thata le taolo go kolobetsa, e ne e le lesome le bobedi) mme bonang, a thapololela seatla sa gagwe go matshwititshwiti, mme a goa go bone, a re: go sego lona fa e le gore lo tlaa ela tlhoko mafoko a ba ba lesome le bobedi ba, ba ke ba tlhophileng go tswa gareng ga lona go lo direla, le go nna batlhanka ba lona; mme go bone ke neile thata gore ba ka lo kolobetsa ka metsi; mme morago ga lo sena go kolobediwa ka metsi, bonang, ke tlaa lo kolobetsa ka molelo le ka Mowa o o Boitshepho; jalo he go sego lona fa lo ka dumela mo go nna mme lwa kolobediwa, morago ga lo sena go mpona mme lo itse gore ke teng.",
                "2": "Mme gape, go sego go feta bone ba ba tlaa dumelang mo mafokong a lona ka ntlha ya gore lo tlaa paka gore lo mpone, le gore lo itse gore ke teng. Ee, go sego bone ba ba tlaa dumelang mo mafokong a lona, mme ba tla tlase mo boteng jwa boikokobetso mme ba kolobediwa, gonne ba tlaa etelwa ka molelo le ka Mowa o o Boitshepho, mme ba tlaa amogela phimolo ya dibe tsa bone.",
                "3": "Ee, go sego ba ba humanegileng mo moweng ba ba tlang go nna, gonne sa bone ke motse wa bogosi jwa legodimo.",
                "4": "Mme gape, go sego botlhe bao ba ba hutsafetseng, gonne ba tlaa gomodiwa.",
                "5": "Mme go sego ba ba bonolo, gonne ba tlaa ja boswa lefatshe.",
                "6": "Mme go sego botlhe bao ba ba bolawang ke tlala le lenyora ba le morago ga tshiamo, gonne ba tlaa tladiwa ka Mowa o o Boitshepho.",
                "7": "Mme go sego ba ba kutlwelobotlhoko, gonne ba tlaa bona kutlwelobotlhoko.",
                "8": "Mme go sego botlhe ba ba itekanetseng mo pelong, gonne ba tlaa bona Modimo.",
                "9": "Mme go sego badirakagiso botlhe, gonne ba tlaa bidiwa bana ba Modimo.",
                "10": "Mme go sego botlhe bao ba ba tshwenngwa ka ntlha ya leina la me, gonne sa bone ke motse wa bogosi jwa legodimo.",
                "11": "Mme go sego lona fa batho ba tlaa lo kgoba le go lo tshwenya, mme ba tlaa bua mekgwa yotlhe ya bosula kgatlhanong le lona ka kako, ka ntlha ya me;",
                "12": "Gonne lo tlaa nna le boipelo jo bogolo mme lwa itumela mo go feteletseng, gonne bogolo go tlaa nna poelo ya lona kwa legodimong; gonne jalo go tshwentse bone baporofiti ba ba neng ba le pele ga lona.",
                "13": "Ammaaruri, ammaaruri, ka re go lona, ke naya go lona go nna letswai la lefatshe; mme fa letswai le ka latlhegelwa ke tlatso ya lone lefatshe le tlaa lokwa ka eng? Letswai le tlaa bo go tswa nakong eo le le molemo mo lefeleng, mme go latlhelwa kwa ntle le go gatakwa ka fa tlase ga dinao tsa batho.",
                "14": "Ammaaruri, ammaaruri, ka re go lona, ke neela go lona go nna lesedi la batho ba. Motse o o tlhomilweng mo lentsweng ga o kake wa fitlhega.",
                "15": "Bonang, a batho ba ka tshuba kerese mme ba e beye ka fa tlase ga lekapa? Nnyaa, mme mo sebeelong sa kerese, mme e neye lesedi go botlhe ba ba mo ntlong;",
                "16": "Jalo he mmang lesedi la lona le phatsime jalo fa pele ga batho ba, gore ba tle ba bone ditiro tsa lona tse di molemo mme ba galaletse Rara wa lona yo o kwa legodimong.",
                "17": "Lo seka lwa akanya gore ke tlile go senya molao kgotsa baporofiti. Ga ke a tla go senya mme go diragatsa;",
                "18": "Gonne ammaaruri ka re go lona, letlhasedi le le lengwe le fa e le tlhogwana e le nngwe ga e a feta mo molaong, mme mo go nna otlhe o diragaditswe.",
                "19": "Mme bonang, ke lo file molao le ditaelo tsa ga Ntate, gore lo tle lo dumele mo go nna, le gore lo tlaa ikotlhaela dibe tsa lona, mme lo tle go nna ka pelo e e thubegileng le mowa o o gamuketseng. Bonang, lo na le ditaelo fa pele ga lona, mme molao o diragaditswe.",
                "20": "Jalo he tlang go nna mme lo bolokwe; gonne ammaaruri ke lo raya ke re, gore kwa ntle ga gore lo tshegetsa ditaelo tsa me, tse ke lo di laetseng mo nakong eno, ga lo kitla ka mokgwa ope lo tsena mo motseng wa bogosi jwa legodimo.",
                "21": "Lo utlwile gore go buile ke bone ba nako ya bogologolo, mme gape go kwadilwe fa pele ga lona, gore o seka wa bolaya, mme mang le mang yo o tlaa bolayang o tlaa bo a lebaganwe ke katlholo ya Modimo;",
                "22": "Mme ke lo raya ke re, gore mang le mang yo o tlaa šakgalelang morwarraagwe o tlaa bo a lebaganwe ke katlholo ya gagwe. Mme mang le mang yo o tlaa reng go morwarraagwe, Seeleele, o tlaa bo a lebaganwe kgakololo; mme mang le mang yo o tlaa reng, sematla ke wena, o tla bo a lebaganwe ke molelo wa molete.",
                "23": "Jalo he, fa o ka tla go nna, kgotsa wa eletsa go tla go nna, mme wa gakologelwa gore morwarrago o na le sengwe kgatlhanong le wena—",
                "24": "Tsamaya tsela ya gago go morwarrago, mme pele o agisane le morwarrago, mme go tswa foo tla go nna ka maikaelelo a a tletseng a pelo, mme ke tlaa go amogela.",
                "25": "Dumalana le mmaba wa gago ka bofefo fa o santse o le mo tseleng le ene, e se re kgotsa ka nako nngwe a go tshware, mme wa tla wa latlhelwa mo kgolegelong.",
                "26": "Ammaaruri, ammaaruri, ka re go wena, ga o kitla ka mokgwa ope o tswa mo teng go fitlhelela o duetse senaene ya bofelofelo. Mme fa o le mo kgolegelong a o ka duela le fa e le senaene e le nngwe? Ammaaruri, ammaaruri, ka re go lona, Nnyaa.",
                "27": "Bonang, go kwadilwe ke bone ba nako ya bogologolo, gore o seka wa dira boaka;",
                "28": "Mme ka re go lona, mang le mang yo o lebang mosadi, mme a mo eletsa o dirile boaka gale mo pelong ya gagwe.",
                "29": "Bonang, ke naya go lona taelo, gore lo seka lwa letlelela sepe sa dilo tse go tsena mo pelong ya lona;",
                "30": "Gonne go botoka gore lo ikitse dilo tse, se ka sone lo tlaa tsayang sefapaano sa lona, go na le gore lo latlhelwe mo moleteng.",
                "31": "Go kwadilwe, gore mang le mang yo o tlaa tlhalang mosadi wa gagwe, mma a mo fe lokwalo lwa tlhalo.",
                "32": "Ammaaruri, ammaaruri, ka re go lona, gore mang le mang yo o tlaa tlhalang mosadi wa gagwe, kwa ntle ga lebaka la go tlhakanela dikobo le yo a sa mo nyalang, o dira gore a dire boaka; mme mang yo o tlaa mo nyalang yo o tlhadilweng o dira boaka.",
                "33": "Mme gape go kwadilwe, o seka wa ikana o sena nnete, mme o tla diragatsa go Morena maikano a gago;",
                "34": "Mme ammaaruri, ammaaruri, ka re go lona, o se ikane gotlhelele; le fa e le ka legodimo, gonne ke setilo sa bogosi jwa Modimo;",
                "35": "Le fa e le ka lefatshe, gonne ke setilo sa dinao tsa gagwe;",
                "36": "Le e seng gore o ikane ka tlhogo ya gago, ka ntlha ya gore ga o kake wa dira thiri e le nngwe fela ntsho kgotsa tshweu;",
                "37": "Mme mmang puisanyo ya lona e nne Ee, ee; Nnyaa, nnyaa; gonne eng le eng se se tlang go feta tse ke bosula.",
                "38": "Mme bonang, go kwadilwe, leitlho go leitlho, le leino go leino;",
                "39": "Mme ka re go lona, gore lo seka lwa ngakalala le bosula, mme mang le mang yo o tlaa go itayang mo lotlhaeng lwa moja, fetolela kwa go ene le lengwe le lone;",
                "40": "Fa motho ope a ka go sekisa kwa molaong mme a tsaya jase ya gago, mo lese a tseye le seaparo sa gago;",
                "41": "Mme mang le mang yo o tlaa go pateletsang gore o tsamaye sekgala sa mmaele, tsamaya le ene tse pedi.",
                "42": "Mo fe yo o go kopang, mme go tswa go ene yo o adimang mo go wena o seka wa mo hularela.",
                "43": "Mme bonang go kwadilwe gape, gore o tlaa rata moagisanyanyi ka wena mme o tlhoe mmaba wa gago;",
                "44": "Mme bonang ka re go lona, ratang baba ba lona, ba segofatseng ba ba lo hutsang, dirang molemo go bone ba ba lo ilang, mme lo ba rapelele ba ba lo dirisang ka lenyatso le go lo bogisa;",
                "45": "Gore lo ka tla lwa nna bana ba Rraeno yo o kwa legodimong; gonne o dira letsatsi la gagwe go tlhaba mo go ba ba bosula le mo go ba ba molemo.",
                "46": "Jalo he dilo tseo tse e neng e le tsa nako ya bogologolo, tse di neng di le ka fa tlase ga molao, mo go nna tsotlhe di diragaditswe.",
                "47": "Dilo tse di kgologolo di fetile, mme dilo tsotlhe di nna diša.",
                "48": "Jalo he ke batla gore lo nne boitekanelo le jaaka nna, kgotsa Rraeno yo o kwa legodimong a le boitekanelo."
            },
            "13": {
                "1": "Ammaaruri, ammaaruri, ke bua gore ke batla gore lo dire dikatso tsa lona go bahumanegi; mme elang tlhoko gore ga lo dire dikatso tsa lona fa pele ga batho go bonwa ke bone; go seng jalo ga lo na poelo ya ga Rraeno yo o kwa legodimong.",
                "2": "Jalo he, fa lo tlaa dira dikatso tsa lona lo seka lwa letsa torompeta fa pele ga lona, jaaka baitimokanyi ba tlaa dira mo disenagogeng le mo mebileng, gore ba tle ba nne le kgalalelo ya batho. Ammaaruri ke lo raya ke re, ba na le poelo ya bone.",
                "3": "Mme fa o dira dikatso se dire gore seatla sa gago sa molema se itse gore seatla sa gago sa moja se dira eng;",
                "4": "Gore dikatso tsa gago di nne mo sephiring; mme Rraeno yo o bonang mo sephiring, ene o tlaa go fa poelo mo pontsheng.",
                "5": "Mme fa lo rapela lo seka lwa dira jaaka baitimokanyi, gonne ba rata go rapela, ba eme mo disenagogeng le mo makopanelong a mebila, gore ba tle ba bonwe ke batho. Ammaaruri ka re go lona, ba na le poelo ya bone.",
                "6": "Mme wena, fa lo rapela, tsena mo ntlwaneng ya gago, mme fa lo sena go tswala lebati la gago, rapela go Rraago yo o mo sephiring; mme Rraago, yo o bonang mo sephiring, o tlaa go fa poelo mo pontsheng.",
                "7": "Mme fa o rapela, lo seka lwa dirisa dipoelelo tsa lefela, jaaka baheitane, gonne ba akanya gore ba tlaa utlwelwa go bua bobe ga bone.",
                "8": "Se nneng jalo he jaaka bone, gonne Rraeno o itse dilo tse lo di tlhokang pele ga lo mo kopa.",
                "9": "Morago ga mokgwa o jalo he rapelang: Rraetsho yo o kwa legodimong, leina la gago a le itshepisiwe.",
                "10": "Thato ya gago a e dirwe mo lefatsheng jaaka kwa legodimong.",
                "11": "Mme re itshwarele melato ya rona, jaaka re itshwarela ba ba molato go rona.",
                "12": "Mme o se re gogele mo thaelong, mme re golole mo bosuleng.",
                "13": "Gonne bogosi ke jwa gago, le thata, le kgalalelo, ka metlha. Amene.",
                "14": "Gonne, fa lo itshwarela batho ditlolo molao tsa bone Rraeno wa legodimo le ene o tlaa lo itshwarela;",
                "15": "Mme fa lo sa itshwarele batho ditlolo molao tsa bone Rraeno le ene ga a kake a itshwarela ditlolo molao tsa lona.",
                "16": "Godimo ga moo, fa lo ikitsa dijo lo seka lwa nna jaaka baitimokanyi, ba tebego e e hutsafetseng, gonne ba senya difatlhogo tsa bone gore ba tle ba lebege go batho gore ba ikitsa dijo. Ammaaruri ke lo raya ke re, ba na le poelo ya bone.",
                "17": "Mme wena, fa o ikitsa dijo, tlotsa tlhogo ya gago, mme o tlhape sefatlhago sa gago;",
                "18": "Gore o seka wa lebega go batho gore o ikitsa dijo, mme go Rraago, yo o mo sephiring; mme Rraago, yo o bonang mo sephiring, o tlaa go fa poelo mo pontsheng.",
                "19": "Lo seka lwa ipeela matlotlo mo lefatsheng, mo motoutwane le rusi di senyang, le mo magodu ba thuba le go utswa;",
                "20": "Mme o ipeeleng matlotlo a lona kwa legodimong, kwa motoutwane le rusi di ka se keng di senye, le kwa magodu a sa thubing le fa e le go utswa.",
                "21": "Gonne kwa letlotlo la gago le leng, koo pelo ya gago le yone e tlaa nna teng.",
                "22": "Lesedi la mmele ke leitlho; fa, jalo he, fa leitlho la gago le bona sentle, mmele wa gago otlhe o tlaa tlala lesedi.",
                "23": "Mme fa leitlho la gago le le bosula, mmele wa gago otlhe o tlaa tlala lefifi. Fa, jalo he, lesedi le le leng mo go wena e le lefifi, lefifi leo le legolo jang!",
                "24": "Ga go monna ope yo o ka direlang barena ba ba bedi; gonne ke fela a ka tlhoa yo mongwe mme a rata yo mongwe, go seng jalo o tlaa tshwarelela mo go yo mongwe mme a nyatse yo mongwe. Ga lo kake lwa direla Modimo le Dikhumo.",
                "25": "Mme jaanong go ne ga diragala gore fa Jesu a sena go bua mafoko a, a leba go ba ba lesome le bobedi ba a neng a ba tlhophile, mme a ba raya a re: Gakologelwang mafoko a ke a buileng. Gonne bonang, lo bone ba ke ba tlhophileng go direla go batho ba. Jalo he ke lo raya ke re, lo seka lwa akanyetsa botshelo jwa lona, se lo tlaa se jang, kgotsa se lo tlaa se nwang; le fa e le mebele ya lona, se lo tlaa se aparang. A botshelo ga bo fete nama mme mmele o feta diaparo?",
                "26": "Bonang dinonyane tsa loapi, gonne ga di jale, le e seng gore di a roba le fa e le go kgobokanyetsa mo difalaneng; mme le go le jalo Rraeno wa legodimo o a di jesa. A ga lo botoka thata go feta tsone?",
                "27": "Ke mang wa lona ka go akanya a ka oketsang seemo sa gagwe ka boleele jwa letsogo?",
                "28": "Mme ke eng lo akanya ka diaparo? Akanyang dithunya tsa lebowa gore di gola jang; ga di dire, le fa e le go loga;",
                "29": "Mme go le jalo ke lo raya ke re, gore le Solomone tota, mo kgalalelong ya gagwe yotlhe, o ne a sa kgaba jaaka nngwe ya tse.",
                "30": "Jalo he, fa Modimo jalo a apesa bojang jwa lebowa, jo gompieno bo leng, mme ka moso bo latlhelwe mo pesetsong, le jalo o tlaa lo apesa, fa lo se ba tumelo e nnye.",
                "31": "Jalo he se tseyeng kakanyo, lo re, Re tlaa ja eng? kgotsa, Re tlaa nwa eng? kgotsa, Re tlaa apara eng?",
                "32": "Gonne Rraeno wa legodimo o itse gore lo na le letlhoko la dilo tse tsotlhe.",
                "33": "Mme batlang pele motse wa bogosi jwa Modimo le tshiamo ya gagwe, mme dilo tse tsotlhe di tlaa okelediwa go lona.",
                "34": "Se tseyeng kakanyo jalo he ka kamoso, gonne ka moso go tlaa tsaya kakanyo ka dilo ka bo bone. Go lekane letsatsi go bosula jwa lone."
            },
            "14": {
                "1": "Mme jaanong go ne ga diragala gore fa Jesu a sena go bua mafoko a fetogela gape kwa matshwititshwiting, mme o ne a bula molomo wa gagwe gape go bone, a re: Ammaaruri, ammaaruri, ke a lo raya, se atlholeng, gore lo seka lwa atlholwa.",
                "2": "Gonne ka katlholo e lo atlholang ka yone, lo tlaa atlholwa; le ka selekanyo se lo lekanyang ka sone, go tlaa lekanyediwa go lona gape.",
                "3": "Mme ka go reng o bona selabe se se leng mo leitlhong la ga morwarrago, mme o sa tlhokomele kota e e mo leitlhong la gago?",
                "4": "Kgotsa o ka re jang go morwarrago: Tla ke ntshe selabe mo leitlhong la gago—mme bona, kota e mo leitlhong la gago?",
                "5": "Wena moitimokanyi, ntsha pele kota e e mo leitlhong la gago; mme jaanong foo o tlaa bona sentle go ntsha selabe se se mo leitlhong la ga morwarrago.",
                "6": "Se fe seo se se boitshepho go dintša, le fa e le go latlhela diperela tsa gago fa pele ga dikolobe, e se re kgotsa tsa di gataka ka fa tlase ga dikgato tsa tsone, mme tsa fetoga gape mme tsa go gagola.",
                "7": "Kopa, mme go tlaa newa go wena; batla, mme o tlaa bona; kokota, mme go tlaa bulelwa go wena.",
                "8": "Gonne mongwe le mongwe yo o kopang, o a amogela; mme ene yo o batlang, o a bona; mme go ene yo o kokotang go tlaa bulwa.",
                "9": "Kgotsa ke monna ofe yo o teng wa lona, yo, fa morwawe a kopa senkgwe, o tlaa mo naya letlapa?",
                "10": "Kgotsa fa a kopa tlhapi, o tlaa mo fa noga?",
                "11": "Fa jaanong foo lona, lo le bosula, lo itse go fa dimpho tse di molemo go bana ba lona, go gantsi go feta go le kae Rraeno yo o kwa legodimong a tlaa nayang dilo tse di molemo go bone ba ba mo kopang?",
                "12": "Jalo he, dilo tsotlhe eng le eng se lo eletsang gore batho ba lo di direle, dirang le jalo lona go bone, gonne se ke molao le baporofiti.",
                "13": "Tsenang lona kwa kgorong e e pitlaganeng; gonne go atlhame kgoro, e bile go bulegile tsela e e isang kwa tshenyegong, mme go ba bantsi ba ba tsenang mo teng kwa go yone;",
                "14": "Gonne go pitlagane kgoro, e bile go go sesane tsela, e e isang kwa botshelong, mme ga ba kae ba ba e bonang.",
                "15": "Itlhokomeleng mo baporofiting ba e seng ba nnete, ba ba tlang mo go lona ba apere jaaka dinku, mme mo teng e le diphiri tse di gagolakang.",
                "16": "Lo tlaa ba itse ka maungo a bone. A batho ba ka bapala moretlwa mo mitlweng, kgotsa difeige mo masitlwaneng?",
                "17": "Le jalo setlhare sengwe le sengwe se se molemo se ungwa leungo le le molemo; mme setlhare se se bosula se ungwa leungo le le bosula.",
                "18": "Setlhare se se molemo ga se kake sa ungwa leungo le le bosula, le fa e le setlhare se se bosula se ungwa leungo le le molemo.",
                "19": "Setlhare sengwe le sengwe se se sa ungweng leungo le le molemo se kgaolelwa fa fatshe, mme se latlhelwe mo molelong.",
                "20": "Jalo he, ka maungo a bone lo tlaa ba itse.",
                "21": "Ga se mongwe le mongwe yo o reng go nna, Morena, Morena, yo o tlaa tsenang mo motseng wa bogosi jwa legodimo; fa e se ene yo o dirang thato ya ga Rara yo o kwa legodimong.",
                "22": "Bontsi bo tlaa re go nna mo letsatsing leo: Morena, Morena, a ga re a porofita mo leineng la gago, mme mo leineng la gago ra ntshetsa kwa ntle bodiabole, mme mo leineng la gago ra dira ditiro di le dintsi tse di gakgamatsang?",
                "23": "Mme jaanong foo ke tlaa bolela go bone: Ga ke ise ke lo itse; tswang fa go nna, lona ba lo dirang boikepi.",
                "24": "Jalo he, mang yo o utlwang dipuo tse tsa me mme a di dire, ke tlaa mo tshwantshanya le monna wa motlhalefi, yo o agileng ntlo ya gagwe mo lefikeng—",
                "25": "Mme pula ya fologa, le merwalela ya tla, le diphefo tsa foka, mme tsa itaya ntlong eo; mme ya seka ya wa, gonne e ne e thaetswe mo lefikeng.",
                "26": "Mme mongwe le mongwe yo o utlwang dipuo tse tsa me mme a seka a a dira o tlaa tshwantshiwa le monna wa sematla, yo o agileng ntlo ya gagwe mo motlhabeng—",
                "27": "Mme pula ya fologa, le merwalela ya tla, le diphefo tsa foka, mme tsa itaya ntlong eo; mme ya wa, mme go ne go le gogolo go wa ga yone."
            },
            "15": {
                "1": "Mme jaanong go ne ga diragala gore fa Jesu a sena go khutlisa dipuo tse a latlhela matlho a gagwe mo tikologong mo matshwititshwiting, mme a ba raya a re: Bonang, lo utlwile dilo tse ke di rutileng pele ga ke tlhatlogela kwa go Ntate; jalo he, mang yo o gakologelwang dipuo tse tsa me, mme a di dira, ene ke tlaa mo tsosa ka letsatsi la bofelo.",
                "2": "Mme go ne ga diragala gore fa Jesu a sena go bua mafoko a a lemoga gore go ne go le bangwe gareng ga bone ba ba neng ba gakgametse, mme ba ipotsa se a tlaa se batlang mabapi le molao wa ga Moše; gonne ba ne ba sa tlhaloganye puo e e reng dilo tse dikgologolo di fetile, le gore dilo tsotlhe di nnile diša.",
                "3": "Mme a ba raya a re: Se gakgamaleng gore ke lo reile ka re dilo tse dikgologolo di fetile, le gore dilo tsotlhe di nnile diša.",
                "4": "Bonang, ke lo raya ke re molao o diragaditswe o o neng o filwe Moše.",
                "5": "Bonang, ke ene yo o neileng molao oo, mme ke ene yo o dirileng kgolagano le batho ba me Iseraele; jalo he, molao o diragaditswe mo go nna, gonne ke tlile go diragatsa molao; jalo he o na le phelelo.",
                "6": "Bonang, ga ke senye baporofiti, gonne bontsi jotlhe jo bo sa diragadiwang mo go nna, ammaaruri ke a lo raya, jotlhe bo tlaa diragadiwa.",
                "7": "Mme ka ntlha ya gore ke rile go lona gore dilo tse dikgologolo di fetile, ga ke senye tseo tse di builweng mabapi le dilo tse di tlaa tlang.",
                "8": "Gonne bonang, kgolagano e ke e dirileng le batho ba me ga e a diragadiwa yotlhe; mme molao o o neng o neilwe go Moše o na le bokhutlo mo go nna.",
                "9": "Bonang, ke molao, le lesedi. Lebang go nna, mme lo itshoke go ya kwa bokhutlong, mme lo tlaa tshela; gonne go ene yo o itshokang go ya kwa bokhutlong ke tlaa naya botshelo jo bosakhutleng.",
                "10": "Bonang, ke lo neile ditaelo; jalo he tshegetsang ditaelo tsa me. Mme se ke molao le baporofiti, gonne ka boammaaruri ba pakile ka ga nna.",
                "11": "Mme jaanong go ne ga diragala gore fa Jesu a sena go bua mafoko a, o ne a re go bao ba ba lesome le bobedi ba a neng a ba tlhophile:",
                "12": "Lo barutwana ba me; mme lo lesedi go batho ba, ba e leng masalela a ntlo ya ga Josefe.",
                "13": "Mme bonang, le ke lefatshe la boswa jwa lona; mme Rara o le neile go lona.",
                "14": "Mme ga go na ka nako epe Rara a mphileng taelo gore ke di bolele go bakaulengwe ba lona kwa Jerusalema.",
                "15": "Le e seng ka nako epe Rara o neng a mpha taelo gore ke bolele go bone mabapi le merafe e mengwe ya ntlo ya Iseraele, ba Rara a ba eteletseng pele go tswa mo lefatsheng.",
                "16": "Go le kana Rara o ntaetse, gore ke bolele go bone.",
                "17": "Gore dinku tse dingwe ke na natso tse e seng tsa lesaka le; le tsone ke tshwanetse go di tlisa, mme di tlaa utlwa lentswe la me; mme go tlaa nna le lesaka le le lengwe, le modisa a le mongwe.",
                "18": "Mme jaanong, ka ntlha ya go gagamala melala le tlhoka tumelo ba ne ba seka ba tlhaloganya lefoko la me; jalo he ke ne ka laelwa gore ke seka ka tlhola ke bua sepe ke Rara mabapi le selo se go bone.",
                "19": "Mme, ammaaruri, ke lo raya ke re Rara o ntaetse, mme ke se bolela go lona, gore lo ne lwa kgaoganngwa go tswa gareng ga bone ka ntlha ya boikepi jwa bone; jalo he ke ka ntlha ya boikepi jwa bone gore ga ba itse sepe ka lona.",
                "20": "Mme ammaaruri, ke lo raya gape ke re merafe e mengwe Rara o e kgaogantse go tswa mo go bone; mme ke ka ntlha ya boikepi jwa bone gore ga ba itse ka bone.",
                "21": "Mme ammaaruri ka re go lona, gore ke lona bone ba ka bone ke rileng: Dinku tse dingwe ke na le tsone tse e seng tsa lesaka le; tsone le tsone ke tshwanetse go di tlisa, mme di tlaa utlwa lentswe la me; mme go tlaa nna le lesaka le le lengwe, le modisa a le mongwe.",
                "22": "Mme ba ne ba seka ba ntlhaloganya, gonne ba ne ba gopola e ne e le Baditšhaba; gonne ba ne ba sa tlhaloganye gore Baditšhaba ba tlaa sokololwa ka thero ya bone.",
                "23": "Mme ba ne ba seka ba ntlhaloganya gore ke rile ba tlaa utlwa lentswe la me; mme ba ne ba seka ba ntlhaloganya gore Baditšhaba ga ba kitla ka nako epe ba utlwa lentswe la me—gore ga ke na go itshupa go bone fa e se ka Mowa o o Boitshepho.",
                "24": "Mme bonang, mmogo lo utlwile lentswe la me, e bile lo mpone; mme lo dinku tsa me, mme lo balelwa gareng ga bao ba Rara a ba mphileng."
            },
            "16": {
                "1": "Mme ammaaruri, ammaaruri, ka re go lona gore ke na le dinku tse dingwe, tse e seng tsa lefatshe le, le e seng tsa lefatshe la Jerusalema, le e seng mo dikarolong dipe tsa lefatshe leo mo tikologong kwa ke neng ke le teng go ruta.",
                "2": "Gonne bone ba ka bone ke buang ke bone ba ba iseng ka jaana ba utlwe lentswe la me; le e seng gore ka nako epe ke itshupe go bone.",
                "3": "Mme ke amogetse taelo go tswa go Rara gore ke ye go bone, le gore ba tlaa utlwa lentswe la me, mme ba tlaa balelwa gareng ga dinku tsa me, gore go tle go nne le lesaka le le lengwe le modisa a le mongwe; jalo he ke a tsamaya go itshupa go bone.",
                "4": "Mme ke lo laela gore lo tlaa kwala dipuo tse fa ke sena go tsamaya, gore fa e le gore batho ba me kwa Jerusalema, bone ba ba mponeng mme ba nna le nna mo tirelong ya me, ba sa botse Rara mo leineng la me, gore ba ka tla ba amogela kitso ya lona ka Mowa o o Boitshepho, ga mmogo le ya merafe e mengwe e ba sa itseng sepe ka yone, gore dipuo tse tse lo tlaa di kwalang di tlaa bewa mme di tlaa supegediwa go Baditšhaba, gore ka botlalo jwa Baditšhaba, masalela a peo ya bone, ba ba tlaa phatlaladiwang pele mo sefatlhogong sa lefatshe ka ntlha ya tlhoka tumelo ya bone, ba ka tlisiwa mo teng, kgotsa ba ka tlisiwe mo kitsong ya me, Morekolodi wa bone.",
                "5": "Mme jaanong foo ke tlaa ba kgobokanya go tswa dikhutlong tse nne tsa lefatshe; mme jaanong foo ke tlaa diragatsa kgolagano e Rara a e dirileng go batho botlhe ba ntlo ya Iseraele.",
                "6": "Mme go sego Baditšhaba, ka ntlha ya tumelo ya bone mo go nna, mo le ka Mowa o o Boitshepho, o o supang go bone ka ga nna le ka ga Rara.",
                "7": "Bonang, ka ntlha ya tumelo ya bone mo go nna, go bua Rara, le ka ntlha ya go tlhoka tumelo ga lona, O ntlo ya Iseraele, mo malatsing a bofelo boammaaruri bo tlaa tla go Baditšhaba, gore botlalo jwa dilo tse bo tlaa itsesiwe go bone.",
                "8": "Mme khutsafalo, go bua Rara, go ba ba sa dumeleng ba Baditšhaba—gonne go sa kgathalesege ba tlile pele mo sefatlhogong sa lefatshe le, mme ba phatlaladitse batho ba me ba e leng ba ntlo ya Iseraele; mme batho ba me ba e leng ba ntlo ya Iseraele ba lelekilwe go tswa gareng ga bone, mme ba gatakilwe ka fa tlase ga dinao ke bone;",
                "9": "Mme ka ntlha ya mautlwelobotlhoko a ga Rara go Baditšhaba, le gape dikatlholo tsa ga Rara mo bathong ba me ba e leng ba ntlo ya Iseraele, ammaaruri, ammaaruri, ka re go lona, gore morago ga tse tsotlhe, mme ke dirile gore batho ba me ba e leng ba ntlo ya Iseraele go itewa, le go bogisiwa, le go lelekwa, le go kobiwa go tswa gareng ga bone, le go tla go ilwa ke bone, le go nna mosumo le naane gareng ga bone—",
                "10": "Mme jalo go laetse Rara gore ke lo reye ke re: Ka letsatsi leo fa Baditšhaba ba tlaa dirang sebe kgatlhanong le efangele ya me, mme ba gana botlalo jwa efangele ya me, mme ba tlaa tsholetsegela godimo mo boikgogomosong jwa dipelo tsa bone godimo ga ditšhaba tsotlhe, le godimo ga batho botlhe ba lefatshe lotlhe, mme ba tlaa bo ba tletse ka mekgwa yotlhe ya go aka, le ya ditsietso, le ya bosinyi, le mekgwa yotlhe ya boitimokanyi, le dipolao, le boperesiti-boferefere, le boaka, le ya bodiabole jwa sephiri; mme fa ba ka dira dilo tseo tsotlhe, mme ba gana botlalo jwa efangele ya me, bonang, go bua Rara, ke tlaa tlisa botlalo jwa efangele ya me go tswa gareng ga bone.",
                "11": "Mme jaanong foo ke tlaa gakologelwa kgolagano ya me e ke e dirileng go batho ba me, O ntlo ya Iseraele, mme ke tlaa tlisa efangele ya me go bone.",
                "12": "Mme ke tlaa bontsha go lona, O ntlo ya Iseraele, gore Baditšhaba ga ba na go nna le thata godimo ga lona; mme ke tlaa gakologelwa kgolagano ya me go lona, O ntlo ya Iseraele, mme lo tlaa tla go kitso ka botlalo jwa efangele ya me.",
                "13": "Mme fa Baditšhaba ba ka ikotlhaya mme ba boela go nna, go bua Rara, bonang ba tlaa balelwa gareng ga batho ba me, O ntlo ya Iseraele.",
                "14": "Mme ga ke na go letlelela batho ba me, ba e leng ba ntlo ya Iseraele, go ralala gareng ga bone, mme ba ba gataka, go bua Rara.",
                "15": "Mme fa ba ka seka ba fetogela go nna, mme ba obamela lentswe la me, ke tlaa ba letlelela, ee, ke tlaa letlelela batho ba me, O ntlo ya Iseraele, gore ba tlaa ralala gareng ga bone, mme ba tlaa ba gataka, mme ba tlaa tshwana le letswai le le latlhegetsweng ke tlatso ya lone, mme le e leng go tswa foo go ya pele le lesenang mosola fa e se go latlhelwa kwa ntle, le go gatakwa ka fa tlase ga dinao tsa batho ba me, O ntlo ya Iseraele.",
                "16": "Ammaaruri, ammaaruri, ke a lo raya, jalo Rara o ntaetse—gore ke neele go batho ba lefatshe le go nna boswa jwa bone.",
                "17": "Mme jaanong foo mafoko a ga moporofiti Isaia a tlaa diragadiwa, a a reng:",
                "18": "Balebeledi ba gago ba tlaa tsholetsa lentswe; ka lentswe mmogo ba tlaa opela, gonne ba tlaa bona leitlho go leitlho fa Morena a tlaa tlisa gape Sione.",
                "19": "Thubegang ka boipelo, opelang mmogo, lona mafelo a matlotla a Jerusalema; gonne Morena o gomoditse batho ba gagwe, o rekolotse Jerusalema.",
                "20": "Morena o apotse letsogo la gagwe le le boitshepho mo matlhong a ditšhaba tsotlhe; mme dikhutlo tsotlhe tsa lefatshe di tlaa bona poloko ya Modimo."
            },
            "17": {
                "1": "Bonang, jaanong go ne ga diragala gore fa Jesu a sena go bua mafoko a a leba mo tikologong gape mo matshwititshwiting, mme a ba raya a re: Bonang, nako ya me e fa seatleng.",
                "2": "Ke lemoga gore le bokowa, gore ga lo kake lwa tlhaloganya mafoko a me otlhe a ke a laetsweng ke Rara go a bua go lona ka nako e.",
                "3": "Jalo he, tsamayang lona kwa malwapeng a lona, mme lo akanye ka boteng mo dilong tse ke di buileng, mme le botse Rara, mo leineng la me, gore lo ka tla lwa tlhaloganya, mme lo baakanyetse megopolo ya lona kamoso, mme ke tlaa go lona gape.",
                "4": "Mme jaanong ke ya go Rara, le gape go itshupa go merafe ya Iseraele e e latlhegileng, gonne ga ba a latlhega go Rara, gonne o itse kwa a ba tseetseng teng.",
                "5": "Mme go ne ga diragala gore fa Jesu a sena go bua jalo, a latlhela matlho a gagwe mo tikologong gape mo matshwititshwiting, mme a bona ba ne ba le mo dikeleding, mme ba lebile ka nitamo mo go ene jaaka e kete ba tlaa mo kopa go nna sebaka se seleelenyana le bone.",
                "6": "Mme o ne a ba raya a re: Bonang, dijelo tsa me di tletse bopelotlhomogi go ya go lona.",
                "7": "A lo na le bangwe ba ba lwalang gareng ga lona? Ba tliseng fano. A lo na le bangwe ba ba kotsepeleng, kgotsa difofu, kgotsa ba ba tlhotsang, kgotsa digole, kgotsa ba ba lopero, kgotsa ba ba suleng mhama, kgotsa bosusu, kgotsa ba ba bogisegang ka mongwe mokgwa? Ba tliseng fano mme ke tlaa ba fodisa, gonne ke na le bopelotlhomogi mo go lona; dijelo tsa me di tletse kutlwelobotlhoko.",
                "8": "Gonne ke lemoga gore lo eletsa gore ke bontshe go lona se ke se dirileng go bakaulengwe ba lona kwa Jerusalema, gonne ke bona gore tumelo ya lona e lekane gore ke lo fodise.",
                "9": "Mme go ne ga diragala gore fa a sena go bua jalo, matshwititshwiti otlhe, ka seopo sengwe, ba ne ba ya pele ka balwetse ba bone le ba ba bogisegang ba bone, le ba ba golafetseng ba bone, le ka difofu tsa bone, le ka dimumu tsa bone, le ka botlhe ba ba neng ba bogisega ka mokgwa mongwe; mme o ne a ba fodisa mongwe le mongwe jaaka ba ne ba tlisiwa pele go ene.",
                "10": "Mme ba ne botlhe, bao ba ba neng ba fodisitswe le bao ba ba neng ba itekanetse, ba obama fa dinaong tsa gagwe, mme ba ne ba mo obamela; mme bontsi jotlhe jo bo neng jwa kgona go tla gonne matshwititshwiti ba ne ba suna dinao tsa gagwe, mo e leng gore ba ne ba tlhapisa dinao tsa gagwe ka dikeledi tsa bone.",
                "11": "Mme go ne ga diragala gore a laela gore bana ba bone ba banyennyane ba tlisiwe.",
                "12": "Jalo ba ne ba tlisa bana ba bone ba banyennyane mme ba ba baya fa fatshe mo tikologong ya gagwe, mme Jesu a ema fa gare; mme matshwititshwiti a naya tsela go fitlhelela botlhe ba tlisitswe go ene.",
                "13": "Mme go ne ga diragala gore fa ba sena go tlisiwa botlhe, mme Jesu a eme fa gare, a laela matshwititshwiti gore a khubame fatshe mo mmung.",
                "14": "Mme go ne ga diragala gore fa ba sena go khubama mo mmung, Jesu o ne a koma mo teng ga gagwe, mme a re: Rara, ke tshwenyegile ka ntlha ya boleo jwa batho ba ntlo ya Iseraele.",
                "15": "Mme fa a sena go bua mafoko a, ene ka boene le ene a khubama mo lefatsheng; mme bonang a rapela go Rara, mme dilo tse a neng a di rapela ga di kake tsa kwalwa, mme matshwititshwiti ba ne ba nna le bosupi ba ba neng ba mo utlwa.",
                "16": "Mme morago ga mokgwa o ba naya bosupi: Leitlho ga le ise le ko le bone, le fa e le tsebe go utlwa, pele, dilo tse dikgolo le tse di gakgamatsang jaana jaaka re bone le go utlwa Jesu a bua go Rara;",
                "17": "Mme ga go leleme lepe le le ka buang, le e seng gore di ka kwala ke motho ope, le e seng gore dipelo tsa batho di ka tlhaloganya dilo tse dikgolo tse di gakgamatsang jaana jaaka tse mmogo re boneng le go utlwa Jesu a bua; mme ga gona ope yo o ka akanyang boipelo jo bo neng jwa tlatsa botho jwa rona ka nako e re neng re utlwa Jesu a re rapelela go Rara.",
                "18": "Mme go ne ga diragala gore fa Jesu a sena go dira bokhutlo jwa go rapela go Rara, a emelela; mme go ne go le bogolo jalo boipelo jwa matshwititshwiti gore ba ne ba tlalelwa.",
                "19": "Mme go ne ga diragala gore Jesu a bue go bone, mme a ba laela emelelelang.",
                "20": "Mme ba emelela go tswa fa fatshe, mme a ba raya a re: Go sego lona ka ntlha ya tumelo ya lona. Mme jaanong bonang, boipelo jwa me bo tletse.",
                "21": "Mme fa a sena go bua mafoko a, a lela, mme matshwititshwiti a nna le bosupi jwa gone, mme a tsaya bana ba bone ba banyennyane, bongwe ka bongwe, mme a ba segofatsa, mme a ba rapelela go Rara.",
                "22": "Mme fa a sena go dira se a lela gape;",
                "23": "Mme a bua go matshwititshwiti, mme a ba raya a re: Bonang ba banyennyane ba lona.",
                "24": "Mme jaaka ba leba go bona ba latlhela matlho a bone go ya ntlheng ya legodimo, mme ba ne ba bona magodimo a bulega, mme ba bona baengele ba fologelela go tswa mo legodimong jaaka e kete ba mo gare ga molelo; mme ba tla tlase mme ba dikaganyetsa bao ba banyennyane, mme ba ne ba dikaganyediwa ke molelo; mme baengele ba ne ba direla go bone.",
                "25": "Mme matshwititshwiti a ne a bona le go utlwa mme ba nna le bosupi; mme ba itse gore bosupi jwa bone ke boammaaruri gonne bone botlhe ba ne ba bona le go utlwa, motho mongwe le mongwe go ka boene; mme ba ne ba le mo palong e ka nna dikete di le pedi le makgolo a le matlhano a batho; mme ba ne ba akaretsa banna, basadi, le bana."
            },
            "18": {
                "1": "Mme go ne ga diragala gore Jesu a laele barutwana ba gagwe gore ba tlise pele senkgwe le mofine go ene.",
                "2": "Mme fa ba santse ba latile senkgwe le mofine, a laela matshwititshwiti gore ba nne fatshe.",
                "3": "Mme fa barutwana ba tlile ka senkgwe le mofine, a tsaya senkgwe mme a se kgaola mme a se segofatsa; mme a naya go barutwana mme a laela gore ba je.",
                "4": "Mme fa ba sena go ja mme ba kgotshe, a laela gore ba neye go matshwititshwiti.",
                "5": "Mme fa matshwititshwiti a sena go ja mme a kgotshe, a raya barutwana a re: Bonang go tlaa nna le mongwe a tlhomilwe gareng ga lona, mme go ene ke tlaa naya thata gore o tlaa kgaoganya senkgwe mme a se segofatse mme a se neye go batho ba kereke ya me, go botlhe bao ba ba tlaa dumelang mme ba kolobediwa mo leineng la me.",
                "6": "Mme se lo tlaa tlhokomela go se dira ka nako tsotlhe, le jaaka ke dirile, le jaaka ke kgaogantse senkgwe le go se segofatsa mme ka se naya go lona.",
                "7": "Mme se lo tlaa se dira mo kgakologelong ya mmele wa me, o ke o bontshitseng go lona. Mme e tlaa nna bopaki go Rara gore lo nkgakologelwa ka nako tsotlhe. Mme fa lo nkgalogelwa ka nako tsotlhe lo tlaa nna le Mowa wa me go nna le lona.",
                "8": "Mme go ne ga diragala gore fa a bua mafoko a, a laela barutwana ba gagwe gore ba tseye mofine wa senwelo mme ba nwe bontlha jwa one, le gore gape ba neye go matshwititshwiti gore ba tle ba o nwe.",
                "9": "Mme go ne ga diragala gore ba ne ba dira jalo, mme ba ne ba o nwa mme ba kgora; mme ba naya go matshwititshwiti, mme ba ne ba a nwa, mme ba ne ba kgora.",
                "10": "Mme fa barutwana ba dirile se, Jesu a ba raya a re: Go sego lona ka ntlha ya selo se se lo se dirileng, gonne se ke tiragatso ya ditaelo tsa me, mme se se supa go Rara gore lo rata go dira seo se ke lo se laetseng.",
                "11": "Mme se lo tlaa se dira ka nako tsotlhe kwa go bao ba ba ikotlhayang mme ba kolobediwa mo leineng la me; mme lo tlaa se dira mo kgakologelong ya madi a me, a ke a tshololetseng lona, gore lo ka tla lwa supa go Rara gore lo nkgakologelwa ka nako tsotlhe. Mme fa lo nkgakologelwa ka nako yotlhe lo tlaa nna le Mowa wa me go nna le lona.",
                "12": "Mme ke naya go lona taelo gore lo dire dilo tse. Mme fa lo ka dira dilo tse ka nako tsotlhe go sego lona, gonne lo agile mo lefikeng la me.",
                "13": "Mme mang gareng ga lona yo o tlaa dirang go feta kgotsa go fetwa ke tse ga ba a aga mo lefikeng la me, mme ba agile mo motheong o o motlhaba; mme fa pula e fologa, le merwalela e tla, le diphefo di foka, mme di itaya mo go bone, ba tlaa wa, mme dikgoro tsa molete di eme sentle go ba amogela.",
                "14": "Jalo he go sego lona fa lo ka tshegetsa ditaelo tsa me, tse Rara a di ntaetseng gore ke di neye go lona.",
                "15": "Ammaaruri, ammaaruri, ka re go lona, lo tshwanetse lo tlhokomele mme lo rapele ka nako tsotlhe, e se re kgotsa lo raelwe ke diabole, mme lo isiwe go sele botshwarwa ke ene.",
                "16": "Mme jaaka ke rapetse gareng ga lona le jalo tota lo tlaa rapela mo kerekeng ya me, gareng ga batho ba me ba ba ikotlhayang mme ba kolobediwa mo leineng la me. Bonang ke lesedi; ke beile sekai go lona.",
                "17": "Mme go ne ga diragala gore fa Jesu a sena go bua mafoko a go barutwana ba gagwe, a fetogela gape go matshwititshwiti mme a ba raya a re:",
                "18": "Bonang, ammaaruri, ammaaruri, ka re go lona, lo tshwanetse lo lebelele mme lo rapele ka nako tsotlhe e se re kgotsa lwa tsena mo thaelong; gonne Satane o eletsa go lo tsaya, gore o ka tla a lo olosa jaaka korong.",
                "19": "Jalo he lo tshwanetse ka nako tsotlhe lo rapele Rara mo leineng la me;",
                "20": "Mme eng le eng se lo tlaa se kopang Rara mo leineng la me, se se siameng, lo dumela gore lo tlaa amogela, bonang se tlaa newa go lona.",
                "21": "Rapelang mo malwapeng a lona go Rara, mo leineng la me ka nako tsotlhe, gore basadi ba lona le bana ba lona ba ka segofadiwa.",
                "22": "Mme bonang, lo tlaa kopana mmogo gantsi; mme ga lo na go itsa motho ope go tla go lona fa lo kopana mmogo mme ba letleleleng gore ba ka tla go lona mme lo seka lwa ba itsa;",
                "23": "Mme lo tlaa ba rapelela, mme ga lo na go ba kobela kwa ntle; mme fa e le gore ba tla go lona gantsi lo tlaa ba rapelela kwa go Rara, mo leineng la me.",
                "24": "Jalo he, tsholetsang lesedi la lona gore le ka tla la phatsima go lefatshe. Bonang ke lesedi le lo tlaa le tsholetsang—seo se le se boneng ke se dira. Bonang lo bona gore ke rapetse go Rara, mme lotlhe lo bone ka matlho.",
                "25": "Mme lo bone gore ke laetse gore ope wa lona a seka a tsamaya, mme boemong jwa moo ke laetse gore lo tle go nna, gore lo ka tla lwa utlwa le go bona; le jalo tota lo tlaa dira go lefatshe; mme mang le mang yo o robang taelo e o itetlelela gore a isiwe mo thaelong.",
                "26": "Mme jaanong go ne ga diragala gore fa Jesu a sena go bua mafoko a, a busetsa matlho a gagwe gape mo barutwaneng ba a neng a ba tlhophile, mme a ba raya a re:",
                "27": "Bonang ammaaruri, ammaaruri, ka re go lona, ke naya go lona taelo e nngwe, mme jaanong foo ke tshwanetse go ya kwa go Rara gore ke ka tla ka diragatsa ditaelo tse dingwe tse a di mphileng.",
                "28": "Mme jaanong bonang, e ke taelo e ke e nayang go lona, gore lo seka lwa letlelela ope lo itse, go tsaya mmele wa me le madi a sa itekanela, fa lo tlaa o direla:",
                "29": "Gonne yoo yo o jang le go nwa mmele le madi a me a sa itekanela o ja le go nwela khutso go botho jwa gagwe; jalo he fa lo itse gore motho ga a lekana go ja le go nwa mmele le madi a me lo tlaa mo itsa.",
                "30": "Le fa go ntse jalo, ga lo na go mo koba go tswa gareng ga lona, mme lo tlaa mo ruta le go mo rapelela go Rara, mo leineng la me; mme fa go ka nna gore o a ikotlhaya mme o a kolobediwa mo leineng la me, jaanong foo lo tlaa mo amogela, mme lo tlaa direla go ene mmele wa me le madi.",
                "31": "Mme fa a sa ikotlhaye ga a na go balelwa gareng ga batho ba me, gore o ka tla a seka a senya batho ba me, gonne bonang ke itse dinku tsa me, mme di na le palo.",
                "32": "Le fa go ntse jalo, lo seka lwa mo koba mo disenagogeng tsa lona, kgotsa mafelo a lona a kobamelo, gonne go ba ba jalo lo tlaa tswelela go ruta; gonne ga lo itse gore ba tlaa boa leng mme ba ikotlhaya, mme ba tla go nna ka maikaelelo a a tletseng a pelo, mme ke tlaa ba fodisa; mme lo tlaa nna mokgwa wa go tlisa poloko go bone.",
                "33": "Jalo he, tshegetsang dipuo tse tse ke lo di laetseng gore lo seka lwa tla ka fa tlase ga pono molato le kotlhao; gonne khutsafalo go ene yo Rara a mo atlholang.",
                "34": "Mme ke naya go lona ditaelo tse ka ntlha ya manganga a a neng a le teng gareng ga lona. Mme go sego lona fa lo sena manganga gareng ga lona.",
                "35": "Mme jaanong ke ya go Rara, gonne go tlhokafala gore ke ye go Rara ka ntlha ya lona.",
                "36": "Mme go ne ga diragala gore fa Jesu a sena go dira bokhutlo jwa mafoko a, a ama ka seatla sa gagwe barutwana ba a neng a ba tlhophile, bongwe ka bongwe, le go fitlhelela a ba amile botlhe, mme a bua le bone jaaka fa a ba ama.",
                "37": "Mme matshwititshwiti a seka a utlwa mafoko a a neng a a bua, jalo he ba ne ba seka ba nna le bosupi; mme barutwana ba baya bosupi gore o ba neile thata go naya Mowa o o Boitshepho. Mme ke tlaa lo bontsha gotsweng fano gore pego e ke boammaaruri.",
                "38": "Mme go ne ga diragala gore fa Jesu a sena go ba ama botlhe, go ne ga tla leru mme la apesa matshwititshwiti mo ba neng ba seka ba bona Jesu.",
                "39": "Mme fa ba ne ba apesitswe a emelela go tswa mo go bone, mme a tlhatlogela mo legodimong. Mme barutwana ba bona mme ba ne ba nna le bosupi gore o tlhatlogetse gape kwa legodimong."
            },
            "19": {
                "1": "Mme jaanong go ne ga diragala gore fa Jesu a sena go tlhatlogela kwa legodimong, matshwititshwiti a ne a phatlalala, mme monna mongwe le mongwe o ne a tsaya mosadi wa gagwe le bana ba gagwe mme a boela kwa lwapeng la gagwe.",
                "2": "Mme go ne ga tsosiwa modumo kwa ntle gareng ga batho gone foo, pele ga go nna lefifi, gore matshwititshwiti a bone Jesu, le gore o ne a rutile go bone, le gore o tlaa itshupa gape ka moso go matshwititshwiti.",
                "3": "Ee, le bosigo jotlhe tota go ne ga tsosiwa modumo kwa ntle mabapi le Jesu; le mo e leng gore ba ne ba romela pele go batho gore ba ne ba le bantsi, ee, palo e kgolo mo go feteletseng, ba ne ba dira mo go feteletseng bosigo joo jotlhe, gore ba ka tla ka moso mo lefelong kwa Jesu a tlaa itshupang go matshwititshwiti.",
                "4": "Mme go ne ga diragala gore ka moso, fa matshwititshwiti a kgobokane mmogo, bonang, Nifae le morwarraagwe yo a neng a mo tsositse mo baswing, yo leina la gagwe e neng e le Timotheo, ga mmogo le morwawe, yo leina la gagwe e neng e le Jonase, ga mmogo le Mafonae, le Mafonaeha, morwarraagwe, le Khumane, le Khumenanhae, le Jeremia, le Shemonane, le Jonase, le Setekia, le Isaia—jaanong a e ne e le maina a barutwana ba Jesu a neng a ba tlhophile—mme go ne ga diragala gore ba ye pele mme ba ema gareng ga matshwititshwiti.",
                "5": "Mme bonang, matshwititshwiti a ne a le magolo mo e leng gore ba ne ba dirwa gore ba kgaoganngwe ka ditlhopha di le lesome le bobedi.",
                "6": "Mme ba ba lesome le bobedi ba ne ba ruta matshwititshwiti; mme bonang, ba ne ba dira gore matshwititshwiti a khubame mo sefatlhogong sa lefatshe, mme ba rapele go Rara mo leineng la ga Jesu.",
                "7": "Mme barutwana ba ne ba rapela go Rara le bone mo leineng la ga Jesu. Mme go ne ga diragala gore ba emelele mme ba ruta go batho.",
                "8": "Mme fa ba sena go ruta mafoko one ao a Jesu a neng a a buile—sepe se sa farologane le mafoko a Jesu a neng a a buile—bonang, ba khubama gape mme ba rapela go Rara mo leinang la ga Jesu.",
                "9": "Mme ba ne ba rapelela seo se ba neng ba se eletsa go feta; mme ba ne ba eletsa gore Mowa o o Boitshepho o newe go bone.",
                "10": "Mme fa ba sena go rapela jalo ba ya tlase fa losing lwa metsi, mme matshwititshwiti a ba sala morago.",
                "11": "Mme go ne ga diragala gore Nifae a ye tlase mo metsing mme a kolobediwa.",
                "12": "Mme a tla godimo go tswa mo metsing mme a simolola go kolobetsa. Mme a kolobetsa botlhe bao ba Jesu a neng a ba tlhophile.",
                "13": "Mme go ne ga diragala gore fa ba ne ba kolobeditswe botlhe mme ba tla godimo go tswa mo metsing, Mowa o o Boitshepho o ne wa wela mo go bone, mme ba tlala ka Mowa o o Boitshepho le ka molelo.",
                "14": "Mme bonang, ba ne ba dikaganyediwa jaaka e kete e ne e le ka molelo; mme o ne wa fologa go tswa kwa legodimong, mme matshwititshwiti a ne a o bona, mme ba ne ba nna bosupi; mme baengele ba ne ba tla tlase go tswa kwa legodimong mme ba ne ba ruta go bone.",
                "15": "Mme go ne ga diragala gore fa baengele ba ne ba ruta go barutwana, bonang, Jesu o ne a tla mme a ema fa gare mme a ba ruta.",
                "16": "Mme go ne ga diragala gore a bue le matshwititshwiti, mme a ba laela gore ba khubame gape fa fatshe, le gape gore barutwana ba gagwe ba khubame fa fatshe.",
                "17": "Mme go ne ga diragala gore fa ba sena go khubama fa fatshe botlhe, a laela barutwana ba gagwe gore ba rapele.",
                "18": "Mme bonang, ba simolola go rapela; mme ba ne ba rapela go Jesu, ba mmitsa Morena wa bone le Modimo wa bone.",
                "19": "Mme go ne ga diragala gore Jesu a emelele go tswa fa gare ga bone, mme a tsamaela fale go tswa fa go bone mme a ikobela fa fatshe, mme a re:",
                "20": "Rara, ke go leboga gore o neile Mowa o o Boitshepho go ba ba ke ba tlhophileng; mme ke ka ntlha ya tumelo ya bone mo go nna gore ke bo ke ba tlhophile go tswa mo lefatsheng.",
                "21": "Rara, ke go rapela gore o neye Mowa o o Boitshepho go bone botlhe ba ba tlaa dumelang mo mafokong a bone.",
                "22": "Rara, o ba file Mowa o o Boitshepho ka ntlha ya gore ba dumela mo go nna; mme o bona gore ba dumela mo go nna ka ntlha ya gore o a ba utlwa, mme ba rapela go nna; mme ba rapela go nna ka ntlha ya gore ke na le bone.",
                "23": "Mme jaanong Rara, ke ba rapelela go wena, ga mmogo le botlhe bao ba ba tlaa dumelang mo mafokong a bone, gore ba ka tla ba dumela mo go nna, gore ke ka tla ka nna mo go bone jaaka wena, Rara, o le mo go nna, gore re ka nna bongwe.",
                "24": "Mme go ne ga diragala gore fa Jesu a sena go rapela jalo go Rara, a tla go barutwana ba gagwe, mme bonang, ba ne ba ntse ba tsweletse, kwa ntle ga go ema, go rapela go ene; mme ba ne ba seka ba dirisa mafoko a le mantsi, gonne go ne go neilwe go bone se ba tshwanetseng go rapela, mme ba ne ba tletse keletso.",
                "25": "Mme go ne ga diragala gore Jesu a ba segofatse jaaka ba rapela go ene; mme tebego ya sefatlhogo sa gagwe e ne ya nyenya mo go bone, mme lesedi la tebego ya sefatlhogo sa gagwe le ne la phatsima mo go bone, mme bonang ba ne ba le bosweu jaaka tebego ya sefatlhogo ga mmogo le diaparo tsa ga Jesu; mme bonang bosweu jwa teng bo ne bo feta bosweu jotlhe, ee, le tota go ne go sena sepe mo lefatsheng se se sweu jaaka bosweu jwa teng.",
                "26": "Mme Jesu a ba raya a re: tswelelang le rapele; le fa go ntse jalo ba ne ba seka ba emisa go rapela.",
                "27": "Mme a fetoga go tswa mo go bone gape, a tsamaela fale mme a ikobela fa fatshe; mme a rapela gape go Rara, a re:",
                "28": "Rara, ke a go leboga gore o itshekisitse bao ba ke ba tlhophileng, ka ntlha ya tumelo ya bone, mme ke a ba rapelela, le gape bone ba ba tlaa dumelang mo mafokong a bone, gore ba ka tla ba itshekisiwa mo go nna, ka tumelo ya bone mo mafokong a bone, fela jaaka ba itshekisitswe mo go nna.",
                "29": "Rara, ga ke rapelele lefatshe, mme bao ba o ba nneileng go tswa mo lefatsheng, ka ntlha ya tumelo ya bone, gore ba ka tla ba itshekisiwa mo go nna, gore ke ka nna mo go bone jaaka wena, Rara, o le mo go nna, gore re ka tla ra nna bongwe, gore ke ka tla ka galalediwa mo go bone.",
                "30": "Mme fa Jesu a sena go bua mafoko a a tla gape go barutwana ba gagwe; mme bonang ba ne ba rapela ka nitamo, kwa ntle ga go ema, go ene; mme o ne a nyenya mo go bone gape; mme bonang ba ne ba le basweu le jaaka Jesu tota.",
                "31": "Mme go ne ga diragala gore o ne a tsamaela fale mme a rapela go Rara;",
                "32": "Mme loleme ga lo kake lwa bua mafoko a a neng a a rapela, le e seng gore go ka kwalwa ke motho mafoko a a neng a a rapela.",
                "33": "Mme matshwititshwiti a ne a utlwa mme a nna bosupi; mme dipelo tsa bone di ne di bulegile mme ba ne ba tlhaloganya mo dipelong tsa bone mafoko a a neng a a rapela.",
                "34": "Le fa go ntse jalo, go ne go le gogolo jalo le kgakgamatso mafoko a a neng a a rapela mo e leng gore ga a kake a kwalwa, le e seng gore a buiwe ke motho.",
                "35": "Mme go ne ga diragala gore fa Jesu a ne a dirile bokhutlo jwa go rapela a tla gape kwa barutwaneng, mme a ba raya a re: Tumelo e kgolo jaana ga ke ise ke e bone gareng ga Bajuta; ka jalo he ke ne ke ka seka ka bontsha go bone dikgakgamatso tse dikgolo jaana, ka ntlha ya tlhoka tumelo ya bone.",
                "36": "Ammaaruri ka re go lona, ga go bape ba bone ba ba boneng dilo tse dikgolo jaana jaaka lo bone; le e seng gore ba utlwe dilo tse dikgolo jaana jaaka lo utlwile."
            },
            "20": {
                "1": "Mme go ne ga diragala gore a laele matshwititshwiti gore ba emise go rapela, ga mmogo le barutwana ba gagwe. Mme a ba laela gore ba seka ba emisa go rapela mo dipelong tsa bone.",
                "2": "Mme a ba laela gore ba emelele mme ba eme ka dinao tsa bone. Mme ba emelela mme ba ema ka dinao tsa bone.",
                "3": "Mme go ne ga diragala gore a kgaoganye senkgwe gape mme a se segofatse, mme a neye go barutwana go ja.",
                "4": "Mme fa ba sena go ja a ba laela gore ba kgaoganye senkgwe, mme ba neye matshwititshwiti.",
                "5": "Mme fa ba sena go naya matshwititshwiti o ne gape a ba naya mofine go nwa, mme a ba laela gore ba neye matshwititshwiti.",
                "6": "Jaanong, go ne go sena senkgwe, le fa e le mofine, tse di tlisitsweng ke barutwana, le fa e le ke matshwititshwiti;",
                "7": "Mme o ne ka boammaaruri a naya go bone senkgwe go ja, ga mmogo le mofine go nwa.",
                "8": "Mme a re go bone: Ene yo o jang senkgwe se o jela mmele wa me kwa bothong jwa gagwe; mme ene yo o nwang mofine o o nwela madi a me kwa bothong jwa gagwe; mme botho jwa gagwe ga bo kitla bo tlhola bo tshwarwa ke tlala le fa e le go nyora, mme bo tlaa tlala.",
                "9": "Jaanong, fa matshwititshwiti otlhe a sena go ja le go nwa, bonang, ba ne ba tlala ka Mowa; mme ba ne ba goa ka lentswe le le lengwe, mme ba naya kgalalelo go Jesu, yo ba neng ga mmogo ba mmona le go mo utlwa.",
                "10": "Mme go ne ga diragala gore fa ba botlhe ba sena go naya kgalalelo go Jesu, a ba raya a re: Bonang jaanong ke fetsa taelo e Rara a e ntaetseng mabapi le batho ba, ba e leng masalela a ntlo ya Iseraele.",
                "11": "Lo gakologelwa gore ke buile le lona, mme ka re fa mafoko a ga Isaia a tlaa diragadiwa—bonang a kwadilwe, lo na le one fa pele ga lona, jalo he a sekasekeng—",
                "12": "Mme ammaaruri, ammaaruri, ka re go lona, gore fa a tlaa diragadiwa jaanong foo ke tiragatso ya kgolagano e Rara a e dirileng go batho ba gagwe, O ntlo ya Iseraele.",
                "13": "Mme jaanong foo masalela, a a tla bong a phatlaletse mo sefatlhogong sa lefatshe, a tlaa kgobokanngwa go tswa kwa botlhaba le go tswa kwa bophirima, le go tswa kwa borwa le go tswa kwa bokone; mme ba tlaa tlisiwa mo kitsong ya Morena Modimo wa bone, yo o ba rekolotseng.",
                "14": "Mme Rara o ntaetse gore ke neele go lona lefatshe le, go nna boswa jwa lona.",
                "15": "Mme ke lo raya ke re, gore fa Baditšhaba ba sa ikotlhaye morago ga lesego le ba tlaa le amogelang, morago ga ba sena go phatlalatsa batho ba me—",
                "16": "Jaanong foo lo tlaa, ba lo leng masalela a ntlo ya ga Jakobe, ya pele gareng ga bone; mme lo tlaa nna mo gareng ga bone ba ba tla bong ba le bantsi; mme lo tlaa bo lo le gareng ga bone jaaka tau gareng ga diphologolo tsa sekgwa, le jaaka tawana gareng ga matsomane a dinku, yo, fa a ka ralala mmogo a gatakang fa fatshe le go gagolaka ditoki, mme ope ga a kake a golola.",
                "17": "Seatla sa gago se tlaa tsholediwa godimo ga baganetsi botlhe ba gagwe, mme baba botlhe ba gagwe ba tlaa kgaolwa.",
                "18": "Mme ke tlaa kgobokanya batho ba me mmogo jaaka monna a kgobokanya dingata tsa gagwe mo seboaneng.",
                "19": "Gonne ke tlaa dira batho ba me ba le bone Rara a golaganeng, ee, ke tlaa dira lonaka lwa gago tshipi, mme ke tlaa dira ditlhako tsa gago borase. Mme o tlaa betsa ditokitoki batho ba le bantsi; mme ke tlaa kgethela poelo ya bone go Morena, le dilwana tsa bone go Morena wa lefatshe lotlhe. Mme bonang, ke ene yo o se dirang.",
                "20": "Mme go tlaa diragala, go bua Rara, gore tšhaka ya tshiamiso ya me e tlaa akgega mo godimo ga bone mo letsatsing leo; mme kwa ntle ga ba ikotlhaya e tlaa wela mo go bone, go bua Rara, ee, le mo ditšhabeng tsotlhe tsa Baditšhaba.",
                "21": "Mme go tlaa diragala gore ke tlaa tlhoma batho ba me, O ntlo ya Iseraele.",
                "22": "Mme bonang, batho ba ke tlaa ba tlhoma mo lefatsheng le, mo go diragatseng kgolagano e ke e dirileng le rraalona Jakobe; mme e tlaa nna Jerusalema yo Mosha. Mme dithata tsa legodimo di tla bo di le mo gareng ga batho ba; ee, le nna tota ke tla bo ke le mo gareng ga lona.",
                "23": "Bonang, ke ene yo Moše a buileng ka ga ene, a re: Moporofiti Morena Modimo wa lona o tlaa mo emeletsa go lona wa bakaulengwe ba lona, jaaka go nna; ene lo tlaa mo utlwa mo dilong tsotlhe eng le eng se a tlaa se lo rayang. Mme go tlaa diragala gore motho mongwe le mongwe yo o tlaa sekeng a utlwe moporofiti yoo o tlaa kgaolwa go tswa gareng ga batho.",
                "24": "Ammaaruri ka re go lona, ee, le baporofiti botlhe go tswa go Samuele le bao ba ba latelang morago, bontsi jotlhe ba ba buileng, ba pakile ka ga nna.",
                "25": "Mme bonang, lo bana ba baporofiti; mme lo ba ntlo ya Iseraele; mme lo ba kgolagano e Rara a e dirileng le borraalona, a re go Aberahame: Le mo peong ya gago lotso lotlhe lwa lefatshe lo tlaa segofadiwa.",
                "26": "Rara a ntsositse go lona pele, mme a nthomile go lo segofatsa mo go fetoleng mongwe le mongwe wa lona go tswa mo boikeping jwa gagwe; mme se ka ntlha ya gore lo bana ba kgolagano—",
                "27": "Mme morago ga seo lo ne lo segofaditswe jaanong foo go diragatsa Rara kgolagano e a e dirileng le Aberahame, a re: Mo peong ya gago lotso lotlhe lwa lefatshe lo tlaa segofadiwa—mo go tsheleng ga Mowa o o Boitshepho ka nna mo Baditšhabeng, lesego le mo Baditšhabeng le tlaa ba dira bagolo godimo ga botlhe, mo go phatlalatseng batho ba me, O ntlo ya Iseraele.",
                "28": "Mme bone ba tlaa nna kgwathiso go batho ba lefatshe le. Le fa go ntse jalo, fa ba tlaa bo ba amogetse botlalo jwa efangele ya me, mme jaanong foo fa ba ka thatafatsa dipelo tsa bone kgatlhanong le nna ke tlaa busetsa boikepi jwa bone mo ditlhogong tsa bone, go bua Rara.",
                "29": "Mme ke tlaa gakologelwa kgolagano e ke e dirileng le batho ba me; mme ke golagane le bone gore ke tlaa ba kgobokanya mmogo mo nakong ya me e ke e ipeetseng, gore ke tlaa ba neela gape lefatshe la borraabo go nna boswa jwa bone, le e leng lefatshe la Jerusalema, le e leng lefatshe la tsholofetso go bone ka metlha, go bua Rara.",
                "30": "Mme go tlaa diragala gore nako e a tla, fa botlalo jwa efangele ya me bo tlaa reriwang go bone;",
                "31": "Mme ba tlaa dumela mo go nna, gore ke Jesu Keresete, Morwa Modimo, mme ba tlaa rapela go Rara mo leineng la me.",
                "32": "Jaanong foo balebeledi ba bone ba tlaa tsholetsa lentswe la bone, mme ka lentswe mmogo ba tlaa opela; gonne ba tlaa bona leitlho go leitlho.",
                "33": "Jaanong foo Rara o tlaa ba kgobokanya mmogo gape, mme a ba nee Jerusalema go nna lefatshe la boswa jwa bone.",
                "34": "Jaanong foo ba tlaa thubagana ka boipelo—Opelang mmogo, lona mafelo a matlotla a Jerusalema; gonne Rara o gomoditse batho ba gagwe, o rekolotse Jerusalema.",
                "35": "Rara o apotse seatla sa gagwe se se boitshepho mo matlhong a ditšhaba tsotlhe; mme dikhutlo tsotlhe tsa lefatshe di tlaa bona poloko ya ga Rara; mme Rara le nna re bongwe.",
                "36": "Mme jaanong foo go tlaa diragadiwa seo se se kwadilweng; tsoga, tsoga gape, mme apara nonofo ya gago, O Sione; apara diaparo tsa gago tse dintle, O Jerusalema, motse o o boitshepho, gonne go tswa fa ga go na go tlhola go tla mo go wena ba ba sa rupang le ba ba seng phepa.",
                "37": "Itlhotlhore go tswa mo leroleng; tsoga, nna fatshe, O Jerusalema; ikgolole go tswa mo dikgoleng tsa molala wa gago, O morwadia Sione wa setshwarwa.",
                "38": "Gonne go bua jalo Morena: Lo ithekiseditse lefela, mme lo tla rekololwa go sena madi.",
                "39": "Ammaaruri, ammaaruri, ka re go wena, gore batho ba me ba tlaa itse leina la me; ee, mo letsatsing leo ba tlaa itse gore ke ene yo o buang.",
                "40": "Mme jaanong foo ba tlaa re: Go gontle jang mo dithabeng dinao tsa yo o tlisang melaetsa e e molemo go bone, yo o anamisang kagiso; yo o tlisang melaetsa e e molemo go bone ya bomolemo, yo o anamisang poloko; yo o reng go Sione: Modimo wa gago o a busa!",
                "41": "Mme jaanong foo selelo se tlaa ya pele: Tloga wena, tloga wena, tsamaya wena go tswa koo, se kgomeng sepe se se seng phepa; tsamayang lona go tswa mo gareng ga gagwe; nnang phepa lona ba lo tshotseng dijana tsa Morena.",
                "42": "Gonne ga lona go tswa ka potlako le fa e le go tsamaya ka go tshaba; gonne Morena o tlaa tsamaya fa pele ga lona, mme Modimo wa Iseraele o tlaa nna lemorago la gago.",
                "43": "Bonang, motlhanka wa me o tlaa dira ka botlhale; o tlaa tlhatlosediwa godimo mme o tlaa tlotliwa mme o tlaa nna kwa godimo thata.",
                "44": "Jaaka bontsi bo ne bo go gakgamaletse—tebego ya gagwe e ne e senyegile mo go ntseng jang, go feta ya motho ope, mme popego ya gagwe go feta barwa ba batho—",
                "45": "Jalo o tlaa kgatšha ditšhaba di le dintsi; dikgosi di tlaa tswala melomo ya tsone kwa go ene, gonne seo se se e seng se bolelelwe bone ba tlaa se bona; mme seo se ba e seng ba se utlwe ba tlaa se akanyetsa.",
                "46": "Ammaaruri, ammaaruri, ke lo raya kere, dilo tse tsotlhe e le ruri di tlaa tla, le jaaka Rara a ntaetse. Jaanong foo kgolagano e e Rara a e golaganeng le batho ba gagwe e tlaa diragadiwa; mme jaanong foo Jerusalema o tlaa nnwa gape ke batho ba me, mme e tlaa nna lefatshe la boswa jwa bone."
            },
            "21": {
                "1": "Mme ammaaruri ka re go lona, ke naya go lona sesupo, gore lo ka tla lwa itse nako e dilo tse di tla bong di le gaufi le go diragala—gore ke tlaa kgobokanya mo teng, go tswa mo phatlalalong ya bone e telele, batho ba me, O ntlo ya Iseraele, mme ke tlaa tlhoma gape gareng ga bone Sione wa me;",
                "2": "Mme bonang, se ke selo se ke tlaa se lo fang go nna sesupo—gonne ammaaruri ke lo raya ke re fa dilo tse tse ke di begang go lona, le tse ke tlaa di begang go lona go tswa fano ka bonna, le ka thata ya Mowa o o Boitshepho o o tlaa fiwang go lona ke Rara, di tlaa itsesiwe go Baditšhaba gore ba ka tla ba itse mabapi le batho ba ba e leng masalela a ntlo ya ga Jakobe, le mabapi le ba batho ba me ba ba tlaa phatlaladiwang ke bone;",
                "3": "Ammaaruri, ammaaruri, ka re go lona, fa dilo tse di tlaa itsesiwe go bone ke Rara, mme di tlaa tla pele ka Rara, go tswa go bone go lona;",
                "4": "Gonne ke tlhalefo mo go Rara gore ba tlhongwe mo lefatsheng leno, mme ba bewe e le batho ba ba gololesegileng ka thata ya ga Rara, gore dilo tse di ka tla pele go tswa mo go bone go masalela a peo ya lona, gore kgolagano ya ga Rara e ka tla ya diragadiwa e a e golaganeng le batho ba gagwe, O ntlo ya Iseraele;",
                "5": "Jalo he, fa ditiro tse le ditiro tse di tlaa dirwang gareng ga lona go tsweng fano di tlaa tla pele go tswa go Baditšhaba, go ya go peo ya lona e e tla nyenyafalang mo tlhoka tumelong ka ntlha ya boikepi;",
                "6": "Gonne jalo go eletsega go Rara gore e tle pele go tswa go Baditšhaba, gore o ka tla a supa pele thata ya gagwe go Baditšhaba, ka ntlha ya lobaka lo gore Baditšhaba fa ba ka seka ba thatafatsa dipelo tsa bone, gore ba ka tla ba ikotlhaya mme ba tla go nna le go kolobediwa mo leineng la me le go itse dintlha tsa boammaaruri tsa thuto ya me, gore ba ka tla ba balelwa gareng ga batho ba me, O ntlo ya Iseraele;",
                "7": "Mme fa dilo tse di diragala gore peo ya gago e tlaa simolola go itse dilo tse—e tlaa nna sesupo go bone, gore ba ka tla ba itse gore tiro ya ga Rara e setse e simologile mo go diragatseng kgolagano e a e dirileng go batho ba e leng ba ntlo ya Iseraele.",
                "8": "Mme fa letsatsi leo le tlaa tla, go tlaa diragala gore dikgosi di tlaa tswala melomo ya tsone; seo se ba iseng ba se bolelelwe ba tlaa se bona; mme seo se ba iseng ba se utlwe ba tlaa se akanyetsa.",
                "9": "Gonne mo letsatsing leo, ka ntlha ya me Rara o tlaa dira tiro, e e tlaa nnang tiro e kgolo le e e gakgamatsang gareng ga bone; mme go tlaa nna gareng ga bone bao ba ba tlaa sekeng ba e dumela, le fa monna a tlaa e bega go bone.",
                "10": "Mme bonang, botshelo jwa motlhanka wa me bo tlaa bo bo le mo seatleng sa me; jalo he ga ba na go mo utlwisa botlhoko, le fa a tlaa senyega ka ntlha ya bone. Mme ke tlaa mo fodisa, gonne ke tlaa ba bontsha gore tlhalefo ya me e kgolo go feta boferefere jwa ga diabole.",
                "11": "Jalo he go tlaa diragala gore mang le mang yo o tlaa sekeng a dumela mo mafokong a me, nna yo ke leng Jesu Keresete, a Rara a tlaa mo dirang go a tlisa pele go Baditšhaba, mme o tlaa neela go ene thata gore o tlaa tlisa pele go Baditšhaba, (go tlaa dirwa le fela jaaka Moše a buile) ba tlaa kgaolwa go tswa gareng ga batho ba me ba e leng ba kgolagano.",
                "12": "Mme batho ba me ba e leng masalela a ga Jakobe ba tlaa nna gareng ga Baditšhaba, ee, mo gareng ga bone jaaka tau gareng ga diphologolo tsa sekgwa, jaaka tawana gareng ga matsomane a dinku, e, fa e ka ralala mmogo e gataka fa fatshe e bile e gagolaka ditoki, mme ope ga a kake a golola.",
                "13": "Seatla sa bone se tlaa tsholediwa godimo mo baganetsing ba bone, mme baba botlhe ba bone ba tlaa kgaolwa.",
                "14": "Ee, khutsafalo a e nne go Baditšhaba fa e se ba ka ikotlhaya; gonne go tlaa diragala mo letsatsing leo, go bua Rara, gore ke tlaa kgaola dipitsi tsa gago go tswa gareng ga gago, mme ke tlaa senya dikolotsana tsa gago;",
                "15": "Mme ke tlaa kgaola metse ya lefatshe la gago, mme ke latlhele fa fatshe maremelelo otlhe a gago;",
                "16": "Mme ke tlaa kgaola boloi go tswa mo lefatsheng la gago, mme ga o na o tlhola o nna le baitseanape;",
                "17": "Ditshwantsho tse di betlilweng tsa gago le tsone ke tlaa di kgaola, le ditshwantsho tse di emeng tsa gago go tswa mo gareng ga gago, mme ga o kitla o tlhola o obamela ditiro tsa diatla tsa gago;",
                "18": "Mme ke tlaa kumula dikgwana tsa gago go tswa gareng ga gago; jalo ke tlaa senya metse ya gago.",
                "19": "Mme go tlaa diragala gore go aka gotlhe, le ditsietso, le mafufa, le dikgotlhang, le boperesiti-boferefere, le boaka, di tlaa fedisiwa.",
                "20": "Gonne go tlaa diragala, go bua Rara, gore mo letsatsing leo mang le mang yo o tlaa sekeng a ikotlhaya mme a tla go Morwaake yo o Rategang, bone ke tlaa ba kgaola go tswa gareng ga batho ba me, O ntlo ya Iseraele;",
                "21": "Mme ke tlaa dira pusoloso le tšhakgalo mo go bone, le jaaka mo baheitaneng, jaaka ba ise ba utlwe.",
                "22": "Mme fa ba ka ikotlhaya mme ba obamela mafoko a me, mme ba seka ba thatafatsa dipelo tsa bone, ke tlaa tlhoma kereke ya me gareng ga bone, mme ba tlaa tsena mo kgolaganong mme ba balelwa gareng ga masalela a a ga Jakobe, a go bone ke neileng lefatshe le go nna boswa jwa bone;",
                "23": "Mme ba tlaa thusa batho ba me, masalela a ga Jakobe, ga mmogo le bontsi jwa ntlo ya Iseraele ba ba tlaa tlang, gore ba tle ba age motse, o o tlaa bidiwang Jerusalema o Mošha.",
                "24": "Mme jaanong foo ba tlaa thusa batho ba me gore ba kgobokanyediwe mo teng, ba ba phatlaletseng mo sefatlhogong sotlhe sa lefatsheng, mo teng go Jerusalema o Mošha.",
                "25": "Mme jaanong foo thata ya legodimo e tlaa tla gareng ga bone; mme le nna ke tlaa bo ke le mo gare.",
                "26": "Mme jaanong foo tiro ya ga Rara e tlaa simologa mo letsatsing leo, le fa efangele e e tlaa rerwa gareng ga masalela a batho ba. Ammaaruri ka re go wena, ka letsatsi leo tiro ya ga Rara e tlaa simologa gareng ga botlhe ba ba phatlaletseng ba batho ba me, ee, le merafe e e neng e latlhegile, e Rara a e eteletseng pele go tswa mo Jerusalema.",
                "27": "Ee, tiro e tlaa simolola gareng ga botlhe ba ba phatlaletseng ba batho ba me, ka Rara go baakanya tsela e ka yone ba ka tlang go nna, gore ba ka tla ba bitsa Rara mo leineng la me.",
                "28": "Ee, mme jaanong foo tiro e tlaa simolola, ka Rara gareng ga ditšhaba tsotlhe mo go baakanyeng tsela e ka yone batho ba gagwe ba ka tla ba kgobokanyediwa gae kwa lefatsheng la boswa jwa bone.",
                "29": "Mme ba tlaa tsamaya go tswa mo ditšhabeng tsotlhe; mme ga ba na go tswa ka potlako, le fa e le go tsamaya ka go tshaba, gonne ke tlaa tsamaya fa pele ga bone, go bua Rara, mme ke tlaa nna lemorago la bone."
            },
            "22": {
                "1": "Mme jaanong foo seo se se kwadilweng se tlaa diragala: Opela, O moopa, wena o sa tsholang; thubega pele mo go opeleng, mme o goele kwa godimo, wena yo o iseng o utlwe ditlhabi tsa go belega ngwana; gonne go gontsi bana ba yo o kakabalo go feta bana ba mosadi yo o nyetsweng, go bua Morena.",
                "2": "Oketsa lefelo la tante wa gago, mme ba letle ba taolole digaretene tsa bonno jwa gago; se rekegele, lelefatsa megala ya gago, mme o nonotse dimapo tsa gago;",
                "3": "Gonne o tlaa tswela pele mo letsogong la moja le la molema, mme peo ya gago e tlaa tsaya boswa Baditšhaba le go dira metse e e matlotla go nniwa.",
                "4": "Se boife, gonne ga ona go tlhajwa ke ditlhong; le fa e le gore nyelediwe, gonne ga o na go tlhabisiwa ditlhong; gonne o tlaa lebala ditlhong tsa bonana jwa gago, mme ga o na go gakologelwa go kgalwa ga bonana jwa gago, mme ga o na o tlhola o gakologelwa go kgalwa ga botlholagadi jwa gago gape.",
                "5": "Gonne modiri wa gago, monna wa gago, Morena wa Masomosomo ke leina la gagwe; le Morekolodi wa gago, Moitshephi wa Iseraele—Modimo wa lefatshe lotlhe o tlaa bidiwa.",
                "6": "Gonne Morena o go biditse jaaka mosadi a tlogetswe e bile a hutsafetse mo moweng, le mosadi wa bonana, fa o ne o gannwe, go bua Modimo wa gago.",
                "7": "Gonne ka sebakanyana se sennye ke go tlogetse, mme ka mautlwelobotlhoko a magolo ke tlaa go kgobokanya.",
                "8": "Mo kgalefong e nyennyane ke fitlhile sefatlhego sa me go tswa mo go wena sebakanyana, mme ka bopelonomi jo bo senang bokhutlo ke tlaa nna le kutlwelobotlhoko mo go wena, go bua Morena Morekolodi wa gago.",
                "9": "Gonne se, metsi a ga Noa go nna, gonne jaaka ke ikanne gore metsi a ga Noa ga a kitla gape a tsamaya fa godimo ga lefatshe, jalo ke ikanne gore ga ke na go go galefela.",
                "10": "Gonne dithaba di tlaa tloga mme mantswe a tlosiwa, mme bopelonomi jwa me ga bo na bo tloga mo go wena, le e seng gore kgolagano ya kagiso ya me e tlosiwe, go bua Morena yo o nang le kutlwelobotlhoko mo go lona.",
                "11": "O wena o bogang, o itaaganngwa ke setsuatsue, mme o sa gomodiwe! bona, ke tlaa baya matlapa a gago ka mebala e mentle, mme ke tlaa baya metheo ya gago ka disafire.",
                "12": "Mme ke tlaa dira diokomelabagwe tsa gago ka majwana a mantle, mme dikgoro tsa gago ka majwana a mantle (dikarebunekele), mme melelwane ya gago yotlhe ka matlapa a a siameng.",
                "13": "Mme bana ba gago botlhe ba tlaa rutwa ke Morena; mme bogolo go tlaa nna kagiso ya bana ba gago.",
                "14": "Mo tshiamong wena o tlaa tlhongwa; o tlaa nna kgakala le kgatelelo gonne ga o na go boifa, le go tswa go poifo gonne ga e na go tla gaufi le wena.",
                "15": "Bona, e le ruri ba tlaa kgobokana mmogo kgatlhanong le wena, e seng ka nna; mang le mang yo o tlaa kgobokanang mmogo kgatlhanong le wena o tlaa wa ka ntlha ya gago.",
                "16": "Bona, ke bopile mothulatshipi yo o futswelang magala mo molelong, le yo o tlisang pele sedirisiwa sa tiro ya gagwe; mme ke bopile mosenyi go senya.",
                "17": "Ga go na sebetsa sepe se se bopilweng kgatlhanong le wena se se tlaa tswelelang pele; mme loleme lengwe le lengwe le le tlaa kgalang kgatlhanong le wena mo katlholong o tlaa lo bona molato. Se ke boswa jwa batlhanka ba Morena, mme tshiamo ya bone ke ya me, go bua Morena."
            },
            "23": {
                "1": "Mme jaanong, bonang, ka re go lona, gore lo tshwanetse go sekaseka dilo tse. Ee, taelo ke e naya go lona gore lo sekaseke dilo tse ka tlhoafalo; gonne go gogolo mafoko a ga Isaia.",
                "2": "Gonne e le ruri o buile a ama dilo tse tsotlhe mabapi le batho ba me ba e leng ba ntlo ya Iseraele; jalo he go tshwanetse go tlhokega gore o tshwanetse go bua gape le Baditšhaba.",
                "3": "Mme dilo tsotlhe tse a di buileng di nnile e bile di tlaa nna, le tota go ya ka fa mafokong a a buileng.",
                "4": "Jalo he elang tlhoko mafoko a me; kwalang dilo tse ke lo di boleletseng; mme go ya ka fa nakong le thato ya ga Rara di tlaa ya pele go Baditšhaba.",
                "5": "Mme mang le mang yo o tlaa obamelang mafoko a me mme a ikotlhaye le go kolobediwa, ene yoo o tlaa bolokwa. Sekasekang baporofiti, gonne bontsi ba teng ba ba pakang ka ga dilo tse.",
                "6": "Mme jaanong go ne ga diragala gore fa Jesu a sena go bua mafoko a a re go bone gape, morago ga a sena go tlhalosa ka botlalo mafoko a Modimo a a kwadilweng go bone a ba neng ba a amogetse, a re go bone: Bonang, mafoko a Modimo a mangwe ke kare gore lo a kwale, a lo senang nao.",
                "7": "Mme go ne ga diragala gore o ne a re go Nifae: Tlisa pele pego e e kwadilweng e o neng o e tshegeditse.",
                "8": "Mme fa Nifae a sena go tlisa pele dipego tse di kwadilweng, mme a di baya fa pele ga gagwe, a latlhela matlho a gagwe mo go tsone mme a re:",
                "9": "Ammaaruri ka re go wena, ke laetse motlhanka wa me Samuele, Moleimene, gore a pake go batho ba, gore ka letsatsi leo Rara o tlaa galaletsang leina la gagwe mo go nna gore go na le baitshephi ba le bantsi ba ba tlaa tsogang mo baswing, mme ba tlaa bonala go ba le bantsi, mme ba tlaa ba ruta. Mme a re go bone: A go ne go sa nna jalo?",
                "10": "Mme barutwana ba gagwe ba mo araba ba re: Ee, Morena, Samuele o ne a porofita go ya ka fa mafokong a gago, mme a ne a diragadiwa otlhe.",
                "11": "Mme Jesu a re go bone: Go ka jang gore ga lo a kwala selo se, gore baitshephi ba le bantsi ba ne ba tsoga mme ba ne ba bonala go ba le bantsi le go ba ruta?",
                "12": "Mme go ne ga diragala gore Nifae a gakologelwa gore selo se se ne se sa kwalwa.",
                "13": "Mme go ne ga diragala gore Jesu a laela gore se tshwanetse go kwalwa; jalo he se ne sa kwalwa go ya jaaka a ne a laela.",
                "14": "Mme jaanong go ne ga diragala gore fa Jesu a sena go tlhalosa mafoko a Modimo a a kwadilweng otlhe mo bongweng, a ba neng ba a kwadile, a ba laela gore ba rute dilo tse a neng a di tlhalositse ka botlalo go bone."
            },
            "24": {
                "1": "Mme go ne ga diragala gore a ba laele gore ba kwale mafoko a Rara a neng a a file go Malaki, a a tlaa ba a bolelelang. Mme go ne ga diragala gore morago ga a sena go kwalwa o ne a a tlhalosa ka botlalo. Mme a ke mafoko a a neng a a bolela go bone, a re: Jaana go buile Rara go Malaki—Bonang, ke tlaa romela morongwa wa me, mme o tlaa baakanya tsela fa pele ga me, mme Morena yo o mo senkang ka tshoganetso o tlaa tla kwa tempeleng ya gagwe, le tota morongwa wa kgolagano, yo lo itumelang mo go ene; bonang, o tlaa tla, go bua Morena wa Masomosomo.",
                "2": "Mme ke mang yo o ka itshokelang letsatsi la go tla ga gagwe, mme ke mang yo o tlaa emang fa a bonala? Gonne o tshwana le molelo wa moitshekisi, le jaaka molora wa mosugi.",
                "3": "Mme o tlaa nna jaaka montlafatsi le moitshekisi wa selefera; mme o tlaa itshekisa barwa ba ga Lefi, le go ba tlhatswa jaaka gauta le selefera, gore ba ka tla ba abela go Morena kabelo mo tshiamong.",
                "4": "Jaanong foo kabelo ya ga Juta le Jerusalema e tlaa nna monate go Morena, jaaka mo malatsing a bogologolo, le jaaka mo dingwageng tsa pele.",
                "5": "Mme ke tlaa tla gaufi kwa go lona go katlholo; mme ke tlaa nna mosupi yo o bofefo kgatlhanong le baloi, le kgatlhanong le diaka, le kgatlhanong le baikane ba e seng ba boammaaruri, le kgatlhanong le bao ba ba gatelelang mohiriwa mo dikamogelong tsa gagwe, motlholagadi le masiela, le ba ba busang yo o sa itsiweng, mme ba sa mpoife, go bua Morena wa Masomosomo.",
                "6": "Gonne ke Morena, ga ke fetoge, jalo he lona barwa Jakobe ga lo a jewa.",
                "7": "Le go tswa kwa malatsing a borraalona lo fapogile mo ditlhomong tsa me, mme ga lo a di tshegetsa. Boelang go nna mme ke tlaa boela go lona, go bua Morena wa Masomosomo. Mme lwa re: Kae kwa re tlaa boelang?",
                "8": "A motho o ka thukutha Modimo? Le go le jalo lo nthukuthile. Mme lwa re; Mo go eng re go thukuthileng? Mo di tsa bolesomeng le dikabelo.",
                "9": "Le hutsitswe ka khutso, gonne lo nthukuthile, le setšhaba se sotlhe tota.",
                "10": "Tlisang di tsa bolesome tsotlhe mo ntlong ya polokelo, gore go tle go nne le nama mo ntlong ya me; mme lo ntlhomamise jaanong fa ka se, go bua Morena wa Masomosomo, fa ke ka seka ka lo bulela dikgoro tsa legodimo, mme ka lo tshololela lesego le go tla sekeng go nne le bonno jo bo lekaneng go le amogela.",
                "11": "Mme ke tlaa omanya sesinyi ka ntlha ya lona, mme ga ana go senya maungo a mmu wa lona; le e seng gore mofine wa lona o latlhe maungo a one pele ga nako mo masimong, go bua Morena wa Masomosomo.",
                "12": "Mme ditšhaba tsotlhe di tlaa lo bitsa ba lo sego, gonne lo tlaa nna lefatshe le le itumedisang, go bua Morena wa Masomosomo.",
                "13": "Mafoko a lona a ne a tshosologile kgatlhanong le nna, go bua Morena. Mme le go le jalo lwa re: Re buile eng kgatlhanong le wena?",
                "14": "Lo rile: Go lefela go direla Modimo, mme go busetsa eng gore re tshegeditse ditlhomo tsa gagwe le gore re tsamaile ka khutsafalo fa pele ga Morena wa Masomosomo?",
                "15": "Mme jaanong re bitsa baikgogomosi ba ba itumetseng; ee, bao ba ba dirang boleo ba eme sentle; ee, bao ba ba raelang Modimo e bile ba golotswe.",
                "16": "Jaanong foo bao ba ba boifang Morena ba ne ba bua gantsi mongwe le yo mongwe, mme Morena a reetsa mme a utlwa; mme buka ya segopotso ya kwala fa pele ga gagwe go bone ba ba boifang Morena, le ba ba akanyang mo leineng la gagwe.",
                "17": "Mme ba tlaa nna ba me, go bua jalo Morena wa Masomosomo, mo letsatsing leo fa ke dira matlapana a me a botlhokwa; mme ke tlaa ba babalela jaaka monna a babalela morwawe yo o mo direlang.",
                "18": "Jaanong foo lo tlaa boa mme lo farologanye gareng ga basiami le baleofi, gareng ga ene yo o direlang Modimo le ene yo o sa mo direleng."
            },
            "25": {
                "1": "Gonne bonang, letsatsi le e tla le le tlaa fisang jaaka ntlo ya pesetso; mme botlhe ba ba boikgogomoso ee, le botlhe ba ba dirang boleofi, ba tlaa nna letlhaka; mme letsatsi le le tlang le tlaa ba fisa, go bua Morena wa Masomosomo, gore le tlaa ba tlogelela le e seng modi le fa e le kala.",
                "2": "Mme go lona ba lo boifang leina la me, Morwa Tshiamo o tlaa tsoga ka pholo mo diphukeng tsa gagwe; mme lo tlaa ya pele mme lo gole jaaka marole mo lesakaneng.",
                "3": "Mme lo tlaa gataka baleofi; gonne ba tlaa nna melora ka fa tlase ga dinao tsa lona mo letsatsing le ke tlaa dirang se, go bua Morena wa Masomosomo.",
                "4": "Gakologelwang molao wa ga Moše, motlhanka wa me, o ke o laetseng go ene mo godimo ga thaba ya Horebe go Iseraele yotlhe, ka ditao le dikatlholo.",
                "5": "Bonang, ke tlaa lo romelela Elija moporofiti pele ga go tla ga letsatsi le legolo le le boitshegang la Morena;",
                "6": "Mme o tlaa sokololela pelo ya borrabana kwa baneng, le pelo ya bana kwa go borraabo, e se re kgotsa ka tla mme ka itaya lefatshe ka khutso."
            },
            "26": {
                "1": "Mme jaanong go ne ga diragala gore fa Jesu a sena go bolela dilo tse o ne a di tlhalosa ka botlalo go matshwititshwiti; mme o ne a tlhalosa ka botlalo dilo tsotlhe go bone, mmogo tse dikgolo le tse dinnye.",
                "2": "Mme o ne a re: Mafoko a Modimo a a kwadilweng a, a lo neng lo sena one, Rara o laetse gore ke a neye go lona; gonne e ne e le tlhalefo mo go ene gore a newe go ditshika tsa isago.",
                "3": "Mme o ne a tlhalosa ka botlalo dilo tsotlhe, le go tswa kwa tshimologong go fitlhelela nako e a tlaa tlang mo kgalalelong ya gagwe—ee, le dilo tsotlhe tota tse di tlaa tlang mo sefatlhogong sa lefatshe, le go fitlhelela ditlhaka di nyera ka mogote o o fisang, mme lefatshe le tlaa phuthelwa mmogo jaaka lokwalo lo lo mennweng, mme magodimo le lefatshe di tlaa feta;",
                "4": "Le go fitlhelela ka letsatsi le legolo la bofelo, fa batho botlhe, le lotso lotlhe, le ditšhaba le diteme ba tlaa ema fa pele ga Modimo, go atlholelwa ditiro tsa bone, gore a di molemo kgotsa di bosula—",
                "5": "Fa di le molemo, kwa tsogong ya botshelo jo bo senang bokhutlo; mme fa di le bosula, kwa tsogong ya khutsego; di bapisane, nngwe mo seatleng sengwe mme e nngwe mo seatleng se sengwe, go ya ka fa kutlwelobotlhokong, le tshiamiso, le boitshepho jo bo leng mo go Keresete, yo o neng a le pele ga lefatshe le simologa.",
                "6": "Mme jaanong ga di kake tsa kwalwa mo bukeng e le bongwe mo lekgolong tota jwa dilo tse Jesu ammaaruri a neng a di ruta go batho;",
                "7": "Mme bonang dipapetlana tsa ga Nifae di na le karolo e tona ya dilo tse a di rutileng batho.",
                "8": "Mme dilo tse ke di kwadile, tse e leng karolwana e potlana ya dilo tse a di rutileng batho; mme ke di kwadile ka maikaelelo a gore di ka tla tsa tlisiwa gape go batho ba, go tswa go Baditšhaba, go ya ka fa mafokong a Jesu a a buileng.",
                "9": "Mme fa ba amogetse se, se go tlhokafalang gore ba nne le sone pele, go leka tumelo ya bone, mme fa go ka nna jalo gore ba dumele dilo tse jaanong foo dilo tse dikgolo thata di tlaa supiwa go bone.",
                "10": "Mme fa go ka nna gore ba seka ba dumela dilo tse, jaanong foo dilo tse dikgolo thata di tlaa thibelwa go tla go bone, go pono molato le kotlhao ya bone.",
                "11": "Bonang, ke ne ke le gaufi le go di kwala, tsotlhe tse di neng di gabilwe mo dipapetlaneng tsa ga Nifae, mme Morena a nkitsa, a re: Ke tlaa leka tumelo ya batho ba me.",
                "12": "Jalo he nna, Momone, ke kwala dilo tse di laetsweng nna ke Morena. Mme jaanong, nna, Momone, ke dira bokhutlo jwa go bua ga me, mme ke tswelela go kwala dilo tse di neng di laetswe nna.",
                "13": "Jalo he, ke kare gore lo bone gore Morena e le ruri o ne a ruta batho, ka sebaka sa malatsi a le mararo; mme morago ga foo o ne a itshupa go bone gantsi, mme o ne a kgaoganya senkgwe gantsi, mme a se segofatsa, mme a se naya go bone.",
                "14": "Mme go ne ga diragala gore o ne a ruta le go direla go bana ba matshwititshwiti ba ka bone go builweng, mme o ne a bofolola diteme tsa bone, mme ba ne ba bua go borraabo dilo tse dikgolo tse di gakgamatsang, le tse dikgolo go feta tse a neng a di senotse go batho; mme a bofolola diteme tsa bone gore ba ka bua.",
                "15": "Mme go ne ga diragala gore morago ga a sena go tlhatlogela kwa legodimong—lekgetho la bobedi gore o ne a itshupa go bone, mme a ile go Rara, morago ga a sena go fodisa balwetsi ba bone, le digole tsa bone, mme a bula matlho a difofu tsa bone le go thibolola ditsebe tsa disusu, mme le tota a dirile mekgwa yotlhe ya diphodiso gareng ga bone, mme a tsositse monna mo baswing, mme a supile pele thata ya gagwe go bone, mme a tlhatlogetse go Rara—",
                "16": "Bonang, go ne ga diragala ka moso gore matshwititshwiti ba ikgobokanya ka bo bone mmogo, mme ba ne mmogo ba bona le go utlwa bana ba; ee, le tota masea a ne a bula melomo ya bone mme ba bua dilo tse di gakgamatsang; mme dilo tse ba neng ba di bua di ne tsa idiwa gore go seka motho ope a di kwala.",
                "17": "Mme go ne ga diragala gore barutwana ba Jesu a neng a ba tlhophile ba simolola go tswa ka nako eo go ya pele go kolobetsa le go ruta bontsi jotlhe jo bo neng bo tla kwa go bone; mme bontsi jotlhe jo bo neng jwa kolobediwa mo leineng la ga Jesu bo ne jwa tlala ka Mowa o o Boitshepho.",
                "18": "Mme bontsi jwa bone ba bona le go utlwa dilo tse di sa buegeng, tse di seng ka fa molaong go kwalwa.",
                "19": "Mme ba ruta, mme ba ne ba direla mongwe go yo mongwe; mme ba ne ba tlhakanetse dilo tsotlhe gareng ga bone, monna mongwe le mongwe a dirisanya ka tshiamo le tlhamalalo, le yo mongwe.",
                "20": "Mme go ne ga diragala gore ba ne ba dira dilo tsotlhe le fela jaaka Jesu a ba laetse.",
                "21": "Mme bone ba ba neng ba kolobediwa mo leineng la ga Jesu ba ne ba bidiwa kereke ya ga Keresete."
            },
            "27": {
                "1": "Mme go ne ga diragala gore fa barutwana ba ga Jesu ba ne ba ntse ba le mo loetong e bile ba rera dilo tse ba neng mmogo ba di utlwile le go di bona, mme ba ne ba kolobetsa mo leineng la ga Jesu, go ne ga diragala gore barutwana ba ne ba kgobokane mmogo mme ba kopane mo thapelong e kgolo le go ikitsa dijo.",
                "2": "Mme Jesu gape a itshupa go bone, gonne ba ne ba rapela go Rara mo leineng la gagwe; mme Jesu a tla mme a ema mo gareng ga bone, mme a re go bone: Ke eng se lo ratang ke ka se naya go lona?",
                "3": "Mme ba re go ene: Morena, re rata gore o ka re bolelela leina le ka lone re tlaa bitsang kereke e; gonne go na le manganga gareng ga batho mabapi le selo se.",
                "4": "Mme Morena a re go bone: Ammaaruri, ammaaruri, ka re go lona, ke ka go reng gore batho ba tshwanetse go ngunanguna le go nganga ka ntlha ya selo se?",
                "5": "A ga ba a bala mafoko a Modimo a a kwadilweng, a a reng lo tshwanetse lo tseye mo go lona leina la ga Keresete, le e leng leina la me? Gonne ka leina le lo tlaa bidiwa ka letsatsi la bofelo;",
                "6": "Mme mang yo o tsayang mo go ene leina la me, mme a itshoka go ya kwa bokhutlong, ene yoo o tlaa bolokwa ka letsatsi la bofelo.",
                "7": "Jalo he, eng le eng se lo tlaa se dirang, lo tlaa se dira mo leineng la me; jalo he lo tlaa bitsa kereke ka leina la me; mme lo tlaa bitsa Rara mo leineng la me gore a tle a segofatse kereke ka ntlha ya me.",
                "8": "Mme e ka nna jang kereke ya me fa e se e bidiwa ka leina la me? Gonne fa kereke e bidiwa ka leina la ga Moše jaanong foo e tlaa nna kereke ya ga Moše; kgotsa fa e ka bidiwa ka leina la monna jaanong foo e tlaa nna kereke ya monna; fa e ka bidiwa ka leina la me jaanong foo ke kereke ya me, fa e le gore ba agilwe mo efangeleng ya me.",
                "9": "Ammaaruri ka re go lona, gore lo agilwe mo efangeleng ya me; jalo he lo tlaa bitsa eng le eng dilo tse lo di bitsang, mo leineng la me; jalo he fa lo ka bitsa Rara, lo mmiletsa kereke, fa e le mo leineng la me Rara o tlaa lo utlwa;",
                "10": "Mme fa e le gore kereke e agilwe mo efangeleng ya me jaanong foo Rara o tlaa supa pele ditiro tsa gagwe ka boene mo go yone.",
                "11": "Mme fa e sa agelwa mo efangeleng ya me, mme e agetswe mo ditirong tsa batho, kgotsa mo ditirong tsa ga diabole, ammaaruri ka re go lona ba na le boipelo mo ditirong tsa bone mo pakeng, mme go ya le go ya bokhutlo bo a tla, mme ba kgaolelwe fatshe mme ba latlhelwe mo molelong, kwa go senang go boa.",
                "12": "Gonne ditiro tsa bone di a ba latela, gonne ke ka ntlha ya ditiro tsa bone gore ba kgaoletswe fatshe; jalo he gakologelwang dilo tse ke lo di boleletseng.",
                "13": "Bonang ke neile go lona efangele ya me, mme e ke efangele e ke e neileng go lona—gore ke tlile mo lefatsheng go dira thato ya ga Rara, ka ntlha ya gore Rara o nthomile.",
                "14": "Mme Rara o nthomile gore ke ka tla ka tsholelediwa godimo mo sefapaanong; mme morago ga moo ke ne ke tsholeleditswe mo sefapaanong, gore ke ka tla ka gogela batho botlhe go nna, gore fela jaaka ke tsholeleditswe godimo ke batho le fela jalo batho ba tlaa tsholelediwa godimo ke Rara, go ema fa pele ga me, go atlholelwa ditiro tsa bone, gore a di molemo kgotsa gore a di bosula—",
                "15": "Mme ka ntlha ya lebaka le ke tsholeleditswe godimo; jalo he, go ya ka fa thateng ya ga Rara ke tlaa gogela batho botlhe kwa go nna, gore ba ka tla ba atlholwa go ya ka fa ditirong tsa bone.",
                "16": "Mme go tlaa diragala, gore mang yo o tlaa ikotlhayang mme a kolobediwa mo leineng la me o tlaa tladiwa; mme fa a ka itshoka go ya kwa bokhutlong, bonang, ene ke tlaa mo tsaya a sena molato fa pele ga ga Rara ka letsatsi leo fa ke tlaa emang go atlhola lefatshe.",
                "17": "Mme ene yo o sa itshokeng go ya kwa bokhutlong, ene yoo ke ene yo o kgaolelwang fatshe mme a latlhelwe mo molelong, go tswa kwa ba ka se tlholeng ba boa, ka ntlha ya tshiamiso ya ga Rara.",
                "18": "Mme le ke lefoko le a le neileng go bana ba batho. Mme ka ntlha ya lebaka le o diragatsa mafoko a a neileng, mme ga a ake, mme o diragatsa mafoko a gagwe otlhe.",
                "19": "Mme ga go na selo sepe se se seng phepa se se ka tsenang mo motseng wa bogosi jwa gagwe; jalo he ga go sepe se se tsenang mo bonnong jwa gagwe fa e se bao ba ba tlhatswitseng diaparo tsa bone mo mading a me, ka ntlha ya tumelo ya bone, le boikotlhao jwa dibe tsa bone tsotlhe, le go ikanyega ga bone go ya kwa bokhutlong.",
                "20": "Jaanong se ke taelo: Ikotlhaeng, lotlhe lona dikhutlong tsa lefatshe, mme tlang go nna mme lo kolobediwe mo leineng la me, gore lo ka tla lwa itshekisiwa ka kamogelo ya Mowa o o Boitshepho, gore lo ka tla lwa ema lo sena selabe fa pele ga me ka letsatsi la bofelo.",
                "21": "Ammaaruri, ammaaruri, ka re go lona, e ke efangele ya me; mme lo itse dilo tse lo tshwanetseng go di dira mo kerekeng ya me; gonne ditiro tse lo boneng ke di dira tseo le lona lo di dire; gonne seo se lo mponeng ke se dira le lona lo tshwanetse go se dira;",
                "22": "Jalo he, fa lo dira dilo tse go sego lona, gonne lo tlaa tsholelediwa godimo ka letsatsi la bofelo.",
                "23": "Kwalang dilo tse lo di boneng le go di utlwa, fa e se tse di iditsweng.",
                "24": "Kwalang ditiro tsa batho ba, tse di tlaa nnang, le jaaka go ne go kwadilwe, ka tseo tse di nnileng.",
                "25": "Gonne bonang, go tswa mo dibukeng tse di kwadilweng, le tse di tlaa kwalwang, batho ba ba tlaa atlholwa, gonne ka tsone ditiro tsa bone di tlaa itsege go batho.",
                "26": "Mme bonang, dilo tsotlhe di kwadilwe ke Rara; jalo he go tswa mo dibukeng tse di tlaa kwalwang lefatshe le tlaa atlholwa.",
                "27": "Mme itseng lona gore lo tlaa nna baatlhodi ba batho ba, go ya ka fa katlholong e ke tlaa e nayang go lona, e e tlaa bong e le tshiamo le tlhamalalo. Jalo he, lo tshwanetse go nna banna ba mokgwa o o ntseng jang? Ammaaruri ka re go lona, le jaaka nna ke ntse.",
                "28": "Mme jaanong ke ya kwa go Rara. Mme ammaaruri ka re go lona, eng le eng dilo tse lo tlaa di kopang Rara mo leineng la me di tlaa newa go lona.",
                "29": "Jalo he, kopang, mme lo tlaa amogela; kokotang, mme go tlaa bulwa go lona; gonne ene yo o kopang, o a amogela; mme go ene yo o kokotang, go tlaa bulwa.",
                "30": "Mme jaanong, bonang, boipelo jwa me bo bogolo, le go ya botlalong tota, ka ntlha ya lona, ga mmogo le tshika e; ee, le Rara tota o a ipela, ga mmogo le baengele ba ba boitshepho botlhe, ka ntlha ya lona le tshika e; gonne ga go bape ba bone ba ba latlhegileng.",
                "31": "Bonang, ke ka re gore lo tlhaloganye; gonne ke raya bone ba jaanong ba tshelang ba tshika e; mme ga go bape ba bone ba ba latlhegileng; mme mo go bone ke na le botlalo jwa boipelo.",
                "32": "Mme bonang, go nkutlwisa botlhoko ka ntlha ya tshika ya bone go tswa mo tshikeng e, gonne ba isiwa go sele botshwarwa ke ene le jaaka go ne ga nna morwa tatlhego; gonne ba tlaa nthekisetsa selefera le gauta, le seo se motoutwane o se senyang le se magodu a ka thubang mme a se utswa. Mme mo letsatsing leo ke tlaa ba etela, le mo go retololeng ditiro tsa bone mo ditlhogong tsa bone.",
                "33": "Mme go ne ga diragala gore fa Jesu a sena go khutlisa dipuo tse o ne a re go barutwana ba gagwe: Tsenang lona kwa kgorong e e pitlaganeng; gonne go pitlagane kgoro, mme go tshesane tsela e e isang kwa botshelong, mme ga ba kae ba ba e bonang; mme go atlhame kgoro, mme go bulegile tsela e e isang kwa losong, mme bontsi go bao ba ba tsamayang mo go yone, go fitlhelela bosigo bo tla, jo mo go jone go se motho ope a ka dirang."
            },
            "28": {
                "1": "Mme go ne ga diragala fa Jesu a sena go bua mafoko a, a bua go barutwana ba gagwe, mongwe ka mongwe, a re go bone: Ke eng se lo se eletsang mo go nna, morago ga gore ke ile kwa go Rara?",
                "2": "Mme ba ne botlhe ba bua, fa e se ba le bararo, ba re: Re eletsa gore morago ga re sena go tshela go fitlha kwa dingwageng tsa motho, gore tirelo ya rona, e mo go yone o re biditseng, e ka nna le bokhutlo, gore re ka tla ka bonako go wena mo motseng wa bogosi jwa gago.",
                "3": "Mme a re go bone: Go sego lona ka ntlha ya gore lo eleditse selo se mo go nna; jalo he, morago ga gore lo nne dingwaga di le masome a supa le bobedi lo tlaa tla go nna mo motseng wa bogosi jwa me; mme le nna lo tlaa bona boikhutso.",
                "4": "Mme fa a sena go bua le bone, o ne a retologela kwa go ba bararo, mme a re go bone: Lo rata eng gore ke se dire go lona, fa ke sena go ya kwa go Rara?",
                "5": "Mme ba utlwa botlhoko mo dipelong tsa bone, gonne ba ne ba seka ba leka go bua go ene selo se ba neng ba se eletsa.",
                "6": "Mme a re go bone: Bonang, ke itse dikakanyo tsa lona, mme lo eleditse selo se Johane, yo ke mo ratang, yo o neng a na le nna mo tirelong ya me, pele ga ke tsholelediwa godimo ke Bajuta, a se eleditseng mo go nna.",
                "7": "Jalo he, go sego lona go feta, gonne ga lo kitla lo utlwa loso; mme lo tlaa tshela go bona ditiro tsotlhe tsa ga Rara go bana ba batho, le go fitlhelela dilo tsotlhe di tlaa diragadiwa go ya ka fa thatong ya ga Rara, fa ke tlaa tlang mo kgalalelong ya me ka dithata tsa legodimo.",
                "8": "Mme ga lo kitla lo sotlega ditlhabi tsa loso; mme fa ke tla mo kgalalelong ya me lo tlaa fetolwa mo ponyong ya leitlho go tswa mo mmeleng o o swang go ya mo mmeleng o o sa sweng; mme jaanong foo lo tlaa segofadiwa mo motseng wa bogosi jwa ga Rara.",
                "9": "Mme gape, ga lo na go nna le ditlhabi fa lo santse lo nna mo nameng, le fa e le kutlobotlhoko fa e se fela ka ntlha ya dibe tsa lefatshe; mme se sotlhe ke tlaa se dira ka ntlha ya selo se lo se eleditseng mo go nna, gonne lo eleditse gore lo ka tlisa botho jwa batho kwa go nna, fa lefatshe le sa ntse le eme.",
                "10": "Mme ka ntlha ya lebaka le lo tlaa nna le botlalo jwa boipelo; mme lo tlaa nna fatshe mo motseng wa bogosi jwa ga Rara; ee, boipelo jwa lona e tlaa bo e re jo bo tletseng, le jaaka Rara a mphile botlalo jwa boipelo; mme lo tlaa nna fela jaaka nna ke ntse, mme ke ntse le jaaka Rara tota; mme Rara le nna re bongwe;",
                "11": "Mme Mowa o o Boitshepho o naya bosupi ka ga Rara le nna; mme Rara o naya Mowa o o Boitshepho go bana ba batho, ka ntlha ya me.",
                "12": "Mme go ne ga diragala gore fa Jesu a sena go bua mafoko a, a ama mongwe le mongwe wa bone ka monwana wa gagwe fa e se e ne e le ba bararo ba ba neng ba tshwanetse go sala, mme jaanong foo a tsamaya.",
                "13": "Mme bonang, magodimo a ne a bulega, mme ba ne ba tseelwa kwa legodimong, mme ba bona le go utlwa dilo tse di sa buegeng.",
                "14": "Mme go ne ga ediwa go bone gore ba ka bua; le e seng gore go ne ga fiwa go bone thata gore ba ka bua dilo tse ba di boneng le go di utlwa;",
                "15": "Mme gore a ba ne ba le mo mmeleng kgotsa kwa ntle ga mmele, ba ne ba ka seka ba lemoga; gonne go ne ga nna go bone jaaka phetogo ya mmele ga bone, gore ba ne ba fetolwa go tswa mo mmeleng o wa nama go tsena mo seemong sa go sa swe, gore ba tle ba kgone go bona dilo tsa Modimo.",
                "16": "Mme go ne ga diragala gore ba ne gape ba ruta mo sefatlhogong sa lefatshe; le fa go ntse jalo ba ne ba seka ba ruta ka ga dilo tse ba neng ba di utlwile le go di bona, ka ntlha ya taelo e e neng e filwe bone kwa legodimong.",
                "17": "Mme jaanong, gore a ba ne ba le mo seemong sa go swa kgotsa sa go sa swe, go tswa ka letsatsi la phetogo ya mmele ga bone, ga ke itse;",
                "18": "Mme go le kana ke a itse, go ya ka fa pegong e e kwadilweng e e filweng—ba ne ba ya pele mo sefatlhogong sa lefatshe, mme ba ne ba direla go batho botlhe, ba kopanya bontsi le kereke go lekana le jaaka ba ne ba dumela mo therong ya bone; ba ba kolobetsa, mme bontsi jotlhe jo bo neng bo kolobediwa ba ne ba amogela Mowa o o Boitshepho.",
                "19": "Mme ba ne ba latlhelwa mo kgolegelong ke bone ba ba neng e se ba kereke. Mme dikgolegelo di ne di sa kgone go ba tshegetsa, gonne di ne tsa thubagana ka bogare.",
                "20": "Mme ba ne ba latlhelwa kwa tlase mo lefatsheng; mme ba ne ba itaya lefatshe ka lefoko la Modimo, mo e leng gore ka thata ya gagwe ba ne ba gololwa go tswa mo boteng jwa lefatshe; mme jalo he ba ne ba ka seka ba epa mahuti a a lekaneng go ba tshwara.",
                "21": "Mme gararo ba ne ba latlhelwa mo lehuting la molelo mme ba seka ba amogela kgobalo epe.",
                "22": "Mme gabedi ba ne ba latlhelwa mo serubing sa dibatana tsa naga; mme bonang ba ne ba tshameka le dibatana jaaka ngwana le kwanyana e e anywang, mme ba seka ba amogela kgobalo epe.",
                "23": "Mme go ne ga diragala gore jalo ba tsamaye pele gareng ga batho botlhe ba Nifae, mme ba ne ba rera efangele ya ga Keresete go batho botlhe mo sefatlhogong sa lefatshe; mme ba ne ba sokologela go Morena, mme ba ne ba kopanngwa go kereke ya ga Keresete, mme jalo batho ba tshika eo ba ne ba segofadiwa, go ya ka fa lefokong la ga Jesu.",
                "24": "Mme jaanong nna, Momone, ke dira bokhutlo jwa go bua mabapi le dilo tse ka nakwana.",
                "25": "Bonang, ke ne ke le gaufi le go kwala maina a bao ba ba neng ba se kitla ba utlwa loso, mme Morena a itsa; jalo he ga ke a kwale, gonne ba fitlhetswe lefatshe.",
                "26": "Mme bonang, ke ba bone, mme ba re rutile.",
                "27": "Mme bonang ba tlaa nna gareng ga Baditšhaba, mme Baditšhaba ga ba na go ba itse.",
                "28": "Mme gape ba tlaa nna gareng ga Bajuta, mme Bajuta ga ba na go ba itse.",
                "29": "Mme go tlaa diragala, fa Morena a bona go lekane mo tlhalefong ya gagwe gore ba ka ruta go merafe ya Iseraele yotlhe e e phatlaletseng, le go ditšhaba tsotlhe, lotso, diteme le batho, mme ba tlaa tlisa go tswa mo go bone go Jesu batho ba le bantsi, gore keletso ya bone e ka tla ya diragadiwa, le gape ka ntlha ya thata e e dumedisang ya Modimo e e mo go bone.",
                "30": "Mme ba jaaka baengele ba Modimo, mme fa ba ka rapela go Rara mo leineng la ga Jesu ba ka itshupa go mang le mang motho yo ba bonang go le molemo mo go bone.",
                "31": "Jalo he, ditiro tse dikgolo tse di gakgamatsang di tlaa dirwa ke bone, pele ga letsatsi le legolo le le tlang fa batho botlhe ba tshwanetse ka boammaaruri go ema fa pele ga setilo sa katlholo sa ga Keresete;",
                "32": "Ee le gareng ga Baditšhaba tota go tlaa nna le tiro e kgolo e e gakgamatsang e berekwa ke bone, pele ga letsatsi leo la katlholo.",
                "33": "Mme fa lo ne lo na le mafoko a Modimo a a kwadilweng otlhe a a nayang pego ya ditiro tse di gakgamatsang tsotlhe tsa ga Keresete, lo ka, go ya ka fa mafokong a ga Keresete, itse gore dilo tse di tshwanetse ka boammaaruri di tle.",
                "34": "Mme khutsafalo a e nne go ene yo o tlaa se keng a obamele mafoko a ga Jesu, le gape go bone ba a ba tlhophileng mme a ba romela gareng ga bone; gonne mang yo o sa amogeleng mafoko a ga Jesu le mafoko a bao ba a ba romileng ga a mo amogele; mme jalo he ga a na go ba amogela ka letsatsi la bofelo;",
                "35": "Mme go tlaa bo go le botoka mo go bone fa ba ne ba ise ba ke ba tsholwe. Gonne a lo gopola gore lo ka latlha tshiamiso ya Modimo yo o kgopisegileng, yo o neng a gatakwa ka fa tlase ga dinao tsa batho, gore e poloko e ka tla?",
                "36": "Mme jaanong bonang, jaaka ke buile mabapi le bao ba Morena a ba tlhophileng, ee, le ba bararo ba ba neng ba tseelwa kwa magodimong, gore ke ne ke sa itse gore a ba ne ba tlhatswiwa go tswa mo go sweng go ya kwa go sa sweng—",
                "37": "Mme bonang, fa ke sale ke kwala, ke boditse Morena, mme o ne a supa go nna gore go tshwanetse go tlhokega gore go nne le phetogo e dirilwe mo mebeleng ya bone, kgotsa go seng jalo go tlhokega gore ba utlwe loso;",
                "38": "Jalo he, gore ba ka tla ba seka ba utlwa loso go ne go na le phetogo e dirilwe mo mebeleng ya bone, gore ba tle ba seka ba sotlega setlhabi le fa e le kutlobotlhoko fa e se fela ka ntlha ya dibe tsa lefatshe.",
                "39": "Jaanong phetogo e e ne e sa lekane le e e tla diragalang ka letsatsi la bofelo; mme go ne go na le phetogo e dirilwe mo go bone, mo e leng gore Satane o ne a sa kake a nna le thata godimo ga bone, gore o ne a ka seka a ba raela; mme ba ne ba itshekisitswe mo nameng, mo e leng gore ba ne ba le boitshepho, le gore dithata tsa selefatshe di ne di ka seka tsa ba tshwara.",
                "40": "Mme mo seemong se ba ne ba tshwanetse go nna go fitlhelela letsatsi la katlholo la ga Keresete; mme ka letsatsi leo ba ne ba tshwanetse go amogela phetogo e kgolo go feta, le go amogelwa mo motseng wa bogosi jwa ga Rara gore ba se tlhole gape ba tswela kwa ntle, mme go nna le Modimo ka bosakhutleng mo magodimong."
            },
            "29": {
                "1": "Mme jaanong bonang, ka re go lona gore fa Morena a tlaa bona go lekane, mo tlhalefong ya gagwe, gore dipuo tse di tlaa tla go Baditšhaba go ya ka fa lefokong la gagwe, jaanong foo lo ka itse gore kgolagano e Rara a e dirileng le bana ba Iseraele, mabapi le puseletso ya bone kwa mafatsheng a boswa jwa bone, e setse e simologile go diragadiwa.",
                "2": "Mme lo ka itse gore mafoko a Morena, a a builweng ke baporofiti ba ba boitshepho, otlhe a tlaa diragadiwa; mme ga lo tlhoke gore lo re Morena o dia go tla ga gagwe go bana ba Iseraele.",
                "3": "Mme ga lo tlhoke go gopola mo dipelong tsa lona gore mafoko a a builweng ke lefela, gonne bonang, Morena o tlaa gakologelwa kgolagano ya gagwe e a e dirileng go batho ba gagwe ba ntlo ya Iseraele.",
                "4": "Mme fa lo tlaa bona dipuo tse di tla pele gareng ga lona, jaanong foo ga lo tlhoke go tlhola lo kgala ditiragatso tsa Morena, gonne tšhaka ya tshiamiso ya gagwe e mo seatleng sa gagwe sa moja; mme bonang, ka letsatsi leo, fa lo ka kgala ditiro tsa gagwe o tlaa dira gore e tlaa re ka bonako e lo tshware.",
                "5": "Khutsafalo go ene yo o kgalang ditiragatso tsa Morena; ee, khutsafalo go ene yo o tlaa latolang Keresete le ditiro tsa gagwe!",
                "6": "Ee, khutsafalo go ene yo o tlaa latolang ditshenolo tsa Morena, le yo o tlaa reng Morena ga a sa tlhole a dira ka ditshenolo, kgotsa ka seporofiti, kgotsa ka dimpho, kgotsa ka diteme, kgotsa ka diphodiso, kgotsa ka thata ya Mowa o o Boitshepho!",
                "7": "Ee, mme khutsafalo go ene yo o tlaa reng mo letsatsing leo, go bona poelo, gore ga go kake ga nna le dikgakgamatso di berekwa ke Jesu Keresete; gonne ene yo o dirang se o tlaa tla go nna jaaka morwa tatlhego, yo go ene go neng go sena kutlwelobotlhoko, go ya ka fa lefokong la ga Keresete!",
                "8": "Ee, mme ga lo tlhoke go tlhola lo suma, le fa e le go kgala, le fa e le go dira motshameko ka Bajuta, le fa e le bape ba masalela a ntlo ya Iseraele; gonne bonang, Morena o gakologelwa kgolagano ya gagwe go bone, mme o tlaa dira go bone go ya ka seo se a se ikanneng.",
                "9": "Jalo he ga lo tlhoke go gopola gore lo ka fetola seatla sa moja sa Morena go sa molema, gore o ka tla a seka a diragatsa katlholo mo go diragatseng kgolagano e a e dirileng go ntlo ya Iseraele."
            },
            "30": {
                "1": "Obamelang, O lona Baditšhaba, mme lo utlwe mafoko a ga Jesu Keresete, Morwa Modimo o o tshelang, a a ntaetseng gore ke a bue mabapi le lona, gonne, bonang o ntaela gore ke kwale, ke re:",
                "2": "Fetogang, lotlhe lona Baditšhaba, go tswa mo ditseleng tsa lona tse di boleo; mme lo ikotlhaele ditiro tsa lona tse di bosula, le maaka a lona le ditsietso, le boaka jwa lona, le bodiabole jwa lona jwa sephiri, le go obamela disetwa ga lona, le dipolao tsa lona, le boperesiti boferefere jwa lona, le mafufa a lona, le dikgotlhang tsa lona, le go tswa mo boleofing jotlhe le bodiabole jwa lona, mme lo tle go nna, mme lo kolobediwe mo leineng la me, gore lo ka tla lwa amogele phimolo ya dibe tsa lona, mme lwa tlala ka Mowa o o Boitshepho, gore lo ka tla lwa balelwa le batho ba me ba e leng ba ntlo ya Iseraele."
            }
        }
    },
    "4-ne": {
        "meta": {
            "slug": "4-ne",
            "name": "Nifae wa Bone",
            "chapterWord": "Kgaolo"
        },
        "chapters": {
            "1": {
                "intro": "Pego ya batho ba Nifae, go ya ka fa pegong e e kwadilweng ya gagwe.",
                "1": "Mme go ne ga diragala gore ngwaga wa masome a mararo le bone wa feta, gape le wa masome a mararo le botlhano, mme bonang barutwana ba ga Jesu ba ne ba simolodisitse kereke ya ga Keresete mo mafatsheng otlhe mo tikologong. Mme bontsi jotlhe jo bo neng jwa tla go bone, mme ka boammaaruri ba ikotlhaela dibe tsa bone, ba ne ba kolobediwa mo leineng la ga Jesu; mme ba ne gape ba amogela Mowa o o Boitshepho.",
                "2": "Mme go ne ga diragala mo ngwageng wa masome a mararo le borataro, batho ba ne botlhe ba sokologetse go Morena, mo sefatlhogong sotlhe sa lefatshe, mmogo Banifae le Baleimene, mme go ne go sena dikomano le manganga gareng ga bone, mme motho mongwe le mongwe o ne a dirisanya ka tshiamo le tlhamalalo mongwe le yo mongwe.",
                "3": "Mme ba ne ba tlhakanetse dilo tsotlhe gareng ga bone; jalo he go ne go se bahumi le bahumanegi, bagolegwi le bagololesegi, mme botlhe ba ne ba golotswe, le batlhakanedi mo mphong ya legodimo.",
                "4": "Mme go ne ga diragala gore ngwaga wa masome a mararo le bosupa wa feta le one, mme go ne ga tswelela go nna le kagiso mo lefatsheng.",
                "5": "Mme go ne go na le ditiro tse dikgolo tse di gakgamatsang di dirwa ke barutwana ba ga Jesu, mo e leng gore ba ne ba fodisa balwetse, le go tsosa baswi, le go dira digole go tsamaya, le difofu go amogela pono ya bone, le disusu go utlwa; le mekgwa yotlhe ya dikgakgamatso ba ne ba e dira gareng ga bana ba batho; mme mo go sepe ba ne ba dira dikgakgamatso fa e se e ne e le mo leineng la ga Jesu.",
                "6": "Mme jalo ngwaga wa masome a mararo le boroba bobedi o ne wa feta, le gape wa masome a mararo le boroba bongwe, le wa masome a mane le bongwe, le wa masome a mane le bobedi, ee, le go fitlhelela dingwaga di le masome a mane le boroba bongwe di fetile, le gape wa masome a matlhano le bongwe, le wa masome a matlhano le bobedi; ee, le go fitlhelela dingwaga di le masome a matlhano le boroba bongwe di fetile.",
                "7": "Mme Morena o ne a ba tsweledisa mo go feteletseng mo lefatsheng; ee, mo e leng gore ba ne ba aga metse gape fa go neng go na le metse e tshubilwe.",
                "8": "Ee, le tota motse o mogolo ole Sarahemola ba ne ba dira gore o agiwe gape.",
                "9": "Mme go ne go na le metse e le mentsi e e neng e nwetse, mme metsi a tla godimo mo boemong jwa yone; jalo he metse e e ne e ka seka ya ntšhafadiwa.",
                "10": "Mme jaanong, bonang, go ne ga diragala gore batho ba ga Nifae ba ne ba nonofa, mme ba ne ba ntsifala ka bonako mo go feteletseng, mme ba nna batho ba bantle mo go feteletseng le ba ba kgatlhisang.",
                "11": "Mme ba ne ba nyetse, mme ba filwe mo nyalong, mme ba segofaditswe go ya ka fa ditsholofetsong tse dintsintsi tse Morena a neng a di dirile go bone.",
                "12": "Mme ba ne ba seka ba tlhola ba tsamaya gape fa morago ga ditiragatso le ditlhomo tsa molao wa ga Moše; mme ba ne ba tsamaya fa morago ga ditaelo tse ba neng ba di amogetse go tswa go Morena wa bone le Modimo wa bone, ba tswelela mo ikitsong dijo le thapelo, le go kopana mmogo gantsi mmogo go rapelo le go utlwa lefoko la Morena.",
                "13": "Mme go ne ga diragala gore go ne go sena komano gareng batho botlhe, mo lefatsheng lotlhe; mme go ne go na le dikgakgamatso tse dikgolo di dirwa gareng ga barutwana ba ga Jesu.",
                "14": "Mme go ne ga diragala gore ngwaga wa masome a supa le bongwe wa feta, le gape ngwaga wa masome a supa le bobedi, ee, le mo tshobolokong, go fitlhelela ngwaga wa masome a supa le boroba bongwe o fetile; ee, le dingwaga di le lekgolo tota di ne di fetile, mme barutwana ba ga Jesu, ba a neng a ba tlhophile, ba ne botlhe ba ile kwa lefelong le le itshekileng la Modimo, fa e ne e se ba bararo ba ba tlaa salang; mme go ne go na le barutwana ba bangwe ba tlhomilwe mo boemong jwa bone; mme gape bontsi jwa tshika eo bo ne bo fetile.",
                "15": "Mme go ne ga diragala gore go ne go sena komano mo lefatsheng, ka ntlha ya lorato lwa Modimo lo lo neng lwa nna mo dipelong tsa batho.",
                "16": "Mme go ne go sena mafufa, le fa e le dikgotlhang, le fa e le mekubukubu, le fa e le boaka, le fa e le maaka, le fa e le dipolao, le fa e le mokgwa ope wa bofefe; mme ruri go ne go ka seka ga nna batho ba ba itumetseng go feta gareng ga batho botlhe ba ba neng ba bopilwe ka seatla sa Modimo.",
                "17": "Go ne go sena dirukutlhi, le fa e le babolai, le e seng Baleimene, le fa e le mokgwa ope wa Ba-; mme ba ne ba le mo bongweng, bana ba ga Keresete, le bajaboswa jwa motse wa bogosi jwa Modimo.",
                "18": "Mme ba ne ba segofetse jang! Gonne Morena o ne a ba segofatsa mo ditirong tsa bone tsotlhe; ee, le tota ba ne ba segofadiwa le go tsweledisiwa go fitlhelela dingwaga di le lekgolo le lesome di fetile; mme tshika ya ntlha go tswa kwa go Keresete e ne e fetile, mme go ne go sena komano mo lefatsheng lotlhe.",
                "19": "Mme go ne ga diragala gore Nifae, ene yo o neng a tshegetsa pego e e kwadilweng e ya bofelo, (mme o ne a e beile mo dipapetlaneng tsa ga Nifae) a swe, mme morwawe Amose a e tshegetsa mo boemong jwa gagwe; mme a e baya mo dipapetlaneng tsa ga Nifae le ene.",
                "20": "Mme a e tshegetsa dingwaga di le masome a roba bobedi le bone, mme go ne go ntse go na le kagiso mo lefatsheng, fa e se karolo e nnye ya batho ba ba neng ba tsuolola go tswa mo kerekeng mme ba tsaya mo go bone leina la Baleimene; jalo he go ne ga simolola go nna le Baleimene gape mo lefatsheng.",
                "21": "Mme go ne ga diragala gore Amose le ene a swe, (mme e ne e le dingwaga di le lekgolo le masome a roba bongwe le bone go tswa kwa go tleng ga ga Keresete) mme morwawe Amose a tshegetsa pego e e kwadilweng mo boemong jwa gagwe; le ene o ne a e baya mo dipapetlaneng tsa ga Nifae; mme e ne gape e kwadilwe mo bukeng ya ga Nifae, e e leng buka e.",
                "22": "Mme go ne ga diragala gore dingwaga di le makgolo a mabedi di ne di fetile; mme tshika ya bobedi e ne yotlhe e fetile fa e se fela ba se kae.",
                "23": "Mme jaanong nna, Momone, ke ka re gore lo itse gore batho ba ne ba ntsifetse, mo e leng gore ba ne ba aname mo sefatlhogong sotlhe sa lefatshe, le gore ba ne ba huma mo go feteletseng, ka ntlha ya tswelelopele ya bone mo go Keresete.",
                "24": "Mme jaanong, mo ngwageng o wa makgolo a mabedi le bongwe go ne ga simolola go nna gareng ga bone bao ba ba neng ba tsholetsegetse godimo mo boikgogomosong, jaaka go apara diaparo tse di tlhwatlhwa e kgolo, le mekgwa yotlhe ya diperela tse dintle, le ya dilo tse dintle tsa lefatshe.",
                "25": "Mme go tswa mo nakong eo go ya pele ba ne ba seka ba tlhola ba tlhakanela dithoto le dilwana gareng ga bone.",
                "26": "Mme ba ne ba simolola go kgaogana ka ditlhopha; mme ba ne ba simolola go aga dikereke go bo bone go bona poelo, mme ba simolola go latola kereke ya boammaaruri ya ga Keresete.",
                "27": "Mme go ne ga diragala gore fa di ngwaga di le makgolo a mabedi le lesome di sena go feta go ne go na le dikereke di le dintsi mo lefatsheng; ee, go ne go le dikereke di le dintsi tse di neng di ipolela go itse Keresete, mme le go le jalo di ne di latola karolo e tona ya efangele ya gagwe, mo e leng gore di ne tsa amogela mekgwa yotlhe ya boleo, mme ba direla seo se se boitshepho go ene kwa go ene go ileditsweng ka ntlha ya go sa itekanela.",
                "28": "Mme kereke e e ne ya ntsifala mo go feteletseng ka ntlha ya boikepi, le ka ntlha ya thata ya ga Satane yo o neng a tshwara dipelo tsa bone.",
                "29": "Mme gape, go ne go na le kereke e nngwe e e neng e latola Keresete; mme ba ne ba tshwenya kereke ya boammaaruri ya ga Keresete, ka ntlha ya boikokobetso jwa bone le tumelo ya bone mo go Keresete; mme ba ne ba ba nyatsa ka ntlha ya dikgakgamatso tse dintsi tse di neng tsa dirwa gareng ga bone.",
                "30": "Jalo he ba ne ba dirisa thata le taolo mo godimo ga barutwana ba ga Jesu ba ba neng ba setse le bone, mme ba ne ba ba latlhela mo kgolegelong; mme ka thata ya lefoko la Modimo, le le neng le le mo go bone, dikgolegelo di ne tsa thubega ka bogare, mme ba ne ba ya pele ba dira dikgakgamatso tse dikgolo gareng ga bone.",
                "31": "Le fa go ntse jalo, le go sa kgathalesege dikgakgamatso tse tsotlhe, batho ba ne ba thatafatsa dipelo tsa bone, mme ba ne ba senka go ba bolaya, le jaaka Bajuta kwa Jerusalema ba senkile go bolaya Jesu, go ya ka fa lefokong la gagwe.",
                "32": "Mme ba ne ba ba latlhela mo mahuting a molelo, mme ba tla pele ba sa amogela kgobalo epe.",
                "33": "Mme ba ne gape ba latlhelwa mo dirubing tsa dibatana tsa naga, mme ba ne ba tshameka le dibatana tsa naga le jaaka ngwana le kwanyana; mme ba ne ba tla pele go tswa gareng ga tsone, ba sa amogela kgobalo epe.",
                "34": "Le fa go ntse jalo, batho ba ne ba thatafatsa dipelo tsa bone, gonne ba ne ba eteletswe pele ke baperesiti ba le bantsi le baporofiti ba e seng ba boammaaruri go aga dikereke di le dintsi, le go dira mekgwa yotlhe ya boikepi. Mme ba ne ba itaya mo bathong ba ga Jesu; mme batho ba ga Jesu ba ne ba seka ba itaya gape. Mme jalo ba ne ba nyenyefala mo tlhoka tumelong le boleo, go tswa ngwageng go ya ngwageng, le go fitlhelela dingwaga di le makgolo a mabedi le masome a mararo di fetile.",
                "35": "Mme jaanong go ne ga diragala mo ngwageng o, ee, mo ngwageng wa makgolo a mabedi le masome a mararo le bongwe, go ne go na le kgaogano e kgolo gareng ga batho.",
                "36": "Mme go ne ga diragala gore mo ngwageng o go ne ga tsoga batho ba ba neng ba bidiwa Banifae, mme e ne e le badumedi ba boammaaruri mo go Keresete; mme gareng ga bone go ne go le bao ba ba neng ba bidiwa ka Baleimene—Bajakobe, le Bajosefe, le Basoramo;",
                "37": "Jalo he badumedi ba boammaaruri mo go Keresete, le baobamedi ba boammaaruri ba ga Keresete, (gareng ga bao go neng go le barutwana ba bararo ba ga Jesu ba ba tlaa salang) ba ne ba bidiwa Banifae, le Bajakobe, le Bajosefe, le Basoramo.",
                "38": "Mme go ne ga diragala gore bone ba ba neng ba gana efangele ba ne ba bidiwa Baleimene, le Balemuele, le Baišemaele; mme ba ne ba seka ba nyenyefala mo tlhoka tumelong, mme ba ne ka go rata ba ingaola kgatlhanong le efangele ya ga Keresete; mme ba ne ba ruta bana ba bone gore ba seka ba dumela, le jaaka borraabo, go tswa kwa tshimologong, ba ne ba nyenyefala.",
                "39": "Mme e ne e le ka ntlha ya boleo le bodiabole jwa borraabo, le jaaka go ne go ntse mo tshimologong. Mme ba ne ba rutwa go ila bana ba Modimo, le jaaka Baleimene ba ne ba rutwa go ila bana ba ga Nifae go tswa kwa tshimologong.",
                "40": "Mme go ne ga diragala gore dingwaga di le makgolo a mabedi le masome a mane le bone di ne di fitile, mme jalo go ne go le merero ya batho. Mme karolo e e boleo go feta ya batho e ne ya nonofa, mme ya tla go nna bontsi thata mo go feteletseng go feta batho ba Modimo.",
                "41": "Mme ba ne ba nna ba tswelela go ikagela dikereke, le go di kgabisa ka mekgwa yotlhe ya dilo tsa botlhokwa. Mme jalo dingwaga di le makgolo a mabedi le masome a matlhano tsa feta, le gape dingwaga di le makgolo a mabedi le masome a marataro.",
                "42": "Mme go ne ga diragala gore karolo e e boleo ya batho ya simolola gape go aga maikano a sephiri le makunutu a ga Kedienthene.",
                "43": "Le gape batho ba ba neng ba bidiwa batho ba ga Nifae ba ne ba simolola go nna boikgogomoso mo dipelong tsa bone, ka ntlha ya dikhumo tsa bone tse di feteletseng, le go nna lefela jaaka go bakaulengwe ba bone, Baleimene.",
                "44": "Mme go tswa mo nakong e barutwana ba ne ba simolola go utlwa botlhoko ka ntlha ya dibe tsa lefatshe.",
                "45": "Mme go ne ga diragala gore fa dingwaga di le makgolo a mararo di fitile, mmogo batho ba Nifae le Baleimene ba ne ba nnile boleo mo go feteletseng mongwe jaaka go yo mongwe.",
                "46": "Mme go ne ga diragala gore dirukutlhi tsa ga Kedienthene di ne tsa anama godimo ga sefatlhogo sotlhe sa lefatshe; mme go ne go sena bape ba ba neng ba le tshiamo fa e ne e se barutwana ba ga Jesu. Mme gauta le selefera ba ne ba di baya mo polokelong ka bontsi, mme ba ne ba tsamaisa mo mekgweng yotlhe ya tsamaiso.",
                "47": "Mme go ne ga diragala gore morago ga dingwaga di le makgolo a mararo le botlhano di sena go feta, (mme batho ba ne ba ntse ba setse mo boleong) Amose a swa; mme morwarraagwe, Emerane, o ne a tshegetsa pego e e kwadilweng mo boemong jwa gagwe.",
                "48": "Mme go ne ga diragala gore fa dingwaga di le makgolo a mararo le masome a mabedi di fitile, Emerane, a patelediwa ke Mowa o o Boitshepho, o ne a fitlha dipego tse di kwadilweng tse di neng di le boitshepho—ee, le tota dipego tse di kwadilweng tse di boitshepho tsotlhe tse di neng di fitiseditswe tlase go tswa tshikeng go ya tshikeng, tse di neng di le boitshepho—le go fitlhelela ngwaga wa makgolo a mararo le masome a mabedi go tswa kwa go tleng ga ga Keresete.",
                "49": "Mme o ne a di fitlha go Morena, gore di ka tla tsa tla gape go masalela a ntlo ya ga Jakobe, go ya ka fa diporofitong le ditsholofetso tsa Morena. Mme jalo ke bokhutlo jwa pego e e kwadilweng ya ga Emerane."
            }
        }
    },
    "morm": {
        "meta": {
            "slug": "morm",
            "name": "Buka ya ga Momone",
            "chapterWord": "Kgaolo"
        },
        "chapters": {
            "1": {
                "1": "Mme jaanong nna, Momone, ke dira pego e e kwadilweng ya dilo tse ke di boneng mmogo le go di utlwa, mme ke e bitsa Buka ya ga Momone.",
                "2": "Mme e ka nna ka nako e Emerane a neng a fitlha go Morena dipego tse di kwadilweng, o ne a tla go nna, (nna ke le dingwaga di ka nna lesome, mme ka simolola go rutega ka selekanyo sengwe go latela mokgwa wa dithuto tsa batho ba me) mme Emerane a re go nna: Ke lemoga gore o ngwana yo o tlhoafetseng, mme o bofefo go ela tlhoko;",
                "3": "Jalo he, fa o le dingwaga di ka nna masome a mabedi le bone ke ka re gore o ka gakologelwa dilo tse o di lemogileng mabapi le batho ba; mme fa o le wa dingwaga tseo o ye kwa lefatsheng la Enthamo, kwa lentsweng le le tlaa bidiwang Shimo; mme koo ke beile go Morena megabo yotlhe e e boitshepho mabapi le batho ba.",
                "4": "Mme bona, o tlaa tseela dipapetlana tsa ga Nifae go bowena, mme tse di salang o tlaa di tlogela mo lefelong kwa di leng teng; mme o tlaa gaba mo dipapetlaneng tsa ga Nifae dilo tsotlhe tse o di lemogileng mabapi le batho ba.",
                "5": "Mme nna, Momone, ke le kokomana ya ga Nifae, (mme leina la ga ntate e ne e le Momone) ka gakologelwa dilo tse Emerane a di ntaetseng.",
                "6": "Mme go ne ga diragala gore nna, ke le dingwaga di le lesome le bongwe, ka tseelwa ke ntate kwa lefatsheng le le kwa borwa, le kwa lefatsheng la Sarahemola tota.",
                "7": "Sefatlhogo sotlhe sa lefatshe se ne se apesitswe ke dikago, mme batho ba ne ba le bantsi go rata go lekana, jaaka e ne e kete ke motlhaba wa lewatle.",
                "8": "Mme go ne ga diragala gore mo ngwageng o go ne ga simolola go nna le ntwa gareng ga Banifae, ba ba neng ba dirwa ke Banifae le Bajakobe le Bajosefe le Basoramo; mme ntwa e e ne e le gareng ga Banifae, le Baleimene le Balemuele le Baišemaele.",
                "9": "Jaanong Baleimene le Balemuele le Baišemaele ba ne ba bidiwa Baleimene, mme ditlhopha tse pedi e ne e le Banifae le Baleimene.",
                "10": "Mme go ne ga diragala gore ntwa e simolole go nna gareng ga bone mo melelwaneng ya Sarahemola, gaufi le metsi a Sitone.",
                "11": "Mme go ne ga diragala gore Banifae ba ne ba kgobokantse mmogo palo e kgolo ya banna, le go feta palo ya dikete di le masome a mararo. Mme go ne ga diragala gore ba ne ba nna le mo go one ngwaga o palo ya dintwa, tse mo go tsone Banifae ba neng ba itaya Baleimene mme ba bolaya bontsi jwa bone.",
                "12": "Mme go ne ga diragala gore Baleimene ba busetse morago tlhulaganyo ya bone, mme go ne go na le kagiso e ntse mo lefatsheng; mme kagiso e ne ya nna sebaka sa dingwaga di ka nna nne, mo e leng gore go ne go sena tshololo ya madi.",
                "13": "Mme boleo bo ne jwa anama mo sefatlhogong sotlhe sa lefatshe, mo e leng gore Morena o ne a tsaya barutwana ba gagwe ba ba rategang, mme tiro ya dikgakgamatso le ya phodiso e ne ya ema ka ntlha ya boikepi jwa batho.",
                "14": "Mme go ne go sena dimpho go tswa go Morena, mme Mowa o o Boitshepho o ne wa seka wa tla mo go ope, ka ntlha ya boleofi jwa bone le tlhoka tumelo.",
                "15": "Mme nna, ke le dingwaga di le lesome le botlhano mme ka selekanyo sengwe ke le wa mogopolo o o tlhoafetseng, jalo he ke ne ka etelwa ke Morena, le go utlwa le go itse ka ga bomolemo jwa ga Jesu.",
                "16": "Mme ke ne ka leka go rera go batho ba, mme molomo wa me o ne wa tswalwa, mme ke ne ka idiwa gore ke rere go bone; gonne bonang ba ne ka go rata ba ingaotse kgatlhanong le Modimo wa bone; mme barutwana ba ba rategang ba ne ba tsewa go tswa mo lefatsheng, ka ntlha ya boikepi jwa bone.",
                "17": "Mme ke ne ka sala gareng ga bone, mme ke ne ke iditswe go rera gareng ga bone, ka ntlha ya bothata jwa dipelo tsa bone; mme ka ntlha ya bothata jwa dipelo tsa bone lefatshe le ne la hutsiwa ka ntlha ya bone.",
                "18": "Mme dirukutlhi tse tsa ga Kedienthene, tse di neng di le gareng ga Baleimene, di ne di tletse ka lefatshe, mo e leng gore banni ba lone ba simolola go fitlha matlotlo a bone mo lefatsheng; mme a nna boreledi, ka ntlha ya gore Morena o ne a hutsitse lefatshe, gore ba seka ba kgona go a tshwara, le fa e le go a baya gape.",
                "19": "Mme go ne ga diragala gore go ne gona le boloi, le ditiro tsa boloi, le maselamose; mme thata ya yo o bosula e ne ya bereka mo sefatlhogong sotlhe sa lefatshe, le mo go diragatseng mafoko otlhe a ga Abinatae tota, le gape Samuele Moleimene."
            },
            "2": {
                "1": "Mme go ne ga diragala gore mo ngwageng one oo ga simolola go nna ntwa gape gareng ga Banifae le Baleimene. Mme go sa kgathalesege nna ke le mmotlana, ke ne ke le mogolo ka seemo; jalo he batho ba Nifae ba ntlhopha gore ke nne moeteledipele wa bone, kgotsa moeteledipele wa mephato ya bone.",
                "2": "Jalo he go ne ga diragala gore mo ngwageng wa me wa lesome le borataro ke ne ka ya pele kwa tlhogong ya mophato wa Banifae, kgatlhanong le Baleimene; jalo he dingwaga di le makgolo a mararo le masome a mabedi le borataro di ne di fetile.",
                "3": "Mme go ne ga diragala gore mo ngwageng wa makgolo a mararo le masome a mabedi le bosupa Baleimene ba ne ba tla mo go rona ka thata e kgolo mo go feteletseng, mo e leng gore ba ne ba tshosa mephato ya me; jalo he ba ne ba seka ba lwa, mme ba ne ba simolola go kata ka morago go ya kwa mafatsheng a bokone.",
                "4": "Mme go ne ga diragala gore re ne ra tla kwa motseng wa Engola, mme re ne ra tsaya motse, le go dira dipaakanyo go itshireletsa kgatlhanong le Baleimene. Mme go ne ga diragala gore re ne ra aga tshireletso ya motse ka bonatla jwa rona; mme le go sa kgathalesege ditshireletso tsotlhe tsa rona Baleimene ba ne ba tla mo go rona mme ba ne ba re kgweetsa go tswa mo motseng.",
                "5": "Mme ba ne gape ba re kgweetsa pele go tswa mo lefatsheng la ga Dafite.",
                "6": "Mme ra gwantela pele mme ra tla kwa lefatsheng la ga Jošoa, le le neng le le mo melelwaneng e e bophirima gaufi le lotshitshi lwa lewatle.",
                "7": "Mme go ne ga diragala gore re ne ra kgobokanya batho ba rona ka bonako jaaka go ne go kgonagala, gore re ka tla ra ba baya mmogo mo segopeng se le sengwe.",
                "8": "Mme bonang, lefatshe le ne le tletse ka dirukutlhi le ka Baleimene; mme go sa kgathalesege go senngwa mo gogolo mo go neng go akgega mo godimo ga batho ba me, ba ne ba seka ba ikotlhaela ditiro tse di bosula tsa bone; jalo he go ne go na le madi le kganyaolo di gasame go ralala sefatlhogo sotlhe sa lefatshe, mmogo mo karolong ya Banifae le gape mo karolong ya Baleimene; mme e ne e le ingaolo e le nngwe e e feletseng go ralala sefatlhogo sotlhe sa lefatshe.",
                "9": "Mme jaanong, Baleimene ba ne ba na le kgosi, mme leina la gagwe e ne e le Arone; mme a tla kgatlhanong le rona ka mophato wa dikete di le masome a mane le bone. Mme bonang, ke ne ka emelelana le ene ka dikete di le masome a mane le bobedi. Mme go ne ga diragala gore ke mo iteye ka mophato wa me gore a tshabe fa pele ga me. Mme bonang, se sotlhe se ne sa dirwa, mme dingwaga di le makgolo a mararo le masome a mararo di ne di fetile.",
                "10": "Mme go ne ga diragala gore Banifae ba simolole go ikotlhaela boikepi jwa bone, mme ba simolola go lela le fela jaaka go porofitilwe ke moporofiti Samuele; gonne bona go ne go se motho ope yo o neng a ka baya seo se e neng e le sa gagwe, ka ntlha ya magodu, le dirukutlhi, le babolai, le tiro ya masalamose, le ditiro tsa boloi tse di neng di le mo lefatsheng.",
                "11": "Jalo ga simolola go nna le selelo se segolo le khutsafalo mo lefatsheng lotlhe ka ntlha ya dilo tse, mme bogolo jang gareng ga batho ba Nifae.",
                "12": "Mme go ne ga diragala gore fa nna, Momone, ke bona khutsafalo ya bone le selelo se segolo sa bone le kutlobotlhoko ya bone fa pele ga Morena, pelo ya me e ne ya simolola go ipela mo teng ga me, ke itse mautlwelobotlhoko le boitshoko jwa Morena, jalo he ke gopola gore o tlaa nna kutlwelobotlhoko go bone gore ba tlaa nna gape batho ba tshiamo.",
                "13": "Mme bonang jo boipelo jwa me e ne e le jwa lefela, gonne kutlobotlhoko ya bone e ne e se go boikotlhao, ka ntlha ya bomolemo jwa Modimo; mme e ne e le kutlobotlhoko ya ba ba hutsitsweng, ka ntlha ya gore Morena a ka seka a ba letlelele ka nako tsotlhe go tsaya boitumelo mo sebeng.",
                "14": "Mme ba ne ba seka ba tla go Jesu ka dipelo tse di thubegileng le mewa e e gamuketseng, mme ba ne ba hutsa Modimo, mme ba eletsa go swa. Le fa go ntse jalo ba tlaa kgaratlhela ka tšhaka matshelo a bone.",
                "15": "Mme go ne ga diragala gore kutlobotlhoko ya me e ne ya boela go nna gape, mme ke ne ka bona gore letsatsi la matlhogonolo le ne le fetile ka bone, mmogo ka senama le ka semowa; gonne ke ne ka bona dikete tsa bone di kgaolelwa fa fatshe mo ingaolong mo pontsheng kgatlhanong le Modimo wa bone, mme ba koelwa jaaka motshotelo mo sefatlhogong sa lefatshe. Mme jalo dingwaga di le makgolo a mararo le masome a mane le bone di ne di fetile.",
                "16": "Mme go ne ga diragala gore mo ngwageng wa makgolo a mararo le masome a mane le botlhano Banifae ba ne ba simolola go tshaba fa pele ga Baleimene; mme ba ne ba salwa morago go fitlhelela ba tla le kwa lefatsheng la Jeshone tota, pele ga go ne go kgonega go ba emisa mo go kateleng morago ga bone.",
                "17": "Mme jaanong, motse wa Jeshone o ne o le gaufi le lefatshe kwa Emerane a neng a beile go Morena dipego tse di kwadilweng, gore di ka tla tsa seka tsa senngwa. Mme bonang ke ne ke ile go ya ka fa lefokong la ga Emerane, mme ka tsaya dipapetlana tsa ga Nifae, mme ka dira pego e e kwadilweng go ya ka fa mafokong a ga Emerane.",
                "18": "Mme mo dipapetlaneng tsa ga Nifae ke ne ka dira pego e e tletseng ka ga boleofi jotlhe le bodiabole; mme mo dipapetlaneng tse ke ne ka ithibela go dira pego e e tletseng ka ga boleofi jwa bone le bodiabole, gonne bonang, pono e e tsweletseng ya boleofi le bodiabole e ne e nnile fa pele ga matlho a me fa e sale go tswa ke ne ke lekane go bona ditsela tsa motho.",
                "19": "Mme khutsafalo ke nna ka ntlha ya boleo jwa bone; gonne pelo ya me e ne e tletse ka kutlobotlhoko ka ntlha ya boleo jwa bone, malatsi otlhe a me; le fa go ntse jalo, ke itse gore ke tlaa tsholelediwa godimo ka letsatsi la bofelo.",
                "20": "Mme go ne ga diragala gore mo ngwageng o batho ba Nifae gape ba ne ba tsongwa mme ba kgweediwa. Mme go ne ga diragala gore re ne ra kgweelediwa pele go fitlhelela re tlile go ya bokone kwa lefatsheng le le neng le bidiwa Sheme.",
                "21": "Mme go ne ga diragala gore re ne ra aga tshireletso ya motse wa Sheme, mme re ne ra kgobokanya mo teng batho ba rona go lekana jaaka go ne go kgonega, gore gongwe re ka ba boloka mo tshenyegong.",
                "22": "Mme go ne ga diragala mo ngwageng wa makgolo a mararo le masome a mane le borataro ba ne ba simolola go tla mo go rona gape.",
                "23": "Mme go ne ga diragala gore ke ne ka bua go batho ba me, mme ka ba kgothatsa ka nonofo e kgolo, gore ba ka ema ka boganka fa pele ga Baleimene mme ba lwele basadi ba bone, le bana ba bone, le matlo a bone, le magae a bone.",
                "24": "Mme mafoko a me a ne a ba tsosa ka selekanyo sengwe go nonofo, mo e leng gore ba ne ba seka ba tshaba go tswa fa pele ga Baleimene, mme ba ne ba ema ka bopelokgale kgatlhanong le bone.",
                "25": "Mme go ne ga diragala gore re ne ra itaana ka mophato wa dikete di le masome a mararo kgatlhanong le mophato wa dikete di le masome a matlhano. Mme go ne ga diragala gore re ne ra ema fa pele ga bone ka tsepamo e e kalo mo e leng gore ba ne ba tshaba go tswa fa pele ga rona.",
                "26": "Mme go ne ga diragala gore fa ba ne ba tshabile re ne ra ba sala morago ka mephato ya rona, mme ra kopana le bone gape, mme ra ba betsa; le fa go ntse jalo nonofo ya Morena e ne e sena le rona; ee, re ne re tlogetswe go borona, gore Mowa wa Morena o ne wa seka wa nna mo go rona; jalo he re ne re tlile ra nna bokoa jaaka go bakaulengwe ba rona.",
                "27": "Mme pelo ya me e ne ya utlwa botlhoko ka ntlha ya tatlhegelo e kgolo e e hutsafatsang e ya batho ba me, ka ntlha ya boleo jwa bone le bodiabole jwa bone. Mme bonang, re ne ra ya pele kgatlhanong le Baleimene le dirukutlhi tsa ga Kedienthene, go fitlhelela gape re tsere bonno jwa mafatshe a boswa jwa rona.",
                "28": "Mme ngwaga wa makgolo a mararo le masome a mane le boroba bongwe o ne o fitile. Mme mo ngwageng wa makgolo a mararo le masome a matlhano ra dira tumalano le Baleimene le dirukutlhi tsa ga Kedienthene, e mo go yone re neng ra nna le mafatshe a boswa jwa rona a kgaoganngwa.",
                "29": "Mme Baleimene ba ne ba naya go rona lefatshe le le kwa bokone, ee, le go ya kwa mokgwatlheng o mosesane tota o o neng o isa kwa lefatsheng le le kwa borwa. Mme re ne ra naya go Baleimene lefatshe lotlhe le le kwa borwa."
            },
            "3": {
                "1": "Mme go ne ga diragala gore Baleimene ba ne ba seka ba tla go lwa gape go fitlhelela dingwaga di le lesome tse dingwe di fitile. Mme bonang, ke ne ke dirisitse batho ba me, Banifae, mo go baakanyeng mafatshe a bone le dibetsa tsa bone kgatlhanong le nako ya ntwa.",
                "2": "Mme go ne ga diragala gore Morena o ne a re go nna: Goela go batho ba—Ikotlhaeng lona, mme lo tle go nna, mme lo kolobediwe, mme lo age gape kereke ya me, mme lo tlaa babalelwa.",
                "3": "Mme ke ne ka goa go batho ba, mme e ne e le mo lefeleng; mme ba ne ba seka ba lemoga gore e ne e le Morena yo o neng a ba babaletse, le go naya go bone sebaka sa boikotlhao. Mme bonang ba ne ba thatafatsa dipelo tsa bone kgatlhanong le Morena Modimo wa bone.",
                "4": "Mme go ne ga diragala gore morago ga ngwaga o wa bolesome o fitile, go dira, mo kakaretsong, dingwaga di le makgolo a mararo le masome a marataro go tswa kwa go tleng ga ga Keresete, kgosi ya Baleimene ya romela lokwalo go nna, le le neng la naya go nna go itse gore ba ne ba ipaakanyetsa go tla gape go lwa kgatlhanong le rona.",
                "5": "Mme go ne ga diragala gore ke ne ka dira batho ba me gore ba ikgobokanye mmogo kwa lefatsheng Letlotla, kwa motseng o o neng o le mo melelwaneng, gaufi le mokgwatlha o mosesane o o neng o isa kwa lefatsheng le le kwa borwa.",
                "6": "Mme koo re ne ra baya mephato ya rona, gore re ka tla ra emisa mephato ya Baleimene, gore ba ka tla ba seka ba tsaya lepe la mafatshe a rona; jalo he re ne ra aga tshireletso kgatlhanong le bone ka masole otlhe a rona.",
                "7": "Mme go ne ga diragala gore mo ngwageng wa makgolo a mararo le masome a marataro le bongwe Baleimene ba ne ba tla tlase kwa motseng wa Letlotla go lwa kgatlhanong le rona; mme go ne ga diragala gore mo ngwageng oo re ne ra ba fenya, mo e leng gore ba ne ba boela kwa mafatsheng a bone gape.",
                "8": "Mme mo ngwageng wa makgolo a mararo le masome a marataro le bobedi ba ne ba tla tlase gape go lwa. Mme re ne ra ba fenya gape, mme re ne ra bolaya palo e kgolo ya bone, mme baswi ba bone ba ne ba latlhelwa mo lewatleng.",
                "9": "Mme jaanong, ka ntlha ya selo se segolo se batho ba me, Banifae, ba neng ba se dirile, ba simolola go ikgantsha mo nonofong ya bone, mme ba simolola go ikana fa pele ga magodimo gore ba tlaa busolosa ka bobone madi a bakaulengwe ba bone ba ba neng ba bolailwe ke baba ba bone.",
                "10": "Mme ba ne ba ikana ka magodimo, le ka setilo sa puso ya Modimo, gore ba tlaa ya godimo go lwa kgatlhanong le baba ba bone, mme ba tlaa ba kgaola go tswa mo sefatlhogong sa lefatshe.",
                "11": "Mme go ne ga diragala gore nna, Momone, ke ne ka gana gotlhelele go tswa mo nakong e go ya pele go nna molaodi le moeteledipele wa batho ba, ka ntlha ya boleo jwa bone le bodiabole.",
                "12": "Bona, ke ne ka ba etelela pele, go sa kgathalesege boleo jwa bone ke ne ke ba eteletse pele dinako tse dintsi go lwa, mme ke ne ke ba ratile, go ya ka fa loratong lwa Modimo lo lo neng lo le mo go nna, ka pelo ya me yotlhe; mme botho jwa me bo ne bo tshololetswe kwa ntle mo thapelong go Modimo letsatsi lotlhe go bone; le fa go ntse jalo, e ne e le kwa ntle ga tumelo, ka ntlha ya bothata jwa dipelo tsa bone.",
                "13": "Mme gararo ke ba golotse go tswa mo diatleng tsa baba ba bone, mme ga ba a ikotlhaela dibe tsa bone.",
                "14": "Mme fa ba sena go ikana ka tsotlhe tse di iditsweng bone ke Morena wa rona le Mmoloki Jesu Keresete, gore ba tlaa ya godimo go baba ba bone go lwa, mme ba busolose madi a bakaulengwe ba bone, bonang lentswe la Morena le ne la tla go nna, le re:",
                "15": "Pusoloso ke ya me, mme ke tlaa duela; mme ka ntlha ya gore batho ba ga ba ikotlhaya morago ga ke sena go ba golola, bona, ba tlaa kgaolwa go tswa mo sefatlhogong sa lefatshe.",
                "16": "Mme go ne ga diragala gore ke ne ka gana gotlhelele go ya kgatlhanong le baba ba me; mme ke ne ka dira le fela jaaka Morena a ne a ntaetse; mme ke ne ka ema jaaka mosupi yo o bogetseng go supa go lefatshe dilo tse ke di boneng le go di utlwa, go ya ka fa ditshupegetsong tsa Mowa o o neng o pakile ka dilo tse di tlaa tlang.",
                "17": "Jalo he ke kwalela go lona, Baditšhaba, le gape go lona, ntlo ya Iseraele, fa tiro e tlaa simolola, gore lo tlaa bo lo le gaufi le go ipaakanyetsa go boela kwa lefatsheng la boswa jwa lona;",
                "18": "Ee, bonang, ke kwalela go dikhutlo tsotlhe tsa lefatshe; ee, go lona, merafe e e lesome le bobedi ya Iseraele, ba lo tlaa atlholwang go ya ka fa ditirong tsa lona ke ba ba lesome le bobedi ba Jesu a ba tlhophileng go nna barutwana ba gagwe mo lefatsheng la Jerusalema.",
                "19": "Mme ke kwala gape go masalela a batho ba, ba le bone ba tlaa atlholwang ke ba ba lesome le bobedi ba Jesu a ba tlhophileng mo lefatsheng le; mme ba tlaa atlholwa ke ba bangwe ba ba lesome le bobedi ba Jesu a ba tlhophileng mo lefatsheng la Jerusalema.",
                "20": "Mme dilo tse Mowa o di supa go nna; jalo he ke kwalela go lona lotlhe. Mme ka lobaka lo ke kwalela go lona, gore lo ka itse gore lo tshwanetse lotlhe lwa ema fa pele ga setilo sa katlholo sa ga Keresete, ee, motho mongwe le mongwe yo o leng wa lelwapa lotlhe la motho la ga Atame; mme lo tshwanetse go ema go atlholwa ka ditiro tsa lona, gore a di molemo kgotsa bosula;",
                "21": "Le gape gore lo ka dumela efangele ya ga Jesu Keresete, e lo tlaa nnang le yone gareng ga lona; le gape gore Bajuta, batho ba kgolagano ba Morena, ba tlaa nna le mosupi yo mongwe kwa ntle ga ene yo ba mmoneng le go mo utlwa, gore Jesu, yo ba mmolaileng, e ne e le ene ruri Keresete le ene ruri Modimo.",
                "22": "Mme ke ka re gore ke ka lo kgona ka puo lotlhe lona dikhutlong tsotlhe tsa lefatshe go ikotlhaya le go baakanyetsa go ema fa pele ga setilo sa katlholo sa ga Keresete."
            },
            "4": {
                "1": "Mme jaanong go ne ga diragala gore mo ngwageng wa makgolo a mararo le masome a marataro le boraro Banifae ba ne ba ya ka mephato ya bone go lwa kgatlhanong le Baleimene, go tswa mo lefatsheng la Letlotla.",
                "2": "Mme go ne ga diragala gore mephato ya Banifae e ne ya kgweelediwa kwa morago gape kwa lefatsheng la Letlotla. Mme fa ba ne ba santse ba lapile, mophato o moša wa Baleimene o ne wa tla mo go bone; mme ba ne ba nna le ntwa e e botlhoko, mo e leng gore Baleimene ba ne ba tsaya taolo ya motse wa Letlotla, mme ba ne ba bolaya bontsi jwa Banifae, mme ba ne ba tsaya bontsi magolegwa.",
                "3": "Mme ba ba setseng ba ne ba tshaba mme ba ikopanya le banni ba motse Thienkhamo. Jaanong motse Thienkhamo o ne o ntse mo melelwaneng gaufi le lotshitshi lwa lewatle; mme o ne o le gaufi le motse Letlotla.",
                "4": "Mme e ne e le ka ntlha ya gore mephato ya Banifae e ne ya ya go Baleimene gore ba ne ba simolola go itewa; gonne fa e ne e se ka seo, Baleimene ba ka bo ba sa nna le thata godimo ga bone.",
                "5": "Mme, bonang, dikatlholo tsa Morena di tlaa tshwara baleofi; mme ke ka baleofi go otlhaiwang baleofi; gonne ke baleofi ba fuduwang dipelo tsa bana ba batho go tshololo ya madi.",
                "6": "Mme go ne ga diragala gore Baleimene ba ne ba dira dipaakanyo go tla kgatlhanong le motse Thienkhamo.",
                "7": "Mme go ne ga diragala mo ngwageng wa makgolo a mararo le masome a marataro le bone Baleimene ba ne ba tla kgatlhanong le motse Thienkhamo, gore ba ka tla ba tsaya taolo ya motse Thienkhamo le one.",
                "8": "Mme go ne ga diragala gore ba kgoromediwa le go kgweelediwa kwa morago ke Banifae. Mme fa Banifae ba bona gore ba ne ba kgweeditse Baleimene ba ne gape ba ikgantsha ka nonofo ya bone; mme ba ile pele mo bonatleng jwa bone, mme ba tsaya gape motse Letlotla.",
                "9": "Mme jaanong dilo tse tsotlhe di ne di dirilwe, mme go ne go na le dikete di bolailwe ntlheng tsoopedi, mmogo Banifae le Baleimene.",
                "10": "Mme go ne ga diragala gore ngwaga wa makgolo a mararo le masome a marataro le borataro o ne o fitile, mme Baleimene ba tla gape mo Banifaeng go lwa; mme le go ntse jalo Banifae ba ne ba seka ba ikotlhaela bosula jo ba neng ba bo dirile, mme ba ne ba tswelela mo boleong jwa bone go tsweletse.",
                "11": "Mme ga go kgonege gore loleme lo tlhalose, kgotsa gore motho a kwale tlhaloso e e itekanetseng ya pono e e masisi ya madi le kganyaolo e e neng e le gareng ga batho, mmogo Banifae le Baleimene; mme pelo nngwe le nngwe e ne e thatafetse, mo e leng gore ba ne ba itumela mo tshololong ya madi ka tswelelo.",
                "12": "Mme go ne go ise go ke go nne le boleo jo bogolo jaana gareng ga bana ba ga Lihae, le fa e le tota gareng ga ntlo yotlhe ya Iseraele, go ya ka fa mafokong a Morena, jaaka go ne go ntse gareng ga batho ba.",
                "13": "Mme go ne ga diragala gore Baleimene ba ne ba tsaya motse wa Letlotla, mme se ka ntlha ya gore palo ya bone e ne e feta palo ya Banifae.",
                "14": "Mme ba ne gape ba gwantela pele kgatlhanong le motse Thienkhamo, mme ba ne ba kgweetsa banni pele go tswa mo go one, mme ba tsaya magolegwa a le mantsi mmogo basadi le bana, mme ba ba ntsha ditlhabelo go medimo ya bone ya disetwa.",
                "15": "Mme go ne ga diragala gore mo ngwageng wa makgolo a mararo le masome a marataro le bosupa, Banifae ba ne ba šakgatse ka ntlha ya gore Baleimene ba ne ba ntshitse ditlhabelo basadi ba bone le bana ba bone, gore ba ne ba ya kgatlhanong le Baleimene ka tšhakgalo e kgolo mo go feteletseng, mo e leng gore ba ne ba itaya gape Baleimene, mme ba ne ba ba kgweetsa go tswa mo mafatsheng a bone.",
                "16": "Mme Baleimene ba ne ba seka ba tla gape kgatlhanong le Banifae go fitlhelela ngwaga wa makgolo a marataro le masome a supa le botlhano.",
                "17": "Mme mo ngwageng o ba ne ba tla tlase kgatlhanong le Banifae ka dithata tsotlhe tsa bone; mme ba ne ba sa balwa ka ntlha ya bogolo jwa palo ya bone.",
                "18": "Mme go tswa ka nako e go ya pele Banifae ba ne ba seka ba tlhola ba nna le thata godimo ga Baleimene, mme ba ne ba simolola go feelwa ke bone le fela jaaka monyo fa pele ga letsatsi.",
                "19": "Mme go ne ga diragala gore Baleimene ba ne ba tla kgatlhanong le motse Letlotla; mme go ne go le ntwa e e botlhoko mo go feteletseng e lwelwa mo lefatsheng Letlotla, e mo go yone ba neng ba itaya Banifae.",
                "20": "Mme ba ne ba tshaba gape go tswa fa pele ga bone, mme ba tla kwa motseng Boase; mme koo ba ne ba ema kgatlhanong le Baleimene ka boganka jo bo feteletseng, mo e leng gore Baleimene ba ne ba seka ba ba itaya go fitlhelela ba tla gape lwa bobedi.",
                "21": "Mme fa ba sena go tla lwa bobedi, Banifae ba ne ba kgweediwa mme ba bolawa ka polao e kgolo mo go feteletseng; basadi ba bone le bana ba bone ba ne gape ba ntshiwa ditlhabelo go disetwa.",
                "22": "Mme go ne ga diragala gore Banifae ba ne gape ba tshaba go tswa fa pele ga bone, ba tsaya banni botlhe le bone, mmogo mo metsaneng le magae.",
                "23": "Mme jaanong nna, Momone, ke bona gore Baleimene ba ne ba le gaufi le go thankgola lefatshe, jalo he ke ne ka ya kwa lentsweng Shimo, mme ke ne ka tsaya dipego tse di kwadilweng tsotlhe tse Emerane a neng a di fitlhile go Morena."
            },
            "5": {
                "1": "Mme go ne ga diragala gore ke ne ka ya pele gareng ga Banifae, mme ka ikotlhaela maikano a ke neng ke a dirile gore ga ke na go tlhola ke ba thusa; mme ba ne ba mpha taolo gape ya mephato ya bone, gonne ba ne ba leba mo go nna jaaka e kete ke ka ba golola go tswa mo dipogisegong tsa bone.",
                "2": "Mme bonang, ke ne ke sena tsholofelo, gonne ke ne ke itse dikatlholo tsa Morena tse di tshwanetseng go tla mo go bone; gonne ba ne ba sa ikotlhaela boikepi jwa bone, mme ba ne ba kgaratlha ka matshelo a bone ba sa bitse Setshidi seo se se ba tlhodileng.",
                "3": "Mme go ne ga diragala gore Baleimene ba ne ba tla kgatlhanong le rona jaaka re ne re tshabetse kwa motseng wa Joretane; mme bonang, ba ne ba kgweelediwa morago gore ba ne ba seka ba tsaya motse ka nako eo.",
                "4": "Mme go ne ga diragala gore ba tla kgatlhanong le rona gape, mme re ne ra tshegetsa motse. Mme go ne gona gape le metse e mengwe e e neng ya tshegetswa ke Banifae, e maremelelo a yone a neng a ba kgaola gore ba ne ba seka ba kgona go tsena mo lefatsheng le le neng le le fa pele ga rona, go senya banni ba lefatshe la rona.",
                "5": "Mme go ne ga diragala gore mafatshe afe le afe a re neng re fitile ka one, mme banni ba one ba ne ba sa kgobokanngwa, ba ne ba senngwa ke Baleimene, mme metsana ya bone, le magae, le metse di ne tsa tshubiwa ka molelo; mme jalo dingwaga di le makgolo a mararo le masome a supa le boroba bongwe di ne tsa feta.",
                "6": "Mme go ne ga diragala gore mo ngwageng wa makgolo a mararo le masome a roba bobedi Baleimene ba ne ba tla gape kgatlhanong le rona go lwa, mme re ne ra ema kgatlhanong le bone ka boganka; mme e ne gotlhe e le mo lefeleng, gonne bogolo jalo e ne e le dipalo tsa bone mo e leng gore ba ne ba gataka batho ba ba Banifae ka fa tlase ga dinao tsa bone.",
                "7": "Mme go ne ga diragala gore re ne gape ra tshaba, mme bao ba go tshaba ga bone go neng go le bofefo go gaisa Baleimene ba ne ba falola, mme ba go tshaba ga bone go neng go sa feta Baleimene ba ne ba feelelwa fa fatshe mme ba senngwa.",
                "8": "Mme jaanong bonang, nna, Momone, ga ke eletse go haraka botho jwa batho mo go latlheleng fa pele ga bone pono e boitshegang ya madi le kganyaolo jaaka e ne e beilwe fa pele ga matlho a me; mme nna, ke itse gore dilo tse di tshwanetse ruri di dirwe go itsiwe, le gore dilo tsotlhe tse di fitlhilweng di tshwanetse go senolelwa fa godimo ga ditlhoa tsa matlo—",
                "9": "Le gape gore kitso ya dilo tse e tshwanetse go tla go masalela a batho ba, le gape go Baditšhaba, ba Morena a rileng ba tlaa phatlalatsa batho ba, mme batho ba ba tlaa balwa e le lefela gareng ga bone—jalo he ke kwala khutwsafatso e nnye, ke sa leke go fa pego e e tletseng ya dilo tse ke di boneng, ka ntlha ya taelo e ke e amogetseng, le gape gore lo ka tla lwa seka lwa nna le kutlobotlhoko e kgolo thata ka ntlha ya boleo jwa batho ba.",
                "10": "Mme jaanong bonang, se ke se bua go peo ya bone, le gape go Baditšhaba ba ba nang le tlhokomelo go ntlo ya Iseraele, ba ba lemogang le go itse kwa masego a bone a tswang.",
                "11": "Gonne ke itse gore ba ba jalo ba tlaa utlwa botlhoko ka ntlha ya tatlhegelo e e hutsafatsang ya ntlo ya Iseraele; ee, ba tlaa utlwela botlhoko go senngwa ga batho ba; ba tlaa utlwa botlhoko gore batho ba ba ne ba sa ikotlhaya gore ba ka bo ba ngaparetswe mo matsogong a ga Jesu.",
                "12": "Jaanong dilo tse di kwaletswe go masalela a ntlo ya ga Jakobe; mme di kwalwa morago ga mokgwa o, ka ntlha ya gore go a itsege go Modimo gore boleo ga bo kake jwa di tlisa pele go bone; mme di tshwanetse go fitlhwa go Morena gore di ka tla tsa tla pele mo nakong ya gagwe.",
                "13": "Mme e ke taelo e ke e amogetseng; mme bonang, di tlaa tla pele go ya ka fa taelong ya Morena, fa a tlaa bona go lekane, mo tlhalefong ya gagwe.",
                "14": "Mme bonang, di tla ya go ba sa dumeleng ba Bajuta; mme ka maikaelelo a di tlaa tsamaya—gore ba ka tla ba kgonwa ka puo gore Jesu ke Keresete, Morwa Modimo o o tshelang; gore Rara o ka tla a tlisa, ka Morwa wa gagwe yo rategang thata, maikaelelo a gagwe a magolo le bosakhutleng, mo go tsosoloseng Bajuta, kgotsa ntlo yotlhe ya Iseraele, kwa lefatsheng la boswa jwa bone, le Morena Modimo wa bone a le neileng go bone, mo go diragatseng kgolagano ya gagwe;",
                "15": "Le gape gore peo ya batho ba e ka dumela ka botlalo thata efangele ya gagwe, e e tla yang pele go bone go tswa go Baditšhaba; gonne batho ba ba tlaa phatlalala, mme ba tlaa nna batho ba ba lefifi, le ba ba makgapha, le ba ba ilegang, go fetisa tlhaloso ya seo se se kileng sa nna gareng ga rona, ee, le tota se se neng se le gareng ga Baleimene, mme se ka ntlha ya tlhoka tumelo ya bone le disetwa.",
                "16": "Gonne bonang, Mowa wa Morena o setse o emisitse go dira le borraabo; mme ba ne ba sena Keresete le Modimo mo lefatsheng; mme ba kgweediwa go dikologa jaaka mmoko fa pele ga phefo.",
                "17": "Ba kile nako nngwe ya bo e le batho ba ba itumedisang, mme ba ne ba na le Keresete jaaka Modisa wa bone; ee, ba ne ba eteletswe pele le ke Modimo Rara tota.",
                "18": "Mme jaanong, bonang, ba eteletswe pele ke Satane, le fela jaaka mmoko o kgweediwa fa pele ga phefo, kgotsa jaaka sekepe se latlhaganngwa godimo ga makhubu a metsi, se sena motsamao le fa e le boitsetsepelo, kgotsa go sena sepe se ka sone seka kgweediwang; mme le fela jaaka se ntse, jalo ba ntse.",
                "19": "Mme bonang, Morena o buseditse morago masego a bone, a ba ka bong ba a amogetse mo lefatsheng, ka ntlha ya Baditšhaba ba ba tlaa nnang lefatshe.",
                "20": "Mme bonang, go tlaa diragala gore ba tlaa kgweediwa le go phatlaladiwa ke Baditšhaba; mme morago ga ba sena go kgweediwa le go phatlaladiwa ke Baditšhaba, bonang, jaanong foo Morena o tlaa gakologelwa kgolagano e a e dirileng go Aberahame le go ntlo yotlhe ya Iseraele.",
                "21": "Mme gape Morena o tlaa gakologelwa dithapelo tsa basiami, tse di tlaa bewang godimo go ene ka ntlha ya bone.",
                "22": "Mme jaanong foo, O lona Baditšhaba, lo ka ema jang fa pele ga thata ya Modimo, fa e se fela lo ka ikotlhaya mme lwa fetoga go tswa mo ditseleng tse di bosula tsa lona?",
                "23": "A ga lo itse lona gore lo mo diatleng tsa Modimo? A ga lo itse lona gore o na le thata yotlhe, mme ka taelo ya gagwe e kgolo lefatshe le tlaa phuthwa mmogo jaaka lokwalo lo lo menwang?",
                "24": "Jalo he, ikotlhaeng lona, mme lo ikokobetse fa pele ga gagwe, e sere kgotsa a tle mo tshiamisong kgatlhanong le lona—e sere kgotsa masalela a peo ya ga Jakobe a ye pele gareng ga lona jaaka tau, mme a le kgagole ditoki, mme ga go ope go golola."
            },
            "6": {
                "1": "Mme jaanong ke fetsa pego e e kwadilweng ya me mabapi le go senngwa ga batho ba me, Banifae. Mme go ne ga diragala gore re ne ra gwantela pele fa pele ga Baleimene.",
                "2": "Mme nna, Momone, ke ne ka kwalela lokwalo go kgosi ya Baleimene, mme ka eletsa mo go ene gore o ka naya go rona gore re ka kgobokanya mmogo batho ba rona kwa lefatsheng la Khamora, go bapa le lentswe le le neng le bidiwa Khamora, mme koo re ka ba naya ntwa.",
                "3": "Mme go ne ga diragala gore kgosi ya Baleimene o ne a neela go nna selo se ke neng ke se eleditse.",
                "4": "Mme go ne ga diragala gore re ne ra gwantela pele kwa lefatsheng la Khamora, mme re ne ra tlhoma ditante tsa rona mo tikologong ya lentswe la Khamora; mme e ne e le mo lefatsheng la metsi a mantsi, dinoka, le metswedi; mme fa re ne re solofetse go bona maemo a a botoka godimo ga Baleimene.",
                "5": "Mme fa dingwaga di le makgolo a mararo le masome a roba bobedi le bone di fitile, re ne re kgobokantse ba ba setseng botlhe ba batho ba rona kwa lefatsheng la Khamora.",
                "6": "Mme go ne ga diragala gore fa re sena go kgobokanya batho ba rona botlhe mo bongweng go ya kwa lefatsheng la Khamora, bonang nna, Momone, ka simolola go tsofala; mme ke e itse e le kgaratlho ya bofelo ya batho ba me, mme ke laetswe ke Morena gore ke seka ka letlelela dipego tse di kwadilweng tse di neng di fitiseditswe tlase ke borraarona, tse di neng di le boitshepho, go wela mo diatleng tsa Baleimene, (gonne Baleimene ba ne ba ka di senya) jalo he ke dirile pego e e kwadilweng e go tswa mo dipapetlaneng tsa ga Nifae, mme ka fitlha mo lentsweng la Khamora dipego tse di kwadilweng tsotlhe tse di neng di beilwe mo tshephong ya me ka seatla sa Morena, fa e se fela dipapetlana tse di seng kae tse tse ke di neileng go morwaake Moronae.",
                "7": "Mme go ne ga diragala gore batho ba me, ka basadi ba bone le bana ba bone, jaanong ba ne ba bona mephato ya Baleimene e gwantela go ya ntlheng ya bone; mme ka poifo e e boitshegang eo ya loso lo lo tlatsang mabele a boleofi botlhe, ba ne ba letela go ba amogela.",
                "8": "Mme go ne ga diragala gore ba tla go lwa kgatlhanong le rona, mme motho mongwe le mongwe o ne a tletse ka letshogo ka ntlha ya bogolo jwa dipalo tsa bone.",
                "9": "Mme go ne ga diragala gore ba ne ba wela mo bathong ba me ka tšhaka, le ka bora, le ka motsu, le ka selepe, le ka mekgwa yotlhe ya dibetsa tsa ntwa.",
                "10": "Mme go ne ga diragala gore banna ba me ba ne ba kgaolelwa fatshe, ee, le tota dikete di le lesome tsa me ba ba neng ba na le nna, mme ka wa ke golafetse mo gareng; mme ba ne ba feta ka nna gore ba ne ba seka ba feleletsa botshelo jwa me.",
                "11": "Mme fa ba sena go ralala le go kgaolela fatshe batho ba me botlhe fa e se fela ba le masome a mabedi le bone ba rona, (gareng ga bao go neng go na le morwaake Moronae) mme rona re tlogetswe ke baswi ba batho ba rona, re ne ra bona ka moso, fa Baleimene ba boetse kwa mathibelelong a bone, go tswa kwa godimo ga lentswe Khamora, dikete tse di lesome tsa batho ba me ba ba neng ba kgaoletswe fatshe, ba eteletswe kwa pele ke nna.",
                "12": "Mme re ne gape ra bona dikete tse di lesome tsa batho ba me ba ba neng ba eteletswe pele ke morwaake Moronae.",
                "13": "Mme bonang, dikete tse di lesome tsa ga Kidikiditona di ne di ole, mme le ene a le mo gare.",
                "14": "Mme Lema o ne a ole le dikete tse di lesome tsa gagwe; le Gilegale o ne a ole le dikete tse di lesome tsa gagwe; le Limoha o ne a ole le dikete tse di lesome tsa gagwe; le Jeniamo o ne a ole le dikete tse di lesome tsa gagwe; le Khumenaeha, le Moronaeha, le Enthionamo, le Shibolamo, le Sheme, le Jashe, ba ne ba ole le dikete tse di lesome tsa bone mongwe le mongwe.",
                "15": "Mme go ne ga diragala gore go ne go na le ba le lesome ba bangwe ba ba neng ba wa ka tšhaka, ka dikete di le lesome tsa bone mongwe le mongwe; ee, le botlhe batho ba me tota, fa e se fela bao ba le masome a mabedi le bone ba ba neng ba na le nna, le gape ba se kae ba ba neng ba falolela mo mafatsheng a a borwa, le ba se kae ba ba neng ba ngwegela go Baleimene, ba ne ba ole; mme nama ya bone, le marapo, le madi di ne di rapaletse mo sefatlhogong sa lefatshe; di tlogetswe ke diatla tsa bao ba ba ba bolaileng go bola mo godimo ga lefatshe, le go phatlalala le go boela kwa go mmaabo mmu.",
                "16": "Mme mowa wa me o ne o phatlogile ka botlhoko le tshwenyego, ka ntlha ya ba ba bolailweng ba batho ba me, mme ka lela:",
                "17": "O lona ba bantle, ke ka jang gore lo ka bo lo tlogetse ditsela tsa Morena! O lona ba bantle, ke ka jang gore lo ka bo lo ganne Jesu yoo, yo o neng a eme ka diatla tse di butsweng go lo amogela!",
                "18": "Bonang, fa lo ka bo lo sa dira se, lo ka bo lo sa wa. Mme bonang, lo ole, mme ke hutsafaletse tatlhego ya lona.",
                "19": "O lona barwa le barwadia ba bantle, lona borre le bomme, lona banna le basadi, lona ba bantle, ke ka jang gore lo ka bo lo ole!",
                "20": "Mme bonang, lo ile, mme kutlobotlhoko ya me ga e kake ya tlisa go boa ga lona.",
                "21": "Mme letsatsi ka bonako le e tla gore o o swang wa lona o apare bo sa sweng, mme mebele e jaanong e bolang mo tshenyegong e tshwanetse ka bofefo e nne mebele e e sa senyegeng; mme jaanong foo lo tshwanetse go ema fa pele ga setilo sa katlholo sa ga Keresete, go atlholwa go ya ka fa ditirong tsa lona; mme fa e le gore lo tshiamo, jaanong foo lo segofaditswe le borraalona ba ba tsamaileng pele ga lona.",
                "22": "O gore lo ka bo lo ikotlhaile pele ga tshenyego e kgolo e e tlile mo go lona. Mme bonang, lo ile, mme Rara, ee, Rara wa Bosakhutleng wa legodimo, o itse seemo sa lona; mme o dira ka lona go ya ka fa tshiamisong ya gagwe le kutlwelobotlhoko."
            },
            "7": {
                "1": "Mme jaanong, bonang, ke tlaa bua ka selekanyo sengwe go masalela a batho ba ba ba sadisitsweng, fa go ka nna gore Modimo o ka naya go bone mafoko a me, gore ba ka tla ba itse ka dilo tsa borraabo; ee, ke bua go lona, lona masalela a ntlo ya Iseraele; mme a ke mafoko a ke a buang:",
                "2": "Itseng lona gore lo ba ntlo ya Iseraele.",
                "3": "Itseng lona gore lo tshwanetse go tla go boikotlhao, e seng jalo ga lo kake lwa bolokwa.",
                "4": "Itseng lona gore lo tshwanetse go baya fatshe dibetsa tsa lona tsa ntwa, mme lo se tlhole lo itumela mo go tshololeng madi, mme lo seka lwa di tsaya gape, kwa ntle ga gore Modimo o tlaa lo laela.",
                "5": "Itseng lona gore lo tshwanetse go tla mo kitsong ya borraalona, mme lo ikotlhaela dibe tsa lona tsotlhe le boikepi, mme lo dumele mo go Jesu Keresete, gore ke Morwa Modimo, le gore o bolailwe ke Bajuta, mme ka thata ya ga Rara o tsogile gape, se ka sone a boneng phenyo godimo ga lebitla; le gape mo go ene malomo a loso a meditswe.",
                "6": "Mme o diragatsa tsogo ya baswi, e ka yone motho a tshwanetseng go tsosiwa go ema fa pele ga setilo sa gagwe sa katlholo.",
                "7": "Mme o diragaditse thekololo ya lefatshe, e ka yone ene yo o fitlhelwang a sena molato fa pele ga gagwe ka letsatsi la katlholo o na le gone go filwe go ene go nna mo bonnong jwa Modimo mo motseng wa bogosi jwa gago, go opela dipako tse di sa feleng le dikhwaere kwa godimo, go Rara, le go Morwa, le go Mowa o o Boitshepho, ba e leng Modimo o le mongwe, mo seemong sa boitumelo se se senang bofelo.",
                "8": "Jalo he ikotlhaeng, mme lo kolobediwe mo leineng la ga Jesu, mme lo tshware efangele ya ga Keresete, e e tlaa bewang fa pele ga lona, e seng fela mo pegong e e kwadilweng e mme gape mo pegong e e kwadilweng e e tlaa tlang go Baditšhaba go tswa kwa Bajuteng, pego e e kwadilweng e e tlaa tlang go tswa go Baditšhaba go lona.",
                "9": "Gonne bonang, se se kwadilwe ka maikaelelo a gore lo ka dumela eo; mme fa lo dumela eo lo tlaa dumela e gape; mme fa lo dumela e lo tlaa itse mabapi le borraalona, le gape ditiro tse di gakgamatsang tse di neng tsa dirwa ke thata ya Modimo gareng ga bone.",
                "10": "Mme lo tlaa itse gape gore lo masalela a peo ya ga Jakobe; jalo he lo balelwa gareng ga batho ba kgolagano ya ntlha; mme fa go ka nna gore lo dumela mo go Keresete, mme lwa kolobediwa, pele ka metsi, go tsweng foo ka molelo le ka Mowa o o Boitshepho, lo latela sekai sa Mmoloki wa rona, go ya ka fa go seo se a se re laetseng, go tlaa bo go siame ka lona mo letsatsing la katlholo. Amene."
            },
            "8": {
                "1": "Bonang nna, Moronae, ke fetsa pego e e kwadilweng ya ga ntate, Momone. Bonang, ke na le dilo mme di se kae go di kwala, dilo tse ke di laetsweng ke ntate.",
                "2": "Mme jaanong go ne ga diragala gore morago ga ntwa e kgolo e e boitshegang kwa Khamora, bonang, Banifae ba ba neng ba faloletse kwa lefatsheng le le kwa borwa ba ne ba tsongwa ke Baleimene, go fitlhelela botlhe ba sentswe.",
                "3": "Mme ntate le ene o ne a bolawa ke bone, mme nna le tota ke setse ke le nosi go kwala leinane le le hutsafatsang la go senngwa ga batho ba me. Mme bonang, ba ile, mme ke diragatsa taelo ya ga ntate. Mme gore a ba tlaa mpolaya ga ke itse.",
                "4": "Jalo he ke tlaa kwala mme ke fitlhe dipego tse di kwadilweng tse mo lefatsheng; mme kwa ke yang ga go re sepe.",
                "5": "Bonang, ntate o dirile pego e e kwadilweng e, e bile o kwadile maikaelelo a yone. Mme bonang, ke ne ke tla e kwala le nna fa ke ne ke na le phatlha mo dipapetlaneng, mme ga ke na; le borale ga ke na bope, gonne ke nosi. Ntate o bolailwe mo ntweng, le botlhe ba losika lwa me, mme ga ke na ditsala le fa e le kwa ke ka yang; mme sebaka se se leele mo go kae Morena o tlaa ntetlelela gore ke ka tshela ga ke itse.",
                "6": "Bonang, dingwaga di le makgolo a le mane di fetile fa e sale go tla ga Morena wa rona le Mmoloki.",
                "7": "Mme bonang, Baleimene ba tsumile batho ba me, Banifae, go tswa motseng go ya kwa motseng le go tswa lefelong go ya kwa lefelong, le go fitlhelela ba sa tlhole ba le teng tota; mme bogolo gone go nnile go wa ga bone; ee, bogolo le kgakgamatso ke tshenyego ya batho ba me, Banifae.",
                "8": "Mme bonang, ke seatla sa Morena se se e dirileng. Mme bonang gape, Baleimene ba mo ntweng mongwe le yo mongwe; mme sefatlhogo sotlhe sa lefatshe le ke tikologo e le nngwe fela e e tsweletseng ya polao le tshololo ya madi; mme ope ga a itse bofelo jwa ntwa.",
                "9": "Mme jaanong, bonang, ga ke sa tlhole ke bua sepe mabapi le bone, gonne ga go bape fa e se Baleimene le dirukutlhi tse di teng mo sefatlhogong sa lefatshe.",
                "10": "Mme ga go bape ba ba itseng Modimo wa boammaaruri fa e se barutwana ba ga Jesu, ba ba neng ba leta mo lefatsheng go fitlhelela boleo jwa batho bo le bogolo mo Morena o neng a se ka ke a ba letlelela go sala le batho; mme gore a ba mo sefatlhogong sa lefatshe motho ope ga a itse.",
                "11": "Mme bonang, ntate le nna re ba bone, mme ba re rutile.",
                "12": "Mme mang yo o amogelang pego e e kwadilweng e, mme a seka a e bona molato ka ntlha ya bo seng phepa jo bo mo go yone, ene yoo o tla itse ka dilo tse dikgolo go feta tse. Bonang, ke Moronae; mme fa go ka bo go kgonega, ke ne ke tlaa dira dilo tsotlhe di itsege go lona.",
                "13": "Bonang, ke dira bofelo jwa go bua mabapi le batho ba. Ke morwa Momone, mme ntate e ne e le kokomana ya ga Nifae.",
                "14": "Mme ke nna yoo yo o fitlhang pego e e kwadilweng e go Morena; dipapetlana tsa yone ga di na mosola, ka ntlha ya taelo ya Morena. Gonne ka boammaaruri o rile ga go ope yo o tlaa di tsayang go bona poelo; mme pego e e kwadilweng ya tsone ke ya botlhokwa jo bogolo; mme mang yo o tlaa e tlisang mo leseding, ene Morena o tlaa mo segofatsa.",
                "15": "Gonne ope ga a kake a nna le thata go e tlisa mo leseding fa e se e neilwe ene ke Modimo; gonne Modimo o rata e ka dirwa ka leitlho le le bongwe go ya kwa kgalalelong ya gagwe, kgotsa boitekanelo jwa batho ba kgolagano ba Morena ba bogologolo tala e bile ba sa bolo go phatlaladiwa.",
                "16": "Mme a go segofale ene yo o tlaa tlisang selo se mo leseding; gonne se tlaa tlisiwa go tswa mo lefifing go lesedi, go ya ka fa lefokong la Modimo; ee, se tlaa tlisiwa go tswa mo lefatsheng, mme se tlaa phatshima pele go tswa mo lefifing, mme se tle go kitso ya batho; mme go tlaa dirwa ka thata ya Modimo.",
                "17": "Mme fa e le gore go na le diphoso ke diphoso tsa motho. Mme bonang, ga re itse phoso epe; le fa go ntse jalo Modimo o itse dilo tsotlhe; jalo he, ene yo o bonang molato, a a eletlhoko e se re kgotsa o tlaa nna mo kotsing ya molelo wa molete.",
                "18": "Mme ene yo o reng: Supa go nna, e seng jalo o tlaa itewa—a a eletlhoko e se re kgotsa o laela seo se se ileditsweng ke Morena.",
                "19": "Gonne bonang, ene yoo yo o atlholang ka mahega o tla atlholwa ka mahega gape; gonne go ya ka fa ditirong tsa gagwe dituelo tsa gagwe di tlaa nna; jalo he, ene yoo itayang o tlaa itewa gape, ke Morena.",
                "20": "Bonang se lefoko la Modimo le le kwadilweng le se buang—motho a seka a itaya, le e seng gore a atlhole; gonne katlholo ke ya me, go bua Morena, pusoloso ke ya me le yone, mme ke tlaa duela.",
                "21": "Mme ene yo o tlaa hemang kgalefo le dikgothang kgatlhanong le tiro ya Morena, le kgatlhanong le batho ba kgolagano ba Morena ba e leng ntlo ya Iseraele, mme a re: Re tlaa senya tiro ya Morena, mme Morena ga a na go gakologelwa kgolagano ya gagwe e a e dirileng go ntlo ya Iseraele—ene yoo o mo kotsing ya go kgaolelwa fatshe le go latlhelwa mo molelong;",
                "22": "Gonne maikaelelo a a sa khutleng a Morena a tlaa tswelela, go fitlhelela ditsholofetso tsa gagwe tsotlhe di diragaditswe.",
                "23": "Sekasekang diporofito tsa ga Isaia. Bonang, ga ke kake ka di kwala. Ee, bonang ka re go lona, gore baitshephi bao ba ba tsamaileng pele ga me, ba ba nnileng lefatshe le, ba tlaa lela, ee, le go tswa mo leroleng tota ba tlaa lelela go Morena; mme jaaka Morena a tshela o tlaa gakologelwa kgolagano e a e dirileng le bone.",
                "24": "Mme o itse dithapelo tsa bone, gore di ne di le boemong jwa bakaulengwe ba bone. Mme o itse tumelo ya bone, gonne mo leineng la gagwe ba ne ba ka sutisa dithaba; mme mo leineng la gagwe ba ne ba ka dira lefatshe go tshikhinyega; mme ka thata ya lefoko la gagwe ba ne ba dira dikgolegelo go pitikologela fa fatshe; ee, le lehuti la molelo le le molelo le ne le ka seka la ba golafatsa, le e seng dibatana tsa naga le fa e le dinoga tse di botlhole, ka ntlha ya thata ya lefoko la gagwe.",
                "25": "Mme bonang, dithapelo tsa bone di ne gape di le mo boemong jwa gagwe gore Morena a letlelele go tlisa dilo tse pele.",
                "26": "Mme ope ga a tlhoke gore a re ga di na go tla, gonne e le ruri di tlaa tla, gonne Morena o se buile; gonne go tswa mo lefatsheng di tlaa tla, ka seatla sa Morena, mme ope ga a kake a se kganela; mme go tlaa tla mo letsatsing fa go tlaa buiwang gore dikgakgamatso di fedisitswe; mme go tlaa tla le jaaka e kete mongwe o tlaa bua go tswa baswing.",
                "27": "Mme go tlaa tla mo letsatsing le madi a baitshephi a tlaa lelelang go Morena, ka ntlha ya makunutu a sephiri le ditiro tsa lefifi.",
                "28": "Ee, go tlaa tla mo letsatsing le thata ya Modimo e tlaa latolwang, mme dikereke di nna leswe le go tsholetsegela godimo mo boikgogomosong jwa dipelo tsa bone; ee, le mo letsatsing le baeteledipele ba dikereke le baruti ba tlaa emang mo boikgogomosong jwa dipelo tsa bone, le kwa go fufagaleleng bone ba e leng ba dikereke tsa bone.",
                "29": "Ee, go tlaa tla ka letsatsi le go tlaa utlwalelwang ka melelo, le ditsuatsue, le looto la mosi mo mafatsheng a sele;",
                "30": "Mme go tlaa utlwalelwa gape ka dintwa, menahune ya dintwa, le dithoromo tsa lefatshe mo mafelong a a farologanyeng.",
                "31": "Ee, go tlaa tla mo letsatsing le go tlaa nnang le kgotlelo e kgolo mo sefatlhogong sa lefatshe; go tlaa nna le dipolao, le borukutlhi, le go aka, le go tsietsa, le boaka, le mekgwa yotlhe ya bodiabole; fa go tlaa nnang le ba le bantsi ba ba tla reng, Dira se, kgotsa dira sele, mme ga go re sepe, gonne Morena o tlaa ema nokeng ba ba jalo ka letsatsi la bofelo. Mme khutsafalo go ba ba jalo, gonne ba mo santlhokweng wa botlhoko le mo dikgoleng tsa boikepi.",
                "32": "Ee, go tlaa tla ka letsatsi le go tlaa agiwang dikereke tse di tlaa reng: Tlang go nna, mme ka ntlha ya madi a lona lo tlaa itshwarelwa dibe tsa lona.",
                "33": "O lona batho ba ba boleo le tshokamo le ba ba gagametseng melala, ke eng lo agile dikereke go lona go bona poelo? Ke eng lo fetotse lefoko le le Boitshepho la Modimo, gore lo ka tlisa khutsego mo bothong jwa lona? Bonang, lebang lona go ditshenolo tsa Modimo; gonne bonang, nako e etla ka letsatsi leo fa dilo tse tsotlhe di tlaa diragadiwang.",
                "34": "Bonang, Morena o supile go nna dilo tse dikgolo le kgakgamatso mabapi le seo sa tse di tshwanetseng go tla mo bokhutshwaneng, ka letsatsi leo fa dilo tse di tlaa tlang pele gareng ga lona.",
                "35": "Bonang, ke bua go lona jaaka e kete lo ne lo le teng, mme le go le jalo ga lo yo. Mme bonang, Jesu Keresete o lo supile go nna, mme ke itse ditiro tsa lona.",
                "36": "Mme ke itse gore lo tsamaya mo boikgogomosong jwa dipelo tsa lona; mme ga go bape fa e se ba se kae fela ba ba sa itsholeletseng godimo mo boikgogomosong jwa dipelo tsa bone, mo go apareng ga diaparo tse di ntle thata, mo go fufagaleng, le dikgotlhang, le bopelompe, le matshwenyego, le mekgwa yotlhe ya boikepi; mme dikereke tsa lona, ee, le nngwe le nngwe tota, di kgotletswe ka ntlha ya boikgogomoso jwa dipelo tsa lona.",
                "37": "Gonne bonang, lo rata madi, le dilwana tsa lona, le diaparo tsa lona tse dintle, le go kgabisa dikereke tsa lona, go gaisa jaaka lo rata bahumanegi le batlhoki, balwetsi le babogisegi.",
                "38": "O lona kgotlelo, lona baitemokanyi, lona baruti, ba lo ithekisang ka ntlha ya seo se se tlaa rusisang, ke eng lo kgotletse kereke ya Modimo e e Boitshepho? Ke eng lo tlhabiwa ke ditlhong go tsaya mo go lona leina la ga Keresete? Ke eng lo sa akanye gore go bogolo tlhwatlhwa ya boitumelo jo bo sa feleng go gaisa bohutsana joo jo bo sekeng bo swa—ka ntlha ya pako tsa lefatshe?",
                "39": "Ke eng lo ikgabisa ka seo se se senang botshelo, mme lo ntse lo letlelela gore ba ba tshwerweng ke tlala, le batlhoki, le ba ba sa ikategang, le balwetse, le babogisegi go feta ka lona, mme lo sa ba lemoge?",
                "40": "Ee, ke eng lo aga bodiabole jwa lona jwa sephiri go bona poelo, mme lo dira gore batlholagadi ba hutsafale fa pele ga Morena, le gape dikhutsana go hutsafala fa pele ga Morena, ga mmogo le madi a borraabo le a banna ba bone go lelela go Morena go tswa fa fatshe, go pusoloso mo ditlhogong tsa lona?",
                "41": "Bonang, tšhaka ya pusoloso e akgega mo godimo ga lona; mme nako ka bofefo e etla gore a busolose madi a baitshephi mo go lona, gonne ga a na go tlhola a letlelela dilelo tsa bone."
            },
            "9": {
                "1": "Mme jaanong, ke bua gape mabapi le bao ba ba sa dumeleng mo go Keresete.",
                "2": "Bonang, a lo tlaa dumela mo letsatsing la ketelo ya lona—bonang, fa Morena a tlaa tla, ee, le ka letsatsi le legolo leo tota fa lefatshe le tlaa phuthwa mmogo jaaka lokwalo lo lo menwang, ditlhaka di tlaa nyera ka mogote o o fisang, ee, mo letsatsing le legolo leo fa lo tlaa tlisiwang go ema fa pele ga Kwanyana ya Modimo—jaanong foo a lo tlaa re ga gona Modimo?",
                "3": "Jaanong foo a lo tlaa tlhola lo latola Keresete, kgotsa lo ka bona Kwanyana ya Modimo? A lo gopola gore lo tlaa nna le ene ka fa tlase ga letswalo la molato wa lona? A lo gopola gore lo ka itumela go nna le Setshedi seo se se boitshepho, fa botho jwa lona bo ngamotswe ka letswalo la molato gore lo ntse lo sotla melao ya gagwe?",
                "4": "Bonang, ka re go lona lo ka hutsafala go feta go nna le Modimo o o boitshepho le tshiamo le tlhamalalo, ka fa tlase ga letswalo la makgapha a lona fa pele ga gagwe, go feta lo ka nna le botho jo bo hutsitsweng mo moleteng.",
                "5": "Gonne bonang, fa lo tlaa tlisiwang go bona go sa ikatega ga lona fa pele ga Modimo, le gape kgalalelo ya Modimo, le boitshepho jwa ga Jesu Keresete, go tlaa tukisa kgabo ya molelo oo sa timeng mo go lona.",
                "6": "O jaanong foo lona basadumeleng, fetogelang lona go Morena; lelelang mo go golo go Rara mo leineng la ga Jesu, gore gongwe lo ka fitlhelwa lo sena selabe, lo le phepa, bontle, le bosweu, le tlhatswitswe ka madi a kwanyana, kwa letsatsing le legolo leo la bofelo.",
                "7": "Mme gape ke bua go lona ba lo latolang ditshenolo tsa Modimo, mme lo re di fedisitswe, gore ga go na ditshenolo, le fa e le diporofito, le fa e le dimpho, le fa e le phodiso, le fa e le go bua ka diteme, le go tolokolola diteme;",
                "8": "Bonang ka re go lona, ene yo o latolang dilo tse ga a itse efangele ya ga Keresete; ee, ga a ise a bale mafoko a Modimo a a kwadilweng; fa go le jalo, ga a di tlhaloganye.",
                "9": "Gonne a ga re bale gore Modimo o a tshwana maabane, letsatsi leno, le ka metlha, mme mo go ene ga gona pharologanyo le e seng moruti wa phetogo?",
                "10": "Mme jaanong, fa e le gore lo gopotse go bolona modimo o o fetogang, le yo mo go ene go nang le moruti wa phetogo, jaanong foo lo gopotse go bolona modimo o e seng Modimo wa dikgakgamatso.",
                "11": "Mme bonang, ke tlaa bontsha go lona Modimo wa dikgakgamatso, le Modimo wa ga Aberahame tota, le Modimo wa ga Isake, le Modimo wa ga Jakobe; mme ke one Modimo oo o o bopileng magodimo le lefatshe, le dilo tsotlhe tse mo go tsone di leng.",
                "12": "Bonang, o bopile Atame, mme ka Atame go tlile go wa ga motho. Mme ka ntlha ya go wa ga motho go tlile Jesu Keresete, le Rara le Morwa tota; mme ka ntlha ya ga Jesu Keresete go tlile thekololo ya motho.",
                "13": "Mme ka ntlha ya thekololo ya motho, e e tlileng ka Jesu Keresete, ba tlisiwa gape fa pele ga Morena; ee, se ke se ka sone batho botlhe ba rekololwang, ka ntlha ya gore loso lwa ga Keresete lo diragatsa tsogo, e e diragatsang thekololo go tswa mo borokong jo bo sa feleng, go tswa mo borokong jo batho botlhe ba tlaa tsosiwang ka thata ya Modimo fa torompeta e tlaa lela; mme ba tlaa tla pele, mmogo ba bannye le ba bagolo, mme botlhe ba tlaa ema fa pele ga setilo sa gagwe, ba rekolotswe e bile ba bofolotswe go tswa mo kgoleng e e sa khutleng ya loso, loso lo e leng loso lwa nakwana.",
                "14": "Mme jaanong foo go tla katlholo ya Moitshephi mo go bone; mme jaanong foo go tla nako e ene yo o makgapha o tlaa nna a ntse a le makgapha; mme ene yo o tshiamo o tlaa nna a ntse le tshiamo; ene yo o itumetseng o tlaa nna a ntse a itumetse; mme ene yo o sa itumelang o tlaa nna a ntse a sa itumela.",
                "15": "Mme jaanong, O lotlhe lona ba lo gopotseng go bolona modimo yo o ka sekeng a dira dikgakgamatso, ke tlaa botsa mo go lona, a dilo tse tsotlhe di fetile, tse ka tsone ke buileng? A bokhutlo bo setse bo tlile? Bonang ka re go lona, nyaa; le Modimo ga a emisa go nna Modimo wa dikgakgamatso.",
                "16": "Bonang, a dilo tse Modimo a di dirileng ga di gakgamatse mo matlhong a lona? Ee, mme ke mang yo o ka tlhaloganyang ditiro tse di gakgamatsang tsa Modimo?",
                "17": "Ke mang yo o tlaa reng e ne e se kgakgamatso gore ka lefoko la gagwe legodimo le lefatshe di nne; le ka thata ya lefoko la gagwe motho o ne a bopiwa ka lorole lwa lefatshe; le ka thata ya lefoko la gagwe dikgakgamatso di ne tsa dirwa?",
                "18": "Mme ke mang yo o tlaa reng Jesu Keresete ga a dira dikgakgamatso tse dintsi tse dikgolo? Mme go ne go na le dikgakgamatso tse dikgolo di le dintsi di dirwa ka diatla tsa baaposetole.",
                "19": "Mme fa go ne go na le dikgakgamatso di dirwa nako eo, ke eng Modimo a emisitse go nna Modimo wa dikgakgamatso mme e ntse e le Setshidi se se sa fetogeng? Mme bonang, ka re go lona ga a fetoge; fa go le jalo o tlaa emisa go nna Modimo; mme ga a emise go nna Modimo, mme ke Modimo wa dikgakgamatso.",
                "20": "Mme lebaka le ka lona a emisang go dira dikgakgamatso gareng ga bana ba batho ke ka ntlha ya gore ba nyenyafala mo tlhoka tumelong, mme ba tswa mo tseleng e e siameng, mme ga ba itse Modimo o mo go one ba tshwanetseng go tshepha.",
                "21": "Bonang, ka re go lona gore mang yo o dumelang mo go Keresete, a sa belaele sepe, eng le eng se a tlaa se kopang Rara mo leineng la ga Keresete se tlaa newa ene; mme tsholofetso e e go botlhe, le go ya dikhutlong tsa lefatshe tota.",
                "22": "Gonne bonang, jalo go buile Jesu Keresete, Morwa Modimo, go barutwana ba gagwe ba ba tla salang, ee, ga mmogo le go barutwana ba gagwe botlhe, mo go utlweng ga matshwititshwiti: Tsamayang lona mo lefatsheng lotlhe, mme lo rere efangele go setshedi sengwe le sengwe;",
                "23": "Mme ene yo o dumelang a ba a kolobediwa o tlaa bolokwa, mme ene yo o sa dumeleng o tlaa hutsiwa.",
                "24": "Mme ditshupeetso tse di tlaa latela bone ba ba dumelang—mo leineng la me ba tlaa koba bodiabole; ba tlaa bua ka diteme tse diša; ba tlaa tsaya dinoga; mme fa ba ka nwa sengwe sepe se se bolayang ga sena go ba utlwisa botlhoko; ba tlaa baya diatla mo balwetsing mme ba tlaa fola;",
                "25": "Mme mang le mang yo o tlaa dumelang mo leineng la me, a sa belaele sepe, mo go ene ke tlaa tlhomamisa mafoko a me otlhe, le go dikhutlo tsa lefatshe tota.",
                "26": "Mme jaanong, bonang, ke mang yo o ka emang kgatlhanong le ditiro tsa Morena? Ke mang yo o ka latolang dipuo tsa gagwe? Ke mang yo o tlaa emelelang kgatlhanong le thata e kgolo yotlhe ya Morena? Ke mang yo o tlaa nyatsang ditiro tsa Morena? Ke mang yo o tlaa nyatsang bana ba ga Keresete? Bonang, lona lotlhe ba lo leng banyatsi ba ditiro tsa Morena, gonne lo tlaa tseana le go nyelela.",
                "27": "O jaanong foo se nyatseng, mme lo se tseane, mme obamelang mafoko a Morena, mme lo kope Rara mo leineng la ga Jesu dilo eng kana eng tse lo tlaa emang mo letlhokong. Se belaeleng, mme dumelang, mme lo simolole jaaka mo dinakong tsa bogologolo, mme lo tle go Morena ka pelo ya lona yotlhe, mme lo dire poloko ya lona ka poifo le thoromo fa pele ga gagwe.",
                "28": "Tlhalefang mo malatsing a tekeletso ya lona; ikapoleng leswe lotlhe; se kopeng, gore lo ka tla lwa se ja mo dikeletsong tsa lona, mme kopang ka tsepamo e e sa tshikinyegeng, gore lo tle lo seka lwa ineela mo thaelong, mme gore lo tlaa direla Modimo wa boammaaruri yo o tshelang.",
                "29": "Bonang gore ga lo kolobediwe lo sa itekanela; bonang gore ga lo je selalelo sa ga Keresete lo sa itekanela; mme bonang gore lo dira dilo tsotlhe mo boitekanelong, mme lo se dire mo leineng la ga Jesu Keresete, Morwa Modimo o o tshelang, mme fa lo ka dira se, mme lwa itshoka go ya kwa bokhutlong, ga lo na ka mokgwa ope lo kobelwa kwa ntle.",
                "30": "Bonang, ke bua go lona jaaka e kete ke buile go tswa baswing; gonne ke itse gore lo tlaa nna le mafoko a me.",
                "31": "Se mponeng molato ka ntlha ya bosephepa jwa me, le fa e le ntate, ka ntlha ya bosephepa jwa gagwe, le fa e le bone ba ba kwadileng pele ga gagwe; mme bogolo nayang tebogo go Modimo gore o ka dira go supegediwe go lona bosephepa jwa rona, gore loka tla lwa ithuta go nna botlhale go gaisa jaaka re ne re ntse.",
                "32": "Mme jaanong, bonang, re kwadile pego e e kwadilweng e go ya ka fa kitsong ya rona, mo mekwalong e e bidiwang gareng ga rona Seegepeto se se fetotsweng, di neetswe go ya tlase le go fetolwa ke rona, go ya ka fa mokgweng wa rona wa puo.",
                "33": "Mme fa dipapetlana tsa rona di ka bo di ne di le dikgolo mo go lekanetseng re ka bo re kwadile ka Sehebera; mme Sehebera le sone se fetotswe ke rona; mme fa re ka bo re ne re kwadile ka Sehebera, bonang, lo ka bo lo ne lo sa nna le bosephepa mo pegong e e kwadilweng ya rona.",
                "34": "Mme Morena o itse dilo tse re di kwadileng, le gape gore ga go batho ba bangwe ba ba itseng puo ya rona; mme ka ntlha ya gore ga go batho ba bangwe ba ba itseng puo ya rona, jalo he o baakantse tsela ya tolokololo ya yone.",
                "35": "Mme dilo tse di kwadilwe gore re ka ntsha mo diaparong tsa rona madi a bakaulengwe ba rona, ba ba nyenyafetseng mo tlhoka tumelong.",
                "36": "Mme bonang, dilo tse tse re di eleditseng mabapi le bakaulengwe ba rona, ee, le tsosoloso ya bone tota mo kitsong ya ga Keresete, di go ya ka fa dithapelong tsa baitshephi botlhe ba ba nnileng mo lefatsheng.",
                "37": "Mme a Morena Jesu Keresete a neele gore dithapelo tsa bone di ka arabiwa go ya ka fa tumelong ya bone; mme a Modimo Rara a gakologelwe kgolagano e a e dirileng le ntlo ya Iseraele; mme a a ba segofatse ka metlha, ka tumelo mo leineng la ga Jesu Keresete. Amene."
            }
        }
    },
    "ether": {
        "meta": {
            "slug": "ether",
            "name": "Buka ya ga Ethere",
            "chapterWord": "Kgaolo"
        },
        "chapters": {
            "1": {
                "1": "Mme jaanong nna, Moronae, ke tswelela go naya pego ya banni bao ba bogologolo tala ba ba neng ba senngwa ka seatla sa Morena mo sefatlhogong sa lefatshe le la bokone.",
                "2": "Mme ke tsaya pego ya me go tswa mo dipapetlaneng tse di masome a mabedi le bone tse di neng tsa bonwa ke batho ba ga Limohae, e e bidiwang Buka ya ga Ethere.",
                "3": "Mme jaaka ke gopola gore karolo ya ntlha ya pego e e kwadilweng e, e e buang mabapi le tlholego ya lefatshe, le gape ka ga Atame, le pego go tswa ka nako eo le go ya kwa kagong e e godileng e kgolo tota, le eng le eng dilo tse di diragetseng gareng ga bana ba batho go fitlhelela ka nako eo, e teng gareng ga Bajuta—",
                "4": "Jalo he, ga ke kwale dilo tseo tse di diragetseng mo malatsing a ga Atame go fitlhelela ka nako eo; mme di teng mo dipapetlaneng; mme yo o tlaa di bonang, ene yoo o tlaa nna le thata gore o ka tsaya pego e e tletseng.",
                "5": "Mme bonang, ga ke neye pego e e tletseng, mme karolo ya pego ke a e naya, go tswa kwa kagong e e godileng go tla tlase go fitlhelela ba sentswe.",
                "6": "Mme mo tlhalefong e ke naya pego. Ene yo o kwadileng pego e e kwadilweng e e ne e le Ethere, mme e ne e le kokomana ya ga Khoriantho.",
                "7": "Khoriantho e ne e le morwa Morane.",
                "8": "Mme Morane e ne e le morwa Ifamo.",
                "9": "Mme Ifamo e ne e le morwa Aha.",
                "10": "Mme Aha e ne e le morwa Sethe.",
                "11": "Mme Sethe e ne e le morwa Shibolane.",
                "12": "Mme Shibolane e ne e le morwa Khomo.",
                "13": "Mme Khomo e ne e le morwa Khorianthamo.",
                "14": "Mme Khorianthamo e ne e le morwa Emonikata.",
                "15": "Mme Emonikata e ne e le morwa Arone.",
                "16": "Mme Arone e ne e le kokomana ya ga Hethe, yo e neng e le morwa Hiafomo.",
                "17": "Mme Hiafomo e ne e le morwa Libo.",
                "18": "Mme Libo e ne e le morwa Kiše.",
                "19": "Mme Kiše e ne e le morwa Khoramo.",
                "20": "Mme Khoramo e ne e le morwa Lefi.",
                "21": "Mme Lefi e ne e le morwa Khimo.",
                "22": "Mme Khimo e ne e le morwa Morianthene.",
                "23": "Mme Morianthene e ne e le kokomana ya ga Ripolekhishe.",
                "24": "Mme Ripolekhishe e ne e le morwa Shese.",
                "25": "Mme Shese e ne e le morwa Hethe.",
                "26": "Mme Hethe e ne e le morwa Khomo.",
                "27": "Mme Khomo e ne e le morwa Khorianthamo.",
                "28": "Mme Khorianthamo e ne e le morwa Ima.",
                "29": "Mme Ima e ne e le morwa Oma.",
                "30": "Mme Oma e ne e le morwa Shule.",
                "31": "Mme Shule e ne e le morwa Khibo.",
                "32": "Mme Khibo e ne e le morwa Oraeha, yo eneng e le morwa Jarete;",
                "33": "Jarete yo o neng a tla pele le morwarraagwe le bamalwapa a bone, le ba bangwe le bamalwapa a bone, go tswa kwa kagong e e godileng e kgolo, ka nako e Morena a neng a tlhakatlhakanya puo ya batho, mme a ikana mo kgalefong ya gagwe gore ba tlaa phatlaladiwa mo sefatlhogong sotlhe sa lefatshe; mme go ya ka fa lefokong la Morena batho ba ne ba phatlaladiwa.",
                "34": "Mme morwarraagwe Jarete e le monna yo motona yo o senatla, mme monna yo o ratilweng thata ke Morena, Jarete, morwarraagwe, a re go ene: Lelela go Morena, gore a tle a seka a re tlhakatlhakanya gore re ka tla ra seka ra tlhaloganya mafoko a rona.",
                "35": "Mme go ne ga diragala gore morwarraagwe Jarete o ne a lelela go Morena, mme Morena a nna le bopelotlhomogi mo go Jarete; jalo he o ne a seka a tlhakatlhakanya puo ya ga Jarete; mme Jarete le morwarraagwe ba ne ba seka ba tlhakatlhakanngwa.",
                "36": "Jaanong foo Jarete a re go morwarraagwe: Lelela gape go Morena, mme go ka nna gore gongwe o tlaa faposa tšhakgalo ya gagwe go tswa go bone ba e leng ditsala tsa rona, gore ga a tlhakatlhakanye puo ya bone.",
                "37": "Mme go ne ga diragala gore morwarraagwe Jarete o ne a lelela go Morena, mme Morena o ne a nna le bopelotlhomogi mo ditsaleng tsa bone ga mmogo le bamalwapa a bone, gore ba ne ba seka ba tlhakatlhakanngwa.",
                "38": "Mme go ne ga diragala gore Jarete a bue gape go morwarraagwe, a re: Tsamaya mme o botse Morena gore a o tlaa re kgweetsa go tswa mo lefatsheng, mme fa e le gore o tlaa re kgweetsa go tswa mo lefatsheng, lelela go ene gore re tlaa ya kae. Mme go itseng mang gongwe Morena o tlaa re tseela pele mo lefatsheng le le kgethegileng godimo ga lefatshe lotlhe? Mme fa go ka nna jalo, a re nneng boikanyego go Morena, gore re ka le amogela go nna boswa jwa rona.",
                "39": "Mme go ne ga diragala gore morwarraagwe Jarete o ne a lelela go Morena go ya ka fa go seo se se neng se builwe ke molomo wa ga Jarete.",
                "40": "Mme go ne ga diragala gore Morena o ne a utlwa morwarraagwe Jarete, mme a nna le bopelotlhomogi mo go ene, mme a re go ene:",
                "41": "Tsamaya kwa mme o kgobokanye mmogo maraka a lona, mmogo tse ditonanyana le tse dinamagadi, tsa mofuta mongwe le mongwe; ga mmogo le peo ya lefatshe ya mofuta mongwe le mongwe; le bamalwapa a gago; ga mmogo le Jarete morwarraago le balelwapa la gagwe; ga mmogo le ditsala tsa gago le bamalwapa a bone, le ditsala tsa ga Jarete le bamalwapa a bone.",
                "42": "Mme fa o sena go dira se wena o tlaa tsamaya kwa tlhogong ya bone go fologela mo mokgatšheng o o go ya bokone. Mme koo ke tlaa kopana le wena, mme ke tlaa tsamaya fa pele ga gago go tsena mo lefatsheng le le kgethegileng godimo ga mafatshe otlhe a lefatshe.",
                "43": "Mme koo ke tlaa go segofatsa le peo ya gago, mme ke emeletse go nna go tswa peong ya gago, le peo ya ga morwarraago, le bone ba ba tlaa tsamayang le wena, setšhaba se segolo. Mme go tla bo go se sepe se segolo go gaisa setšhaba se ke tlaa se emeletsang go nna sa peo ya gago, mo sefatlhong sotlhe sa lefatshe. Mme jalo ke tlaa dira go wena ka ntlha ya gore nako e telele e o leletse go nna."
            },
            "2": {
                "1": "Mme go ne ga diragala gore Jarete le morwarraagwe, le bamalwapa a bone, ga mmogo le ditsala tsa ga Jarete le morwarraagwe le bamalwapa a bone, ba fologela tlase mo mokgatšheng o o neng o le go ya bokone, (mme leina la mokgatšha e ne e le Nimerote, o biditswe morago ga motsumi yo mogolo) ka maraka a bone a ba neng ba a kgobokantse mmogo, tonanyana le namagadi, tsa mofuta mongwe le mongwe.",
                "2": "Mme ba ne gape ba baya diselaga go tshwara dinonyane tsa loapi; mme ba ne gape ba baakanya sekepe, se mo go sone ba neng ba tsaya le bone ditlhapi tsa metsi.",
                "3": "Mme ba ne gape ba tsaya le bone teserete, se, ka thanolo, e leng notshi ya mamepe; mme jalo ba ne ba tsaya le bone metshitshi ya dinotshi, le mokgwa otlhe wa seo se se neng se le mo sefatlhogong sa lefatshe, dipeo tsa mofuta mongwe le mongwe.",
                "4": "Mme go ne ga diragala gore fa ba tlile tlase mo mokgatšheng wa Nimerote Morena a tla tlase mme a bua le morwarraagwe Jarete; mme o ne a le mo lerung, mme morwarraagwe Jarete a seka a mmona.",
                "5": "Mme go ne ga diragala gore Morena a ba laele gore ba ye pele go tsena mo nageng, ee, mo sekhutlong se go iseng go ke go tsene motho. Mme go ne ga diragala gore Morena o ne a tsamaya fa pele ga bone, mme o ne a bua le bone jaaka a ne a eme mo lerung, mme a ba naya dikaelo kwa ba tlaa tsamaelang teng.",
                "6": "Mme go ne ga diragala gore ba ne ba tsamaya mo nageng, mme ba ne ba aga mekoro, e mo go yone ba neng ba kgabaganya boidiidi jwa metsi, ba kaelwa ka tswelelopele ke seatla sa Morena.",
                "7": "Mme Morena o ne a seka a letlelela gore ba ka ema go feta lewatle mo nageng, mme o ne a re gore ba tle pele le go ya kwa lefatsheng la tsholofetso tota, le le neng le kgethegile godimo ga mafatshe otlhe a mangwe, le Morena Modimo a neng a le somareletse batho ba ba tshiamo.",
                "8": "Mme o ne a ikanne mo kgalefong ya gagwe go morwarraagwe Jarete, gore mang yo o tlaa ruang lefatshe le la tsholofetso, go tswa mo nakong eo go ya pele le ka metlha, o tshwanetse a mo direle, Modimo o o leng mongwe fela e bile wa boammaaruri, kgotsa ba tlaa feelwa fa botlalo jwa kgalefo ya gagwe bo tlaa tla mo go bone.",
                "9": "Mme jaanong, re ka bona ditao tsa Modimo mabapi le lefatshe le, gore ke lefatshe la tsholofetso; mme sefe le sefe setšhaba se se tlaa le ruang se tlaa direla Modimo, kgotsa ba tlaa feelwa fa botlalo jwa kgalefo ya gagwe bo tlaa tla mo go bone. Mme botlalo jwa kgalefo ya gagwe bo tla mo go bone fa ba budule mo boikeping.",
                "10": "Gonne bonang, le ke lefatshe le le kgethegileng godimo ga mafatshe otlhe a mangwe; ka jalo he ene yo o le ruang o tlaa direla Modimo kgotsa o tlaa feelwa; gonne ke tao e e senang bokhutlo ya Modimo. Mme ga se go fitlhelela botlalo jwa boikepi gareng ga bana ba lefatshe, gore ba a feelwa.",
                "11": "Mme se se tla go lona, O lona Baditšhaba, gore lo ka tla lwa itse ditao tsa Modimo—gore lo ka tla lwa ikotlhaya, mme lwa seka lwa tswelela mo boikeping jwa lona go fitlhelela botlalo bo tla, gore lo ka tla lwa seka lwa tlisa botlalo jwa kgalefo ya Modimo mo go lona jaaka banni ba lefatshe ba pele ba dirile.",
                "12": "Bonang, le ke lefatshe le le kgethegileng, mme sefe le sefe setšhaba se se tlaa le ruang se tlaa gololesega go tswa mo bokgobeng, le go tswa mo botshwarong, le mo ditšhabeng tsotlhe tse dingwe ka fa tlase ga legodimo, fa e le gore mme ba ka direla Modimo wa lefatshe, yo e leng Jesu Keresete, yo o supilweng ke dilo tse re di kwadileng.",
                "13": "Mme jaanong ke tswelela ka pego e e kwadilweng ya me; gonne bonang, go ne ga diragala gore Morena o ne a tlisa Jarete le bakaulengwe ba gagwe pele, le tota kwa lewatleng le legolo leo le le kgaoganyang mafatshe. Mme jaaka ba ne ba tla kwa lewatleng ba ne ba tlhoma ditante tsa bone; mme ba bitsa leina la lefelo Moriankhama; mme ba nna mo ditanteng, mme ba nna mo ditanteng mo lotshitshing lwa lewatle sebaka sa dingwaga di le nne.",
                "14": "Mme go ne ga diragala kwa bofelong jwa dingwaga tse nne gore Morena a tle gape go morwarraagwe Jarete, mme a ema mo lerung mme a bua le ene. Mme ka sebaka sa dioura di le tharo Morena a bua le morwarraagwe Jarete, mme a mo omanya ka ntlha ya gore o ne a sa gakologelwa go bitsa leina la Morena.",
                "15": "Mme morwarraagwe Jarete a ikotlhaela bosula jo a neng a bo dirile, mme o ne a bitsa leina la Morena ka ntlha ya bakaulengwe ba gagwe ba ba neng ba na le ene. Mme Morena a re go ene: Ke tlaa go itshwarela le bakaulengwe ba gago dibe tsa bone; mme o seka wa tlhola o dira sebe, gonne o tlaa gakologelwa gore mowa wa me ga o na o dira le motho ka nako tsotlhe; ka jalo he, fa o ka dira sebe go fitlhelela o budule ka botlalo o tlaa kgaolwa go tswa fa pele ga Morena. Mme tse ke dikakanyo tsa me mo lefatsheng le ke tlaa go le fang go nna boswa jwa gago; gonne e tlaa nna lefatshe le le kgethegileng godimo ga mafatshe otlhe a mangwe.",
                "16": "Mme Morena a re: Ya go dira mme o age, morago ga mokgwa wa mekoro e o e agileng go fitlha fa. Mme go ne ga diragala gore morwarraagwe Jarete o ne a ya go dira, ga mmogo le bakaulengwe ba gagwe, mme ba aga mekoro morago ga mokgwa o ba neng ba agile, go ya ka fa ditaelong tsa Morena. Mme e ne e le mennye, mme e ne e le motlhofo mo godimo ga metsi, le jaaka botlhofo jwa nonyane fa godimo ga metsi.",
                "17": "Mme e ne e agilwe morago ga mokgwa gore e ne e gagametse mo go feteletseng, le tota gore e ne e tshwara metsi jaaka mogopo; mme ka fa tlase ga yone e ne e gagametse jaaka mogopo; mme dithoko tsa yone di ne di gagametse jaaka mogopo; mme bofelo jwa yone bo ne bo le ntlha; mme marulelo a yone a ne a gagametse jaaka mogopo; mme boleele jwa yone bo ne bo le boleele jwa setlhare; mme lebati la yone, fa le ne le tswetswe, le ne le gagametse jaaka mogopo.",
                "18": "Mme go ne ga diragala gore morwarraagwe Jarete a lelele go Morena, a re: O Morena, ke dirile tiro e o e ntaetseng, mme ke dirile mekoro go ya jaaka o nkaetse.",
                "19": "Mme bona, O Morena, mo go yone ga gona lesedi; re kgweeletse kae? Mme gape re tlaa nyelela, gonne mo go yone ga re kake ra hema, fa e se fela e le phefo e e leng mo go yone; jalo he re tlaa nyelela.",
                "20": "Mme Morena a re go morwarraagwe Jarete: Bona, o tlaa dira leroba kwa godimo, ga mmogo le kwa tlase; mme fa lo tlaa tlhoka phefo o tlaa bula leroba mme lo amogele phefo. Mme fa go ka nna gore metsi a tsene mo teng mo go lona, bona, o tlaa thiba leroba, gore lo ka tla lwa seka lwa nyelediwa mo metsing.",
                "21": "Mme go ne ga diragala gore morwarraagwe Jarete a dire jalo, go ya jaaka Morena a laetse.",
                "22": "Mme a lelela gape go Morena a re: O Morena, bona ke dirile le tota jaaka o ntaetse; mme ke baakanyeditse batho ba me dikepe, mme bona ga go na lesedi mo go tsone. Bona, O Morena, a o tlaa letlelela gore re ka kgabaganya metsi a magolo a mo lefifing?",
                "23": "Mme Morena a re go morwarraagwe Jarete: Ke eng se lo ratang gore ke se dire gore lo ka nna le lesedi mo dikepeng tsa lona? Gonne bonang, ga lo kake lwa nna le diokomelabagwe, gonne di tlaa thubega ditokitoki; le e seng gore lo ka tsaya molelo le lona, gonne ga lona go tsamaya ka lesedi la molelo.",
                "24": "Gonne bona, lo tlaa nna jaaka leruarua mo gareng ga lewatle; gonne dithaba tsa makhubu di tlaa ratha mo go lona. Le fa go ntse jalo, ke tlaa lo tlisa godimo gape go tswa mo boteng jwa lewatle; gonne diphefo di tsamaile pele go tswa mo molomong wa me, ga mmogo le dipula le merwalela ke di rometse.",
                "25": "Mme bona, ke lo baakanya kgatlhanong le dilo tse; gonne ga lo kake lwa kgabaganya boteng jo bogolo jo fa e se ke lo baakanya kgatlhanong le makhubu a lewatle, le diphefo tse di tsamaileng pele, le merwalela e e tlaa tlang. Jalo he ke eng se lo ratang gore ke se lo baakanyetse gore lo ka tla lwa nna le lesedi fa lo meditswe mo boteng jwa lewatle?"
            },
            "3": {
                "1": "Mme go ne ga diragala gore morwarraagwe Jarete, (jaanong palo ya dikepe tse di neng di baakantswe e ne e le boroba bobedi) a ye pele kwa thabeng, e ba neng ba e bitsa thaba Shilemo, ka ntlha ya bogodimo jwa yone jo bo feteletseng, mme o ne a nyerisa go tswa mo lefikeng matlapa a mannye a le lesome le borataro; mme a ne a le masweu le go galalela, jaaka galase e e galalelang tota; mme o ne a a tsaya mo seatleng sa gagwe mo setlhoweng sa thaba, mme a lelela gape go Morena, a re:",
                "2": "O Morena, o rile re tshwanetse go khurumediwa ke merwalela. Jaanong bona, O Morena, o seka wa šhakgalela motlhanka wa gago ka ntlha ya bokowa jwa gagwe fa pele ga gago; gonne re itse gore o boitshepho e bile o nna mo magodimong, le gore ga re a itekanela fa pele ga gago, ka ntlha ya go wa tlholego ya rona e nnile bosula mo go tsweletseng; le fa go ntse jalo, O Morena, o re file taelo gore re go bitse, gore go tswa mo go wena re ka amogela go ya ka fa dikeletsong tsa rona.",
                "3": "Bona, O Morena, o re iteile ka ntlha ya boikepi jwa rona, mme o re kgweeditse pele, mme mo dingwageng tse dintsi tse re ntse re le mo nageng; le fa go ntse jalo, o ntse o le kutlwelobotlhoko go rona. O Morena, leba mo go nna mo bopelotlhomoging, mme o fetole kgalefo ya gago go tswa mo bathong ba ba gago, mme o seka wa letlelela gore ba ka ya pele go kgabaganya boteng jo bo gaketseng jo mo lefifing; mme bona dilo tse tse ke di nyerolotseng go tswa mo lefikeng.",
                "4": "Mme ke a itse, O Morena, gore o na le thata yotlhe, mme o ka dira eng le eng se o ratang go poelo ya motho; jalo he kgoma matlapa a, O Morena, ka monwana wa gago, mme o a baakanye gore a ka phatsima pele mo lefifing; mme a tlaa phatsima pele go rona mo dikepeng tse re di baakantseng, gore re ka nna le lesedi fa re tlaa kgabaganya lewatle.",
                "5": "Bona, O Morena, wena o ka dira se. Re itse gore wena o kgona go supa pele thata e kgolo, e e lebegang bonnye mo go tlhaloganyeng ga batho.",
                "6": "Mme go ne ga diragala gore fa morwarraagwe Jarete a sena go bua mafoko a, bonang, Morena a thapolola pele seatla sa gagwe mme a kgoma matlapa bongwe ka bongwe ka monwana wa gagwe. Mme lesire la tlosiwa go tswa mo matlhong a morwarraagwe Jarete, mme a bona monwana wa Morena; mme o ne o le jaaka monwana wa motho, jaaka go nama le madi; mme morwarraagwe Jarete a wela fa fatshe fa pele ga Morena, gonne o ne a iteilwe ke letshogo.",
                "7": "Mme Morena a bona gore morwarraagwe Jarete o ne a wetse fa fatshe; mme Morena a re go ene: ema, ke eng o ole?",
                "8": "Mme a re go Morena: Ke bone monwana wa Morena, mme ke boifile e se re kgotsa o tlaa nkitaya; gonne ke ne ke sa itse gore a Morena o na le nama le madi.",
                "9": "Mme Morena a re go ene: Ka ntlha ya tumelo ya gago o bone gore ke tlaa tsaya mo go nna nama le madi; mme ga go ise go ke go tle motho fa pele ga me ka tumelo e e feteletseng jaana jaaka o dirile; gonne fa e ne e se jalo o ka bo o sa bona monwana wa me. A o bone go feta mo?",
                "10": "Mme a araba: Nnyaa; Morena, itshupe go nna.",
                "11": "Mme Morena a re go ene: A o dumela mafoko a ke tlaa a buang?",
                "12": "Mme a araba: Ee, Morena, ke itse gore o bua boammaaruri, gonne wena o Modimo wa boammaaruri, mme ga o kake wa aka.",
                "13": "Mme fa a sena go bua mafoko a, bonang, Morena a itshupa go ene, mme a re: Ka ntlha ya gore o itse dilo tse o rekolotswe mo go weng; jalo he o busediwa fa pele ga me; jalo he ke itshupa go wena.",
                "14": "Bona, ke ene yo o neng a baakantswe go tswa kwa motheong wa lefatshe go rekolola batho ba me. Bona, ke Jesu Keresete. Ke Rara le Morwa. Mo go nna losika lotlhe lwa motho lo tlaa nna le botshelo, mme joo ka bosakhutleng, le bone tota ba ba tlaa dumelang mo leineng la me; mme ba tlaa nna barwaaka le barwadiake.",
                "15": "Mme ga ke ise ke ko ke itshupe go motho yo ke mmopileng, gonne ga go ise motho a ke a dumele mo go nna jaaka o dirile. A o bona gore o bopilwe morago ga setshwano sa me? Ee, le batho botlhe tota ba ne ba bopilwe mo tshimologong morago ga setshwano sa me.",
                "16": "Bona, mmele o, o jaanong o o bonang, ke mmele wa mowa wa me; mme motho ke mmopile morago ga mmele wa mowa wa me; mme le jaaka ke bonala go wena gore ke mo moweng ke tlaa bonala go batho ba me mo nameng.",
                "17": "Mme jaanong, jaaka nna, Moronae, ke rile ga ke kake ka dira pego e e tletseng ya dilo tse tse di kwadilweng, jalo he go ntekane gore ke re Jesu o itshupile go monna yo mo moweng, le tota morago ga mokgwa le mo setshwanong sa mmele oo tshwanang le jaaka a itshupile go Banifae tota.",
                "18": "Mme o mo rutile le fela jaaka a rutile Banifae; mme se sotlhe, gore monna yo o ka tla a itse gore e ne e le Modimo, ka ntlha ya ditiro tse dikgolo tse dintsi tse Morena a neng a di supile go ene.",
                "19": "Mme ka ntlha ya kitso ya monna yo o ne a ka seka a thibelwa go bona mo teng ga lesire; mme a bona monwana wa ga Jesu, o e rileng fa a o bona, a wa ka poifo; gonne o ne a itse gore e ne e le monwana wa Morena; mme o ne a sa tlhole a na le tumelo, gonne o ne a itse, a sa belaele sepe.",
                "20": "Jalo he, a na le kitso e e itekanetseng e ya Modimo, o ne a ka seka a bewa go tswa mo teng ga lesire; jalo he o ne a bona Jesu; mme o ne a mo ruta.",
                "21": "Mme go ne ga diragala gore Morena a re go morwarraagwe Jarete: Bona, o seka wa letlelela dilo tse o di boneng le go di utlwa go ya pele go lefatshe, go fitlhelela nako e tla e ke tlaa galaletsang leina la me mo nameng; ka jalo he, o tlaa boloka dilo tse o di boneng le go di utlwa, mme o se di supe go motho ope.",
                "22": "Mme bona, fa o tlaa tla go nna, o tlaa di kwala le go di kana, gore motho ope o ka seka a di ranola; gonne o tlaa di kwala ka puo mo di ka sekang tsa balwa.",
                "23": "Mme bona, matlapa a mabedi a ke tlaa naya go wena, mme o tla a kana le one le dilo tse o tlaa di kwalang.",
                "24": "Gonne bona, puo e o tlaa e kwalang ke e tlhakatlhakantse; ka jalo he ke tlaa dira ka nako ya me e ke e beileng gore matlapa a a tlaa godisa mo matlhong a batho dilo tse tse o tlaa di kwalang.",
                "25": "Mme fa Morena a sena go bua mafoko a, a supegetse go morwarraagwe Jarete banni botlhe ba lefatshe ba ba kileng ba nna, le botlhe ba ba tlaa nnang; mme a seka a ba thibela go tswa mo ponong ya gagwe, le go ya kwa dikhutlong tsa lefatshe tota.",
                "26": "Gonne o ne a rile go ene mo dinakong tse di fitileng, gore fa a ka dumela mo go ene gore o ka mo supegetse dilo tsotlhe—go tlaa bontshiwa go ene; jalo he Morena o ne a ka seka a thibela sepe go ene, gonne o ne a itse gore Morena o ne a ka mmontsha dilo tsotlhe.",
                "27": "Mme Morena a re go ene: Kwala dilo tse mme o di kane; mme ke tlaa di supa mo nakong ya me e ke e beileng go bana ba batho.",
                "28": "Mme go ne ga diragala gore Morena a mo laele gore a kane matlapa a mabedi a a neng a a amogetse, mme a seka a a supa, go fitlhelela Morena a a supa go bana ba batho."
            },
            "4": {
                "1": "Mme Morena a laela morwarraagwe Jarete go ya tlase go tswa mo thabeng go tswa fa tlase ga Morena, le go kwala dilo tse a di boneng; mme di ne di ileditswe go tla go bana ba batho go fitlhelala morago ga a tlaa bo a tsholeleditswe godimo mo sefapaanong; mme ka ntlha ya lebaka le kgosi Mosaeya o ne a di baya, gore di tle di seka tsa tla go lefatshe go fitlhelela morago ga Keresete a itshupa go batho ba gagwe.",
                "2": "Mme morago ga ga Keresete ka boammaaruri a itshupile go batho ba gagwe a laela gore di supiwe.",
                "3": "Mme jaanong, morago ga seo, ba nyenyafetse mo tlhoka tumelong botlhe; mme ga go ope fa e se Baleimene, mme ba ganne efangele ya ga Keresete; jalo he ke laetswe gore ke di fitlhe gape mo lefatsheng.",
                "4": "Bonang, ke kwadile mo dipapetlaneng tse tsone tota dilo tse morwarraagwe Jarete a neng a di bona; mme ga go ise go ke go nne le dilo tse dikgolo go feta dilo tseo tse di neng tsa supiwa go morwarraagwe Jarete.",
                "5": "Ka jalo he Morena o ntaetse go di kwala; mme ke di kwadile. Mme o ntaetse gore ke di kane; mme gape o ntaetse gore ke kane thanolo ya tsone; ka jalo he, ke kanne diranodi, go ya ka fa taelong ya Morena.",
                "6": "Gonne Morena o rile go nna: Ga di na go ya pele go Baditšhaba go fitlhelela letsatsi le ba tlaa ikotlhaelang boikepi jwa bone, mme ba nna phepa fa pele ga Morena.",
                "7": "Mme mo letsatsing leo le ba tlaa dirisa tumelo mo go nna, go bua Morena, le tota jaaka morwarraagwe Jarete a dirile, gore ba ka tla ba itshephisiwa mo go nna, jaanong foo ke tlaa supegetsa go bone dilo tse morwarraagwe Jarete a di boneng, le mo go phuthuloleng go bone ditshenolo tsotlhe tsa me, go bua Jesu Keresete, Morwa Modimo, Rara wa magodimo le wa lefatshe, le dilo tsotlhe tse mo go tsone di leng.",
                "8": "Mme ene yo o tlaa ganetsang kgatlhanong le lefoko la Morena, a a hutsege; mme ene yo o tlaa latolang dilo tse, a a hutsege; gonne go bone ga ke na go supa dilo tse dikgolo, go bua Jesu Keresete; gonne ke ene yo o buang.",
                "9": "Mme ka taelo ya me magodimo a a bulega le go tswalega; mme ka lefoko la me lefatshe le tlaa tshikhinyega; mme ka taelo ya me banni ba lone ba tlaa feta, le jalo jaaka ka molelo.",
                "10": "Mme ene yo o sa dumeleng mafoko a me ga a dumele barutwana ba me; mme fa go ka nna gore ga ke bue, atlholang lona; gonne lo tlaa itse gore ke nna yo o buang, ka letsatsi la bofelo.",
                "11": "Mme ene yo o dumelang dilo tse tse ke di buileng, ene ke tlaa mo etela ka ditshupegetso tsa Mowa wa me, mme o tlaa itse le go nna le bosupi. Gonne ka ntlha ya mowa wa me o tlaa itse gore dilo tse di boammaaruri; gonne o kgothatsa batho go dira molemo.",
                "12": "Mme selo eng le eng se se kgothatsang batho go dira molemo ke sa me; gonne molemo ga o tswe go ope fa e se wa me. Ke ene yoo yo o etelelang batho go molemo otlhe; ene yo o tlaa se keng a dumele mafoko a me ga a na go ntumela—gore ke nna; mme ene yo o tlaa se keng a ntumele ga a na go dumela Rara yo o nthumileng. Gonne bonang, ke Rara, ke lesedi, le botshelo, le boammaaruri jwa lefatshe.",
                "13": "Tlang go nna, O lona Baditšhaba, mme ke tlaa bontsha go lona dilo tse dikgolo, kitso e e fitlhilweng ka ntlha ya tlhoka tumelo.",
                "14": "Tlang go nna, O ntlo ya Iseraele, mme go tlaa supegediwa go lona go bogolo jang dilo tse Rara a di beetseng lona, go tswa kwa motheong wa lefatshe; mme ga di a tla go lona, ka ntlha ya tlhoka tumelo.",
                "15": "Bonang, fa lo tlaa kgagolang lesire leo la tlhoka tumelo le le le dirang go sala mo seemong sa lona se se boitshegang sa boleo, le bothata jwa pelo, le bofofu jwa mogopolo, jaanong foo dilo tse dikgolo tse di gakgamatsang tse di ntseng lo di fitlhetswe go tswa kwa motheong wa lefatshe—ee, fa lo tlaa bitsa Rara mo leineng la me, ka pelo e e thubegileng le mowa o o gamuketseng, jaanong foo lo tlaa itse gore Rara o gakologetswe kgolagano e a e dirileng go borraalona, O ntlo ya Iseraele.",
                "16": "Mme jaanong foo ditshenolo tsa me tse ke dirileng gore di kwalwe ke motlhanka wa me Johane di phuthololwe mo matlhong a batho botlhe. Gakologelwang, fa lo bona dilo tse, lo tlaa itse gore nako e fa seatleng gore di tlaa supegediwa mo tirong tota.",
                "17": "Jalo he, fa lo tlaa amogela pego e e kwadilweng e lo ka itse gore tiro ya ga Rara e simologile mo sefatlhogong sotlhe sa lefatshe.",
                "18": "Jalo he, ikotlhaeng lotlhe lona dikhutlo tsa lefatshe, mme lo tle go nna, mme lo dumele mo efangeleng ya me, mme lo kolobediwe mo leineng la me; gonne ene yo o dumelang a ba a kolobediwa o tlaa bolokwa; mme ene yo o sa dumeleng o tlaa hutsiwa; mme ditshupo di tlaa latela bone ba ba dumelang mo leineng la me.",
                "19": "Mme go sego ene yo o fitlhelwang a ikanyega go leina la me ka letsatsi la bofelo, gonne o tlaa tsholelediwa godimo go nna mo motseng wa bogosi o o baakanyeditsweng ene go tswa kwa motheong wa lefatshe. Mme bonang ke nna yo ke se buileng. Amene."
            },
            "5": {
                "1": "Mme jaanong nna, Moronae, ke kwadile mafoko a ke neng ke a laetswe, go ya ka fa kgakologelong ya me; mme ke lo boleletse dilo tse ke di kanneng; jalo he lo se di kgome ka maikaelelo a gore lo ka di ranola; gonne selo seo se ileditswe lona, fa e se go ntse go tsweletse go tlaa nna tlhalefo mo Modimong.",
                "2": "Mme bona, lo ka tla lwa nna le tshiamelo gore lo ka bontsha dipapetlana go bao ba ba tlaa thusang go tlisa pele tiro e;",
                "3": "Mme go ba le bararo di tlaa supiwa ka thata ya Modimo; ka jalo he ba tlaa itse ka nnete gore dilo tse di boammaaruri.",
                "4": "Mme mo melomong ya basupi ba le bararo dilo tse di tlaa rurifadiwa; mme bopaki jwa ba bararo, le tiro e, e mo go yone go tlaa supiwang thata ya Modimo ga mmogo le lefoko la gagwe, tse ka tsone Rara, le Morwa, le Mowa o o Boitshepho ba nayang bosupi—Mme se sotlhe se tlaa ema e le bopaki kgatlhanong le lefatshe ka letsatsing la bofelo.",
                "5": "Mme fa go ka nna gore ba a ikotlhaya mme ba tla go Rara mo leineng la ga Jesu, ba tlaa amogelwa mo motseng wa bogosi jwa Modimo.",
                "6": "Mme jaanong, fa ke sena taolo ya dilo tse, atlholang lona; gonne lo tlaa itse gore ke na le thata fa lo tlaa mpona, mme re tlaa ema fa pele ga Modimo ka letsatsi la bofelo. Amene."
            },
            "6": {
                "1": "Mme jaanong nna, Moronae, ke tswelela go naya pego e e kwadilweng ya ga Jarete le morwarraagwe.",
                "2": "Gonne go ne ga diragala morago ga Morena a sena go baakanya matlapa a morwarraagwe Jarete a neng a a tseela godimo mo thabeng, morwarraagwe Jarete a fologela tlase go tswa mo thabeng, mme o ne a baya pele matlapa mo dikepeng tse di neng di baakantswe, le le lengwe fela mo ntlheng nngwe le nngwe ya tsone; mme bonang, a ne a naya lesedi go dikepe.",
                "3": "Mme jalo Morena a dira matlapa go phatsima mo lefifing, go naya lesedi go banna, basadi, le bana, gore ba tle ba seka ba kgabaganya metsi a magolo mo lefifing.",
                "4": "Mme go ne ga diragala gore fa ba sena go baakanya mekgwa yotlhe ya dijo, gore ka tsone ba ka tla ba itshedisa mo godimo ga metsi, ga mmogo le dijo tsa matsomane a bone le maraka, le eng kana eng sebatana kgotsa phologolo kgotsa nonyane tse ba tlaa di tsayang le bone—mme go ne ga diragala gore fa ba sena go dira dilo tse tsotlhe ba ne ba palama dikepe tsa bone kgotsa mekoro, mme ba tsena mo lewatleng, ba ineetse go Morena Modimo wa bone.",
                "5": "Mme go ne ga diragala gore Morena Modimo a dire gore go nne le phefo e e bogale e foka mo sefatlhogong sa metsi, go ya ntlheng ya lefatshe la tsholofetso; mme jalo ba ne ba latlhaganngwa mo makhubung a lewatle fa pele ga phefo.",
                "6": "Mme go ne ga diragala gore ba ne ka dinako tse dintsi ba fitlhilwe mo boteng jwa lewatle, ka ntlha ya dithaba tsa makhubu tse di neng di thubegela mo go bone, ga mmogo le ditsuatsue tse dikgolo tse di boitshegang tse di neng di dirilwe ke go boitshega ga phefo.",
                "7": "Mme go ne ga diragala gore fa ba ne ba fitlhilwe mo boteng go ne go sena metsi a a ka ba utlwisang botlhoko, dikepe tsa bone di ne di gagametse jaaka mogopo, mme gape di ne di gagametse jaaka ntlo e e kokobalang ya ga Noa; jalo he fa ba ne ba khurumeditswe ke boidiidi jwa metsi ba ne ba lelela go Morena, mme o ne a ba tlisa gape fa godimo ga metsi.",
                "8": "Mme go ne ga diragala gore phefo e ne ya seka ya emisa go fokela ntlheng ya lefatshe la tsholofetso fa ba ne ba le mo godimo ga metsi; mme jalo ba ne ba kgweelediwa pele fa pele ga phefo.",
                "9": "Mme ba ne ba opela dipako go Morena; ee, morwarraagwe Jarete o ne a opela dipako go Morena, mme o ne a leboga le go baka Morena letsatsi lotlhe; mme fa bosigo bo tla, ba ne ba seka ba emisa go baka Morena.",
                "10": "Mme jalo ba ne ba kgweelediwa pele; mme dimo ope wa lewatle o ne a ka seka a ba thuba, le fa e le leruarua le le neng le ka ba senya; mme ba ne ba na le lesedi ka tswelelo, fa e ne e le fa godimo ga metsi kgotsa ka fa tlase ga metsi.",
                "11": "Mme jalo ba ne ba kgweelediwa pele, malatsi a le makgolo a mararo le masome a mane le bone fa godimo ga metsi.",
                "12": "Mme ba ne ba tlhoma fatshe fa godimo ga lotshitshi lwa lefatshe la tsholofetso. Mme fa ba sena go tlhoma dinao tsa bone mo godimo ga lotshitshi lwa lefatshe la tsholofetsho ba ne ba obama fatshe mo godimo ga sefatlhogo sa lefatshe, mme ba ikokobetsa fa pele ga Morena, mme ba ne ba tsholola dikeledi tsa boipelo fa pele ga Morena, ka ntlha ya bontsi jwa mautlwelobotlhoko a gagwe a a bonolo godimo ga bone.",
                "13": "Mme go ne ga diragala gore ba ye pele mo sefatlhogong sa lefatshe, mme ba simolola go lema lefatshe.",
                "14": "Mme Jarete o ne a na le barwa ba le bane; mme ba ne ba bidiwa Jeekhomo, le Gilegale, le Meha, le Oraeha.",
                "15": "Mme morwarraagwe Jarete le ene a tshola barwa le barwadi.",
                "16": "Mme ditsala tsa ga Jarete le morwarraagwe ba ne ba le mo palong ba ka nna batho ba le masome a mabedi le bobedi; mme le bone ba ne ba tshola barwa le barwadi pele ga ba tla kwa lefatsheng la tsholofetso; mme jalo he ba ne ba simolola go nna bantsi.",
                "17": "Mme ba ne ba rutwa go tsamaya ka boikokobetso fa pele ga Morena; mme ba ne gape ba rutwa go tswa kwa godimo.",
                "18": "Mme go ne ga diragala gore ba simolole go anama mo sefatlhogong sa lefatshe, le go ntsifala le go lema lefatshe; mme ba ne ba nonofa mo lefatsheng.",
                "19": "Mme morwarraagwe Jarete a simolola go tsofala, mme a bona gore o tshwanetse ka bonako a ye tlase kwa lebitleng; ka jalo he a re go Jarete: A re kgobokanye mmogo batho ba rona gore re ka tla ra ba bala, gore re ka tla ra itse go tswa mo go bone se ba tlaa se eletsang mo go rona pele ga re ya tlase kwa mabitleng a rona.",
                "20": "Mme ka jalo batho ba ne ba kgobokanngwa mmogo. Jaanong palo ya barwa le barwadie morwarraagwe Jarete e ne e le batho ba le masome a mabedi le bobedi; mme palo ya barwa le barwadie Jarete e ne e le lesome le bobedi, ene a na le barwa ba le bane.",
                "21": "Mme go ne ga diragala gore ba ne ba bala batho ba bone; mme morago ga ba sena go ba bala, ba ne ba eletsa mo go bone dilo tse ba neng ba batla gore ba di dire pele ga ba ya tlase kwa mabitleng a bone.",
                "22": "Mme go ne ga diragala gore batho ba eletse mo go bone gore ba tlotse mongwe wa barwa ba bone go nna kgosi godimo ga bone.",
                "23": "Mme jaanong bonang, se se ne se le botlhoko go bone. Mme morwarraagwe Jarete a re go bone: Ruri selo se se isa mo botshwarong.",
                "24": "Mme Jarete a re go morwarraagwe: Ba letlelele gore ba ka nna le kgosi. Mme jalo he a re go bone: Tlhophang lona go tswa gareng ga barwa ba rona kgosi, le tota yo lo mo ratang.",
                "25": "Mme go ne ga diragala gore ba tlhophe le tota wa ntlha wa ga morwarraagwe Jarete; mme leina la gagwe e ne e le Phekake. Mme go ne ga diragala gore o ne a gana mme o ne a seka a nna kgosi ya bone. Mme batho ba re gore rraagwe a mo pateletse, mme rraagwe o ne a seka; mme a ba laela gore ba seka ba pateletsa monna ope go nna kgosi ya bone.",
                "26": "Mme go ne ga diragala gore ba tlhophe bomorwarraagwe Phekake botlhe mme ba ne ba seka.",
                "27": "Mme go ne ga diragala gore le fa e le barwa Jarete, le botlhe tota fa e se a le mongwe fela; mme Oraeha o ne a tlotswa go nna kgosi godimo ga batho.",
                "28": "Mme a simolola go busa, mme batho ba simolola go tswelela; mme ba ne ba huma mo go feteletseng.",
                "29": "Mme go ne ga diragala gore Jarete a swe, le morwarraagwe le ene.",
                "30": "Mme go ne ga diragala gore Oraeha o ne a tsamaya ka boikokobetso fa pele ga Morena, mme o ne a gakologelwa gore go go golo jang dilo tse Morena a neng a di diretse rraagwe, mme gape a ruta batho ba gagwe go bogolo jang dilo tse Morena a neng a di diretse borraabone."
            },
            "7": {
                "1": "Mme go ne ga diragala gore Oraeha o ne a diragatsa dikatlholo mo lefatsheng ka tshiamo malatsi otlhe a gagwe, yo malatsi a gagwe a neng a le mantsi mo go feteletseng.",
                "2": "Mme a tshola barwa le barwadi; ee, a tshola masome a mararo le bongwe, gareng ga bao go neng go le barwa ba le masome a mabedi le boraro.",
                "3": "Mme go ne ga diragala gore o ne gape a tshola Khibo mo botsofeng jwa gagwe. Mme go ne ga diragala gore Khibo a buse mo boemong jwa gagwe; mme Khibo a tshola Khoriho.",
                "4": "Mme fa Khoriho a le dingwaga di le masome a mararo le bobedi a ingaola kgatlhanong le rraagwe, mme a tsamaya mme a nna kwa lefatsheng la Niho; mme a tshola barwa le barwadi, mme ba nna bantle mo go feteletseng; ka jalo he Khoriho a goga batho ba le bantsi fa morago ga gagwe.",
                "5": "Mme fa a sena go kgobokanya mmogo mophato a tla go lefatshe la ga Morane kwa kgosi e neng e nna, mme a mo tsaya setshwarwa, selo se se neng sa diragatsa puo ya ga morwarraagwe Jarete gore ba tlaa tsisiwa mo botshwarong.",
                "6": "Jaanong lefatshe la Morane, kwa kgosi e neng e nna, le ne le le gaufi le lefatshe le le bidiwang Letlotla ke Banifae.",
                "7": "Mme go ne ga diragala gore Khibo a nne mo botshwarong, le batho ba gagwe ka fa tlase ga Khoriho morwawe, go fitlhelela a tsofala mo go feteletseng; le fa go ntse jalo Khibo a tshola Shule mo botsofeng jwa gagwe, fa a ne a santse a le mo botshwarong.",
                "8": "Mme go ne ga diragala gore Shule o ne a šakgaletse morwarraagwe; mme Shule a nonofa, mme a nna senatla ka fa nonofong ya monna; mme o ne gape a le senatla mo katlholong.",
                "9": "Ka jalo he, a tla kwa lentsweng la Eferaime, mme o ne a nyerisa go tswa mo lentsweng, mme a direla bao ba a neng a ba gogile le ene ditšhaka go tswa mo tshiping; mme morago ga a sena go ba papana ka ditšhaka a boela kwa motseng Niho, mme a lwa le morwarraagwe Khoriho, ka tsela e a neng a tsaya motse wa bogosi mme a o buseletsa go rraagwe Khibo.",
                "10": "Mme jaanong ka ntlha ya selo se Shule a neng a se dira, rraagwe a tlhoma mo go ene bogosi; jalo he a simolola go busa mo boemong jwa ga rraagwe.",
                "11": "Mme go ne ga diragala gore a diragatse katlholo ka tshiamo; mme o ne a anamisa motse wa gagwe wa bogosi mo sefatlhogong sotlhe sa lefatshe, gonne batho ba ne ba ntse bantsi mo go feteletseng.",
                "12": "Mme go ne ga diragala gore Shule le ene a tshole barwa ba le bantsi le barwadi.",
                "13": "Mme Khoriho a ikotlhaela masula a mantsi a a neng a a dirile; ka jalo he Shule a mo neela thata mo motseng wa gagwe wa bogosi.",
                "14": "Mme go ne ga diragala gore Khoriho o ne a na le barwa ba le bantsi le barwadi. Mme gareng ga barwa Khoriho go ne go le mongwe yo leina la gagwe e neng e le Noa.",
                "15": "Mme go ne ga diragala gore Noa a ingaole kgatlhanong le Shule, kgosi, ga mmogo le rraagwe Khoriho, mme a goga Khoho morwarraagwe, ga mmogo le bakaulengwe ba gagwe botlhe le batho ba le bantsi.",
                "16": "Mme a lwa le Shule, kgosi, e mo go yone a neng a tsaya lefatshe la boswa jwa bone jwa ntlha; mme a nna kgosi godimo ga karolo eo ya lefatshe.",
                "17": "Mme go ne ga diragala gore o ne a lwa gape le Shule, kgosi; mme a tsaya Shule, kgosi, mme a mo rwalela setshwarwa kwa Morane.",
                "18": "Mme go ne ga diragala fa a ne a le gaufi le go mmolaya, barwa ba ga Shule ba nanabelela mo ntlong ya ga Noa bosigo mme ba mmolaya, mme ba thuba lebati la kgolegelo ba ntsha rraabone, mme ba mmaya mo setilong sa bogosi mo motseng wa bogosi jwa gagwe.",
                "19": "Ka jalo he, morwa Noa o ne a aga motse wa bogosi jwa gagwe mo boemong jwa gagwe; le fa go ntse jalo ba ne ba seka ba tlhola ba nna le thata gape godimo ga ga kgosi Shule, mme batho ba ba neng ba le ka fa tlase ga puso ya ga kgosi Shule ba ne ba tswelela mo go feteletseng mme ba gola bogolo.",
                "20": "Mme lefatshe le ne le kgaogane; mme go ne go na le metse ya bogosi e le mebedi, motse wa bogosi jwa ga Shule, le motse wa bogosi jwa ga Khoho, morwa Noa.",
                "21": "Mme Khoho, morwa Noa, a dira gore batho ba gagwe ba lwe le Shule, e mo go yone Shule a neng a ba fenya mme a bolaya Khoho.",
                "22": "Mme jaanong Khoho o ne a na le morwa yo o neng a bidiwa Nimerote; mme Nimerote a neela motse wa bogosi jwa ga Khoho go Shule, mme o ne a bona go ratega mo matlhong a ga Shule; ka jalo he Shule o ne a baya go ratega mo gogolo mo go ene, mme o ne a dira mo motseng wa bogosi jwa ga Shule go ya ka fa dikeletsong tsa gagwe.",
                "23": "Mme gape mo pusong ya ga Shule go ne ga tla baporofiti gareng ga batho, ba ba neng ba rometswe go tswa go Morena, ba porofita gore boleo le disetwa tsa batho di ne di tlisa khutso mo lefatsheng, mme ba tlaa senngwa fa ba ne ba sa ikotlhae.",
                "24": "Mme go ne ga diragala gore batho ba ne ba kgoba kgatlhanong le baporofiti, mme ba ikgatlha ka bone. Mme go ne ga diragala gore kgosi Shule a diragatse katlholo kgatlhanong le bao botlhe ba ba neng ba kgoba kgatlhanong le baporofiti.",
                "25": "Mme o ne a diragatsa molao go ralala lefatshe lotlhe, o o neng o neela thata go baporofiti gore ba ye gongwe le gongwe kwa ba batlang; mme ka lebaka le batho ba ne ba tlisiwa go boikotlhao.",
                "26": "Mme ka ntlha ya gore batho ba ne ba ikotlhaela boikepi jwa bone le disetwa Morena o ne a ba babalela, mme ba simolola go tswelela gape mo lefatsheng. Mme go ne ga diragala gore Shule a tshole barwa le barwadi mo botsofeng jwa gagwe.",
                "27": "Mme go ne go sa tlhole go na le dintwa mo malatsing a ga Shule; mme o ne a gakologelwa dilo tse dikgolo tse Morena a di diretseng borraagwe mo go ba tliseng go kgabaganya boteng jo bogolo go tsena mo lefatsheng la tsholofetso; ka jalo he a diragatsa katlholo ka tshiamo malatsing otlhe a gagwe."
            },
            "8": {
                "1": "Mme go ne ga diragala gore a tshole Oma, mme Oma a busa mo boemong jwa gagwe. Mme Oma a tshola Jarete; mme Jarete a tshola barwa le barwadi.",
                "2": "Mme Jarete a ingaola kgatlhanong le rraagwe, mme a tla a nna mo lefatsheng la Hethe. Mme go ne ga diragala gore o ne a fora batho ba le bantsi, ka ntlha ya mafoko a gagwe a boferefere, go fitlhelela a tsere sephatlo sa motse wa bogosi.",
                "3": "Mme fa a sena go tsaya sephatlo sa motse wa bogosi a lwa le rraagwe, mme o ne a tseela rraagwe mo botshwarong, mme a mo dira go direla mo botshwarong;",
                "4": "Mme jaanong, mo malatsing a puso ya ga Oma o ne a le mo botshwarong sephatlo sa malatsi a gagwe. Mme go ne ga diragala gore a tshole barwa le barwadi, gareng ga bao go neng go le Heserone le Khorianthama;",
                "5": "Mme ba ne ba šakgetse mo go feteletseng ka ntlha ya ditiro tsa ga Jarete morwarraabo, mo e leng gore ba ne ba emeletsa mophato mme ba lwa le Jarete. Mme go ne ga diragala gore ba ne ba lwa le ene bosigo.",
                "6": "Mme go ne ga diragala gore fa ba sena go bolaya mophato wa ga Jarete ba ne ba le gaufi le go mmolaya le ene; mme a ba rapela gore ba seka ba mmolaya, mme o tlaa neela motse wa bogosi go rraagwe. Mme go ne ga diragala gore ba ne ba neela go ene botshelo jwa gagwe.",
                "7": "Mme jaanong Jarete a utlwa botlhoko mo go feteletseng ka ntlha ya go latlhegelwa ke motse wa bogosi, gonne o ne a beile pelo ya gagwe mo motseng wa bogosi le mo kgalalelong ya lefatshe.",
                "8": "Jaanong morwadia Jarete a ne a le moitseanape mo go feteletseng, mme a bona mahutsana a ga rraagwe, a akanya go loga leano le ka lone a neng a ka rekololela motse wa bogosi go rraagwe.",
                "9": "Jaanong morwadia Jarete o ne a le montle mo go feteletseng. Mme go ne ga diragala gore o ne a bua le rraagwe, mme a re go ene: Ke ka eng ntate a na le khutsafalo e ntsi mo go kana? A ga o a bala pego e e kwadilweng e borraarona ba e tlisitseng go kgabaganya boteng jo bogolo? Bona, a ga gona pego mabapi le bone ba bogologolo, gore bone ka maano a bone a sephiri ba ne ba tsaya metse ya bogosi le kgalalelo e kgolo?",
                "10": "Mme jaanong, jalo he, a ntate a bitse Akhishe, morwa Khimono; mme bona, ke montle, mme ke tlaa bina fa pele ga gagwe, mme ke tlaa mo itumedisa, mo a tlaa nkeletsang go nna mosadi; jalo he fa a ka eletsa mo go wena gore o nneela go ene nna go nna mosadi, jaanong foo o tlaa re: Ke tlaa mo naya fa o ka tlisa go nna tlhogo ya ga ntate, kgosi.",
                "11": "Mme jaanong Oma e ne e le tsala ya ga Akhishe; ka jalo he, fa Jarete a ne a biditse Akhishe, morwadie Jarete a bina fa pele ga gagwe mo a neng a mo itumedisa, mo e leng gore o ne a mo eletsa go nna mosadi. Mme go ne ga diragala gore a re go Jarete: Mo neye go nna go nna mosadi.",
                "12": "Mme Jarete a re go ene: Ke tlaa mo naya go wena, fa o ka tlisa go nna tlhogo ya ga ntate, kgosi.",
                "13": "Mme go ne ga diragala gore Akhishe a kgobokanyetse mo ntlong ya ga Jarete losika lotlhe lwa gagwe, mme a re go bone: A lo tlaa ikana go nna gore lo tlaa ikanyega mo go nna mo selong se ke tlaa se eletsang mo go lona?",
                "14": "Mme go ne ga diragala gore ba ne botlhe ba ikana go ene, ka Modimo wa legodimo, le gape ka magodimo, le gape ka lefatshe, le ka ditlhogo tsa bone, gore mang yo o tlaa farologanang le thuso e Akhishe a e eletsang o tlaa latlhegelwa ke tlhogo ya gagwe; mme mang yo o tlaa ntshang selo eng le eng se Akhishe a se itsisetseng go bone ene yoo o tlaa latlhegelwa ke botshelo jwa gagwe.",
                "15": "Mme go ne ga diragala gore jalo ba ne ba dumalana le Akhishe. Mme Akhishe o ne a direla go bone maikano a a neng a neilwe ke bone ba bogologolo ba le bone ba neng ba senka thata, a a neng a fitiseditswe le go tswa kwa go Kaine, yo e neng e le mmolai go tswa kwa tshimologong.",
                "16": "Mme ba ne ba tshegediwa ke thata ya ga diabole go dira maikano a go batho, go ba baya mo lefifing, go thusa ba ba jaaka ba ba senkang thata, le go bolaya, le go thukutha, le go aka, le go dira mekgwa yotlhe ya boleofi le boaka.",
                "17": "Mme e ne e le morwadia Jarete yo o se tsentseng mo pelong ya gagwe go senka dilo tse tsa bogologolo; mme Jarete a se tsenya mo pelong ya ga Akhishe; jalo he, Akhishe a se direla go losika lwa gagwe le ditsala, a ba isa go sele ka ditsholofetso tse dintle go dira selo eng le eng se a neng a se eletsa.",
                "18": "Mme go ne ga diragala gore ba ne ba bopa lekunutu la sephiri, le jaaka bone ba bogologolo tota; lekunutu le le bodiabole le boleo go gaisa godimo ga otlhe, mo ponong ya Modimo;",
                "19": "Gonne Morena ga a dire ka makunutu a sephiri, le e seng gore o rata gore motho o ka tsholola madi, mme mo dilong tsotlhe o go ileditse, go tswa kwa tshimologong ya motho.",
                "20": "Mme jaanong nna, Moronae, ga ke kwale mokgwa wa maikano a bone le makunutu, gonne go itsisetswe go nna gore a teng gareng ga batho botlhe, mme a teng gareng ga Baleimene.",
                "21": "Mme a bakile tshenyo ya batho ba ba ka bone jaanong ke buang, ga mmogo le tshenyo ya batho ba Nifae.",
                "22": "Mme setšhaba sefe le sefe se se tlaa tshegetsang makunutu a sephiri a a jalo, go bona thata le poelo, go fitlhelela a anama godimo ga setšhaba, bonang, ba tlaa senngwa; gonne Morena ga a na go letlelela gore madi a baitshephi ba gagwe, a a tlaa tshololwang ke bone, a tlaa lelela ruri go ene go tswa mo mmung go busolosa mo go bone mme go le jalo ga a ba busolose.",
                "23": "Ka jalo he, O lona Baditšhaba, ke tlhalefo mo Modimong gore dilo tse di bontshiwe go lona, gore ka se lo ka tla lwa ikotlhaela dibe tsa lona, mme lo seka lwa letlelela gore makunutu a a go bolaya a ka tla godimo ga lona, a a agetsweng go bona thata le poelo—le tiro, ee, le tiro ya tshenyo tota e tle godimo ga lona, ee, le tšhaka ya tshiamiso tota ya Modimo o o sa khutleng e tlaa wela mo go lona, go thankgolo le tshenyego ya lona fa lo ka letlelela dilo tse go nna.",
                "24": "Ka jalo he, Morena o a lo laela, fa lo tlaa bona dilo tse di tla gareng ga lona gore lo tsoge mo tlhaloganyong ya seemo se se boitshegang sa lona, ka ntlha ya lekunutu le la sephiri le le tlaa bong le le gareng ga lona; kgotsa khutsafalo go lone, ka ntlha ya madi a bone ba ba bolailweng; gonne ba lela go tswa leroleng go pusoloso mo go lone, le gape mo go bao ba ba le agileng.",
                "25": "Gonne go diragala gore mang yo o le agang o senka go thankgola kgololesego ya mafelo otlhe, ditšhaba, le mafatshe; mme le diragatsa go senngwa ga batho botlhe, gonne le agilwe ke diabole, yo e leng rraagwe maaka otlhe; le moaki ene yole tota yo o forileng batsadi ba rona ba ntlha, ee, le ene tota moaki a le mongwe fela yo o dirileng motho go bolaya go tswa kwa tshimologong; yo o thatafaditseng dipelo tsa batho gore ba bo ba bolaile baporofiti, mme ba ba kgobotletsa ka mantswe, mme ba ba koba go tswa kwa tshimologong.",
                "26": "Ka jalo he, nna, Moronae, ke laetswe go kwala dilo tse gore bosula bo ka tla jwa fedisiwa, le gore nako e ka tla gore Satane yoo o ka se nne le thata mo dipelong tsa bana ba batho, mme gore ba ka kgothadiwa go dira molemo ka tswelelo, gore ba ka tla kwa motsweding wa tshiamo yotlhe mme ba bolokwa."
            },
            "9": {
                "1": "Mme jaanong nna, Moronae, ke tswelela ka pego e e kwadilweng ya me. Jalo he, bonang, go ne ga diragala gore ka ntlha ya makunutu a sephiri a ga Akhishe le ditsala tsa gagwe, bonang, ba ne ba thankgola motse wa bogosi wa ga Oma.",
                "2": "Le fa go ntse jalo, Morena o ne a na le kutlwelobotlhoko go Oma, ga mmogo le mo go barwawe le barwadie ba ba neng ba sa batle go senngwa ga gagwe.",
                "3": "Mme Morena a tlhagisa Oma mo torong gore a emelele go tswa mo lefatsheng; ka jalo he Oma a emelela go tswa mo lefatsheng le balelwapa la gagwe, mme a tsamaya malatsi a le mantsi, mme a tla go goroga mme a feta ka lentswe la Shimo, mme a feta ka lefelo fa Banifae ba neng ba senngwa teng, mme go tswa foo go ya botlhaba, mme a tla kwa lefelong le le neng le bidiwa Abolomo, gaufi le lotshitshi lwa lewatle, mme koo a tlhoma tante ya gagwe, ga mmogo le barwawe le barwadie, le ba ntlo yotlhe ya gagwe, fa e se fela e ne e le Jarete le balelwapa la gagwe.",
                "4": "Mme go ne ga diragala gore Jarete o ne a tlotswa kgosi godimo ga batho, ka seatla sa boleofi; mme a neela go Akhishe morwadie go nna mosadi.",
                "5": "Mme go ne ga diragala gore Akhishe a senke botshelo jwa mogwagadi wa gagwe wa monna; mme a kopa go bao ba a neng a ba ikanisitse ka maikano a ba bogologolo tala, mme ba ne ba tsaya tlhogo ya mogwagadi wa gagwe wa monna, a santse a ntse mo setilong sa gagwe sa bogosi, a reeditswe ke batho ba gagwe.",
                "6": "Gonne go ne go le bogolo jalo go anama ga mokgatlho o o boleo o wa sephiri mo o neng o sentse dipelo tsa batho botlhe; jalo he Jarete o ne a bolawa mo setilong sa gagwe sa bogosi, mme Akhishe a busa mo boemong jwa gagwe.",
                "7": "Mme go ne ga diragala gore Akhishe a simolole go huhagalela morwawe, jalo he a mo tswalelela mo kgolegelong, mme a mmaya mo dijong tse dinnye kgotsa go sena dijo go fitlhelela a swa.",
                "8": "Mme jaanong morwarraagwe ene yo o suleng, (mme leina la gagwe e ne e le Nimera) o ne a šakgaletse rraagwe ka ntlha ya seo se rraagwe a se dirileng go morwarraagwe.",
                "9": "Mme go ne ga diragala gore Nimera a kgobokanye mmogo palo e potlana ya banna, mme a tshaba go tswa mo lefatsheng, mme a tla mme a nna le Oma.",
                "10": "Mme go ne ga diragala gore Akhishe a tshole barwa ba bangwe, mme ba gapa dipelo tsa batho, go sa kgathalesege gore ba ne ba ikanne go ene go dira mekgwa yotlhe ya boikepi go ya ka fa go seo se a neng a se eletsa.",
                "11": "Jaanong batho ba ga Akhishe ba ne ba eletsa poelo, le fela jaaka Akhishe a ne a eletsa thata; ka jalo he, barwa Akhishe ba ne ba ba fa madi, mokgwa o ka one ba neng ba goga karolo e tona ya batho morago ga bone.",
                "12": "Mme go ne ga simolola go nna le ntwa gareng ga barwa Akhishe le Akhishe, e e neng ya tsaya sebaka sa dingwaga di le dintsi, ee, go tshenyego e ka nna ya batho botlhe ba motse wa bogosi, ee, le botlhe tota, fa e se fela batho ba le masome a mararo, le bone ba ba neng ba tshaba le ntlo ya ga Oma.",
                "13": "Ka jalo he, Oma o ne a busediwa gape kwa lefatsheng la boswa jwa gagwe.",
                "14": "Mme go ne ga diragala gore Oma a simolole go tsofala; le fa go ntse jalo, mo botsofeng jwa gagwe o ne a tshola Ima; mme a tlotsa Ima go nna kgosi go busa mo boemong jwa gagwe.",
                "15": "Mme morago ga gore a tlotse Ima go nna kgosi a bona kagiso mo lefatsheng sebaka sa dingwaga di le pedi, mme a swa, a bone malatsi a le mantsi mo go feteletseng, a a neng a tlese kutlobotlhoko. Mme go ne ga diragala gore Ima o ne a busa mo boemong jwa gagwe, mme o ne a tsamaya mo dikgatong tsa ga rraagwe.",
                "16": "Mme Morena a simolola gape go tsaya khutso go tswa mo lefatsheng, mme ntlo ya ga Ima e ne ya tswelela mo go feteletseng ka fa tlase ga puso ya ga Ima; mme mo sebakeng sa dingwaga di le masome a marataro le bobedi ba ne ba nonofa mo go feteletseng, mo e leng gore ba ne ba huma mo go feteletseng—",
                "17": "Ba na le mefuta yotlhe ya maungo, le ya mabele, le ya diseleke, le ya matsela a mantle, le ya gauta, le ya selefera, le ya dilo tsa botlhokwa;",
                "18": "Le gape mefuta yotlhe ya dikgomo, le wa dipholo, le maradu, le wa dinku, le wa dikolobe, le wa dipodi, le gape mefuta e mengwe e mentsi ya diphologolo tse di neng di na le tiriso go nna dijo tsa motho.",
                "19": "Mme gape ba ne ba na le dipitsi, le diesela, mme go ne go na le ditlou, le dikhurilumo le dikhumomo; tsotlhe tse di neng di na le tiriso go motho, bogolo jang ditlou le dikhurilumo le dikhumomo.",
                "20": "Mme jalo Morena o ne a tshela masego a gagwe mo lefatsheng le, le le neng le kgethegile godimo ga otlhe mafatshe a mangwe; mme a laela gore mang yo o tlaa ruang lefatshe o tlaa le rua go Morena, kgotsa ba tlaa senngwa fa ba ne ba budule mo boikeping; gonne mo go ba ba jalo, go bua Morena: Ke tlaa tsholola botlalo jwa kgalefo ya me.",
                "21": "Mme Ima o ne a diragatsa katlholo mo tshiamong malatsi otlhe a gagwe, mme o ne a tshola barwa le barwadi ba le bantsi; mme a tshola Khorianthamo, mme a tlotsa Khorianthamo go busa mo boemong jwa gagwe.",
                "22": "Mme morago ga a sena go tlotsa Khorianthamo go busa mo boemong jwa gagwe a tshela dingwaga di le nne, mme a bona kagiso mo lefatsheng; ee, e bile o ne a bona le Morwa wa Tshiamo tota, mme o ne a ipela le go galaletsa mo malatsing a gagwe; mme o ne a swa ka kagiso.",
                "23": "Mme go ne ga diragala gore Khorianthamo o ne a tsamaya mo dikgatong tsa ga rraagwe, mme o ne a aga metse e megolo e le mentsi, mme o ne a direla seo se se neng se le molemo go batho ba gagwe mo malatsing otlhe a gagwe. Mme go ne ga diragala gore o ne a sena bana le go fitlhelela a tsofetse mo go feteletseng.",
                "24": "Mme go ne ga diragala gore mosadi wa gagwe a swe, a le dingwaga di le lekgolo le bobedi. Mme go ne ga diragala gore Khoriantamo a tseye mosadi, mo botsofeng jwa gagwe, lekgarejwana le le botlana, mme a tshola barwa le barwadi; ka jalo he o ne a tshela go fitlhelela a le dingwaga di le lekgolo le masome a mane le bobedi.",
                "25": "Mme go ne ga diragala gore a tshole Khomo, mme Khomo a busa mo boemong jwa gagwe; mme a busa dingwaga di le masome a mane le boroba bongwe, mme a tshola Hethe; mme gape a tshola barwa ba bangwe le barwadi.",
                "26": "Mme batho ba ne ba anama gape godimo ga sefatlhogo sotlhe sa lefatshe, mme ga simolola gape go nna boleofi jo bogolo mo go feteletseng mo sefatlhogong sa lefatshe, mme Hethe a simolola go atla maano a sephiri gape a bogologolo, go senya rraagwe.",
                "27": "Mme go ne ga diragala gore o ne a thankgola rraagwe mo pusong, gonne o ne a mmolaya ka tšhaka ya gagwe; mme o ne a busa mo boemong jwa gagwe.",
                "28": "Mme go ne ga tla baporofiti mo lefatsheng gape, ba goa boikotlhao go bone—gore ba tshwanetse go baakanya tsela ya Morena kgotsa go tlaa tla khutso mo sefatlhogong sa lefatshe; ee, le tota go tlaa nna le tlala e kgolo, e mo go yone ba tlaa senngwang fa ba ka seka ba ikotlhaya.",
                "29": "Mme batho ba ne ba seka ba dumela mafoko a baporofiti, mme ba ne ba ba kobela kwa ntle; mme bangwe ba bone ba ne ba ba latlhela mo dikgatamping mme ba ba tlogela go nyelela. Mme go ne ga diragala gore ba ne ba dira dilo tse tsotlhe go ya ka fa ditaelong tsa ga kgosi, Hethe.",
                "30": "Mme go ne ga diragala gore go simologe go nna lešekere le legolo mo lefatsheng, mme banni ba simolola go senyega ka bofefo jo bo feteletseng ka ntlha ya lešekere, gonne go ne go sena pula mo sefatlhogong sa lefatshe.",
                "31": "Mme ga tla pele dinoga tse di botlhole gape mo sefatlhogong sa lefatshe, mme di ne tsa tsenya botlhole batho ba le bantsi. Mme go ne ga diragala gore matsomane a bone a simolole go tshaba fa pele ga dinoga tse di botlhole, go ela ntlheng ya lefatshe le le kwa borwa, le le neng le bidiwa ke Banifae Sarahemola.",
                "32": "Mme go ne ga diragala gore go ne go le bontsi jwa bone ba ba neng ba nyelela mo tseleng; le fa go ntse jalo, go ne go na le bangwe ba ba neng ba tshabela kwa lefatsheng le le kwa borwa.",
                "33": "Mme go ne ga diragala gore Morena o ne a dira gore dinoga di seka tsa tlhola di ba leleka, mme gore di thibele tsela gore batho ba seka ba feta, gore mang yo o tlaa lekang go feta o ka wa ka dinoga tse di botlhole.",
                "34": "Mme go ne ga diragala gore batho ba ne ba sala morago tsela ya diphologolo, mme ba ne ba gabuetsa ditoto tsa tsone tse di neng tsa wela mo tseleng, go fitlhelela ba di gabueditse tsotlhe. Jaanong fa batho ba bona gore ba tlaa nyelela ba simolola go ikotlhaela boikepi jwa bone le go lelela go Morena.",
                "35": "Mme go ne ga diragala gore fa ba ikokobeditse mo go lekaneng fa pele ga Morena o ne a romela pula mo sefatlhogong sa lefatshe; mme batho ba ne ba simolola go rulwa gape, mme go ne ga simolola go nna le maungo mo mafatsheng a bokone, le mo mafatsheng otlhe mo tikologong. Mme Morena o ne a supa thata ya gagwe go bone mo go ba babaleleng mo tlaleng."
            },
            "10": {
                "1": "Mme go ne ga diragala gore Shese, yo e neng e le kokomana ya ga Hethe—gonne Hethe o ne a nyeletse ka tlala, le botlhe ba ntlo ya gagwe fa e ne e se Shese—Ka jalo he, Shese a simolola go aga gape batho ba ba thubegileng.",
                "2": "Mme go ne ga diragala gore Shese o ne a gakologelwa tshenyego ya borraagwe, mme o ne a aga motse wa bogosi o o tshiamo; gonne o ne a gakologelwa se Morena a se dirileng mo go tliseng Jarete le morwarraagwe go kgabaganya boteng; mme o ne a tsamaya mo ditseleng tsa Morena; mme a tshola barwa le barwadi.",
                "3": "Mme morwawe yo motona, yo leina la gagwe e neng e le Shese, o ne a ingaola kgatlhanong le ene; le fa go ntse jalo, Shese o ne a rathwa ka seatla sa serukutlhi, ka ntlha ya dikhumo tsa gagwe tse di feteletseng, se se neng sa tlisa kagiso gape go rraagwe.",
                "4": "Mme go ne ga diragala gore rraagwe a age metse e le mentsi mo sefatlhogong sa lefatshe, mme batho ba simolola gape go anama mo godimo ga sefatlhogo sotlhe sa lefatshe. Mme Shese o ne a tshela go tsofalo e e feteletseng; mme a tshola Ripolekhishe. Mme a swa, mme Ripolekhishe a busa mo boemong jwa gagwe.",
                "5": "Mme go ne ga diragala gore Ripolekhishe a seka a dira seo se se neng se siame mo ponong ya Morena, gonne o ne a na le basadi ba le bantsi le dinyatsi, mme o ne a baya seo mo magetleng a banna se se neng se le botlhoko go rwalwa; ee, o ne a ba kgethisa ka makgetho a a bokete; mme ka makgetho o ne a aga dikago di le dintsi tse di bulegileng.",
                "6": "Mme o ne a ikagela setilo sa bogosi se se ntle mo go feteletseng; mme o ne a aga dikgolegelo di le dintsi, mme mang yo o tlaa se laolweng ke makgetho o ne a mo latlhela mo kgolegelong; mme mang yo o neng a sa kgone go duela makgetho o ne a mo latlhela mo kgolegelong; mme o ne a dira gore ba direle go tsweletse go itshetsa; mme mang yo o neng a gana go dira o ne a dira gore a bolawe.",
                "7": "Ka jalo he o ne a bona tiro ya gagwe yotlhe e ntle, ee, le gauta ya gagwe e ntle tota o ne a dira gore e phepafadiwe mo kgolegelong; le mokgwa otlhe wa modiro o montle o ne a dira gore o dirwe mo kgolegelong. Mme go ne ga diragala gore o ne a bogisa batho ka boaka jwa gagwe le bodiabole.",
                "8": "Mme fa a sena go busa sebaka sa dingwaga di le masome a mane le bobedi batho ba ne ba emelela mo ingaolong kgatlhanong le ene; mme go ne ga simolola go nna ntwa gape mo lefatsheng, mo e leng gore Ripolekhishe o ne a bolawa, mme dikokomana tsa gagwe di ne tsa kgweediwa go tswa mo lefatsheng.",
                "9": "Mme go ne ga diragala morago ga sebaka sa dingwaga di le dintsi, Morianthene, (ene e le kokomana ya ga Ripolekhishe) a kgobokanya mmogo mophato wa bafaladi, mme a ya mme a lwa le batho; mme a bona thata godimo ga metse e le mentsi; mme ntwa ya nna botlhoko mo go feteletseng, mme e ne ya nna sebaka sa dingwaga di le dintsi; mme o ne a bona thata godimo ga lefatshe lotlhe, mme o ne a itlhoma kgosi godimo ga lefatshe lotlhe.",
                "10": "Mme morago ga gore a itlhome kgosi o ne a tlhofofatsa mokgweleo wa batho, se ka sone a neng a bona go ratega mo matlhong a batho, mme ba ne ba mo tlotsa go nna kgosi ya bone.",
                "11": "Mme o ne a dira tshiamiso go batho, mme e seng go ene ka ntlha ya boaka jwa gagwe jo bontsi; ka jalo he o ne a kgaolwa go tswa fa pele ga Morena.",
                "12": "Mme go ne ga diragala gore Morianthene a age metse e le mentsi, mme batho ba ne ba huma mo go feteletseng ka fa tlase ga puso ya gagwe, mmogo mo dikagong, le mo gauteng le selefera, le mo go jwaleng mabele, le mo matsomaneng, le maraka, le dilo tse di jalo tse di neng di tsosolositswe go bone.",
                "13": "Mme Morianthene o ne a tshela go fitlhelela a le dingwaga tse dikgolo, mme jaanong foo a tshola Khimo; mme Khimo o ne a busa mo boemong jwa ga rraagwe; mme o ne a busa dingwaga di roba bobedi, mme rraagwe a swa. Mme go ne ga diragala gore Khimo o ne a seka a busa mo tshiamong, ka jalo he o ne a sa ratege go Morena.",
                "14": "Mme morwarraagwe o ne a emelela mo ingaolong kgatlhanong le ene, ka seo a neng a mo tlisa mo botshwarong; mme o ne a nna mo botshwarong malatsi otlhe a gagwe; mme a tshola barwa le barwadi mo botshwarong, mme mo botsofeng jwa gagwe o ne a tshola Lefi; mme a swa.",
                "15": "Mme go ne ga diragala gore Lefi o ne a dira mo botshwarong morago ga loso lwa ga rraagwe, sebaka sa dingwaga di le masome a mane le bobedi. Mme o ne a dira ntwa kgatlhanong le kgosi ya lefatshe, e ka yone a neng a tsaya go ene bogosi.",
                "16": "Mme morago ga a sena go tsaya go ene bogosi o ne a dira seo se se neng se siame mo ponong ya Morena; mme batho ba ne ba tswelela mo lefatsheng; mme o ne a tshela go fitlha dingwaga tse dintsi thata, mme a tshola barwa le barwadi; mme o ne gape a tshola Khoramo, yo a neng a mo tlotsa go nna kgosi mo boemong jwa gagwe.",
                "17": "Mme go ne ga diragala gore Khoramo a dire seo se se neng se le molemo mo ponong ya Morena ka malatsi otlhe a gagwe; mme a tshola barwa le barwadi ba le bantsi; mme morago ga a sena go bona malatsi a le mantsi o ne a swa, le tota jaaka lefatshe lotlhe; mme Kiše a busa mo boemong jwa gagwe.",
                "18": "Mme go ne ga diragala gore Kiše a swe le ene, mme Libo a busa mo boemong jwa gagwe.",
                "19": "Mme go ne ga diragala gore Libo le ene a dire seo se se neng se le molemo mo ponong ya Morena. Mme mo malatsing a ga Libo dinoga tse di botlhole di ne tsa senngwa. Ka jalo he ba ne ba ya kwa lefatsheng le le go ya borwa, go tsomela batho ba lefatshe dijo, gonne lefatshe le ne le apesitswe ke diphologolo tsa sekgwa. Mme Libo le ene ka boene a nna motsomi yo mogolo.",
                "20": "Mme ba aga motse o mogolo gaufi le molala o mosesane wa lefatshe, gaufi le lefelo fa lewatle le kgaoganyang lefatshe.",
                "21": "Mme ba ne ba somarela lefatshe le le go ya borwa go nna naga, go bona letsomo. Mme sefatlhogo sotlhe sa lefatshe le le go ya bokone se ne se apesitswe ke banni.",
                "22": "Mme ba ne ba le tlhaga mo go feteletseng, mme ba ne ba reka le go rekisa le go bapadisanya mongwe le yo mongwe, gore ba ka tla ba bona poelo.",
                "23": "Mme ba ne ba dira ka mefuta yotlhe ya borale, mme ba ne ba dira gauta, le selefera, le tshipi, le borase, le mekgwa yotlhe ya ditshipi; mme ba ne ba e epa go tswa mo lefatsheng; ka jalo he, ba ne ba latlhela kwa godimo dithota tse dikgolo tsa mmu go bona borale, ya gauta, le ya selefera, le ya tshipi, le ya kopore. Mme ba ne ba dira mekgwa yotlhe ya tiro e ntle.",
                "24": "Mme ba ne ba na le diseleke, le matsela a a logilweng bontle; mme ba ne ba dira mekgwa yotlhe ya letsela, gore ba ka tla ba ikapesa mo go sa ikategang ga bone.",
                "25": "Mme ba ne ba dira mefuta yotlhe ya di dirisiwa go lema lefatshe, mmogo go lema le go jwala, go roba le go tlhagola, ga mmogo le go photha.",
                "26": "Mme ba ne ba dira mefuta yotlhe ya didirisiwa tse ka tsone ba neng ba dirisa diphologolo tsa bone.",
                "27": "Mme ba ne ba dira mefuta yotlhe ya dibetsa tsa ntwa. Mme ba ne ba dira mefuta yotlhe ya tiro ya modiro wa matsetseleko mo go feteletseng.",
                "28": "Mme ga go kitla go nna le batho ba segofaditswe thata go feta bone, mme ba tsweledisiwa go gaisa ka seatla sa Morena. Mme ba ne ba le mo lefatsheng le le neng le kgethegile godimo ga mafatshe otlhe, gonne Morena o se buile.",
                "29": "Mme go ne ga diragala gore Libo o ne a tshela dingwaga di le dintsi, mme a tshola barwa le barwadi; mme gape a tshola Hiafomo.",
                "30": "Mme go ne ga diragala gore Hiafomo a buse mo boemong jwa ga rraagwe. Mme fa Hiafomo a sena go busa dingwaga di le masome a mabedi le bone, bonang, bogosi bo ne jwa tsewa mo go ene. Mme a dira dingwaga di le dintsi mo botshwarong, ee, le tota malatsi otlhe a a setseng a gagwe.",
                "31": "Mme a tshola Hethe, mme Hethe a tshela mo botshwarong malatsi otlhe a gagwe. Mme Hethe a tshola Arone, mme Arone a nna mo botshwarong malatsi otlhe a gagwe; mme a tshola Emonikata, mme Emonikata le ene a nna mo botshwarong malatsi otlhe a gagwe; mme a tshola Khorianthamo, mme Khorianthamo a nna mo botshwarong malatsi otlhe a gagwe; mme a tshola Khomo.",
                "32": "Mme go ne ga diragala gore Khomo a gogele kwa ntle sephatlo sa motse wa bogosi. Mme a busa godimo ga sephatlo sa motse wa bogosi dingwaga di le masome a mane le bobedi; mme a ya go lwa kgatlhanong le kgosi, Emokidi, mme ba ne ba lwa sebaka sa dingwaga di le dintsi, mo nakong e ka yone Khomo a neng a nna le thata godimo ga ga Emokidi, mme a tsaya thata godimo ga masalela a motse wa bogosi.",
                "33": "Mme mo malatsing a ga Khomo go ne ga simolola go nna le dirukutlhi mo lefatsheng; mme ba ne ba tsaya maano a bogologolo, mme ba diragatsa maikano morago ga mokgwa wa ba bogologolo tala, mme ba senka gape go senya motse wa bogosi.",
                "34": "Jaanong Khomo o ne a lwa kgatlhanong le bone thata; le fa go ntse jalo, o ne a seka a fenya kgatlhanong le bone."
            },
            "11": {
                "1": "Mme ga tla gape mo malatsing a ga Khomo baporofiti ba le bantsi, mme ba porofita ka ga tshenyego ya batho ba bagolo bao fa e se fela ba ka ikotlhaya, mme ba boela go Morena, mme ba tlogela dipolao tsa bone le boleofi.",
                "2": "Mme go ne ga diragala gore baporofiti ba ganwe ke batho, mme ba ne ba tshabela kwa go Khomo go batla tshireletso, gonne batho ba ne ba senka go ba senya.",
                "3": "Mme ba ne ba porofita go Khomo dilo di le dintsi; mme o ne a segofadiwa mo malatsing otlhe a a setseng a gagwe.",
                "4": "Mme a tshela go fitlhelela dingwaga tse dintsi thata, mme a tshola Shibolamo; mme Shibolamo a busa mo boemong jwa gagwe. Mme morwarraagwe Shibolamo a ingaola kgatlhanong le ene, mme go ne ga simolola go nna le ntwa e kgolo mo go feteletseng mo lefatsheng lotlhe.",
                "5": "Mme go ne ga diragala gore morwarraagwe Shibolamo a dire gore baporofiti botlhe ba ba neng ba porofita ka go senngwa ga batho ba bolawe;",
                "6": "Mme go ne ga nna le tatlhegelo e e hutsafatsang e kgolo mo lefatsheng lotlhe, gonne ba ne ba pakile gore khutso e kgolo e tlaa tla mo lefatsheng, le gape mo bathong, le gore go tlaa nna le tshenyego e kgolo gareng ga bone, e e jaaka nngwe e e iseng e ke e nne mo sefatlhogong sa lefatshe, mme marapo a bone a tlaa nna jaaka dithota tsa mmu mo sefatlhogong sa lefatshe fa e se ba ka ikotlhaela boleofi jwa bone.",
                "7": "Mme ba ne ba seka ba obamela lentswe la Morena, ka ntlha ya makunutu a bone a boleo; ka jalo he, ga simolola go nna le dintwa le dikomano mo lefatsheng lotlhe, ga mmogo le tlala e ntsi le leroborobo, mo e leng gore go ne ga nna le tshenyego e kgolo, e e jaaka nngwe e e iseng e itsiwe mo sefatlhogong sa lefatshe; mme se sotlhe se ne sa diragala mo malatsing a ga Shibolamo.",
                "8": "Mme batho ba simolola go ikotlhaela boikepi jwa bone; mme go lekana le jaaka ba ne ba dira Morena o ne a nna le kutlwelobotlhoko mo go bone.",
                "9": "Mme go ne ga diragala gore Shibolamo o ne a bolawa, mme Sethe o ne a tlisiwa mo botshwarong, mme o ne a nna mo botshwarong malatsi otlhe a gagwe.",
                "10": "Mme go ne ga diragala gore Aha, morwawe, o ne a tsaya motse wa bogosi; mme o ne a busa godimo ga batho malatsi otlhe a gagwe. Mme o ne a dira mekgwa yotlhe ya boikepi mo malatsing a gagwe, jo ka jone a neng a dira tshololo ya madi e ntsi; mme malatsi a gagwe a ne a le mannye.",
                "11": "Mme Ifamo, e ne e le kokomana ya ga Aha, o ne a tsaya motse wa bogosi; mme le ene o ne a dira seo se se neng se le boleo mo malatsing a gagwe.",
                "12": "Mme go ne ga diragala gore mo malatsing a ga Ifamo go ne ga tla baporofiti ba le bantsi, mme ba porofita gape go batho; ee, ba ne ba porofita gore Morena o tlaa ba senya gotlhelele go tswa mo sefatlhogong sa lefatshe fa e se ba ka ikotlhaela boikepi jwa bone.",
                "13": "Mme go ne ga diragala gore batho ba thatafatse dipelo tsa bone, mme ba seka ba obamela mafoko a bone; mme baporofiti ba hutsafala mme ba ikgoga go tswa gareng ga batho.",
                "14": "Mme go ne ga diragala gore Ifamo o ne a diragatsa katlholo mo boleong mo malatsing otlhe a gagwe; mme a tshola Morane. Mme go ne ga diragala gore Morane a buse mo boemong jwa gagwe; mme Morane a dira seo se se neng se le boleo fa pele ga Morena.",
                "15": "Mme go ne ga diragala gore go tsoge boingaolo gareng ga batho, ka ntlha ya lekunutu leo la sephiri le le neng le agilwe go bona thata le poelo; mme go ne ga emelela monna wa senatla gareng ga bone mo boikeping, mme a lwa le Morane; e mo go yone a neng a thankgola sephatlo sa motse wa bogosi; mme o ne a tshegetsa sephatlo sa motse wa bogosi dingwaga di le dintsi.",
                "16": "Mme go ne ga diragala gore Morane o ne a mo thankgola, mme o ne a tsaya motse wa bogosi gape.",
                "17": "Mme go ne ga diragala gore go emelele monna yo mongwe wa senatla; mme e ne e le kokomana ya ga morwarraagwe Jarete.",
                "18": "Mme go ne ga diragala gore o ne a thankgola Morane mme a tsaya motse wa bogosi; ka jalo he, Morane a nna mo botshwarong malatsi otlhe a gagwe a a setseng; mme a tshola Khoriantho.",
                "19": "Mme go ne ga diragala gore Khoriantho a nne mo botshwarong malatsi otlhe a gagwe.",
                "20": "Mme mo malatsing a ga Khoriantho go ne ga tla gape baporofiti ba le bantsi, mme ba porofita ka dilo tse dikgolo tse di gakgamatsang, mme ba goa boikotlhao go batho, mme fa e se ba ka ikotlhaya Morena Modimo o tlaa dira katlholo kgatlhanong le bone mo go senngweng gotlhelele ga bone;",
                "21": "Le gore Morena Modimo o tlaa romela kgotsa o tlaa tlisa batho ba bangwe go tsaya lefatshe, ka thata ya gagwe, morago ga mokgwa o ka one a tlisitseng borraabo.",
                "22": "Mme ba ne ba gana mafoko otlhe a baporofiti, ka ntlha ya mokgatlho wa bone wa sephiri le bodiabole jo bo boleo.",
                "23": "Mme go ne ga diragala gore Khoriantho a tshole Ethere, mme a swa, a nnile mo botshwarong malatsi otlhe a gagwe."
            },
            "12": {
                "1": "Mme go ne ga diragala gore malatsi a ga Ethere a ne a le mo malatsing a ga Khorianthama; mme Khorianthama e ne e le kgosi godimo ga lefatshe lotlhe.",
                "2": "Mme Ethere e ne e le moporofiti wa Morena; ka jalo he Ethere o ne a tla pele mo malatsing a ga Khorianthama, mme a simolola go porofita go batho, gonne o ne a ka seke a kganelwe ka ntlha ya Mowa wa Morena o o neng o le mo go ene.",
                "3": "Gonne o ne a goa go tswa mo maphakeleng, le tota go fitlhelela go ya tlase ga letsatsi, a rotloetsa batho go dumela mo Modimong go boikotlhao e se re kgotsa ba senngwe, a re go bone ka tumelo dilo tsotlhe di a diragadiwa—",
                "4": "Ka jalo he, mang yo o dumelang mo Modimong o ka tla ka nnete a solofela lefatshe le le botoka, ee, le tota lefelo kwa seatleng sa moja sa Modimo, tsholofelo e e tlang ka tumelo, e e dirang boitsetsepelo go botho jwa batho, se se tlaa ba dirang gore ba tlhomame le go tsepama, ka nako yotlhe ba nna mo ditirong tse di molemo di le dintsi, ba isiwa go galaletsa Modimo.",
                "5": "Mme go ne ga diragala gore Ethere o ne a porofita dilo tse dikgolo le tse di gakgamatsang go batho, tse ba neng ba seka ba di dumela, ka ntlha ya gore ba ne ba sa di bone.",
                "6": "Mme jaanong, nna, Moronae, ke tlaa bua ka selekanyo sengwe mabapi le dilo tse; ke tlaa supegetsa go lefatshe gore tumelo ke dilo tse di solofelwang mme di sa bonwe; ka jalo he, se ganetseng ka ntlha ya gore ga lo bone, gonne ga lo amogele bosupi bope go fitlhelela morago ga tekeletso ya tumelo ya lona.",
                "7": "Gonne e ne e le ka tumelo gore Keresete o itshupile go borraarona, morago ga a sena go tsoga mo baswing; mme o ne a seka a itshupa go bone go fitlhelela morago ga ba na le tumelo mo go ene; ka jalo he, go tshwanetse go tlhokega gore bangwe ba ne ba na le tumelo mo go ene, gonne ga a itshupa go lefatshe.",
                "8": "Mme ka ntlha ya tumelo ya batho o ne a itshupa go lefatshe, mme a galaletsa leina la ga Rara, mme a baakanya tsela gore ka yone ba bangwe ba ka nna ba nna le seabe mo mphong ya legodimo, gore ba ka solofela dilo tseo tse ba iseng ba di bone.",
                "9": "Ka jalo he, le lona lo ka nna le tsholofelo, mme lwa nna ba nna le seabe sa mpho, fela fa lo rata mme lwa nna le tumelo.",
                "10": "Bonang e ne e le ka tumelo gore bone ba bogologolo ba ne ba bidiwa morago ga taolo e e boitshepho ya Modimo.",
                "11": "Ka jalo he, ka tumelo molao wa ga Moše o ne wa newa. Mme mo mphong ya Morwawe Modimo o baakantse tsela e e gaisang go feta; mme ke ka tumelo gore e bo e diragaditswe.",
                "12": "Gonne fa go ne go sena tumelo gareng ga bana ba batho Modimo ga o kake wa dira kgakgamatso gareng ga bone; ka jalo he, ga a itshupa go fitlhelela morago ga tumelo ya bone.",
                "13": "Bonang, e ne e le tumelo ya ga Alema le Emiuleke e e neng ya dira gore kgolegelo e pitikologela fa fatshe.",
                "14": "Bonang e ne e le tumelo ya ga Nifae le Lihae e e neng ya dira phetogo mo Baleimeneng, mo ba neng ba kolobediwa ka molelo le ka Mowa o o Boitshepho.",
                "15": "Bonang, e ne e le tumelo ya ga Amone le bakaulengwe ba gagwe e e neng ya dira kgakgamatso e kgolo jaana gareng ga Baleimene.",
                "16": "Ee, le botlhe tota ba ba neng ba dira dikgakgamatso ba di dirile ka tumelo, le bao ba ba neng ba le pele ga ga Keresete tota le gape ba ba neng ba le morago ga gagwe.",
                "17": "Mme e ne e le ka tumelo gore barutwana ba bararo ba bone tsholofetso gore ba seka ba utlwa loso; mme ba ne ba seka ba bona tsholofetso go fitlhelela morago ga tumelo ya bone.",
                "18": "Mme le fa e le ka nako epe e mongwe a kileng a dira dikgakgamatso go fitlhelela morago ga tumelo ya bone; ka jalo he ba ne la ntlha ba dumela mo go Morwa Modimo.",
                "19": "Mme go ne go le ba le bantsi ba tumelo ya bone e neng e nonofile mo go feteletseng jalo, le pele ga ga Keresete a tla tota, ba ba neng ba ka seka ba bewa go tswa mo teng ga lesire, mme ba bona ka boammaaruri ka matlho a bone dilo tse ba neng ba di bone ka leitlho la tumelo, mme ba ne ba itumetse.",
                "20": "Mme bonang, re bone mo pegong e e kwadilweng e gore mongwe wa ba e ne e le morwarraagwe Jarete; gonne go ne go le gogolo jalo tumelo ya gagwe mo Modimong, gore fa Modimo a baya pele monwana wa gagwe o ne a ka seka a o fitlha go tswa mo ponong ya ga morwarraagwe Jarete, ka ntlha ya lefoko la gagwe le a neng a le buile go ene, lefoko le a neng a le bone ka tumelo.",
                "21": "Mme morago ga morwarraagwe Jarete a sena go bona monwana wa Morena, ka ntlha ya tsholofetso e morwarraagwe Jarete a neng a e bone ka tumelo, Morena o ne a ka seka a thibela sepe go tswa mo ponong ya gagwe; ka jalo he o ne a mmontsha dilo tsotlhe, gonne o ne a ka seka a tlhola a bewa kwa ntle ga lesire.",
                "22": "Mme ke ka tumelo gore bontate ba amogetse tsholofetso gore dilo tse di tlaa tla go bakaulengwe ba bone ka Baditšhaba; jalo he Morena o ntaetse, ee, le tota Jesu Keresete.",
                "23": "Mme ke ne ka re go ene: Morena, Baditšhaba ba tlaa ikgatlha ka dilo tse, ka ntlha ya bokoa jwa rona mo go kwaleng; gonne Morena o re dirile dinatla mo lefokong ka tumelo, mme ga o a re dira dinatla mo go kwaleng; gonne o dirile batho ba botlhe gore ba ka bua thata, ka ntlha ya Mowa o o Boitshepho o wena o o fileng bone;",
                "24": "Mme o re dirile gore re ka kwala mme go le gonnye, ka ntlha ya boatla jwa diatla tsa rona. Bona, ga o a re dira dinatla mo go kwaleng jaaka go morwarraagwe Jarete, gonne o dirile ene gore dilo tse a di kwadileng di nne dikgolo le fela jaaka wena o ntse, mo go fekeetseng motho go di bala.",
                "25": "Wena gape o dirile mafoko a rona go nna le thata le bogolo, le tota mo re ka sekeng re a kwale; ka jalo he, fa re kwala re bona bokoa jwa rona, le go dira diphoso ka ntlha ya go bewa ga mafoko a rona; mme ke boifa e se re kgotsa Baditšhaba ba ikgatlhe ka mafoko a rona.",
                "26": "Mme fa ke sena go bua se, Morena a bua go nna, a re: dieleele di a ikgatlha, mme di tlaa lela; mme letlhogonolo la me le lekane go ba ba bonolo, gore ga ba na ba dirisa bokoa jwa lona.",
                "27": "Mme fa batho ba tla go nna ke tlaa supegetsa go bone bokoa jwa bone. Ke naya go batho bokoa gore ba ka tla ba nna boikokobetso; mme letlhogonolo la me le lekane batho botlhe ba ba ikokobetsang fa pele ga me; gonne fa ba ikokobetsa fa pele ga me, mme ba na le tumelo mo go nna, jaanong foo ke tlaa dira dilo tse di bokoa go nna nonofo go bone.",
                "28": "Bona, ke tlaa supegetsa go Baditšhaba makoa a bone, mme ke tlaa ba bontsha gore tumelo, tsholofelo le bopelonomi di tlisa go nna—motswedi wa tshiamo yotlhe.",
                "29": "Mme nna, Moronae, ke sena go utlwa mafoko a, ke ne ka gomotsega, mme ka re: O Morena, tshiamo ya gago e tlaa dirwa, gonne ke itse gore o dira go bana ba batho go ya ka fa tumelong ya bone;",
                "30": "Gonne morwarraagwe Jarete o rile go thaba ya Sirane, Suta—mme e ne ya suta. Mme fa a ne a sena tumelo e ka bo e sa suta; ka jalo he wena o dira morago ga batho ba sena go nna le tumelo.",
                "31": "Gonne jalo wena o itshupa go barutwana ba gago; gonne morago ga ba sena go nna le tumelo, mme ba bua mo leineng la gago, wena o ne wa itshupa go bone mo thateng e kgolo.",
                "32": "Mme gape ke gakologelwa gore o rile o baakanyeditse motho ntlo, ee, le tota gareng ga matlo a magolo a ga rraago, se mo go sone motho a ka nnang le tsholofelo e e gaisang go feta; ka jalo he motho o tshwanetse go solofela, kgotsa ga a kake a amogela boswa mo lefelong le o le baakantseng.",
                "33": "Mme gape, ke gakologelwa gore wena o rile wena o ratile lefatshe, le mo go beyeng botshelo jwa gago fatshe tota ka ntlha ya lefatshe, gore wena o ka tla wa bo tsaya gape go baakanyetsa bana ba batho lefelo.",
                "34": "Mme jaanong ke itse gore lorato lo le o nnileng le lone mo baneng ba batho ke bopelonomi; ka jalo he, fa e se batho ba ka nna le bopelonomi ga ba kake ba tsaya boswa lefelo leo le o le baakantseng mo matlong magolo a ga Rraago.",
                "35": "Ka jalo he, ke itse ka selo se se o se buileng, gore fa Baditšhaba ba sena bopelonomi, ka ntlha ya bokoa jwa rona, gore o tlaa ba netefaletsa, mme o tseye talente ya bone, ee, le tota seo se ba se amogetseng, mme o neye go bone ba ba tlaa nnang le go le gontsi thata.",
                "36": "Mme go ne ga diragala gore ke rapele go Morena gore o ka naya go Baditšhaba letlhogolo, gore ba ka tla ba nna le bopelonomi.",
                "37": "Mme go ne ga diragala gore Morena a re go nna: Fa ba sena bopelonomi ga go re sepe go wena, wena o nnile boikanyo; ka jalo he, diaparo tsa gago di tlaa dirwa phepa. Mme ka ntlha ya gore o lemogile bokoa jwa gago o tlaa nonotshiwa, le tota mo go nneng fatshe mo lefelong le ke le baakantseng mo matlong magolo a ga Rara.",
                "38": "Mme jaanong nna, Moronae, ke sadisa sentle go Baditšhaba, ee, ga mmogo le go bakaulengwe ba me ba ke ba ratang, go fitlhelela re tlaa kopana fa pele ga setilo sa katlholo sa ga Keresete, kwa batho botlhe ba tlaa itseng gore diaparo tsa me ga di na selabe sa madi a lona.",
                "39": "Mme jaanong foo lo tlaa itse gore ke bone Jesu, le gore o buile le nna re lebagantse difatlhogo, le gore o mpoleletse mo boikokobetsong jo bo tlhamaletseng, le fela jaaka monna a bolelela yo mongwe ka puo ya me, mabapi le dilo tse;",
                "40": "Mme di se kae fela ke di kwadile, ka ntlha ya bokoa jwa me mo go kwaleng.",
                "41": "Mme jaanong, ke tlaa lo kgothatsa go senka Jesu yo ka ene baporofiti le baaposetole ba kwadileng, gore matlhogonolo a Modimo Rara, ga mmogo le Morena Jesu Keresete, le Mowa o o Boitshepho, o o nayang bosupi ka bone, o ka nna le go nna mo go lona ka metlha. Amene."
            },
            "13": {
                "1": "Mme jaanong nna, Moronae, ke tswelela go feleletsa pego ya me e e kwadilweng mabapi le go senngwa ga batho ba ka bone ke ntseng ke kwala.",
                "2": "Gonne bonang, ba ganne mafoko otlhe a ga Ethere; gonne ka boammaaruri o ba boleletse ka ga dilo tsotlhe, go tswa kwa tshimologong ya motho; le gore morago ga metsi a sena go boela morago go tswa mo sefatlhogong sa lefatshe le le ne la nna lefatshe le le kgethegileng godimo ga mafatshe otlhe a mangwe, lefatshe le le kgethegileng la Morena; ka jalo he Morena o ka rata gore batho botlhe ba mo direle ba ba nnang mo sefatlhogong sa lone;",
                "3": "Le gore e ne e le lefelo la Jerusalema yo moša, yo o tlaa tswang kwa legodimong, le lefelo le le itshephileng le le boitshepho la Morena.",
                "4": "Bonang, Ethere o bone malatsi a ga Keresete, mme o buile mabapi le Jerusalema yo moša mo lefatsheng leno.",
                "5": "Mme o buile gape mabapi le ntlo ya Iseraele, le Jerusalema go tswa kwa Lihae a tlaa tlang—morago ga o tlaa senngwa o tlaa agiwa gape, motse o o boitshepho go Morena; ka jalo he, ga o kake wa nna Jerusalema o moša gonne o ne o le teng mo nakong ya bogologolo; mme o tlaa agiwa gape, mme o nne motse o o boitshepho wa Morena; mme o tlaa agiwa go ntlo ya Iseraele—",
                "6": "Le gore Jerusalema yo moša o tlaa agiwa mo lefatsheng le, go masalela a peo ya ga Josefe, dilo tse go tsone go neng go na le sekao.",
                "7": "Gonne jaaka Josefe a tlisitse rraagwe mo lefatsheng la Egepeto, le jalo tota o swetse koo; ka jalo he, Morena o tlisitse masalela a peo ya ga Josefe go tswa mo lefatsheng la Jerusalema, gore o ka tla a nna kutlwelobotlhoko go peo ya ga Josefe gore ba seka ba nyelela, le fela jaaka a ne a le kutlwelobotlhoko go rraagwe Josefe, gore a seka a nyelela.",
                "8": "Ka jalo he, masalela a ntlo ya ga Josefe a tla agiwa mo lefatsheng le; mme le tlaa nna lefatshe la boswa jwa bone; mme ba tlaa aga motse o o boitshepho go Morena, le jaaka go Jerusalema o mogologolo; mme ga ba na ba tlhola ba tlhakatlhakanngwa, go fitlhelela bokhutlo bo tla fa lefatshe le tlaa feta.",
                "9": "Mme go tlaa nna le legodimo le leša le lefatshe le leša; mme a tlaa nna jaaka go a magologolo fa e se fela gore a magologolo a fetile, mme dilo tsotlhe di nnile diša.",
                "10": "Mme jaanong foo go tla Jerusalema o moša; mme go sego bone ba ba nnang mo go ene, gonne ke bone ba diaparo tsa bone di ditshweu ka madi a Kwanyana; mme ke bone ba ba balelwang gareng ga masalela a peo ya ga Josefe, ba ba neng e le ba ntlo ya Iseraele.",
                "11": "Mme jaanong foo gape go tla Jerusalema o mogologolo; le banni ba one, go sego bone, gonne ba tlhatswitswe mo mading a Kwanyana; mme ke bone ba ba neng ba phatlaladitswe mme ba kgobokanngwa go tswa dikhutlong tse nne tsa lefatshe, le go tswa kwa mafatsheng a bokone, mme ke banni le seabe mo go diragatseng kgolagano e Modimo a e dirileng le rraabone, Aberahame.",
                "12": "Mme fa dilo tse di tla, di diragatsa lefoko la Modimo le le kwadilweng le le reng, go na le bone ba e neng e le ba ntlha, ba ba tlaa nnang ba bofelo; mme go na le bone ba eneng e le ba bofelo, ba ba tlaa nnang ba ntlha.",
                "13": "Mme ke ne ke le gaufi le go kwala go feta, mme ke a idiwa; mme bogolo le kgakgamatso e ne e le diporofito tsa ga Ethere; mme ba ne ba mo tsaya e le lefela, mme ba mo koba; mme o ne a iphitlha mo letshwagong la lefika motshegare, mme bosigo o ne a ya pele a lebelela dilo tse di tlaa tlang mo bathong.",
                "14": "Mme jaaka a ne a nna mo letshwagong la lefika o ne a dira mo go setseng ga pego e e kwadilweng e, a bona ditshenyego tse di neng di tla mo bathong, bosigo.",
                "15": "Mme go ne ga diragala gore mo ngwageng o ne oo, o a neng a kobiwa go tswa gareng ga batho go ne ga simolola go nna le ntwa e kgolo gareng ga batho, gonne ba ne ba le bantsi ba ba neng ba emelela, ba e neng e le banna ba ba dinatla, mme ba senka go senya Khorianthama ka maano a bone a sephiri a boleofi, a ka ga one go builweng.",
                "16": "Mme jaanong Khorianthama, a ithutile, ka boene, mo maretshweng otlhe a ntwa le boferefere jotlhe jwa lefatshe, ka jalo he a lwa le bone ba ba neng ba batla go mo senya.",
                "17": "Mme o ne a seka a ikotlhaya, le e seng barwawe ba bantle le fa e le barwadie; le e seng barwa le barwadia Khoho ba bantle; le e seng barwa le barwadia Khoriho ba bantle; mme mo tshobolokong, go ne go se bape ba barwa le barwadia ba bantle mo sefatlhogong sa lefatshe lotlhe ba ba neng ba ikotlhaela dibe tsa bone.",
                "18": "Ka jalo he, go ne ga diragala gore mo ngwageng wa ntlha o Ethere a neng a nna mo letshwagong la lefika, go ne go na le batho ba le bantsi ba ba neng ba bolawa ka tšhaka ya makunutu a a sephiri, ba lwa kgatlhanong le Khorianthama gore ba ka tla ba tsaya bogosi.",
                "19": "Mme go ne ga diragala gore barwa Khorianthama ba lwe thata mme ba tshologa madi thata.",
                "20": "Mme mo ngwageng wa bobedi lefoko la Morena la tla kwa go Ethere, gore a tsamaye mme a porofite go Khorianthama gore, fa a ka ikotlhaya, le ba ntlo yotlhe ya gagwe, Morena o tlaa naya go ene bogosi jwa gagwe le go sadisa batho.",
                "21": "Go seng jalo ba tlaa senngwa, le ba ntlo ya gagwe yotlhe kwa ntle ga gagwe. Mme o tlaa tshela fela go bona go diragadiwa ga diporofito tse di builweng mabapi le batho ba bangwe ba amogela lefatshe go nna boswa jwa bone; mme Khorianthama o tlaa amogela phitlho ka bone; mme motho mongwe le mongwe o tlaa senngwa fa e se fela Khorianthama.",
                "22": "Mme go ne ga diragala gore Khorianthama a seka a ikotlhaya, le e seng ba ntlo ya gagwe, le e seng batho; mme dintwa di ne tsa seka tsa ema; mme ba ne ba senka go bolaya Ethere, mme a tshaba go tswa fa pele ga bone mme a iphitlha gape mo letshwagong la lefika.",
                "23": "Mme go ne ga diragala gore go ne ga emelela Sherate, mme le ene o ne a lwa le Khorianthama; mme o ne a mo fenya, mo e leng gore mo ngwageng wa boraro o ne a mo tlisa mo botshwarong.",
                "24": "Mme barwa Khorianthama, mo ngwageng wa bone, ba ne ba fenya Sherate, mme ba ne ba tsaya bogosi gape go rraabone.",
                "25": "Jaanong go ne ga simolola go nna le ntwa mo sefatlhogong sotlhe sa lefatshe, monna mongwe le mongwe ka setlhopha sa gagwe a lwela seo se a neng a se eletsa.",
                "26": "Mme go ne go na le dirukutlhi, mme mo tshobolokong, mekgwa yotlhe ya boleofi mo sefatlhogong sotlhe sa lefatshe.",
                "27": "Mme go ne ga diragala gore Khorianthama o ne a šakgaletse Sherate mo go feteletseng, mme a ya kgatlhanong le ene ka mephato ya gagwe go lwa; mme ba ne ba kopana mo tšhakgalong e kgolo, mme ba ne ba kopana mo mokgatšheng wa Gilegale; mme ntwa e ne ya nna botlhoko mo go feteletseng.",
                "28": "Mme go ne ga diragala gore Sherate a lwe kgatlhanong le ene sebaka sa malatsi a le mararo. Mme go ne ga diragala gore Khorianthama a mo iteye, mme o ne a mo sala morago go fitlhelela a tla kwa dipoeng tsa Heshelane.",
                "29": "Mme go ne ga diragala gore Sherate a lwe le ene gape mo dipoeng; mme bonang, o ne a itaya Khorianthama, mme a mo kgweeletsa kwa morago gape kwa mokgatšheng wa Gilegale.",
                "30": "Mme Khorianthama o ne a lwa le Sherate gape mo mokgatšheng wa Gilegale, e mo go yone a neng a itaya Sherate mme a mmolaya.",
                "31": "Mme Sherate a gobatsa Khorianthama mo seropeng sa gagwe, mo a neng a seka a ya go lwa gape sebaka sa dingwaga di le pedi, mo nakong e batho botlhe mo sefatlhogong sa lefatshe ba neng ba tsholola madi, mme go ne go se ope go ba kganela."
            },
            "14": {
                "1": "Mme jaanong go ne ga simolola go nna le khutso e kgolo mo lefatsheng lotlhe ka ntlha ya boikepi jwa batho, e mo go yone, fa motho a ne a baya sedirisiwa sa gagwe kgotsa tšhaka ya gagwe mo shelefong, kgotsa mo lefelong le fa a tlaa e bayang teng, bonang, ka moso, o ne a ka seke a e fitlhele, go ne go le bogolo jalo khutso mo lefatsheng.",
                "2": "Ka jalo he monna mongwe le mongwe o ne a ngaparela go seo se eneng e le sa gagwe, ka diatla tsa gagwe, mme o ne a sa adime le fa e le go adimana; mme monna mongwe le mongwe o ne a baya matshwaro a tšhaka gagwe mo seatleng sa gagwe sa moja, mo go sireletseng ya dithoto tsa gagwe le botshelo jwa gagwe le basadi ba gagwe le bana.",
                "3": "Mme jaanong, morago ga sebaka sa dingwaga di le pedi, le morago ga loso lwa ga Sherate, bonang, go ne ga emelela morwarraagwe Sherate mme a lwa le Khorianthama, e mo go yone Khorianthama a neng a mo itaya mme a mo leleka go ya kwa nageng ya Akhishe.",
                "4": "Mme go ne ga diragala gore morwarraagwe Sherate o ne a lwa le ene mo nageng ya Akhishe; mme ntwa e ne ya nna botlhoko mo go feteletseng, mme dikete di le dintsi di ne tsa wa ka tšhaka.",
                "5": "Mme go ne ga diragala gore Khorianthama o ne a dikaganyetsa naga; mme morwarraagwe Sherate o ne a gwantela pele go tswa mo nageng bosigo, mme a bolaya karolo ya mophato wa ga Khorianthama, jaaka ba ne ba tlhapetswe.",
                "6": "Mme o ne a tla pele kwa lefatsheng la Morane, mme a ipaya mo setilong sa bogosi sa ga Khorianthama.",
                "7": "Mme go ne ga diragala gore Khorianthama a nne le mophato wa gagwe mo nageng sebaka sa dingwaga di le pedi, se mo go sone a neng a amogela nonofo e kgolo go mophato wa gagwe.",
                "8": "Jaanong morwarraagwe Sherate, yo leina la gagwe e neng e le Gileate, le ene o ne a amogela nonofo e kgolo go mophato wa gagwe, ka ntlha ya makunutu a sephiri.",
                "9": "Mme go ne ga diragala gore moperesiti mogolo wa gagwe a mmolaye jaaka a ne a ntse mo setilong sa gagwe sa bogosi.",
                "10": "Mme go ne ga diragala gore mongwe wa makunutu a sephiri a mmolaye mo mokgwatlheng wa sephiri, mme a tseela go ene bogosi; mme leina la gagwe e ne e le Libo; mme Libo e ne e le monna wa seemo se segolo, go feta banna botlhe gareng ga batho.",
                "11": "Mme go ne ga diragala gore mo ngwageng wa ntlha wa ga Libo, Khorianthama a tla kwa lefatsheng la Morane mme a lwa le Libo.",
                "12": "Mme go ne ga diragala gore a lwe le Libo, e mo go yone Libo o neng a itaya mo letsogong la gagwe mo a neng a golafala; le fa go ntse jalo, mophato wa ga Khorianthama o ne wa gatela pele mo go Libo, mo a neng a tshabela kwa melelwaneng mo lotshitshing lwa lewatle.",
                "13": "Mme go ne ga diragala gore Khorianthama a mo sale morago; mme Libo a lwa le ene mo lotshitshing lwa lewatle.",
                "14": "Mme go ne ga diragala gore Libo o ne a itaya mophato wa ga Khorianthama, gore ba tshabele gape kwa nageng ya Akhishe.",
                "15": "Mme go ne ga diragala gore Libo o ne a mo leleka go fitlhelela a tla kwa dipoeng tsa Ekashe. Mme Khorianthama o ne a tsere batho botlhe le ene jaaka a tshaba fa pele ga ga Libo mo sekhutlong seo sa lefatshe kwa a neng a tshabela.",
                "16": "Mme fa a ne a tlile kwa dipoeng tsa Ekashe o ne a lwa le Libo, mme a mo itaya go fitlhelela a swa; le fa go ntse jalo, morwarraagwe Libo o ne a tla kgatlhanong le Khorianthama mo boemong jwa gagwe, mme ntwa ya nna botlhoko mo go feteletseng, se mo go sone Khorianthama a neng a tshaba gape fa pele ga mophato wa ga morwarraagwe Libo.",
                "17": "Jaanong leina la ga morwarraagwe Libo le ne le bidiwa Shise. Mme go ne ga diragala gore Shise a leleke Khorianthama, mme o ne a thankgola metse e le mentsi, mme o ne a bolaya mmogo basadi le bana, mme o ne a tshuba metse.",
                "18": "Mme go ne ga ralala poifo ya ga Shise go ya le lefatshe lotlhe; ee, selelo sa ya pele go ralala lefatshe—Ke mang yo o ka emang fa pele ga mophato wa ga Shise? Bonang, o feela lefatshe fa pele ga gagwe;",
                "19": "Mme go ne ga diragala gore batho ba simolole go tsamaya mmogo mo mephatong, go ya le sefatlhogo sotlhe sa lefatshe.",
                "20": "Mme ba ne ba kgaogane; mme karolo ya bone e ne ya tshabela kwa mophatong wa ga Shise, mme karolo ya bone ya tshabela kwa mophatong wa ga Khorianthama.",
                "21": "Mme bogolo mo go kalo le boleele e ne e nnile ntwa, mme boleele mo go kalo e ne e le pono ya tshololo ya madi le kganyaolo, mo sefatlhogo sotlhe sa lefatshe se neng se apesitswe ke mebele ya baswi.",
                "22": "Mme ntwa e ne e le bofefo le lobelo jalo mo go neng se ope yo o setseng go fitlha baswi, mme ba ne ba gwantela pele go tswa tshololong ya madi go ya tshololong madi, ba tlogela mebele ya mmogo banna, basadi, le bana e gasame mo sefatlhogong sa lefatshe, go nna dijo tsa diboko tsa nama.",
                "23": "Mme monkgo wa yone wa ya pele mo sefatlhogong sa lefatshe, le mo sefatlhogong sotlhe sa lefatshe tota; ka jalo he batho ba tshwenyega motshegare le bosigo, ka ntlha ya monkgo wa yone.",
                "24": "Le fa go ntse jalo, Shise o ne a seka a emisa go leleka Khorianthama; gonne o ne a ikanne go ipusolosetsa mo go Khorianthama madi a ga morwarraagwe, yo o neng a bolailwe, le lefoko la Morena le le neng la tla kwa go Ethere gore Khorianthama ga a na go wa ka tšhaka.",
                "25": "Mme jalo re bona gore Morena o ne a ba etela mo botlalong jwa kgalefo ya gagwe, mme boleofi jwa bone le bodiabole di ne di baakantse tsela ya tshenyego ya bone e e senang bokhutlo.",
                "26": "Mme go ne ga diragala gore Shise o ne a leleka Khorianthama go ya kwa botlhaba, le go ya kwa melelwaneng gaufi le lotshitshi lwa lewatle, mme koo a lwa le Shise sebaka sa malatsi a le mararo.",
                "27": "Mme go ne go boitshega mo go kalo tshenyego gareng ga mephato ya ga Shise mo batho ba neng ba simolola go tshoga, mme ba simolola go tshaba fa pele ga mephato ya ga Khorianthama; mme ba tshabela kwa lefatsheng la Khoriho, mme ba feela banni fa pele ga bone, botlhe bone ba ba neng ba sa ikopanye le bone.",
                "28": "Mme ba tlhoma ditante tsa bone mo mokgatšheng wa Khoriho; mme Khorianthama a tlhoma ditante tsa gagwe mo mokgatšheng wa Shee. Jaanong mokgatšha wa Shee o ne o le gaufi le lentswe la Khomono; ka jalo he, Khorianthama o ne a kgobokanya mephato ya gagwe mmogo mo lentsweng Khomono, mme o ne a letsa terompeta go mephato ya ga Shise go ba laletsa go tla go lwa.",
                "29": "Mme go ne ga diragala gore ba tle pele, mme ba ne ba kgweediwa gape; mme ba ne ba tla la bobedi, mme ba ne ba kgweediwa gape la bobedi. Mme go ne ga diragala gore ba ne ba tla gape la boraro, mme ntwa ya nna botlhoko mo go feteletseng.",
                "30": "Mme go ne ga diragala gore Shise a itaya Khorianthama mo a neng a montsha dintho di le dintsi tse di boteng; mme Khorianthama, a latlhegetswe ke madi a gagwe, a edibala, mme a tsewa jaaka e kete o ne a sule.",
                "31": "Jaanong tatlhegelo ya banna, basadi le bana mo tlhakoring tsoopedi e ne e le kgolo mo e leng gore Shise o ne a laela batho ba gagwe gore ba seka ba leleka mephato ya ga Khorianthama; ka jalo he, ba boela kwa bothibelelong jwa bone."
            },
            "15": {
                "1": "Mme go ne ga diragala gore fa Khorianthama a sena go fola dintho tsa gagwe, a simolola go gakologelwa mafoko a Ethere a neng a a buile go ene.",
                "2": "A bona gore go ne go setse go bolailwe ka tšhaka gaufi le didikadike tse pedi tsa batho ba gagwe, mme a simolola go utlwa botlhoko mo pelong ya gagwe; ee, go ne go bolailwe didikadike tse pedi tsa banna ba ba dinatla, ga mmogo le basadi ba bone le bana ba bone.",
                "3": "A simolola go ikotlhaela bosula jo a neng a bo dirile; a simolola go gakologelwa mafoko a a neng a builwe ka melomo ya baporofiti botlhe, mme a a bona, gore a ne a diragaditswe go fitlha fa, karolwana nngwe le nngwe; mme botho jwa gagwe jwa hutsafala mme jwa gana go gomotsega.",
                "4": "Mme go ne ga diragala gore a kwalele lokwalo go Shise, a mo kopa gore o ka tlogela batho, mme o tlaa neela motse wa bogosi ka ntlha ya matshelo a batho.",
                "5": "Mme go ne ga diragala gore fa Shise a sena go amogela lokwalo lwa gagwe a kwalela lokwalo go Khorianthama, gore fa a ka ineela, gore o ka tla a mmolaya ka tšhaka ya gagwe, gore o tlaa tlogela matshelo a batho.",
                "6": "Mme go ne ga diragala gore batho ba seka ba ikotlhaela boikepi jwa bone; mme batho ba ga Khorianthama ba ne ba fuduilwe go tšhakgalo kgatlhanong le batho ba ga Shise; mme batho ba ga Shise ba ne ba fuduilwe go tšhakgala kgatlhanong le batho ba ga Khorianthama; ka jalo he, batho ba ga Shise ba ne ba lwa le batho ba ga Khorianthama.",
                "7": "Mme fa Khorianthama a bona gore o ne a le gaufi le go wa o ne a tshaba gape fa pele ga batho ba ga Shise.",
                "8": "Mme go ne ga diragala gore a tle kwa metsing a Ripoliankhamo, se, ka tolokololo, ke botona, kgotsa go feta gotlhe; ka jalo he, fa ba tla kwa metsing a ba tlhoma ditante tsa bone; mme Shise le ene a tlhoma ditante tsa gagwe gaufi go bone; mme jalo he ka moso ba ne ba tla go lwa.",
                "9": "Mme go ne ga diragala gore ba lwe ntwa e e botlhoko mo go feteletseng, e mo go yone Khorianthama a neng a ntshiwa dintho gape, mme a idibala ka go latlhegelwa ke madi.",
                "10": "Mme go ne ga diragala gore mephato ya ga Khorianthama e ne ya gatelela mo mephatong ya ga Shise mo ba neng ba ba itaya, mo ba neng ba dira gore ba tshabe fa pele ga bone; mme ba ne ba tshabela go ya borwa, mme ba ne ba tlhoma ditante tsa bone mo lefelong le le neng le bidiwa Ogathe.",
                "11": "Mme go ne ga diragala gore mophato wa ga Khorianthama o ne wa tlhoma ditante tsa bone gaufi le lentswe Rama; mme e ne e le lone lentswe le kwa ntate Momone a neng a fitlha dipego tse di kwadilweng go Morena, tse di neng di le boitshepho.",
                "12": "Mme go ne ga diragala gore ba ne ba kgobokanya batho botlhe mo sefatlhogong sotlhe sa lefatshe, ba ba neng ba sa bolawa, fa e ne e se Ethere.",
                "13": "Mme go ne ga diragala gore Ethere o ne a bona ditiro tsotlhe tsa batho; mme o ne a bona gore batho ba ba neng e le ba ga Khorianthama ba ne ba kgobokane mmogo kwa mophatong wa ga Khorianthama; mme batho ba ba neng e le ba ga Shise ba ne ba kgobokane mmogo go mophato wa ga Shise.",
                "14": "Ka jalo he, ba ne ka sebaka sa dingwaga di le nne ba kgobokanya mmogo batho, gore ba ka tla ba tsaya botlhe ba ba neng ba le mo sefatlhogong sa lefatshe, le gore ba ka tla ba amogela nonofo yotlhe e go neng go kgonega gore ba ka e amogela.",
                "15": "Mme go ne ga diragala gore fa botlhe ba ne ba kgobokane mmogo, mongwe le mongwe kwa mophatong o a neng a batla, le basadi ba bone le bana ba bone—mmogo banna, basadi le bana ba ipapanne ka dibetsa tsa ntwa, ba na le dithebe, le diiphemelo-sehubeng, le makarapa, mme ba apere morago ga mokgwa wa ntwa—ba ne ba gwantela pele mongwe kgatlhanong le yo mongwe go lwa; mme ba ne ba lwa letsatsi leo lotlhe, mme ba seka ba fenya.",
                "16": "Mme go ne ga diragala gore fa go setse go le bosigo ba bo ba lapile, mme ba boela kwa mathibelelong a bone; mme morago ga ba sena go boela kwa mathibelelong a bone ba simolola go kuruetsa le hutsafalo ka ntlha ya tatlhegelo ya ba ba neng ba bolailwe ba batho ba bone; mme go ne go le bogolo jalo dilelo tsa bone, go kuruetsa ga bone le dikhutsafalo, mo ba neng ba phatlola phefo mo go feteletseng.",
                "17": "Mme go ne ga diragala gore ka moso ba ne ba ya gape go lwa, mme bogolo le poitshego go ne go le letsatsi leo; le fa go ntse jalo, ba ne ba seka ba fenya, mme fa bosigo bo tla gape ba ne ba phatlola phefo ka dilelo tsa bone, le go kuruetsa ga bone, le go hutsafala ga bone, ka ntlha ya tatlhegelo ya ba ba bolailweng ba batho ba bone.",
                "18": "Mme go ne ga diragala gore Khorianthama a kwalele gape lokwalo go Shise, a kopa gore o ka seka a tla gape go lwa, mme gore a tseye bogosi, mme a tlogele matshelo a batho.",
                "19": "Mme bonang, Mowa wa Morena o ne o emisitse go dira le bone, mme Satane o ne a na le thata e e tletseng godimo ga dipelo tsa batho; gonne ba ne ba neetswe go bothata jwa dipelo tsa bone, le bofofu jwa megopolo ya bone gore ba ka tla ba senngwa; ka jalo he ba ya gape go lwa.",
                "20": "Mme go ne ga diragala gore ba lwe letsatsi leo lotlhe, mme fa bosigo bo tla ba robala godimo ga ditšhaka tsa bone.",
                "21": "Mme ka moso ba lwa le go fitlhelela bosigo bo tla tota.",
                "22": "Mme fa bosigo bo tla ba ne ba tlhapetswe ke tšhakgalo, le fela jaaka monna yo o tlhapetsweng ke mofine; mme ba ne ba robala gape godimo ga ditšhaka tsa bone.",
                "23": "Mme ka moso ba lwa gape; mme fa bosigo bo tla ba ne ba ole botlhe ka tšhaka fa e se ba le masome a matlhano le bobedi ba batho ba ga Khorianthama, le masome a marataro le boroba bongwe a batho ba ga Shise.",
                "24": "Mme go ne ga diragala gore ba robale godimo ga ditšhaka tsa bone bosigo joo, mme ka moso ba lwa gape, mme ba itaana ka nonofo ya bone ka ditšhaka tsa bone le ka dithebe tsa bone, letsatsi leo lotlhe.",
                "25": "Mme fa bosigo bo tla go ne go le masome a mararo le bobedi a batho ba ga Shise, le masome a mabedi le bosupa a batho ba ga Khorianthama.",
                "26": "Mme go ne ga diragala gore ba je mme ba robale, mme ba ipaakanyetse loso ka moso. Mme ba ne ba le banna ba batona ba le dinatla jaaka go ya ka nonofo ya banna.",
                "27": "Mme go ne ga diragala gore ba lwe sebaka sa dioura di le tharo, mme ba idibala ka tatlhegelo ya madi.",
                "28": "Mme go ne ga diragala gore fa banna ba ga Khorianthama ba sena go amogela nonofo e e lekaneng gore ba ka tsamaya, ba ne ba setse ba le gaufi le go tshaba gore ba boloke matshelo a bone; mme bonang, Shise a tsoga, ga mmogo le banna ba gagwe, mme a ikana mo kgalefong ya gagwe gore o tlaa bolaya Khorianthama kgotsa o tlaa nyelela ka tšhaka.",
                "29": "Ka jalo he, o ne a ba leleka, mme ka moso o ne a ba tshwara; mme ba ne ba lwa gape ka tšhaka. Mme go ne ga diragala gore fa ba ne ba o le botlhe ka tšhaka, fa e se fela Khorianthama le Shise, bonang Shise o ne a idibetse ka tatlhegelo ya madi.",
                "30": "Mme go ne ga diragala gore fa Khorianthama a sena go itshegetsa ka tšhaka ya gagwe, gore a itapolose go le gonnye, a kgaola tlhogo ya ga Shise.",
                "31": "Mme go ne ga diragala gore morago fa a sena go kgaola tlhogo ya ga Shise, gore Shise a emelela ka diatla tsa gagwe mme a wa; mme morago ga a kgaratlhela go hema, a swa.",
                "32": "Mme go ne ga diragala gore Khorianthama a wela fa fatshe, mme a nna jaaka e kete o ne a sena botshelo.",
                "33": "Mme Morena a bua go Ethere, mme a re go ene: Ya pele. Mme a ya pele, mme a bona gore mafoko a Morena otlhe a ne a diragaditswe; mme a feleletsa pego e e kwadilweng ya gagwe; (mme bongwe mo lekgolong jwa karolo ya yone ga ke a bo kwala) mme a di fitlha ka mokgwa o batho ba ga Limohae ba neng ba di bona.",
                "34": "Jaanong mafoko a bofelo a a kwadilweng ke Ethere ke a: Gore a Morena o rata gore ke ka fetoga gore ke seka ka swa, kgotsa gore ke sotlege thato ya Morena mo nameng, ga gore sepe, fa e le gore go ka nna gore ke bolokwe mo motseng wa bogosi jwa Modimo. Amene."
            }
        }
    },
    "moro": {
        "meta": {
            "slug": "moro",
            "name": "Buka ya ga Moronae",
            "chapterWord": "Kgaolo"
        },
        "chapters": {
            "1": {
                "1": "Jaanong nna, Moronae, morago ga ke sena go dira bokhutlo jwa go khutshwafatsa pego ya batho ba ga Jarete, ke ne ke gopotse gore ga ke na go kwala go feta, mme go fitlha jaana ga ke ise ke nyelele; mme ga ke dire gore ke itsege go Baleimene e se re kgotsa ba tlaa ntshenya.",
                "2": "Gonne bonang, dintwa tsa bone di a boitshega mo go feteletseng gareng ga bone; mme ka ntlha ya letlhoo la bone ba bolaya Monifae mongwe le mongwe yo o tlaa sekeng a latole Keresete.",
                "3": "Mme nna, Moronae, ga ke kake ka latola Keresete; ka jalo he, ke kaila gongwe le gongwe kwa ke ka yang go babalela botshelo jwa me.",
                "4": "Ka jalo he, ke kwala dilo tse dingwe di se kae, kgatlhanong le seo se ke neng ke se gopotse; gonne ke ne ke gopotse go sa kwale gape; mme ke kwala dilo tse dingwe di se kae, gore gongwe di ka nna tsa botlhokwa go bakaulengwe ba me, Baleimene, mo letsatsing lengwe le le tlaa tlang, go ya ka fa thatong ya Morena."
            },
            "2": {
                "1": "Mafoko a ga Keresete, a a a buileng go barutwana ba gagwe, ba ba lesome le bobedi ba a neng a ba tlhophile, jaaka a ne a baya diatla tsa gagwe mo go bone—",
                "2": "Mme a ba bitsa ka leina, a re: Lo tlaa bitsa Rara mo leineng la me, mo thapelong e kgolo; mme morago ga lo sena go dira se lo tlaa nna le thata gore kwa go ene yo mo go ene lo tlaa bayang diatla tsa lona, lo tlaa naya Mowa o o Boitshepho; mme mo leineng la me lo tlaa o naya, gonne jalo go dira baaposetole ba me.",
                "3": "Jaanong Keresete o buile mafoko a go bone ka nako ya go bonala ga gagwe ga ntlha; mme matshwititshwiti a ne a seka a se utlwa, mme barutwana ba ne ba se utlwa; mme mo bontsing jo bo lekanang le jaaka ba ne ba baya diatla tsa bone, ga wela Mowa o o Boitshepho."
            },
            "3": {
                "1": "Mokgwa o barutwana, ba ba neng ba bidiwa bagolwane ba kereke, ba neng ba tlhoma baperesiti le baruti—",
                "2": "Morago ga ba sena go rapela go Rara mo leineng la ga Keresete, ba baya diatla tsa bone mo go bone, mme ba re:",
                "3": "Mo leineng la ga Jesu Keresete ke go tlhoma go nna moperesiti, (kgotsa fa e ne e le moruti, ke go tlhoma go nna moruti) go rera boikotlhao le phimolo ya dibe ka Jesu Keresete, ka boitshoko jwa tumelo mo leineng la gagwe go ya kwa bokhutlong. Amene.",
                "4": "Mme morago ga mokgwa o ba ne ba tlhoma baperesiti le baruti, go ya ka dineo le dipitso tsa Modimo go batho; mme ba ne ba ba tlhoma ka thata ya Mowa o o Boitshepho, o o neng o le mo go bone."
            },
            "4": {
                "1": "Mokgwa wa bagolwane ba bone le baperesiti ba direla nama le madi a ga Keresete go kereke; mme ba ne ba se direla go ya ka fa ditaelong tsa ga Keresete; ka jalo he re itse mokgwa gore o boammaaruri; mme mogolwane kgotsa moperesiti o ne a se segofatsa—",
                "2": "Mme ba ne ba khubama fatshe le kereke, mme ba rapela go Rara mo leineng la ga Keresete, ba re:",
                "3": "O Modimo, Rara wa Bosakhutleng, re go lopa mo leineng la Morwao, Jesu Keresete, go segofatsa le go itshekisa senkgwe se kwa bothong jwa botlhe bao ba ba nnang le seabe mo go sone; gore ba ka ja mo kgakologelong ya mmele wa Morwao, le go supa go wena, O Modimo, Rara wa Bosakhutleng, gore ba rata go tsaya mo go bone leina la Morwao, le go mo gakologelwa ka nako yotlhe, le go tshegetsa ditaelo tsa gagwe tse a di neileng bone, gore ba ka tla ka nako yotlhe ba nna le Mowa wa gagwe go nna le bone. Amene."
            },
            "5": {
                "1": "Mokgwa wa go segofatsa mofine—bonang, ba ne ba tsaya senwelo, mme ba re:",
                "2": "O Modimo, Rara wa Bosakhutleng, re go lopa, mo leineng la Morwao, Jesu Keresete, go segofatsa le go itshekisa mofine o kwa bothong jwa botlhe bao ba ba o nwang, gore ba ka se dira mo kgakologelong ya madi a Morwao, a a tshololetsweng bone; gore ba ka supa go wena, O Modimo, Rara wa Bosakhutleng, gore ba mo gakologelwa ka nako yotlhe, gore ba ka nna le Mowa wa gagwe go nna le bone. Amene."
            },
            "6": {
                "1": "Mme jaanong ke bua mabapi le kolobetso. Bonang, bagolwane, baperesiti, le baruti ba ne ba kolobediwa; mme ba ne ba sa kolobediwe fa e se ba tlisetse pele leungo go lebanye gore ba ne ba e itekaneletse.",
                "2": "Le e seng gore ba ne ba amogela ope go kolobetso fa e se ba ne ba tla pele ka pelo e e thubegileng le mowa o o gamuketseng, mme ba supa go kereke gore ka boammaaruri ba ikotlhaetse dibe tsotlhe tsa bone.",
                "3": "Mme bape ba ne ba sa amogelwe go kolobetso fa e se ba tsaya mo go bone leina la ga Keresete, ba na le maikaelelo go mo direla go ya kwa bokhutlong.",
                "4": "Mme morago ga ba sena go amogelwa go kolobetso, mme ba dirilwe le go tlhatswiwa ka thata ya Mowa o o Boitshepho, ba ne ba balelwa gareng ga batho ba kereke ya ga Keresete; mme maina a bone a ne a tsewa, gore ba ka tla ba gakologelwa le go otliwa ka lefoko le le molemo la Modimo, go ba tshegetsa mo tseleng e e siameng, go ba tshegetsa go tsweletse ka tlhokomelo go thapelo, ba beile fela mo bokgoning jwa ga Keresete, yo e neng e le mosimolodi le mowetsi wa tumelo ya bone.",
                "5": "Mme kereke e ne ya kopana mmogo kgapetsa, go ikitsa dijo le go rapela, le go bua mongwe le yo mongwe mabapi le boitekanelo jwa botho jwa bone.",
                "6": "Mme ba ne ba kopana mmogo kgapetsa go nna le seabe mo senkgweng le mofine, mo kgakologelong ya ga Morena Jesu.",
                "7": "Mme ba ne ba gagametse go bona gore ga go nne boikepi gareng ga bone; mme mang yo o neng a bonwa go dira boikepi, mme basupi ba le bararo ba kereke ba ne ba ba bona molato fa pele ga bagolwane, mme fa ba ne ba sa ikotlhae, mme ba sa ipolele, maina a bone a ne a phimolwa, mme ba ne ba sa balelwe gareng ga batho ba ga Keresete.",
                "8": "Mme kgapetsa jaaka ba ne ba ikotlhaya mme ba batla boitshwarelo, ka maikaelelo a nnete, ba ne ba itshwarelwa.",
                "9": "Mme diphuthego tsa bone di ne di tsamaisiwa ke kereke morago ga mokgwa wa ditiro tsa Mowa, le ka thata ya Mowa o o Boitshepho; gonne jaaka thata ya Mowa o o Boitshepho e ba etelela gore a ba rere, kgotsa go rotloetsa, kgotsa go rapela, kgotsa go lopa ka boikokobetso, kgotsa go opela, le jalo tota go ne go dirwa."
            },
            "7": {
                "1": "Mme jaanong nna, Moronae, ke kwala a se kae a mafoko a ga ntate Momone, a a a buileng mabapi le tumelo, tsholofelo, le bopelonomi; gonne morago ga mokgwa o o ne a bua go batho, jaaka a ne a ba ruta mo senagogeng e ba neng ba e agile go nna lefelo la kobamelo.",
                "2": "Mme jaanong nna, Momone, ke bua go lona, bakaulengwe ba me ba ba rategang, mme ke ka matlhogonolo a Modimo Rara, le Morena wa rona Jesu Keresete, le thato ya gagwe e e boitshepho, ka ntlha ya neo ya pitso ya gagwe go nna, gore ke letleletswe go bua le lona mo nakong e.",
                "3": "Ka jalo he, ke tlaa bua go lona ba lo leng ba kereke, ba lo leng balatedi ba ba kagiso ba ga Keresete, le ba lo boneng tsholofelo e e lekanetseng e ka yone lo ka tsenang mo bonnong jwa Morena, go tswa mo nakong eno go ya pele go fitlhelela lo tlaa ikhutsa le ene kwa legodimong.",
                "4": "Mme jaanong bakaulengwe ba me, ke atlhola dilo tse ka lona ka ntlha ya go tsamaya ka kagiso ga lona le bana ba batho.",
                "5": "Gonne ke gakologelwa lefoko la Modimo le le reng ka ditiro tsa bone lo tlaa ba itse; gonne fa ditiro tsa bone di le molemo, jaanong foo le bone ba molemo.",
                "6": "Gonne bonang, Modimo o rile motho ka a le bosula ga a kake a dira seo se se molemo; gonne fa a abela mpho, kgotsa go rapela go Modimo, kwa ntle ga a tlaa se dira ka maikaelelo a nnete ga go mmusetse sepe.",
                "7": "Gonne bonang, ga go balelwe go ene e le tshiamo.",
                "8": "Gonne bonang, fa motho a le bosula a a fa mpho, o e dira ka pelaelo; ka jalo he go balelwa go ene go tshwana jaaka a ne a ipeetse mpho; ka jalo he o balelwa a le bosula fa pele ga Modimo.",
                "9": "Mme fela jalo gape go balelwa bosula go motho, fa a ka rapela mme e seng ka maikaelelo a nnete a pelo; ee, ga go mmusetse sepe, gonne Modimo ga a amogele ope yo o jalo.",
                "10": "Ka jalo he, motho ka a le bosula ga a kake a dira seo se se molemo; le e seng gore o ka fa mpho e e molemo.",
                "11": "Gonne bonang, motswedi o o botlhoko ga o kake wa ntsha metsi a a molemo; le e seng gore motswedi o o molemo o ka ntsha metsi a a botlhoko; ka jalo he, motho ka e le motlhanka wa ga diabole ga a kake a latela Keresete; mme fa a latela Keresete ga a kake a nna motlhanka wa ga diabole.",
                "12": "Ka jalo he, dilo tsotlhe tse di molemo di tswa kwa Modimong; mme seo se se bosula se tswa kwa go diabole; gonne diabole ke mmaba go Modimo, mme o lwa kgatlhanong le ene go tsweletse, mme o laletsa le go okisa go dira sebe, le go dira seo se se leng bosula go tsweletse.",
                "13": "Mme bonang, seo se e leng sa Modimo se laletsa le go okisa go dira molemo go tsweletse; ka jalo he, sengwe le sengwe se se laletsang le go okisa go dira molemo, le go rata Modimo, le go mo direla, se tlhotlhelediwa ke Modimo.",
                "14": "Ka jalo he, elang tlhoko, bakaulengwe ba me ba ba rategang, gore ga lo atlhole seo se se leng bosula gore ke sa Modimo, kgotsa seo se se leng molemo le sa Modimo gore ke sa ga diabole.",
                "15": "Gonne bonang, bakaulengwe ba me, go neilwe go lona go atlhola, gore lo ka itse molemo go tswa mo bosuleng; mme tsela ya go atlhola e motlhofo jalo, gore lo ka tla lwa itse ka kitso e e itekanetseng, jaaka lesedi la motshegare le ntse go tswa mo bosigong jo bo lefifi.",
                "16": "Gonne bonang, Mowa wa ga Keresete o filwe go motho mongwe le mongwe, gore o ka tla a itse molemo go tswa mo bosuleng; ka jalo he, ke supegetsa go lona tsela ya go atlhola; gonne sengwe le sengwe se se laletsang go dira molemo, le go kgothatsa go dumela mo go Keresete, se rometswe pele ke thata le neo ya ga Keresete; ka jalo he, lo ka itse ka kitso e e itekanetseng gore ke sa Modimo.",
                "17": "Mme selo eng le eng se se kgothatsang batho go dira bosula, le go sa dumele mo go Keresete, le go mo latola, le go sa direle Modimo, jaanong foo lo ka itse ka kitso e e itekanetseng ke sa ga diabole; gonne morago ga mokgwa o diabole o a dira, gonne ga a kgothatse motho ope go dira molemo, nnyaa, e seng a le mongwe; le e seng baengele ba gagwe; le e seng bone ba ba ineetseng go ene.",
                "18": "Mme jaanong, bakaulengwe ba me, go bonala gore lo itse lesedi le ka lone lo ka atlholang, lesedi le e leng lesedi la ga Keresete, bonang gore ga lo atlhole ka tshokamo; gonne ka yone katlholo eo e lo atlholang, lo tlaa atlholwa le lona.",
                "19": "Ka jalo he, ke a lo kopa, bakaulengwe, gore lo batle ka tlhoafalo mo leseding la ga Keresete gore lo ka itse molemo go tswa mo bosuleng; mme fa lo ka tshwara sengwe le sengwe se se molemo, mme lwa seka lwa se bona molato, e le ruri lo tlaa nna ngwana wa ga Keresete.",
                "20": "Mme jaanong, bakaulengwe ba me, go ka kgonega jang gore lo ka tshwara selo sengwe le sengwe se se molemo?",
                "21": "Mme jaanong ke tla kwa tumelong eo, e ka ga yone ke rileng ke tlaa bua; mme ke tlaa lo bolelela tsela e ka yone lo ka tshwarang selo sengwe le sengwe se se molemo.",
                "22": "Gonne bonang, Modimo a itse dilo tsotlhe, a le go tswa bosenang bokhutlo go ya bosenang bokhutlo, bonang, o rometse baengele go ruta go bana ba batho, go supa mabapi le go tla ga ga Keresete; mme mo go Keresete go tlaa tla selo sengwe le sengwe se se molemo.",
                "23": "Mme Modimo le ene o begile go baporofiti, ka molomo wa gagwe, gore Keresete o tlaa tla.",
                "24": "Mme bonang, go ne go le ditsela tse di farologaneng tse a neng a supegetsa dilo go bana ba batho, tse di neng di le molemo; mme dilo tsotlhe tse di molemo di tswa go Keresete; go seng jalo batho ba ole, mme go ka bo go se sepe se se molemo se tla go bone.",
                "25": "Ka jalo he, ka go direla ga baengele, le ka lefoko lengwe le lengwe le le duleng mo molomong wa Modimo, batho ba simolotse go dirisa tumelo mo go Keresete; mme jalo ka tumelo, ba ne ba tshwara sengwe le sengwe se se molemo; mme jalo go ne go ntse go fitlhelela go tla ga ga Keresete.",
                "26": "Mme morago gore a tle batho le bone ba ne ba bolokwa ka tumelo mo leineng la gagwe; mme ka tumelo, ba nna barwa Modimo. Mme fela jaaka e le ruri Keresete a tshela o buile mafoko a go borraarona, a re: Eng le eng selo se lo tlaa se kopang Rara mo leineng la me, se se molemo, mo tumelong lo dumela gore lo tlaa amogela, bonang, se tlaa dirwa go lona.",
                "27": "Ka jalo he, bakaulengwe ba me ba ba rategang, a dikgakgamatso di eme ka ntlha ya gore Keresete o tlhatlogetse kwa legodimong, mme o ntse fatshe mo seatleng sa moja sa Modimo, go batla mo go Rara ditshwanelo tsa gagwe tsa kutlwelobotlhoko e a nang le yone mo baneng ba batho?",
                "28": "Gonne o arabile dikemo tsa molao, mme o tsaya botlhe bao ba ba nang le tumelo mo go ene; mme bone ba ba nang le tumelo mo go ene ba tlaa ngaparela go selo sengwe le sengwe se se molemo; ka jalo he o buelela maikemisetso a bana ba batho; mme o nna ka bosakhutleng mo magodimong.",
                "29": "Mme ka ntlha ya gore o dirile se, bakaulengwe ba me ba ba rategang, a dikgakgamatso di eme? Bonang ke lo raya ke re, Nnyaa; le e seng gore baengele ba emisetse go direla go bana ba batho.",
                "30": "Gonne bonang, ba mo taolong ya gagwe, go direla go ya ka fa lefokong la taelo ya gagwe, ba itshupa go bone ba tumelo e e nonofileng le mogopolo o o tsepameng mo popegong nngwe le nngwe ya semodimo.",
                "31": "Mme maemo a tirelo ya bone ke go bitsa batho go boikotlhao, le go diragatsa le go dira ditiro tsa dikgolagano tsa ga Rara, tse a di dirileng go bana ba batho, go baakanya tsela gareng ga bana ba batho, ka go bega lefoko la ga Keresete go dijana tse di tlhophilweng tsa Morena, gore ba ka tla ba nna le bopaki ka ga gagwe.",
                "32": "Mme ka go dira jalo, Morena Modimo o baakanya tsela gore maselela a batho ba ka nna le tumelo mo go Keresete, gore Mowa o o Boitshepho o ka nna le lefelo mo dipelong tsa bone, go ya ka fa thateng ya one; mme morago ga mokgwa o go diragatsa Rara, dikgolagano tse a di dirileng go bana ba batho.",
                "33": "Mme Keresete o rile: Fa o ka nna le tumelo mo go nna o tlaa nna le thata go dira sengwe le sengwe selo se se botlhokwa mo go nna.",
                "34": "Mme o rile: Ikotlhaeng lona dikhutlo tsa lefatshe, mme lo tle go nna, mme lo kolobediwe mo leineng la me, mme lo nne le tumelo mo go nna, gore lo ka tla lwa bolokwa.",
                "35": "Mme jaanong, bakaulengwe ba me ba ba rategang, fa e le gore se ke seemo gore dilo ke boammaaruri tse ke di buileng go lona, mme Modimo o tlaa supa go lona, ka thata le kgalalelo e kgolo ka letsatsi la bofelo, gore di boammaaruri, mme fa di le boammaaruri a letsatsi la dikgakgamatso le eme?",
                "36": "Kgotsa a baengele ba emesitse go bonala go bana ba batho? Kgotsa a o kganetse thata ya Mowa o o Botshepho go tswa go bone? Kgotsa a o tlaa, fela fa nako e tlaa nna teng, kgotsa lefatshe le tlaa ema, kgotsa go tlaa nna le motho a le mongwe fela mo sefatlhogong sa lone go bolokwa?",
                "37": "Bonang ka re go lona, Nnyaa; gonne ke ka tumelo gore dikgakgamatso di a dirwa; e bile ke ka tumelo gore baengele ba a bonala le go direla go batho; ka jalo he, fa dilo tse di eme khutsafalo go bana ba batho, gonne ke ka ntlha ya tlhoka tumelo, mme gotlhe ke lefela.",
                "38": "Gonne motho ope ga a kake a bolokwa, go ya ka fa mafokong a ga Keresete, fa e se ba tlaa nna le tumelo mo leineng la gagwe; ka jalo he, fa dilo tse di eme, jaanong foo tumelo le yone e eme; mme poitshego ke seemo sa motho, gonne ba jaaka e kete go ne go ise go nne le thekololo e dirilwe.",
                "39": "Mme bonang, bakaulengwe ba me ba ba rategang, ke atlhola dilo tse di botoka ka lona, gonne ke atlhola gore lo na le tumelo mo go Keresete ka ntlha ya bonolo jwa lona; gonne fa lo sena tumelo mo go ene jaanong foo ga lo a lekana go balelwa gareng ga batho ba kereke ya gagwe.",
                "40": "Mme gape, bakaulengwe ba me ba ba rategang, ke tlaa bua go lona mabapi le tsholofelo. Ke ka jang gore lo ka kgona go nna le tumelo, fa e se lo tlaa nna le tsholofelo?",
                "41": "Mme ke eng se lo tlaa se solofelang? Bonang ka re go lona gore lo tlaa nna le tsholofelo ka tetlanyo ya ga Keresete le thata ya tsogo ya gagwe, go tsoswa go botshelo jo bosakhutleng, mme se ka ntlha ya tumelo ya lona mo go ene go ya ka fa tsholofetsong.",
                "42": "Ka jalo he, fa motho a na le tumelo o tshwanetse go tlhokega a nne le tsholofelo; gonne kwa ntle ga tumelo ga go kake ga nna le tsholofelo epe.",
                "43": "Mme gape, bonang ka re go lona gore ga a kake a nna le tumelo le tsholofelo, fa e se fela a tlaa nna bonolo, le boikokobetso jwa pelo.",
                "44": "Fa go le jalo, tumelo ya gagwe le tsholofelo ke lefela, gonne ope ga a amogelesege fa pele ga Modimo, fa e se ba ba bonolo le boikokobetso jwa pelo; mme fa motho a le bonolo le boikokobetso jwa pelo, mme a ipolela ka thata ya Mowa o o Boitshepho gore Jesu ke Keresete, o tshwanetse go tlhokega a na le bopelonomi; gonne fa a sena bopelonomi ga a sepe; ka jalo he o tshwanetse go tlhokega a nne le bopelonomi.",
                "45": "Mme bopelonomi bo sotlega ka boleele, mme bo lebole, mme ga bo lefufa, mme ga bo a budulogela godimo, ga bo ipatlele ga jone, ga bo kgopisege ka motlhofo, ga bo akanye bosula, mme ga bo ipele mo boikeping mme bo ipela mo boammaaruring, bo tshola dilo tse tsotlhe, bo dumela dilo tsotlhe, bo solofela dilo tsotlhe, bo itshokela dilo tsotlhe.",
                "46": "Ka jalo he, bakaulengwe ba me ba ba rategang, fa lo sena bopelonomi, ga lo sepe, gonne bopelonomi ga bo ke bo palelwa. Ka jalo he, ngaparelang bopelonomi, jo bo leng bogolo mo go tsotlhe, gonne dilo tsotlhe di tshwanetse go palelwa—",
                "47": "Mme bopelonomi ke lorato lo lo itshekileng lwa ga Keresete, mme le itshoka ka metlha; mme mang yo o fitlhelwang a le ruile ka letsatsi la bofelo, go tlaa siama ka ene.",
                "48": "Ka jalo he, bakaulengwe ba me ba ba rategang, rapelang go Rara ka maatla otlhe a pelo, gore lo ka tlala ka lorato lo, lo a lo beileng mo go botlhe ba e leng balatedi ba boammaaruri ba ga morwawe, Jesu Keresete; gore lo ka tla lwa nna barwa Modimo; gore fa a tlaa bonala re tlaa bo re tshwana le ene, gonne re tlaa mmona jaaka a ntse; gore re tle re nne le tsholofelo e; gore re tle re itshekisiwe le fela jaaka a itshekile. Amene."
            },
            "8": {
                "1": "Lokwalo lwa ga ntate Momone, lo kwaletswe nna, Moronae; mme lo ne lo kwaletswe go nna morago fela ga pitso ya me go tirelo. Mme mo tlhalefong e o ne a kwalela go nna, a re:",
                "2": "Morwaaka yo o rategang, Moronae, ke ipela mo go feteletseng gore Morena wa gago Jesu Keresete o ntse a go gopotse, mme o go bileditse kwa tirelong ya gagwe, le kwa tirong ya gagwe e e boitshepho.",
                "3": "Ke go gopola ka nako tsotlhe mo dithapelong tsa me, ka tswelelo ke rapela go Modimo Rara mo leineng la Ngwana wa gagwe yo o Boitshepho, Jesu, gore ene, ka bomolemo jwa gagwe jo bo senang bolekanyetso le matlhogonolo, o tlaa go tshegetsa ka go itshoka ga tumelo mo leineng la gagwe go ya kwa bokhutlong.",
                "4": "Mme jaanong, morwaaka, ke bua go wena mabapi le seo se se nkutlwisang botlhoko mo go feteletseng; gonne go nkutlwisa botlhoko gore go ka nna le manganga a tsoga gareng ga lona.",
                "5": "Gonne, fa e le gore ke ithutile boammaaruri, go ntse go le manganga gareng ga lona mabapi le kolobetso ya bana ba lona ba bannye.",
                "6": "Mme jaanong, morwaaka, ke eletsa gore o dire ka tlhoafalo, gore phoso e e maswe e e tlosiwe go tswa gareng ga lona; gonne, ka maikaelelo a ke kwadile lokwalo lo.",
                "7": "Gonne fela fa ke sena go itse dilo tse ka wena ka botsa Morena mabapi le kgang. Mme lefoko la Morena la tla kwa go nna ka thata ya Mowa o o Boitshepho, le re:",
                "8": "Reetsa mafoko a ga Keresete, Morekolodi wa gago, Morena wa gago le Modimo wa gago. Bonang, ke tlile mo lefatsheng e seng go bitsa basiami mme badira-dibe go boikotlhao; yo o itekanetseng ga a tlhoke ngaka, mme bone ba ba lwalang; ka jalo he, bana ba bannye ba itekanetse, gonne ga ba kgone go dira sebe; ka jalo he khutso ya ga Atame e ntshitswe go tswa mo go bone mo go nna, gore ga e na thata epe mo godimo ga bone; mme molao wa go rupa o fedisitswe mo go nna.",
                "9": "Mme morago ga mokgwa o Mowa o o Boitshepho o ne wa supa lefoko la Modimo go nna; ka jalo he, morwaaka yo o rategang, ke itse gore ke go ikgatlha mo go masisi fa pele ga Modimo, gore lo ka kolobetsa bana ba bannye.",
                "10": "Bona ka re go wena selo se o tlaa se ruta—boikotlhao le kolobetso go bao ba ba nang le boikarabelo e bile ba kgona go dira sebe; ee, ruta batsadi gore ba tshwanetse go ikotlhaya mme ba kolobediwe, mme ba ikokobetse jaaka bana ba bone ba bannye, mme ba tlaa bolokwa botlhe le bana ba bone ba bannye.",
                "11": "Mme bana ba bone ba bannye ga ba tlhoke boikotlhao, le fa e le kolobetso. Bona, kolobetso e go boikotlhao mo go diragatseng ditaelo go phimolo ya dibe.",
                "12": "Mme bana ba bannye ba a tshela mo go Keresete, le go tswa kwa motheong wa lefatshe tota; fa go sa nna jalo, Modimo ke Modimo o o sekametseng ntlha e nngwe, ga mmogo le Modimo o o fetogang, le motlotli wa batho; gonne go bana ba le kae ba bannye ba ba suleng kwa ntle ga kolobetso!",
                "13": "Ka jalo he, fa bana ba bannye ba ka seka ba bolokwa kwa ntle ga kolobetso, ba ba tshwanetse ba bo ba ile kwa moleteng o o sa feleng.",
                "14": "Bona ka re go wena, gore ene yo o gopolang gore bana ba bannye ba tlhoka kolobetso o mo santlhokong wa botlhoko le mo dikgoleng tsa boikepi; gonne ga a na le e seng tumelo, le fa e le tsholofelo, le fa e le bopelonomi; ka jalo he, fa a ka a kgaolwa a santse a le mo kakanyong, o tshwanetse go ya tlase kwa moleteng.",
                "15": "Gonne poitshego ke boleofi go gopola gore Modimo o boloka ngwana a le mongwe ka ntlha ya kolobetso, mme yo mongwe o tshwanetse go nyelela ka ntlha ya gore ga a na kolobetso.",
                "16": "Khutsafalo a e nne go bone ba ba tlaa sokamisang ditsela tsa Morena morago ga mokgwa o, gonne ba tlaa nyelela fa e se ba ikotlhaya. Bona, ke bua ka tshosologo, ke na le thata go tswa kwa Modimong; Mme ga ke boife se motho a ka se dirang; gonne lorato lo lo itekanetseng le koba poifo yotlhe.",
                "17": "Mme ke tletse bopelonomi, jo e leng lorato lo lo senang bokhutlo; ka jalo he, bana botlhe ba a tshwana go nna; ka jalo he, ke rata bana ba bannye ka lorato lo lo itekanetseng; mme botlhe ba a tshwana mme ke ba nna le seabe sa poloko.",
                "18": "Gonne ke itse gore Modimo ga se Modimo o o sokametseng ntlha nngwe, le e seng setshidi se se fetogang; mme ga a fetoge go tswa metlheng ya bosakhutleng yotlhe go ya metlheng ya bosakhutleng yotlhe.",
                "19": "Bana ba bannye ga ba kake ba ikotlhaya; ka jalo he, ke boleofi jo bo boitshegang go itsa mautlwelobotlhoko a a itshekileng a Modimo go bone, gonne botlhe ba a tshela mo go ene ka ntlha ya mautlwelobotlhoko a gagwe.",
                "20": "Mme ene yo o reng bana ba bannye ba tlhoka kolobetso o latola mautlwelobotlhoko a ga Keresete, mme o baya kwa lefeleng tetlanyo ya gagwe le thata ya thekololo ya gagwe.",
                "21": "Khutsafalo go ba ba jalo, gonne ba mo kotsing ya loso, molete, le botlhoko le khutsafalo e e sa feleng. Ke a bua ka tshosologo; Modimo o ntaetse. Reetsa go one mme o eletlhoko, kgotsa a ema kgatlhanong le wena kwa setilong sa katlholo sa ga Keresete.",
                "22": "Gonne bona gore bana ba bannye botlhe ba a tshela mo go Keresete, le gape botlhe bone ba ba senang molao. Gonne thata ya thekololo e tla mo go botlhe bone ba ba senang molao; ka jalo he, ene yo a sa bonwang molato, kgotsa ene yo o seng ka fa tlase ga pono molato le kotlhao, ga a kake a ikotlhaya; mme go yo o jalo kolobetso ga e tlise sepe—",
                "23": "Mme ke go ikgatlha fa pele ga Modimo, go latola mautlwelobotlhoko a ga Keresete, le thata ya Mowa wa gagwe o o Boitshepho, le go baya tshepho mo ditirong tse di suleng.",
                "24": "Bona, morwaaka, selo se ga se a tshwanela go nna; gonne boikotlhao bo go bone ba ba leng ka fa tlase ga pono molato le kotlhao le ka fa tlase ga khutso ya molao o o robilweng.",
                "25": "Mme maungo a ntlha a boikotlhao ke kolobetso; mme kolobetso e tla ka tumelo mo go diragatseng ditaelo; mme go diragatsa ditaelo go tlisa phimolo ya dibe;",
                "26": "Mme phimolo ya dibe e tlisa bonolo, le boikokobetso jwa pelo, mme ka ntlha ya bonolo le boikokobetso jwa pelo go tla ketelo ya Mowa o o Boitshepho, Mogomotsi yo o tlatsang ka tsholofelo le lorato lo lo itekanetseng, lorato lo lo itshokang ka tlhoafalo go thapelo, go fitlhelela bokhutlo bo tlaa tla, fa baitshephi botlhe ba tlaa nna le Modimo.",
                "27": "Bona, morwaaka, ke tlaa go kwalela gape fa ke sa tsamaye mo bogaufing kgatlhanong le Baleimene. Bona, boikgogomoso jwa setšhaba se, kgotsa batho ba Banifae, ba rurifaditse tshenyego ya bone fa e se ba ka ikotlhaya.",
                "28": "Ba rapelele, morwaaka, gore boikotlhao bo ka tla go bone. Mme bona, ke boifa e se re kgotsa Mowa o emisitse go dira le bone; mme mo karolong e ya lefatshe ba batla gape go baya fa fatshe thata yotlhe le taolo e e tswang kwa Modimong; mme ba latola Mowa o o Boitshepho.",
                "29": "Mme morago ga ba gana kitso e kgolo jaana, morwaaka, ba tshwanetse go nyelela ka bonako, mo go diragatseng diporofito tse di neng di builwe ke baporofiti, ga mmogo le mafoko a Mmoloki wa rona ka boene.",
                "30": "Sala sentle, morwaaka, go fitlhelela ke tlaa kwalela go wena, kgotsa ke tlaa kopana le wena gape. Amene."
            },
            "9": {
                "intro": "Lokwalo lwa bobedi la ga Momone kwa go morwawe, Moronae.",
                "1": "Morwaaka yo o rategang, ke kwala go wena gape gore o tle o itse go re ke santse ke tshela; mme ke kwala ka selekanyo sengwe ka ga seo se se botlhoko.",
                "2": "Gonne bona, ke nnile le ntwa e e botlhoko le Baleimene, e mo go yone re neng ra seka ra fenya; mme Akianthase o ole ka tšhaka, ga mmogo le Lurama le Emorane; ee, mme re latlhegetswe ke palo e kgolo ya banna ba rona ba ba kgethegileng.",
                "3": "Mme jaanong bona, morwaaka, ke a boifa gore e se re kgotsa Baleimene ba tlaa senya batho ba; gonne ga ba ikotlhae, mme Satane o a ba fuduwa ka tswelelo go šakgala mongwe go yo mongwe.",
                "4": "Bona, ke dira le bone ka tswelelo; mme fa ke bua lefoko la Modimo ka bogale ba a roroma le go šakgala kgatlhanong le nna; mme fa ke sa dirise bogale ba thatafatsa dipelo tsa bone kgatlhanong le lone; ka jalo he, ke a boifa e se re kgotsa Mowa wa Morena o emisitse go dira le bone.",
                "5": "Gonne mo go feteletseng jalo ba a šakgala gore go lebega mo go nna e kete ga ba na poifo ya loso; mme ba latlhegetswe ke lorato lwa bone, mongwe go ya go yo mongwe; mme ba nyora morago ga madi le pusoloso ka tswelelo.",
                "6": "Mme jaanong, morwaaka yo o rategang, go sa kgathalesege bothata jwa bone, a re dire ka tlhoafalo; gonne fa re ka emisa go dira, re tlaa tlisiwa ka fa tlase ga pono molato le kotlhao; gonne re na le tiro go e dira fa re santse re le mo motlaaganeng o wa mmopa, gore re ka fenya mmaba wa tshiamo yotlhe, mme ra lapolosa botho jwa rona mo motseng wa bogosi jwa Modimo.",
                "7": "Mme jaanong ke kwala ka selekanyo sengwe mabapi le ditshotlego tsa batho ba. Gonne go ya ka fa kitsong e ke e amogetseng go tswa ko go Emorane, bona, Baleimene ba na le magolegwa a le mantsi, a ba a tsereng kwa kagong e e godileng ya Sheraesa; mme e ne e le banna, basadi, le bana.",
                "8": "Mme banna le borraabo basadi bao le bana ba ba bolaile; mme ba jesa basadi dinama tsa banna ba bone, le bana dinama tsa borraabo; mme go sena metsi, fa e se go le gonnye, ba a naya go bone.",
                "9": "Mme go sa kgathalesege bodiabole jo bogolo jo jwa Baleimene, ga bo fete jwa batho ba rona mo Morianthamo. Gonne bona, bontsi jwa barwadia Baleimene ba ba tsere magolegwa; mme morago ga ba ba tseela seo se se neng se ratega go gaisa le botlhokwa godimo ga dilo tsotlhe, se e leng boitsholo jo bo itshekileng le boitsheko—",
                "10": "Mme morago ga ba sena go dira selo se, ba ne ba ba bolaya ka mokgwa o o setlhogo go gaisa, ba leketa mebele ya bone le go ya losong tota; mme morago ga ba sena go dira se, ba gabura nama ya bone jaaka dibatana tsa naga, ka ntlha ya bothata jwa dipelo tsa bone; mme ba se dira e le sekao sa bopelokgale.",
                "11": "O morwaaka yo o rategang, go ka direga jang batho ba ba ntseng jaana, ba ba senang tlhabologo—",
                "12": "(Mme dingwaga di se kae fela di fitile, mme ba ne ba le batho ba ba tlhabologileng ba ba itumedisang)",
                "13": "Mme O morwaaka, go ka direga jang batho ba ba ntseng jaana, ba boitumelo jwa bone bo leng mo bodiaboleng jo bontsi jaana—",
                "14": "Re ka solofela jang gore Modimo o tlaa itshwara mo katlholong kgatlhanong le rona?",
                "15": "Bona, pelo ya me e a lela: Khutsafalo go batho ba. Tla kwa ntle mo katlholong, O Modimo, mme o fitlhe dibe tsa bone, le boleofi, le bodiabole go tswa fa pele ga sefatlhogo sa gago!",
                "16": "Mme gape, morwaaka, go na le batlholagadi ba le bantsi le barwadia bone ba ba setseng mo Sheraesa; le karolo eo ya mefago e Baleimene ba neng ba seka ba e tsaya, bona, mophato wa ga Sinafae o thothile, mme wa ba tlogela go kaila kae le kae kwa ba ka yang go senka dijo; mme basadibagolo ba le bantsi ba a idibala mo tseleng mme ba swe.",
                "17": "Mme mophato o o nang le nna o bokowa; mme mephato ya Baleimene e fa gare ga Sheraesa le nna; mme go lekana le bontsi jo bo neng jwa tshabela kwa mophatong wa ga Arone, ba nnile batswa-setlhabelo go bosetlhogo jwa bone jo bo boitshegang.",
                "18": "O boleo jwa batho ba me! Ga ba na thulaganyo e bile ga ba kutlwelobotlhoko. Bona, ke monna fela, mme ke na le fela thata ya monna, mme ga ke kake ka tlhola ke patelela ditaelo tsa me.",
                "19": "Mme ba nonofile mo tshokamong ya bone; mme ba a tshwana mo bosetlhogong, ga ba sadise ope, le e seng batsofe le fa e le ba ba botlana; mme ba itumela mo selong sengwe le sengwe fela fa e se se se molemo; mme tshotlego ya basadi ba rona le bana ba rona mo sefatlhogo sotlhe sa lefatshe leno e feta sengwe le sengwe; ee, loleme ga lo kake lwa go bolela, le e seng gore go ka kwalwa.",
                "20": "Mme jaanong, morwaaka, ga ke sa tlhole ke nna mo ponong e e boitshegang e. Bona, o itse boleofi jwa batho ba; o itse gore ga ba na molawana wa tlholego, mme ba fetile go utlwa; mme boleofi jwa bone bo feta jwa Baleimene.",
                "21": "Bona, morwaaka, ga ke kake ka ba bua bontle go Modimo e se re kgotsa o tlaa nkitaya.",
                "22": "Mme bona, morwaaka, ke bua wena bontle go Modimo, mme ke tshepha mo go Keresete gore o tlaa bolokwa; mme ke rapela go Modimo gore a babalele botshelo jwa gago, go bona go boela ga batho ba gagwe go ene, kgotsa go senngwa gotlhelele ga bone; gonne ke itse gore ba tshwanetse go nyelela kwa ntle ga ba ka ikotlhaya mme ba boela kwa go ene.",
                "23": "Mme fa ba nyelela go tlaa bo go le jaaka go Bajarete, ka ntlha ya go rata ga dipelo tsa bone, ba batla madi le go busolosa.",
                "24": "Mme fa go ka nna gore ba nyelele, re itse gore bontsi jwa bakaulengwe ba rona ba ngwegetse ka kwa go Baleimene, mme ba le bantsi go feta le bone ba tlaa ngwegela kwa go bone; ka jalo he, kwala ka selekanyo sengwe dilo di se kae, fa o ka sadisiwa mme ka nyelela mme ka seka ka go bona; mme ke tshepha gore ke tlaa go bona mo bogautshwaneng; gonne ke na le dipego tse di kwadilweng tse di boitshepho tse ke tlaa di tlisang go wena.",
                "25": "Morwaaka, nna boikanyego mo go Keresete; mme a dilo tse ke di kwadileng di se go utlwise botlhoko, go go imelela tlase go ya losong; mme a Keresete a go tsholeletse godimo, mme a ditshotlego tsa gagwe le loso, le go supa mmele wa gagwe go borraarona, le kutlwelobotlhoko ya gagwe le boitshoko, le tsholofelo ya kgalalelo ya gagwe le botshelo jo bosakhutleng, di ikhutse mo tlhaloganyong ya gago ka metlha.",
                "26": "Mme a matlhogonolo a Modimo Rara, yo setilo sa gagwe sa bogosi se leng kwa godimo mo magodimong, le Morena wa rona Jesu Keresete, yo o ntseng ka fa letsogong la moja la thata ya gagwe, go fitlhelela dilo tsotlhe di tlaa nna mo taolong ya gagwe, a nne, mme a nne le wena ka metlha. Amene."
            },
            "10": {
                "1": "Jaanong nna, Moronae, ke kwala ka selekanyo sengwe jaaka go bonala go le molemo mo go nna; mme ke kwalela go bakaulengwe ba me, Baleimene; mme ke ka re gore ba itse gore dingwaga di feta makgolo a mane le masome a mabedi di fetile fa e sale sesupo se newa sa go tla ga ga Keresete.",
                "2": "Ke kana dipego tse di kwadilweng tse, morago ga ke sena go bua mafoko a se kae ka tsela ya thotloetso go lona.",
                "3": "Bonang, ke le rotloetsa gore fa lo tlaa bala dilo tse, fa e ka nna tlhalefo mo Modimong gore lo di bale, gore lo tlaa gakologelwa gore Morena o ne a nnile kutlwelobotlhoko jang go bana ba batho, go tswa kwa tlholegong ya ga Atame le go ya kwa tlase tota go fitlhelela ka nako e lo tlaa amogelang dilo tse, mme lo e akanye ka boteng mo dipelong tsa lona.",
                "4": "Mme fa lo tlaa amogela dilo tse, ke tlaa lo rotloetsa gore lo botse Modimo, Rara wa Bosakhutleng, mo leineng la ga Keresete, fa dilo tse di se boammaaruri; mme fa lo ka botsa ka dipelo tse di nnete, ka maikaelelo a nnete, lo na le tumelo mo go Keresete, o tlaa supa boammaaruri jwa sone go lona, ka thata ya Mowa o o Boitshepho.",
                "5": "Mme ka thata ya Mowa o o Boitshepho lo ka itse boammaaruri jwa dilo tsotlhe.",
                "6": "Mme selo eng le eng se se molemo se tshiamo le tlhamalalo le boammaaruri; ka jalo he, ga go sepe se se molemo se se latolang Keresete, mme se dumela gore o teng.",
                "7": "Mme lo ka itse gore o teng, ka thata ya Mowa o o Boitshepho; ka jalo ke tlaa lo rotloetsa gore lo se latole thata ya Modimo; gonne o dira ka thata, go ya ka fa tumelong ya bana ba batho, go tshwana letsatsi leno le ka moso, le ka metlha.",
                "8": "Mme gape, ke a lo rotloetsa, bakaulengwe ba me, gore lo seka lwa latola dineo tsa Modimo, gonne di dintsi; mme di tswa kwa Modimong o le mongwe. Mme go na le ditsela tse di farologanyeng tse dineo tse di direlwang; mme ke Modimo o le mongwe yo o dirang tsotlhe tsotlhe; mme di fiwa ka ditshupegetso tsa Mowa wa Modimo go batho, go ba naya poelo.",
                "9": "Gonne bonang, kwa go mongwe go filwe ka Mowa wa Modimo, gore o ka ruta lefoko la tlhalefo;",
                "10": "Mme kwa go yo mongwe, gore o ka ruta lefoko la kitso ka Mowa one oo;",
                "11": "Mme kwa go yo mongwe, tumelo e kgolo mo go feteletseng; mme kwa go yo mongwe, dineo tsa go fodisa ka Mowa one oo;",
                "12": "Mme gape, kwa go yo mongwe, gore o ka dira dikgakgamatso tse dikgolo;",
                "13": "Mme gape, kwa go yo mongwe, gore o ka porofita mabapi le dilo tsotlhe;",
                "14": "Mme gape, kwa go yo mongwe, go bona baengele le mewa e e direlang;",
                "15": "Mme gape, kwa go yo mongwe, mefuta yotlhe ya diteme;",
                "16": "Mme gape, kwa go yo mongwe, tolokololo dipuo le mefuta ya diteme e e farologanyeng.",
                "17": "Mme dineo tse tsotlhe di tla ka Mowa wa ga Keresete; mme di tla go motho mongwe le mongwe ka go farologana, go ya jaaka a rata.",
                "18": "Mme ke tlaa lo rotloetsa, bakaulengwe ba me ba ba rategang, gore lo gakologelwe gore neo nngwe le nngwe e e molemo e tswa kwa go Keresete.",
                "19": "Mme ke tlaa lo rotloetsa, bakaulengwe ba me ba ba rategang, gore lo gakologelwe gore o a tshwana maabane, tsatsi leno, le ka metlha, le gore dineo tse tsotlhe tse ka ga tsone ke buileng, tse di leng tsa semowa, ga di kitla di fedisiwa, le tota go lekana jaaka lefatshe le tlaa ema, fela go ya ka tlhoka tumelo ya bana ba batho.",
                "20": "Ka jalo he, go tshwanetse ga nna le tumelo; mme fa go tshwanetse ga nna le tumelo go tshwanetse gape ga nna le tsholofelo; mme fa go tshwanetse ga nna le tsholofelo go tshwanetse gape ga nna le bopelonomi.",
                "21": "Mme kwa ntle ga lo na le bopelonomi ga lo kake ka gope lwa bolokwa mo motseng wa bogosi jwa Modimo; le e seng gore lo ka bolokwa mo motseng wa bogosi jwa Modimo fa lo sena tumelo, le e seng gore lo ka, fa lo sena tsholofelo.",
                "22": "Mme fa lo sena tsholofelo lo tshwanetse go tlhokega lo itlhoboge; mme go itlhoboga go tla ka ntlha ya boikepi.",
                "23": "Mme Keresete ka boammaaruri o rile go borraarona: Fa lo na le tumelo lo ka dira dilo tsotlhe tse di tlhokafalang go nna.",
                "24": "Mme jaanong ke bua go dikhutlo tsotlhe tsa lefatshe—gore fa letsatsi le ka tla le thata le dineo tsa Modimo di tlaa fedisiwang gareng ga lona, e tlaa bo e le ka ntlha ya tlhoka tumelo.",
                "25": "Mme khutsafalo a e nne go bana ba batho fa se e le seemo; gonne ga go na go nna le ope yo o dirang molemo gareng ga lona, nnyaa e seng a le mongwe. Gonne fa go le a le mongwe yo o dirang molemo gareng ga lona, o tlaa dira ka thata le dineo tsa Modimo.",
                "26": "Mme khutsafalo go bone ba ba tlaa fedisang dilo tse mme ba swe, gonne ba swela mo dibeng tsa bone, mme ga ba kake ba bolokwa mo motseng wa bogosi jwa Modimo; mme ke se bua go ya ka fa mafokong a ga Keresete; mme ga ke ake.",
                "27": "Ke lo rotloetsa go gakologelwa dilo tse; gonne nako ka bonako e etla e lo tlaa itseng gore ga ke ake, gonne lo tlaa mpona kwa setilong sa Modimo; mme Morena Modimo o tlaa re go lona: A ga ke a bega mafoko a me go lona, a a neng a kwadilwe ke monna yo, go tshwana jaaka mongwe a lela go tswa baswing, ee, le tota jaaka mongwe a bua go tswa mo leroleng?",
                "28": "Ke bega dilo tse mo go diragatseng diporofito. Mme bonang, di tlaa ya pele go tswa mo molomong wa Modimo o o senang bokhutlo; mme lefoko la gagwe le tlaa sumela pele go tswa tshikeng go ya tshikeng.",
                "29": "Mme Modimo o tlaa supa go lona, gore seo se ke se kwadileng ke boammaaruri.",
                "30": "Mme gape ke tlaa lo rotloetsa gore lo tle go Keresete, mme lo tshware mpho nngwe le nngwe e e molemo, mme lo seka lwa kgoma mpho e e bosula, le fa e le selo se se seng phepa.",
                "31": "Mme tsoga, mme o eme go tswa mo leroleng, O Jerusalema; ee, mme o apare diaparo tsa gago tse dintle, O morwadia Sione; mme o nonotshe dimapo tsa gago mme o atolose melelwane ya gago ka metlha, gore wena o seka wa tlhola o tlhakatlhakanngwa, gore dikgolagano tsa ga Rara wa bosakhutleng tse a di dirileng go wena, O ntlo ya Iseraele, di ka diragadiwa.",
                "32": "Ee, tlang go Keresete, mme lo bone boitekanelo mo go ene, mme lo itime go se bomodimo jotlhe; mme fa lo ka itima go se bomodimo jotlhe, mme lwa rata Modimo ka bonatla jwa lona jotlhe, mogopolo le nonofo ya lona, jaanong foo matlhogonolo a gagwe a lo lekane, gore ka matlhogonolo a gagwe lo ka itekanela mo go Keresete; mme fa ka matlhogonolo a Modimo lo itekanetse mo go Keresete, ga lo kake ka gope lwa latola thata ya Modimo.",
                "33": "Mme gape, fa lona ka matlhogonolo a Modimo lo itekanetse mo go Keresete, mme lo sa latole thata ya gagwe, jaanong foo lo itshekisitswe mo go Keresete ka matlhogonolo a Modimo, ka tshololo ya madi a ga Keresete, e e leng mo kgolaganong ya ga Rara go phimolo ya dibe tsa lona, gore lo nne boitshepho, lo sena selabe.",
                "34": "Mme jaanong ke laela go botlhe, salang sentle. Ke ya ka bonako go ikhutsa mo lefelong le le boitshepho la Modimo, go fitlhelela mowa wa me le mmele di tlaa kopana gape, mme ke tlisitswe pele ke fentse go ralala phefo, go kopana le lona fa pele ga setilo se se itumedisang sa ga Jehofa yo mogolo, Moatlhodi wa bosakhutleng wa mmogo bonako le loso. Amene."
            }
        }
    }
}