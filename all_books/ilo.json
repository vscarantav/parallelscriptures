{
    "1-ne": {
        "meta": {
            "slug": "1-ne",
            "name": "Ti Umuna a Libro ni Nephi",
            "chapterWord": "Kapitulo"
        },
        "chapters": {
            "1": {
                "intro": "Ti salaysay ni Lehi, ken ti asawana a ni Saria, ken dagiti uppat a lallaki nga annakna, a maawagan, (mangrugi iti inauna) iti Laman, Lemuel, Sam, ken Nephi. Ballagaan ti Apo ni Lehi a pumanaw iti daga ti Jerusalem, gapu ta mangipadpadto kadagiti tattao ti maipapan kadagiti kinadakesda ket ikagumaanda a papatayen isuna. Agdaliasat isuna iti tallo nga aldaw iti let-ang a kaduana ti pamiliana. Kuyogen ni Nephi dagiti lallaki a kakabsatna ket agsublida iti daga ti Jerusalem tapno alaenda ti kasuratan dagiti Hudio. Ti salaysay dagiti panagsagabada. Asawaenda dagiti babbai nga annak a ni Ismael. Ikuyogda dagiti pamiliada ket agdaliasatda iti let-ang. Dagiti panagsagaba ken panagrigrigatda iti langalang. Ti pagturongan dagiti panagdaliasatda. Madanonda dagiti nalawa a taaw. Agrebelde kontra ken ni Nephi dagiti lallaki a kakabsatna. Pinagulimekna ida, ket mangaramid iti bapor. Nagananda ti lugar iti Bountiful. Ballasiwenda ti nalawa a taaw nga agturong iti naikari a daga, ken dadduma pay. Sigun daytoy iti salaysay ni Nephi; wenno iti sabali a pannao, siak, ni Nephi, insuratko daytoy a kasuratan.",
                "1": "Siak, ni Nephi, gapu ta naipasngayak iti nasayaat a nagannak, ngarud naisuro kaniak ti amin nga adal ti amak; ket gapu ta nakitak ti adu a panagrigrigat kabayatan ti panagbiagko, nupay kasta, gapu ta napaborannak unay ti Apo iti unos ti panagbiagko; wen, gapu ta naaddaannak iti naindaklan a pannakaammo iti kinasayaat ken dagiti misterio ti Dios, ngarud agaramidak iti kasuratan dagiti paspasamak ti panagbiagko.",
                "2": "Wen, agaramidak ti maysa a kasuratan iti pagsasao ti amak, a buklen ti adal dagiti Hudio ken ti pagsasao dagiti taga-Egipto.",
                "3": "Ken ammok a ti kasuratan nga aramidek ket pudno; ken aramidek babaen ti bukodko nga ima; ken aramidek daytoy sigun iti pannakaammok.",
                "4": "Ta napasamak nga iti panangrugi ti umuna a tawen a panagturay ni Sedekias, nga ari ti Juda, (ti amak, a ni Lehi, gapu ta nagnaed iti Jerusalem iti unos ti panagbiagna); ket iti dayta met laeng a tawen immay dagiti adu a propeta, a nangipadpadto kadagiti tattao a masapul nga agbabawida, wenno ti dakkel a siudad a Jerusalem ket nasken a madadael.",
                "5": "Ngarud napasamak a nagkararag iti Apo ti amak, a ni Lehi, bayat iti ipapanna, wen, uray iti amin a pusona, iti biang dagiti taona.",
                "6": "Ket napasamak a bayat ti panagkararagna iti Apo, adda nagparang a maysa nga adigi ti apuy ket nagdisso iti bato iti sangona; ket adu ti nakita ken nangngegna; ket gapu kadagiti bambanag a nakita ken nangngegna kasta unay ti kintayeg ken tigergerna.",
                "7": "Ket napasamak a nagsubli isuna iti balayna iti Jerusalem; ket inyiddana ti bagina iti kamana, gapu ta narimbawan ti Espiritu ken dagiti bambanag a nakitana.",
                "8": "Ket gapu ta narimbawan ti Espiritu, naaddaan isuna ti maysa a parmata, uray pay a ti langit ket nakitana a naglukat, ket impagarupna a nakitana ti Dios a nakatugaw iti tronona, a napalawlawan kadagiti saan a mabilang a panagtitipon dagiti anghel iti postura nga agkankanta ken agdaydayaw iti Diosda.",
                "9": "Ket napasamak a nakitana ti Maysa a bumabbaba manipud iti tengnga ti langit, ket nakitana a naranraniag ti kinaraniagna ngem ti init iti tengnga ti aldaw.",
                "10": "Ket nakitana met ti sangapulo ket dua a dadduma pay a sumursurot kenkuana, ket talaga nga artapanda ti kinalawag dagiti bituen iti tangatang.",
                "11": "Ket bimmabada ken nagturong iti rabaw ti daga; ket immay ti immuna ket nagtakder iti sango ti amak, ket nangted kenkuana iti libro, ket imbilinna kenkuana a basaenna.",
                "12": "Ket napasamak a bayat iti panagbasana, napno isuna ti Espiritu ti Apo.",
                "13": "Ket nabasana, a kunana: Kaasika pay, kaasika pay, Jerusalem, gapu ta nakitak dagiti kinarimonmo! Wen, ket adu a banag ti nabasa ti amak maipapan iti Jerusalem—a madadael daytoy, ken dagiti umili idiay; adu ti matayto iti espada, ket adu ti maalanto kas balud iti Babilonia.",
                "14": "Ket napasamak nga idi nabasa ken nakita ti amak dagiti adu a naindaklan ken nakaskasdaaw a bambanag, nangipukkaw isuna ti adu a bambanag maipapan iti Apo; kas iti: Naindaklan ken nakaskasdaaw dagitoy aramidmo, O Apo Dios a Mannakabalin-amin! Nangato ti tronom iti langit, ken ti bilegmo, ken kinasayaatmo, ken kinamanangngaasim adda kadagiti amin nga agnanaed iti daga, ken, gapu ta manangngaasika, saanmo nga ipalubos a mapukaw dagiti umay kenka!",
                "15": "Ket iti kastoy a wagas ti pagsasao ti amak iti panangdayaw iti Diosna; gapu ta talaga a nagragsak ti kararuana, ket napno ti intero a pusona, gapu kadagiti bambanag a nakitana, wen, nga impakita ti Apo kenkuana.",
                "16": "Ket ita siak, ni Nephi, saanko nga aramiden ti naan-anay a salaysay dagiti banag a naisurat ti amak, gapu ta adu dagiti naisuratna a banag a nakitana kadagiti parmata ken tagtagainepna; ken adu met dagiti naisuratna a banag nga impadtona ken imbagana kadagiti annakna, ket iti daytoy saanko nga aramiden ti naan-anay a salaysay.",
                "17": "Ngem mangaramidak iti maysa a salaysay dagiti mapaspasamak iti panagbiagko. Kitaem, agaramidak ti panangyababa ti kasuratan ti amak, kadagiti pinanid nga inaramid dagiti bukodko nga ima; ngarud, kalpasan ti panangyababak iti kasuratan ti amak mangaramidakto iti salaysay ti bukodko a biag.",
                "18": "Ngarud, kayatko koma a maammuanyo, a kalpasan ti panangipakita ti Apo kadagiti adu a nakaskasdaaw a bambanag iti amak, a ni Lehi, wen, maipapan iti pannakadadael ti Jerusalem, kitaen napan isuna kadagiti tattao, ket rinugianna ti nangipadto ken nangipakdaar kadakuada maipapan kadagiti bambanag nga agpada a nakita ken nangngegna.",
                "19": "Ket napasamak nga inuy-uyaw dagiti Hudio gapu kadagiti bambanag a pinaneknekanna maipanggep kadakuada; gapu ta pudno a pinaneknekanna ti kinadakes ken kinarimonda; ken pinaneknekanna a dagiti bambanag a nakita ken nangngegna, ken kasta met dagiti bambanag a nabasana iti libro, inparangarangda a silalawag ti yaay ti Mesias, ken kasta met ti pannakasubbot ti lubong.",
                "20": "Ket idi nangngeg dagiti Hudio dagitoy a bambanag nakapungtotda kenkuana; wen, kas met kadagiti propeta idi ugma, a pinagtalawda, ken binato, ken pinatayda; ken ginandatda a papatayen isuna, tapno gudasenda. Ngem kitaen, siak, ni Nephi, ipakitak kadakayo nga adda dagiti nadungngo nga kinaasi ti Apo kadagiti amin a pinilina, gapu iti pammatida, tapno pagbalinenna ida a nabileg agingga iti bileg ti pakaisalakan."
            },
            "2": {
                "1": "Ket kitaen, napasamak a nakisarita ti Apo iti amak, wen, uray pay iti tagainep, ket kinunana kenkuana: Naparaburanka Lehi, gapu kadagiti bambanag a naaramidmo; ken gapu ta napudnoka ken indeklaram kadagiti tattao dagiti bambanag nga imbilinko kenka, kitaen, ikagumaanda a kettelen ti biagmo.",
                "2": "Ket napasamak a binilin ti Apo ti amak, uray iti maysa a tagainep, a masapul nga ikuyogna ti pamiliana ket mapanda iti let-ang.",
                "3": "Ket napasamak a natulnog isuna kadagiti sao ti Apo, gapuna inaramidna ti imbilin ti Apo kenkuana.",
                "4": "Ket napasamak a napan isuna iti let-ang. Ket pinanawanna ti balayna, ken dagiti tinawidna a daga, ken ti balitokna, ken ti pirakna, ken dagiti napapateg a bambanagna, ket awan ti intugotna, malaksid iti pamiliana, ken dagiti probisionna, ken dagiti tolda, ket napanda iti let-ang.",
                "5": "Ket bimmaba isuna iti beddeng nga asideg ti igid ti Nalabaga a Baybay; ket nagdaliasat iti let-ang iti beddeng nga as-asideg iti Nalabaga a Baybay; ket nagdaliasat iti let-ang a kaduana ti pamiliana, a buklen ti inak, a ni Saria, ken dagiti inauna a lallaki a kakabsatko, da Laman, Lemuel, ken Sam.",
                "6": "Ket napasamak nga idi nakadaliasat isuna iti tallo nga aldaw iti let-ang, impatakderna ti toldana iti tanap iti abay ti maysa a karayan.",
                "7": "Ket napasamak a nangibangon isuna iti maysa nga altar a bato, ken nangidaton iti Apo, ken nagyaman iti Apo a Diostayo.",
                "8": "Ket napasamak a ninagananna ti karayan, ti Laman, ket nagayus iti Nalabaga a Baybay; ket adda ti tanap kadagiti beddeng nga asideg ti ungtona.",
                "9": "Ket idi nakita ti amak nga agayus ti danum ti karayan iti lukong ti Nalabaga a Baybay, kinasaritana ni Laman, kinunana: O sapay koma ta agbalinka a kas iti daytoy a karayan, nga agtultuloy nga agay-ayus iti ubbog ti amin a kinalinteg!",
                "10": "Ket kinasaritana met ni Lemuel: O sapay koma ta agbalinka a kas iti daytoy a tanap, a nakired ken natibker, ken saan a maisin iti panagtungpal kadagiti bilin ti Apo!",
                "11": "Ita kinunana daytoy gapu iti kinasukir da Laman ken Lemuel; gapu ta kitaen adu a bambanag ti indaydayamudomda a kontra iti amada, agsipud ta managparmata a tao isuna, ken inturongna ida a rimmuar iti daga ti Jerusalem, tapno panawanda ti daga a tinawidda, ken ti balitokda, ken ti pirakda, ken dagiti napapateg a bambanagda, tapno matayda iti langalang. Ket kinunada nga inaramidna daytoy gapu kadagiti minamaag nga arapaap ti pusona.",
                "12": "Ket ngarud, agsipud ta in-inauna da Laman ken Lemuel, nagdayamudomda maibusor iti amada. Ket nagdayamudomda gapu ta saanda nga ammo dagiti pannakilangen ti Dios a nangparsua kadakuada.",
                "13": "Saanda pay a mamati a ti Jerusalem, ti naindaklan a siudad, ket mabalin a madadael a mayannurot iti sao dagiti propeta. Ket mayarigda kadagiti Hudio nga adda iti Jerusalem, a nangpanggep a mangkettel iti biag ti amak.",
                "14": "Ket napasamak a kinasao ti amak ida iti tanap ti Lemuel, nga addaan iti pannakabalin, gapu ta napnuan iti Espiritu, agingga a nagtigerger dagiti bagida iti sangona. Ket tinubngarna ida, a saanda a naitured ti nagsao iti maibusor kenkuana; gapuna, nagtungpalda kas iti imbilinna.",
                "15": "Ket nagnaed ti amak iti tolda.",
                "16": "Ket napasamak a siak, ni Nephi, nupay ubingak unay, ngem dakkel ti pammagik, ken addaan met iti nasged a tarigagay a mangammo kadagiti palimed ti Dios, gapuna, immawagak iti Apo; ket kitaen sinarungkarannak a talaga, ket pinaluknengna ti pusok ta talaga a namatiak kadagiti amin a balikas nga imbaga ti amak; ngarud, saanak a nagrebelde kontra kenkuana a kas kadagiti lallaki a kakabsatko.",
                "17": "Ket kinasaritak ni Sam, tapno maipakaammo kenkuana dagiti bambanag nga imparangarang ti Apo kaniak babaen ti Espiritu Santona. Ket napasamak a namati isuna kadagiti balikasko.",
                "18": "Ngem kitaen, nagkedkedda a dumngeg da Laman ken Lemuel kadagiti balikasko; ket nagladingitak gapu iti kinatangken dagiti pusoda, ket nagkararagak iti Apo para kadakuada.",
                "19": "Ket napasamak a kinasaritanak ti Apo, a kunana: Naparaburanka, Nephi, gapu iti pammatim, ta sigagagetka nga am-ammuennak, nga addaan iti napakumbaba a puso.",
                "20": "Ket no tungpalemto dagiti bilinko, rumang-aykanto, ken maiturongkanto iti naikari a daga; wen, uray iti daga nga insaganak nga agpaay kenka; wen, iti daga a kasayaatan kadagiti amin a daga.",
                "21": "Ket no agsukirda kadagiti kakabsatmo a lallaki a maibusor kenka, mailaksiddanto manipud iti imatang ti Apo.",
                "22": "Ket no la ket tungpalemto dagiti bilinko, maitudingka a kas agturay ken manursuro kadagiti lallaki a kakabsatmo.",
                "23": "Ket kitaen, iti dayta nga aldaw nga agrebeldeda kontra kaniak, ilunodkonto ida uray iti nakaro a lunod, ket awanto ti bilegda kadagiti kaputotam malaksid no agrebeldedanto met kaniak.",
                "24": "Ket no ngarud agrebeldeda kontra kaniak, agbalindanto a saplit kadagiti kaputotam, tapno gutugoten ida kadagiti wagas a pakalaglagipan."
            },
            "3": {
                "1": "Ket napasamak a siak, ni Nephi, nagsubliak manipud iti pannakisarsaritak iti Apo, iti tolda ti amak.",
                "2": "Ket napasamak a kinasaritanak, kunana: Kitaen nagtagainepak ket iti tagainepko, binilinnak ti Apo nga agsublika ken dagiti lallaki a kakabsatmo idiay Jerusalem.",
                "3": "Ket kitaem, adda ken ni Laban ti kasuratan maipapan kadagiti Hudio ken kasta met ti kapuonan dagiti ammak, ket naikitikitda kadagiti pinanid a gambang.",
                "4": "Ngarud, binilinnak ti Apo a masapul a mapanka ken dagiti lallaki a kakabsatmo iti balay ni Laban, ket birokenyo dagiti kasuratan, ken iyegyo ida ditoy let-ang.",
                "5": "Ket ita, kitaem agdaydayamudom dagiti lallaki a kakabsatmo, a ibagbagada a narigat a banag ti ipaaramidko kadakuada; ngem kitaen saan a siak ti agpaaramid iti daytoy kadakuada, ngem bilin daytoy ti Apo.",
                "6": "Ngarud a mapanka, anakko, maparaburankanto ti Apo, agsipud ta saanka nagdayamudom.",
                "7": "Ket napasamak a siak, ni Nephi, kinunak iti amak: mapanak ket aramidek dagiti banag nga imbilin ti Apo, ta ammok a saan a mangted ti Apo iti bilbilin kadagiti annak ti tattao, malaksid no mangisagana isuna iti wagas para kadakuada tapno matungpalda ti banag nga imbilinna kadakuada.",
                "8": "Ket napasamak a kasta unay ti ragsak ti amak idi nangngegna dagitoy a balikas, agsipud ta ammona a nabendisionanak ti Apo.",
                "9": "Ket siak, ni Nephi, ket linasatmi ken dagiti lallaki a kakabsatko ti let-ang, intugotmi dagiti toldami, tapno mapan iti daga ti Jerusalem.",
                "10": "Ket napasamak nga idi nakadanonkami iti daga ti Jerusalem, nagsarita ti tunggal maysa kadakami, siak ken dagiti kabsatko a lallaki.",
                "11": "Ket nagbibinnunotankami—no siasino kadakami ti nasken a mapan iti balay ni Laban. Ket napasamak a ni Laman ti nabunot; ket napan ni Laman iti balay ni Laban, ket kinasaritana bayat ti panagtugawna iti balayna.",
                "12": "Ket kiniddawna ken ni Laban nga alaenna dagiti kasuratan a naikitikit kadagiti pinanid a gambang, a naglaon iti kapuonan ti amak.",
                "13": "Ket kitaem, napasamak a nagpungtot ni Laban, ket pinapanawna isuna iti imatangna; ket saanna nga impalubos a maalana dagiti kasuratan. Ngarud, kinunana kenkuana: Kitaen maysaka a mannanakaw, ket papatayenka.",
                "14": "Ngem naglibas ni Laman iti imatangna, ket insaritana kadakami dagiti bambanag nga inaramid ni Laban. Ket nangrugi ti kasta unay a ladingitmi, ket agsubli koman dagiti lallaki a kakabsatko iti amak iti let-ang.",
                "15": "Ngem kitaem kinunak kadakuada: Agingga a sibibiag ti Apo, ken sibibiagtayo, saantayonto nga agsubli iti amatayo iti let-ang agingga a matungpaltayo ti imbilin ti Apo kadatayo.",
                "16": "Ngarud, napudnotayo koma a mangtungpal kadagiti bilin ti Apo; ngarud intayo iti daga ti amatayo a tawid, ta kitaen imbatina idiay ti balitok ken pirak, ken dagiti amin a kita ti kinabaknang. Ket naaramidna amin dagitoy gapu kadagiti bilin ti Apo.",
                "17": "Agsipud ta ammona a nasken a ti Jerusalem ket madadael, gapu iti kinadakes dagiti tattao.",
                "18": "Ta kitaem, linaksidda dagiti balikas dagiti propeta. Ngarud, no nagnaed koma ti amak iti dayta a daga kalpasan a naibilin kenkuana a panawanna ti daga, kitaen, natay koma met isuna. Ngaurd, nasken a pumanaw isuna iti dayta a daga.",
                "19": "Ket kitaen, maysa daytoy a sirib ti Dios a nasken nga alaenmi dagitoy a kasuratan, tapno mataginayonmi nga agpaay kadagiti annakmi ti pagsasao dagiti ammami;",
                "20": "Ken kasta met a tapno mataginayontayo nga agpaay kadakuada dagiti balikas a naisao babaen kadagiti amin a nasantuan a propeta, a naited kadakuada babaen ti Espiritu ken bileg ti Dios, manipud idi nangrugi ti lubong, uray pay inggana ti agdama a panawen.",
                "21": "Ket napasamak nga iti kastoy a wagas ti pagsasao talaga a naallukoyko dagiti lallaki a kakabsatko, tapno agbalinda a napudno iti panangtungpal kadagiti bilin ti Dios.",
                "22": "Ket napasamak a napankami iti daga a tawidmi, ket pinagtitiponmi dagiti balitokmi, ken dagiti pirakmi, ken dagiti napateg a sanikuami.",
                "23": "Ket kalpasan nga idi napagtitiponmi dagitoy a bambanag, napankami manen iti balay ni Laban.",
                "24": "Ket napasamak a napankami ken ni Laban, ket kiniddawmi nga itedna kadakami dagiti kasuratan a naikitikit kadagiti pinanid a gambang, ta kasukatna dagitoy itedminto kenkuana dagiti balitokmi, ken dagiti pirakmi, ken dagiti amin a napapateg a sanikuami.",
                "25": "Ket napasamak nga idi nakita ni Laban dagiti sanikuami, ket kasta unay ti kaaduna dagitoy, talaga a ginartemanna iti kasta unay dagitoy, uray la a pinagtalawnakami ket imbaonna dagiti katulonganna a papatayendakami, tapno magun-odna ti sanikuami.",
                "26": "Ket napasamak a talaga a nakalibaskami kadagiti adipen ni Laban, ket napilitankami nga ibati dagiti sanikuami, ket nagbalinda a sanikua ni Laban.",
                "27": "Ket napasamak a nagtaraykami iti langalang, ket saandakami a nakamakam dagiti adipen ni Laban, ket naglemmengkami iti rukib ti maysa a bato.",
                "28": "Ket napasamak a nakapungtot kaniak ni Laman, ken kasta met iti amak; ket kasta met ken ni Lemuel, agsipud ta dimngeg isuna kadagiti balikas ni Laman. Ngarud talaga a nagsao da Laman ken Lemuel iti adu a makasair a balikas kadakami, nga in-inaudi a lallaki a kakabsatda, ket sinaplitandakami uray pay iti baston.",
                "29": "Ket napasamak a bayat ti panangsaplitda kadakami iti baston, kitaen, immay ti anghel ti Apo ket nagtakder iti sanguananda, ket kinunana: Apay a saplitenyo ti inaudi a lallaki a kabsatyo iti baston? Saanyo kadi ammo nga isu ti napili ti Apo a mangituray kadakayo, ket gapu daytoy iti kinadakesyo? Kitaen, mapankayonto manen idiay Jerusalem, ket iyawatto ti Apo ni Laban kadagiti imayo.",
                "30": "Ket kalpasan a nagsao ti anghel kadakami, pimmanawen isuna.",
                "31": "Ket kalpasan a pimmanaw ti anghel, nangrugi manen da Laman ken Lemuel nga agdayamudom, a kunada: Kasano koma a mabalin nga iyawat ti Apo ni Laban iti imatayo? Kitaen, nabileg a tao isuna, ken kabaelanna ti mangbilin iti limapulo, wen, mabalinna met a papatayen ti limapulo; ket apay a saan a datayo?"
            },
            "4": {
                "1": "Ket napasamak a kinasaritak dagiti lallaki a kakabsatko, a kinunak: Intayo manen idiay Jerusalem, ken napudnotayo koma nga agtungpal kadagiti bilin ti Apo; ta kitaen naturturay ti Apo ngem iti amin a tattao ditoy daga, ngarud apay koma a saan a nabilbileg ngem ni Laban ken dagiti limapulona, wen, wenno uray pay kadagiti pinullo a rinibribuna?",
                "2": "Ngarud intayo; agpapigsatayo a kas ken ni Moises; gapu ta talaga a pudno nga imbagana iti danum ti Nalabaga a Baybay ket nagbingay ti danum ket bimmallasiw dagiti ammatayo, manipud iti pannakabalud, iti namaga a daga, ket simmurot dagiti armada ti Faraon ket nalmesda kadagiti danum ti Nalabaga a Baybay.",
                "3": "Ita kitaenyo ammoyo a pudno daytoy; ket ammoyo met a nakisarita ti anghel kadakayo; ngarud mabalin kadi nga agduaduakayo? Intayon; kabaelan ti Apo nga isalakanatayo, uray pay a kas kadagiti ammatayo, ken papatayen ni Laban, a kas kadagiti taga-Egipto.",
                "4": "Ita idi naisaok dagitoy a balikas, nakapungtotda pay laeng, ket talaga nga agtulutloy nga agdaydayamudomda pay laeng; nupay kasta talaga a simmurotda kaniak agingga iti ruar dagiti pader ti Jerusalem.",
                "5": "Ket rabii idi; ket imbilinko a nasken nga aglemmengda iti ruar dagiti pader. Ket kalpasan a naglemmengda, siak, ni Nephi, sililimed a simrekak iti siudad ket napanak iti balay ni Laban.",
                "6": "Ket naiturongak ti Espiritu, a saanko ammo a nasakbayan dagiti bambanag a rebbeng nga aramidek.",
                "7": "Nupay kasta napanak, ket bayat iti yaasidegko iti balay ni Laban, nakitak ti maysa a lalaki, ket nadalupo isuna iti daga iti sangok, gapu ta nabartek isuna iti arak.",
                "8": "Ket idi makaasidegak kenkuana natakuatak a ni Laban.",
                "9": "Ket nakitak ti espadana, ket inasutko manipud iti kalubanna; ket puro a balitok ti putanna, ket napino unay ti pannakaaramidna, ket nakitak a naaramid ti tademna iti kapatgan nga asero.",
                "10": "Ket napasamak a napilitak ti Espiritu a rumbeng a patayek ni Laban; ngem kinunak iti pusok: Saannak pay pulos nangpatay iti tao iti aniaman a tiempo. Ket nagkedkeddak ken saanko kayat a papatayen isuna.",
                "11": "Ket kinuna manen kaniak ti Espiritu: Kitaen, inyawat ti Apo isuna kadagita imam. Wen, ket ammok met nga pinadasna a mangkettel iti biagko; wen, ket nagkedkeddak isuna a dumngeg kadagiti bilin ti Apo; ket innalana pay dagiti sanikuami.",
                "12": "Ket napasamak a kinuna manen kaniak ti Espiritu: Patayem isuna, gapu ta inyawat ti Apo isuna kadagita imam;",
                "13": "Kitaem ti Apo patayenna dagiti nadangkes tapno maaramid dagiti nalinteg a panggepna. Isu a nasaysayaat a matay ti maysa a tao ngem ti maysa a pagilian ti kumapsut ken maungaw gapu iti kinaawan pammati.",
                "14": "Ket ita, siak ni Nephi, idi nangngegko dagitoy a balikas, nalagipko dagiti imbaga ti Apo kaniak iti langalang, a kinunana: No la ketdi agtulnog dagiti kaputotam kadagiti bilinko, rumang-aydanto iti naikari a daga.",
                "15": "Wen, ket napanunotko met a saanda a matungpal dagiti bilin ti Apo a maiyannurot iti linteg ni Moises, malaksid no adda kadakuada ti linteg.",
                "16": "Ket ammok met a naikitikit ti paglintegan kadagiti pinanid a gambang.",
                "17": "Ket manen, ammok nga inyawat ti Apo ni Laban kadagiti imak para iti daytoy a panggep—tapno maalak dagiti kasuratan a maiyannurot kadagiti bilinna.",
                "18": "Ngarud tinungpalko ti timek ti Espiritu, ket innalak ni Laban babaen ti panangpungotko ti buokna ket pinutolko ti ulona babaen ti espadana.",
                "19": "Ket kalpasan ti panangputolko ti ulona babaen ti espadana, innalak dagiti kawkawes ni Laban ket inyusongko ida iti bagik; wen, uray ti tunggal kabassitan a partena; ket imbarikesko ti kalasagna.",
                "20": "Ket kalpasan a naaramidko daytoy, napanak iti tesoreria ni Laban. Ket iti ipapanko iti pagidulinan ni Laban iti gamengna, kitaen, nakitak ti katulongan ni Laban nga akin-iggem iti tulbek iti tesoreria ni Laban. Ket binilinko isuna iti timek ni Laban, a masapul a makikuyog kaniak iti ayan iti tesoreria ni Laban.",
                "21": "Ket impagarupna a siak ti apona, a ni Laban, gapu ta nakitana dagiti kawes ken kasta met ti espada nga imbarikesko.",
                "22": "Ket nakisarita kaniak maipapan kadagiti panglakayen dagiti Hudio, ta ammona a nakikuyog kadakuada ti apona, ni Laban, iti dayta a rabii.",
                "23": "Ket nakisaritaak kenkuana a kasla siak ni Laban.",
                "24": "Ket imbagak met kenkuana a masapul nga ipanko dagiti nakitikitan, nga adda kadagiti pinanid a gambang, kadagiti inauna a lallaki a kakabsatko, nga adda iti ruar dagiti pader.",
                "25": "Ket binilinko met a masapul a surutennak.",
                "26": "Ket, gapu ta impagarupna a sarsaritaek dagiti kakabsat iti simbaan, ken ta siak ti pudno a Laban a napatayko, ngarud talaga a sinurotnak.",
                "27": "Ket namin-adu a kinasaritanak maipanggep kadagiti panglakayen dagiti Hudio, bayat ti papanko kadagiti lallaki a kakabsatko, nga adda iti ruar ti pader.",
                "28": "Ket napasamak nga idi nakitanak ni Laman kasta unay ti butengna, ken kasta met da Lemuel ken Sam. Ket naglibasda iti imatangko; gapu ta impagarupda a siak ni Laban, ken pinataynak ket inkagumaanna met a patayen ida.",
                "29": "Ket napasamak nga inawagak ida, ket talaga a nangngegdak; ngarud talaga a nagsardengda nga aglibas iti imatangko.",
                "30": "Ket napasamak a nangrugi nga agtigerger ti katulongan ni Laban idi nakitana dagiti lallaki a kakabsatko, ket dandanin nga aglibas manipud iti sanguanak ket agsubli iti siudad ti Jerusalem.",
                "31": "Ket ita siak, ni Nephi, agsipud ta dakkel ti pammagik, ken gapu ta nakaawat iti adu a pigsa manipud iti Apo, ngarud iniggamanko ti katulongan ni Laban, ket tiniliwko isuna, tapno saan nga aglibas.",
                "32": "Ket napasamak a kinasaritak isuna, a no tungpalenna kadagiti balikasko, ingana sibibiag ti Apo, ken inggana a sibibiagak, kasta met a no tungpalenna kadagiti balikasmi, ispalenmi ti biagna.",
                "33": "Ket kinasaritak isuna, uray pay iti maysa a sapata, a saanna a nasken nga agbuteng; ta maysanto isuna a nawaya a tao a kas kadakami no sumurot kadakami idiay let-ang.",
                "34": "Ket kinasaritak pay isuna, a kunak: Pudno a binilinnakami ti Apo nga aramiden daytoy a banag; ket saankami kadi nga agregta a mangtungpal kadagiti bilin ti Apo? Ngarud, no sumurotka iti let-ang nga ayan ti amak addanto lugarmo iti sidongmi.",
                "35": "Ket napasamak a talaga a naparegtaan ni Zoram babaen dagiti balikas nga imbagak. Ita, Zoram ti nagan ti katulongan; ket nagkari isuna a sumurot iti let-ang nga ayan ti amami. Wen, ket nagsapata met isuna kadakami a makipagnaed kadakami manipud iti dayta a kanito.",
                "36": "Ita tarigagaymi a masapul nga agnaed ni Zoram kadakami para iti daytoy a panggep, tapno saan a maammuan dagiti Hudio ti maipapan iti itataraymi iti let-ang, gapu ta kabutengmi no kamaten ken papatayendakami.",
                "37": "Ket napasamak nga idi nagsapata ni Zoram kadakami, talaga nga naawan ti butengmi maipapan kenkuana.",
                "38": "Ket napasamak nga innalami dagiti pinanid a gambang ken ti katulongan ni Laban, ket napankami iti let-ang, ket nagdaliasatkami a nagturong iti tolda ti amami."
            },
            "5": {
                "1": "Ket napasamak a kalpasan ti isangnsangpetmi iti let-ang a mapan iti amami, kitaen, napnuan isuna iti ragsak, kasta met ti inak, a ni Saria, a kasta unay ti ragsakna, agsipud ta pudno a nagladingit isuna gapu kadakami.",
                "2": "Agsipud ta impagarupna a nataykamin iti let-ang; ket nagreklamo met a kontra iti amak, nga imbagana kenkuana a maysa isuna a managparmata a tao; a kunana: Kitaem, pinasurotmokami manipud iti tinawidtayo a daga, ket awanen dagiti lallaki nga annakko, ket mataytayo iti let-ang.",
                "3": "Ket kastoy ti wagas ti pagsasao ti inak iti panagreklamona kontra iti amak.",
                "4": "Ket napasamak a nakisarita ti amak kenkuana, a kunana: Ammok a managparmataak a tao; ta no saanko a nakita dagiti bambanag ti Dios iti maysa a parmata saanko koma a naammuan ti kinasayaat ti Dios, ngem nagbatiak koma idiay Jerusalem, ket natayak a kas kadagiti kakabsatko.",
                "5": "Ngem kitaem, nagun-odko ti naikari a daga, ket talaga nga agragsakak kadagitoy a bambanag; wen, ken ammok nga isalakan ti Apo dagiti lallaki nga annakko manipud kadagiti ima ni Laban, ket iturongna manen ida kadatayo ditoy let-ang.",
                "6": "Ket kastoy ti wagas ti pagsasao ti amak, a ni Lehi, ti panangliwliwana iti inak, a ni Saria, maipapan kadakami, bayat ti panagdaliasatmi iti let-ang nga agturong iti daga ti Jerusalem, tapno gun-odenmi ti kasuratan dagiti Hudio.",
                "7": "Ket idi nagsublikami iti tolda ti amak, kitaen, naan-anay ti ragsakda, ket naliwliwa ti inak.",
                "8": "Ket nagsao isuna, a kunana: Ammok itan a sigurado a binilin ti Apo ti asawak nga aglibas iti let-ang; wen, ken siguradoak nga ammok met a sinalakniban ti Apo dagiti lallaki nga annakko, ket insalakanna ida manipud kadagiti ima ni Laban, ken inikkanna ida iti bileg tapno matungpalda dagiti banag nga imbilin ti Apo kadakuada. Ket kastoy ti wagas ti talaga a panagsaritana.",
                "9": "Ket napasamak a talaga a kasta unay ti ragsakda, ket talaga a nangipaay iti sakripisio ken napuoran a daton iti Apo; ket nagyamanda iti Dios ti Israel.",
                "10": "Ket kalpasan iti panagyamanda iti Dios ti Israel, innala ti amak, a ni Lehi, dagiti kasuratan a naikitikit kadagiti pinanid a gambang, ket binasana ida manipud idi punganay.",
                "11": "Ket naduktalanna a linaonda dagiti lima a libro ni Moises, a nangted iti salaysay iti pannakaparsua ti lubong, ken kasta met kada Adan ken Eva, nga immuna a nagannaktayo;",
                "12": "Ken kasta met ti kasuratan dagiti Hudio manipud idi punganay, uray pay agingga iti panangrugi ti panagturay ni Sedekias nga ari ti Juda;",
                "13": "Ken kasta met dagiti padto dagiti nasantuan a propeta, manipud idi punganay, agingga iti panangrugi ti panagturay ni Sedekias; ken kasta met dagiti adu a padpadto a naisao babaen ken ni Jeremias.",
                "14": "Ket napasamak a ti amak, a ni Lehi, naduktalanna met kadagiti pinanid a gambang ti kapuonan dagiti ammana; ngarud naammuanna a kapupuonna ni Jose; wen, uray ni Jose nga anak ni Jacob, a nailako iti Egipto, ken napagtalinaed a natalged babaen iti ima ti Apo, tapno isu ti mangsalaknib iti amana, a ni Jacob, ken dagiti amin a sangkabalayanna manipud ti ipapatay iti panagbisin.",
                "15": "Ket nayadayoda iti pannakaadipen ken naitalawda iti daga ti Egipto, babaen met laeng iti dayta a Dios a nangisalakan kadakuada.",
                "16": "Ket isu a talaga a natakuatan ti amak, a ni Lehi, ti kapuonan dagiti ammana. Ket ni Laban kapuonan met ni Jose, ngarud isu ken dagiti ammada ti nangtalimeng kadagiti kasuratan.",
                "17": "Ket ita idi nakita ti amak dagiti amin dagitoy a bambanag, napnuan isuna iti Espiritu, ket rinugianna ti nagipadto maipapan iti kaputotanna—",
                "18": "A masapul a maipakaammo dagitoy a pinanid a gambang iti amin a pagilian, puli, pagsasao, ken dagiti tattao a kaputotanna.",
                "19": "Ngarud, kinunana a saan pulos a madadael dagitoy pinanid a gambang; ken nasken a saan koma a palidemen ida ti panawen. Ket adu ti impadtona maipapan iti kaputotanna.",
                "20": "Ket napasamak nga agingga ita siak ken ti amak ti nangtungpal kadagiti bilin nga imbilin ti Apo kadakami.",
                "21": "Ket nagun-odmi dagiti kasuratan nga imbilin ti Apo kadakami, ket binasami ida ket naammuanmi a makaay-ayoda; wen, uray pay a naindaklan ti pategna kadakami, isu a mataginayonmi dagiti bilin ti Apo nga agpaay kadagiti annakmi.",
                "22": "Ngarud, sirib daytoy ti Apo a nasken nga itugotmi ida, bayat ti panagdaliasatmi iti let-ang nga agturong iti naikari a daga."
            },
            "6": {
                "1": "Ket ita siak, ni Nephi, saanko nga ited ti kapuonan ti amak iti daytoy a paset ti kasuratak; wenno iti uray ania a kanito dagitoy a pinanid nga isursuratko; gapu ta naited daytoy iti kasuratan nga indulin ti amak; gapuna, a saanko nga isurat iti daytoy nga aramid.",
                "2": "Ta umanayen nga ibagak a naggapukami iti kapupuon ni Jose.",
                "3": "Ket awan aniamanna kaniak nga agannadak a mangted iti naan-anay a salaysay dagiti amin a bambanag maipapan iti amak, ta saanda a mabalin a maisurat kadagitoy a pinanid, ta tarigagayak ti pinanid a mabalinko nga isurat dagiti bambanag a maipanggep kadagiti bambanag ti Dios.",
                "4": "Ta ti naan-anay a panggepko a maallukoyko dagiti tattao nga umay iti Dios ni Abraham, ken iti Dios ni Isaac, ken iti Dios ni Jacob, ket maisalakanda.",
                "5": "Ngarud, saanko nga insurat dagiti bambanag a makaay-ayo iti lubong, ngem dagiti bambanag a makaay-ayo iti Dios ken kadagidiay saan a nailubongan.",
                "6": "Ngarud, mangtedakto iti bilin kadagiti kaputotak, ta saandanto a suratan dagitoy a pinanid kadagiti bambanag nga awan pategna kadagiti annak ti tattao."
            },
            "7": {
                "1": "Ket ita kayatko a maammuanyo, a kalpasan nga insardeng ti amak, a ni Lehi, ti agipadto maipapan kadagiti kaputotanna, napasamak a nakisao manen ti Apo kenkuana, imbagana a saan a maiparbeng kenkuana, ni Lehi, nga itugotna ti pamiliana iti langalang nga agmaymaysa; ngem ketdi nasken nga alaen dagiti annakna a lallaki dagiti annak a babbai nga asawaenda, tapno mangpaaduda iti kaputotan para iti Apo iti naikari a daga.",
                "2": "Ket napasamak a binilin isuna ti Apo a siak, ni Nephi, ken dagiti kabsatko a lallaki, nasken nga agsubli manen iti daga ti Jerusalem, ken itugotmi ni Ismael ken ti pamiliana iti langalang.",
                "3": "Ket napasamak a siak, ni Nephi, napanak manen, a kaduak dagiti kabsatko a lallaki, a nagdaliasat iti langalang tapno mapan iti Jerusalem.",
                "4": "Ket napasamak a napankami iti balay ni Ismael, ket nagun-odmi ti pabor iti imatang ni Ismael, isu nga imbagami kenkuana dagiti balikas ti Apo.",
                "5": "Ket napasamak a pinalukneng ti Apo ti puso ni Ismael, ken kasta met dagiti kameng ti pagtaenganna, isu a nakipagdaliasatda kadakami a napan iti langalang iti tolda ti amami.",
                "6": "Ket napasamak a bayat ti panagdaldaliasatmi iti langalang, kitaen da Laman ken Lemuel, ken ti dua a babbai nga annak ni Ismael, ken ti dua nga annak a lallaki ni Ismael ken dagiti pamiliada, a simmupiat a maibusor kadakami; wen, a maibusor kaniak, ni Nephi, ken ni Sam, ken ti amada a ni Ismael, ken ti asawana, ken ti tallo nga annakna a babbai.",
                "7": "Ket napasamak nga iti daytoy a panagsisinnuppiat, tarigagayda ti agsubli iti daga ti Jerusalem.",
                "8": "Ket ita siak, ni Nephi, gapu ta maladingitanak iti kinatangken ti puspusoda, gapuna a kinasaritak ida, a kinunak, wen, uray kada Laman ken Lemuel: Adtoy, dakayo ti inauna a kabsatko a lallaki, ket kasano a natangken unay ti panagpuspusoyo, ken kasta unay ti pannakabulsek ti pampanunotyo, a kasapulanyo a siak, ti inaudi a kabsatyo, nasken nga agsao kadakayo, wen, ken mangipakita iti pagulidananyo?",
                "9": "Kasano koma a saanyo nga impangag ti sao ti Apo?",
                "10": "Kasano koma ti pannakalipatyo a nakakitakayo iti anghel ti Apo?",
                "11": "Wen, ken kasano koma ti pannakalipatyo kadagiti naindaklan a banag nga inaramid ti Apo kadatayo, iti panangisalakanna kadatayo kadagiti ima ni Laban, ken kasta met a nasken ti pananggun-odtayo ti kasuratan?",
                "12": "Wen, ken kasano koma ti pannakalipatyo a kabaelan ti Apo nga aramiden ti amin a bambanag a maiyannurot iti pagayatanna, para kadagiti sangkataw-an, no la ket ipakitada ti pammatida kenkuana? Gapuna, napudnotayo koma kenkuana.",
                "13": "Ket no napudnotayo koma kenkuana, magun-odtayo ti naikari a daga; ket maammuanyonto iti sumagmamano a masakbayan a panawen a matungpalto ti sao ti Apo maipapan iti pannakadadael ti Jerusalem; ta nasken a matungpal amin a banag a naisaon ti Apo maipapan iti pannakadadael ti Jerusalem.",
                "14": "Ket kitaem, dandanin agsardeng ti Espiritu ti Apo a mangtulong kadakuada; gapu ta kitaen, linaksidda dagiti propeta, ket imbaludda ni Jeremias. Ken pinanggepda a kettelen ti biag ti amak, isu a pinapanawda iti dayta a daga.",
                "15": "Ita kitaem, kunak kadakayo a no agsublikayo idiay Jerusalem mataykayonto met a kas kadakuada. Ket ita, no adda pagpilianyo, inkayo idiay a daga, ket laglagipenyo dagiti balikas a nasaok kadakayo, a no mapankayo mataykayonto met; gapu ta pinilitnak ti Espiritu ti Apo a nasken nga agsaoak.",
                "16": "Ket napasamak nga idi siak, ni Nephi, idi naisaok dagitoy a balikas kadagiti kabsatko, nagpungtotda kaniak. Ket napasamak a ginammatandak, gapu ta kitaen, kasta unay ti pungtotda, ket ginalutandak kadagiti tali, ta panggepda a kettelen ti biagko, tapno ibatidak iti langalang a kanen dagiti atap nga ayup.",
                "17": "Ngem napasamak a nagkararagak iti Apo, a kinunak: O Apo, maiyannurot iti pammatik kenka, isalakannak koma manipud kadagiti ima dagiti kabsatko a lallaki; wen, ikkannak iti pigsa a mangruk-at kadagitoy tali a naigalut kaniak.",
                "18": "Ket napasamak nga idi naibagak dagitoy a balikas, kitaen, nawarwar dagiti galut kadagiti imak ken sakak, ket timmakderak iti sango dagiti kabsatko a lallaki, ket nagsaoak manen kadakuada.",
                "19": "Ket napasamak a nagpungtotda manen kaniak, ket pinanggepda a gammatandak; ngem kitaen, maysa kadagiti annak a babbai ni Ismael, wen, ken kasta met ti inana, ken maysa kadagiti annak a lallaki ni Ismael, ti nagpakpakaasi kadagiti kabsatko a lallaki, isu a napaluknengda dagiti pusoda; ket simmardeng ti reggetda a mangkettel iti biagko.",
                "20": "Ket napasamak a nagladingitda, gapu iti kinadangkesda, isu a nagtamedda a sipapakumbaba iti sangok, ket nagpakpakaasida a pakawanek ida kadagiti naaramidda a maibusor kaniak.",
                "21": "Ket napasamak a nalawag ti panangpakawanko kadakuada iti amin a naaramidda, ket inallukoyko ida nga agkararag iti pammakawan ti Apo a Diosda. Ket napasamak nga inaramidda daytoy. Ket kalpasan ti panagkararagda iti Apo, intuloymi manen ti nagdaliasat nga agturong iti tolda ti amami.",
                "22": "Ket napasamak a nakadanonkamin iti tolda ti amami. Ken kalpasan a siak ken dagiti kakabsatko a lallaki ken ti amin a pamilia ni Ismael nakadanon iti tolda ti amak, nangipaayda iti panagyaman iti Apo a Diosda; ken nangidatonda iti sakripisio ken napuoran a daton kenkuana."
            },
            "8": {
                "1": "Ket napasamak nga inurnongmi a sangsangkamaysa amin a klase dagiti bukbukel ti tunggal kita, ti agpada iti tunggal kita dagiti makmakan a bukel, ken kasta met dagiti bukel ti bunga ti tunggal kita.",
                "2": "Ket napasamak kabayatan ti panagnaed ti amak iti langalang kinasaritanakami, a kinunana: Kitaen, nakatagtagainepak iti tagainep; wenno, iti sabali a pannao, nakakitaak iti parmata.",
                "3": "Ket kitaen, gapu iti banag a nakitak, adda rasonko nga agrag-o iti Apo gapu ken ni Nephi ken kasta met ken ni Sam; ta adda rasonko nga ipagarup nga isuda, ken kasta met ti adu kadagiti kaputotanda, ti maisalakanto.",
                "4": "Ngem kitaen, Laman ken Lemuel, madanaganak unay gapu kadakayo; ta kitaen, malagipko a nakitak iti tagainepko, ti maysa a nasipnget ken naleddaang a langalang.",
                "5": "Ket napasamak a nakakitaak iti maysa a lalaki, ket nakakawes isuna iti puraw a roba; ket immay ken nagtakder iti sangok.",
                "6": "Ket napasamak a kinasaonak, ket indawatna a sumurotak kenkuana.",
                "7": "Ket napasamak a bayat ti isusurotko kenkuana nakitak ti bagik nga adda iti nasipnget ken naleddaang a disso.",
                "8": "Ket kalpasan ti panagdaliasatko iti uneg ti adu nga oras iti kasipngetan, rinugiak ti nagkararag iti Apo a kaasiannak koma, a mayannurot ti kinabuslon dagiti nadungngo nga asina.",
                "9": "Ket napasamak a kalpasan ti panagkararagko iti Apo nakakitaak iti dakkel ken nalawa a kataltalonan.",
                "10": "Ket napasamak a nakakitaak iti kayo, a makaay-ayo ti bungana a makaparagsak.",
                "11": "Ket napasamak nga immasidegak ket nanganak iti bungana daytoy; ket naduktalak a nakasamsam-it daytoy, a rimbawanna ti amin a naramanakon. Wen, ket nakitak a puraw ti bungana daytoy, a rimbawanna ti amin a kinapuraw a nakitakon.",
                "12": "Ket bayat ti pannanganko iti bunga pinennekna ti espirituk iti napalaus a rag-o; gapuna, nangrugi a kinalikagumak a mangan met ti pamiliak iti daytoy; ta ammok a makaay-ayo daytoy iti amin a sabsabali a bunga.",
                "13": "Ket bayat ti panangiwarasko iti panagkitak, ta bareng makitak met ti pamiliak, nakakitaak iti karayan; ket agay-ayus ti danumna, ket asideg iti kayo a nangnanganak iti bungana.",
                "14": "Ket kimmitaak ket natakuatak ti naggapuanna; ket nakitak ti saan unay a pangadaywen a paggapuanna; ket iti paggapuanna daytoy nakitak ti inayo a ni Saria, ken ni Sam, ken ni Nephi; ket nakatakderda a kas man la dida ammo ti rumbeng a pagturonganda.",
                "15": "Ket napasamak nga inayabak ida; ket impukkawko met kadakuada nga umasidegda kaniak, ket manganda iti bunga, a makaay-ayo ngem iti amin a sabali a bunga.",
                "16": "Ket napasamak nga immasidegda kaniak ket nanganda met iti bunga.",
                "17": "Ket napasamak a tinarigagayak da Laman ken Lemuel a nasken nga umay ken manganda met iti bunga; gapuna, inturongko ti panagkitak iti paggappuan ti karayan, ta bareng makitak ida.",
                "18": "Ket napasamak a nakitak ida, ngem saanda nga immasideg kaniak a mangan iti bunga.",
                "19": "Ket nakitak ti landok a pagkaptan, ket naipasurot iti igid ti karayan, ken agturong iti kayo a pagtaktakderak.",
                "20": "Ken nakitak met ti nailet ken akikid a dana, a naiyabay iti pagkaptan a landok, iti abay ti kayo a pagtaktakderak; ket agturong met daytoy iti paggappuan ti ubbog, iti dakkel ken nalawa a kataltalonan, a kas man la maysa a lubong.",
                "21": "Ket nakitak dagiti saan a mabilang a naguummong a tattao, nga adu kadagitoy ti agdidinnupudop nga umasideg, tapno madanonda ti dana nga agturong iti ayan ti kayo a pagtaktakderak.",
                "22": "Ket napasamak a nakaasidegda, ken nagnagnada ti dana nga agturong iti kayo.",
                "23": "Ket napasamak a timmaud ti angep a nasipnget; wen, kasta unay ti kinansipngetna nga angep, isu a saan a nasurotan dagiti nagnagna iti dana ti papananda, isu a nayaw-awan ken napukawda.",
                "24": "Ket napasamak a nakitak dagiti dadduma pay nga agdidinnupudop nga umasideg, ket nakaasidegda ken nagiggemda iti murdong ti landok a pagkaptan; ket inusokda ti nasipnget nga angep iti yaasidegda, kumkumpetda iti landok a pagkaptan, agingga a nakaasidegda ken nakapanganda iti bunga ti kayo.",
                "25": "Ket kalpasan a nakapananganda iti bunga ti kayo inwarasda ti panagkitada a kasla mabainda.",
                "26": "Ket inwarasko met ti panagkitak, ket nakitak, iti ballasiw ti karayan ti danum, ti dakkel ken nalawa a pasdek; ket nakatakder a kasla agtatapaw iti angin, iti ngatuen ti daga.",
                "27": "Ken napunno daytoy ti tattao, a kas iti nataengan ken iti ubing, kasta met iti lalaki ken babai; ken naisalsalumina ti pintas ti kawesda; ken addaanda iti langa a manguy-uyaw ken itudtudoda dagiti nakadanon ken mangmangan ti bunga.",
                "28": "Ket kalpasan a naramananda ti bunga, nagbainda, gapu kadagiti manguy-uyaw kadakuada; ket pimmanawda ket nagturong kadagiti maiparit a dana ket napukawda.",
                "29": "Ket ita siak, ni Nephi, diak ibaga amin dagiti balikas ti amak.",
                "30": "Ngem, iti ababa a pannakaisurat, kitaen, nakitana dagiti sabali pay nga ummong nga agdidinnupudop nga umasideg; ket nakadanonda ken kimpetda iti murdong ti pagkaptan a landok; ket nakaasidegda, nagtultuloy a kimpetda iti pagkaptan a landok, agingga a nakadon ket nagkurno ken nanganda iti bunga ti kayo.",
                "31": "Ken nakitana pay kadagiti dadduma nga ummong a mangar-arikap iti dalan a mangiturong kadakuada iti dayta dakkel ken nalawa a pasdek.",
                "32": "Ket napasamak nga adu ti nalmes iti adalem a paset ti ubbog; ken adu ti napukaw iti imatangna, nga agallaalla kadagiti di karuaman a kalsada.",
                "33": "Ket dakkel ti ummong ti tattao a simrek iti nakarna a pasdek. Ket kalpasan a nakastrekda iti dayta a pasdek mananglalais ti panangitudoda kaniak ken kasta met kadagiti mangmangan iti bunga; ngem saanmi ida nga intaltalek.",
                "34": "Dagitoy ti balikas ti amak: Ta kas iti kaadu ti dimngeg kadakuada, ti timmalaw.",
                "35": "Ket saan a nangan da Laman ken Lemuel iti bunga, kinuna ti amak.",
                "36": "Ket napasamak a kalpasan a naisao ti amak ti amin a balikas iti tagainepna wenno parmatana, nga adu, kinunana kadakami, gapu kadagitoy a banag a nakitana iti parmatana, kasta unay ti panagdanagna para ken kada Laman ken Lemuel; wen, indanagna ti pannakaisinada iti imatang ti Apo.",
                "37": "Ket ingunamgunamna ida nga addaan iti amin a rikna ti naasi a nagannak, tapno imdenganda dagiti balikasna, ta bareng no kaasian ida ti Apo, ta saanna ida nga ilaksid; wen, kinasabaan ida ti amak.",
                "38": "Ket kalpasan ti panangasabana kadakuada, ken kasta met ti panangipadtona kadakuada ti adu a banag, indawatna kadakuada a tungpalenda dagiti bilin ti Apo; ket insardengnan ti nakisao kadakuada."
            },
            "9": {
                "1": "Ket nakita amin ti amak dagitoy a bambanag, ken nangngegna, ken insaona, bayat ti panagnaedna iti tolda iti tanap ti Lemuel, ken kasta met ti adu pay a naindaklan a banag, a saan a maisurat kadagitoy a pinanid.",
                "2": "Ket ita, kas nasaokon maipapan kadagitoy a pinanid, kitaen saan a dagitoy a pinanid ti pangilanadak iti naan-anay a pakasaritaan dagiti tattaok; ta dagiti pinanid a nangilanadak iti amin a salaysay dagiti tattaok ket inawagak iti nagan ni Nephi, gapuna, maawagan dagitoy iti pinanid ni Nephi; a naggapu iti naganko; ket dagitoy a pinanid maawagan met iti pinanid ni Nephi.",
                "3": "Nupay kasta, nakaawatak iti bilin ti Apo a nasken nga aramidek dagitoy a pinanid, iti naisangayan a panggep a nasken nga adda maikitikit a salaysay iti naespirituan a panagserbi dagiti tattaok.",
                "4": "Nasken met a maikitikit kadagiti sabali a pinanid ti salaysay iti panagturay dagiti ari, ken dagiti gubat ken panagsusupanget dagiti tattaok; gapuna agpaay dagitoy a pinanid iti ad-adu a paset ti naespirituan a panagserbi; ken agpaay dagiti dadduma a pinanid iti ad-adu a paset ti panagturay dagiti ari ken dagiti gubat ken panagsusupanget dagiti tattaok.",
                "5": "Gapuna, binilinnak ti Apo a mangaramid kadagitoy a pinanid iti nainsiriban a panggepna, ti panggep a saanko nga ammo.",
                "6": "Ngem ammo ti Apo ti amin a banag manipud idi punganay; gapuna, nangisagana isuna iti pamuspusan iti pannakaileppas dagiti amin nga aramidna kadagiti annak ti tattao; ta kitaen, adda amin kenkuana ti bileg iti pannakaipatungpal dagiti amin nga aramidna. Ket kastan. Amen."
            },
            "10": {
                "1": "Ket ita siak, ni Nephi, irugik ti mangted iti salaysay kadagitoy a pinanid dagiti ar-aramidko, ken ti panagturayko ken ti naespirituan a panagserbik; gapuna, tapno marugian ti bukodko a salaysay, nasken nga agsaoak iti kas kadagiti banag ti amak, ken kasta met kadagiti kakabsatko.",
                "2": "Ta kitaen, napasamak a kalpasan nga insardeng ti amak iti panangibagana kadagiti balikas iti tagainepna, ken kasta met iti amin a kinaregta a panangyallukoyna kadakuada, imbagana kadakuada ti maipanggep kadagiti Hudio—",
                "3": "A kalpasanto iti pannakadadaelda, uray pay iti dayta naindaklan a siudad ti Jerusalem, ken adu ti naipanaw a kas balud ti Babilonia, a mayannurot iti naituding a panawen ti Apo, agsublidanto manen, wen, uray pay iti pannakawayawayada iti pannakaadipenda; ket kalpasan ti pannakawayawayada iti pannakabaludda tagikuaendanto manen ti tawidda a daga.",
                "4": "Wen, uray pay iti innem-a-gasut a tawen manipud iti panawen nga ipapanaw ti amak iti Jerusalem, mangpatanorto ti Apo a Dios iti propeta manipud kadagiti Hudio—uray pay ti maysa a Mesias, wenno, iti sabali a pannao, ti Mangisalakan iti lubong.",
                "5": "Ket insaona met ti maipapan kadagiti propeta, no kasano ti kaadu ti bilang dagiti nangpaneknek kadagitoy a banag, a maipanggep iti daytoy a Mesias, a nasaona, wenno daytoy Mannubbot iti lubong.",
                "6": "Gapuna, a ti sangkataoan ket adda iti kinamanagbasol ken iti pannakatnag a kasasaad, ket agnanayondanto a kastoy malaksid no agtalekdanto iti daytoy a Mannubbot.",
                "7": "Ket nagsao pay isuna maipanggep iti propeta nga umayto sakbay ti Mesias, tapno maisaganana ti dalan ti Apo—",
                "8": "Wen, ket mapanto isuna ken irakurakna iti langalang: Isaganayo ti dalan ti Apo, ket aramidenyo a nalinteg ti danana; ta addanto ti agtakder iti maysa kadakayo a saanyo nga am-ammo; ken nabilbilegto isuna ngem siak, ta diak maikari a mangwarwar iti kurdon ti sapatosna. Ket adu ti nasao ti amak maipanggep iti daytoy a banag.",
                "9": "Ken kinuna ti amak a mangbuniagto isuna idiay Bethabara, nga ad-adayo ngem iti Jordan; kasta met a mangbuniagto iti danum; kasta met a buniagannanto ti Mesias iti danum.",
                "10": "Ket kalpasan ti panangbuniagna iti Mesias iti danum, bigbigenna ken paneknekannanto ti panangbuniagna iti Kordero ti Dios, a mangikkatto kadagiti basol ti lubong.",
                "11": "Ket napasamak a kalpasan a nagsao ti amak kadagitoy a balikas imbagana kadagiti kakabsatko ti maipanggep iti ebanghelio a maikasabanto kadagiti Hudio, ken kasta met ti maipanggep iti in-inut a pannakapukaw dagiti Hudio gapu iti kaawan ti pammati. Ken kalpasan a napapatayda ti Mesias, nga umayto, ken kalpasan a napapatay bumangonto manipud kadagiti natay, ket agpakitanto isuna, babaen ti Espiritu Santo, kadagiti Gentil.",
                "12": "Wen, kasta met nga adu ti insao ti amak maipanggep kadagiti Gentil, ken kasta met ti maipanggep iti balay ni Israel, a nasken a maidiligdanto iti kayo ti olibo, matukkolto dagiti sangana ken maiwarasdanto iti amin a rabaw ti daga.",
                "13": "Gapuna, imbagana a nasken a maiturongtayonto a sangsangkamaysa iti naikari a daga, iti pannakaipatungpal ti balikas ti Apo, ta maiwarastayonto iti amin a rabaw ti daga.",
                "14": "Ket kalpasan ti pannakaiwarasto ti balay ni Israel mapagtitipondanto manen a sangsangkamaysa; wenno, iti pakadagupanna, kalpasan ti panangawat dagiti Gentil iti pakabuklan ti ebanghelio, dagiti gagangay a sanga ti kayo ti olibo, wenno dagiti natda iti balay ni Israel, nasken a maisulbongdanto, wenno maammuandanto ti pudno a Mesias, ti Apo ken Mannubbotda.",
                "15": "Ket iti kastoy a wagas ti pagsasao a nangipadto ken nagsao ti amak kadagiti kakabsatko a lallaki, ken kasta met dagiti adu pay a banag a saanko nga isurat iti daytoy a libro; ta adun kadakuada ti naisuratko a nasayaat para kaniak iti sabali a librok.",
                "16": "Ket amin dagitoy a banag, a nasaokon, naaramid bayat ti panagnaed ti amak iti tolda, iti tanap ti Lemuel.",
                "17": "Ket napasamak kalpasanna a siak, ni Nephi, nangngegak ti amin a balikas ti amak, maipapan kadagiti banag a nakitana iti parmata, ken kasta met dagiti banag nga imbagana babaen ti bileg ti Espiritu Santo, ti bileg nga inawatna iti Anak ti Dios babaen ti pammati—ket ti Anak ti Dios ti Mesias nga umayto—siak, ni Nephi, tinarigagayak met a makita, ken mangngeg, ken maammuan dagitoy a banag, babaen ti bileg ti Espiritu Santo, a sagut ti Dios kadagiti sireregta a mangsukisok kenkuana, kas iti nagkauna a panawen kasta met iti panawen nga agpakita isuna kadagiti sangkataoan.",
                "18": "Ta isuna ket isu met laeng idi kalman, ita, ken iti agnanayon; ket naisagana ti dana iti amin a tao manipud iti pannakabukel ti lubong, no la ketdi agbabawi ken umasidegda kenkuanna.",
                "19": "Ta no siasino man a sireregta nga agsapul makabirokto; ket maiparangto kadakuada dagiti misterio ti Dios, babaen ti bileg ti Espiritu Santo, kas kadagitoy a panawen kadagiti nagkauna a panawen, ken kas kadagiti nagkauna a panawen kadagiti masungad a panawen; gapuna, ti turong ti Apo ket maysa nga awan patinggana a panagrikus.",
                "20": "Ngarud laglagipem, O tao, ta maidatagto dagiti amin nga aramidmo iti pangukoman.",
                "21": "Gapuna, no inkagumaam ti nagaramid iti kinadakes kadagiti aldaw a pannakasuotmo, maduktalankanto a narugit iti sanguanan ti pangukoman ti Dios; ket saan a mabalin a makipagnaed iti Dios ti narugit a banag; gapuna, mapapanawkayonto iti agnanayon.",
                "22": "Ket inikkannak iti turay ti Espiritu Santo a nasken nga ibagak dagitoy a banag, ket saanko ida mailibak."
            },
            "11": {
                "1": "Ta napasamak a kalpasan ti panagtarigagayko a mangammo kadagiti banag a nakita ti amak, ken namatiak nga kabaelan ti Apo nga ipakaammona kaniak dagitoy, bayat ti panagtugawko a mangut-utob iti pusok impannak ti Espiritu ti Apo, wen, iti kasta unay ti kangatona a bantay, a saanko pay pulos idi a nakitkita ken saanko pay pulos idi a naad-adakan.",
                "2": "Ket kinuna ti Espiritu kaniak: Kitaem, ania ti tartarigagayam?",
                "3": "Ket kinunak: Tarigagayak a maimatangan dagiti banag a nakita ti amak.",
                "4": "Ket kinuna ti Espiritu kaniak: Mamatika kadi a nakita ti amam ti kayo nga imbagana?",
                "5": "Ket kinunak: Wen, ammom a patiek amin dagiti balikas ti amak.",
                "6": "Ket idi nasaok dagitoy a balikas, impukkaw ti Espiritu iti napigsa a timek, a kinunana: Hosanna iti Apo, ti kangatuan a Dios; ta isu ti Dios iti amin a daga,wen, uray pay iti amin. Ket nagasatka, Nephi, gapu ta mamatika ti Anak ti kangatuan a Dios; gapuna, maimatangamto dagiti banag a tartarigagayam.",
                "7": "Ket kitaem maited daytoy a banag kenka a kas maysa a tanda, ta kalpasan a nakitam ti kayo a nangted ti bunga a naramanan ti amam, makitamto met ti lalaki a bumabbaba manipud iti langit, ket maimatangamto isuna; ket kalpasan a naimatangam isuna paneknekamto nga isu ti Anak ti Dios.",
                "8": "Ket napasamak a kinuna ti Espiritu kaniak: Kitaem! Ket kimmitaak ket naimatangak ti kayo; ket kas daytoy iti kayo a nakita ti amak; ket nagsaway ti pintasna, wen, maartapanna iti amin a kinapintas; ken ti kinapurawna daytoy ket artapanna ti kinapuraw ti naiparrais a niebe.",
                "9": "Ket napasamak a kalpasan ti pannakakitak iti kayo, kinunak iti Espiritu: Nabigbigko a pinapakitam kaniak ti kayo a kapatgan iti amin.",
                "10": "Ket kinunana kaniak: Ania ti tarigagayam?",
                "11": "Ket kinunak kenkuana: Maammuak koma ti kaipapananna daytoy—ta nakisaoak kenkuana a kas makisasao iti maysa a tao; ta nakitak a kalanglangana ti tao; ngem nupay kasta, ammok nga isu ti Espiritu ti Apo; ket nakisao kaniak a kas iti pannakisao ti tao iti sabali.",
                "12": "Ket napasamak a kinunana kaniak: Kitaem! Ket kimmitaak a kas iti ikikitak kenkuana, ket saanko a nakita isuna; gapu ta nagpukawen isuna iti imatangko.",
                "13": "Ket napasamak a kimmitaak ket nakitak ti naindaklan a siudad ti Jerusalem, ken dagiti pay sabali a siudad. Ket naimatangak ti siudad ti Nazaret; ken iti siudad ti Nazaret naimatangak ti birhen, ket kasta la unay ti kinalinis ken kinapudawna.",
                "14": "Ket napasamak a nakitak ti langit a naglukat; ket bimmaba ti anghel ken nagtakder iti sangok; ket kinunana kaniak: Nephi, ania ti makitam?",
                "15": "Ket kinunak kenkuana: Maysa a birhen, a kapintasan ken kalinisan kadagiti amin a birhen.",
                "16": "Ket kinunana kaniak: Ammom kadi ti pannakipulapol ti Dios?",
                "17": "Ket kinunak kenkuana: Ammok nga ay-ayatenna dagiti annakna; nupay kasta, saanko nga ammo ti kaipapanan iti amin a banag.",
                "18": "Ket kinunana kaniak: Kitaem, ti birhen a naimatangam nga ina ti Anak ti Dios, iti nainlasagan a kasasaad.",
                "19": "Ket napasamak a naimatangak ti panangipanaw kenkuana ti Espiritu; ket kalpasan ti panangipanaw kenkuana ti Espiritu iti uneg ti sumagmamano a kanito, nagsao kaniak ti anghel, a kinunana: Kitaem!",
                "20": "Ket kimmitaak ket naimatangak manen ti birhen, a mangub-ubba ti maladaga.",
                "21": "Ket kinuna ti anghel kaniak: Kitaem ti Kordero ti Dios, wen, isu ti Anak ti Agnanayon nga Ama! Ammom kadin ti kaipapanan ti kayo a nakita ti amam?",
                "22": "Ket sinungbatak isuna, a kinunak: Wen, isu daytoy ti ayat ti Dios, a nagwaras kadagiti puso ti sangkataoan; gapuna, isu ti kangrunaan a matarigagayan iti amin a banag.",
                "23": "Ket kinasaonak, kinunana: Wen, ken isu ti kangrunaan a makaparag-o iti kaunggan.",
                "24": "Ket kalpasan ti panangibagana kadagitoy a balikas, kinunana kaniak: Kitaem! Ket kimmitaak, ket naimatangak ti Anak ti Dios nga agturong iti ayan dagiti annak ti tattao; ket nakitak ti adu a nagparintumeng a nagdaydayaw kenkuana.",
                "25": "Ket napasamak a nakitak a ti pagkaptan a landok, a nakita ti amak, ti balikas ti Dios, a nagturong iti ubbog ti nabiag a danum, wenno iti kayo ti biag; a dagitoy a danum ti mangibagi ti ayat ti Dios; ken kasta met a nakitak a ti kayo ti biag ti mangibagi iti ayat ti Dios.",
                "26": "Ket kinuna manen kaniak ti anghel: Kitaem ket imatangam ti pannakipulapol ti Dios!",
                "27": "Ket kinitak ken naimatangak ti Mannubbot iti lubong, a nasao ti amak; ket naimatangak met ti propeta a mangisagana iti dana a pagnaanna. Ket napan ti Kordero ti Dios kenkuana ket binuniaganna; ket kalpasan ti pannakabuniagna, naimatangak ti panaglukat ti langit, ket bimmaba ti Espiritu Santo manipud iti langit ket napan kenkuana a kalanglanga ti kalapati.",
                "28": "Ket naimatangak a napan nagserbi isuna kadagiti tattao, nga addaan iti bileg ken naindaklan a dayag; ket nagtitipon dagiti ummong a dumngeg kenkuana; ket naimatangak a pinapanawda kadakuada.",
                "29": "Ket naimatangak met dagiti sabali pay a sangapulo-ket-dua a simmursurot kenkuana. Ket napasamak nga inyadayo ida ti Espiritu manipud iti sangok, ket saanko idan a nakita.",
                "30": "Ket napasamak a nagsao manen ti anghel kaniak, a kinunana: Kitaem! Ket kimmitaak, ket naimatangak ti panaglukat manen ti langit, ket nakitak a bumabbaba dagiti anghel kadagiti annak ti tattao; ket nagserbida kadakuada.",
                "31": "Ket kinasaonak manen, a kinunana: Kitaem! Ket kimmitaak, ket naimatangak ti Kordero ti Dios makipinpinnulapol kadagiti annak ti tattao. Ket naimatangak ti ummong dagiti tattao a masaksakit, ken agsagsagaba iti nadumaduma a kita ti sakit, ken linukonan dagiti sairo ken dagiti dakes nga espiritu; ket nagsao ti anghel ken impakitana kaniak amin dagitoy a bambanag. Ket naagasanda babaen ti bileg ti Kordero ti Dios; ken napapanaw dagiti sairo ken narugit nga espiritu.",
                "32": "Ket napasamak a nagsao manen ti anghel kaniak, a kinunana: Kitaem! Ket kimmitaak ket naimatangak ti Kordero ti Dios, nga innala dagiti tattao; wen, kinedngan iti lubong ti Anak ti agnanayon a Dios; ket nakitak ken paneknekak.",
                "33": "Ket siak, ni Nephi, nakitak ti pannakaingatona iti krus ken napapatay gapu kadagiti basol ti lubong.",
                "34": "Ket kalpasan ti pannakapapatayna nakitak dagiti ummong iti daga, a naguummong a sangsangkamaysa a mangbusor kadagiti apostol ti Kordero; ta kastoy ti awag ti anghel ti Apo kadagiti sangapulo-ket-dua.",
                "35": "Ket nagtitipon dagiti ummong iti daga; ket naimatangak nga addada iti dakkel ken nalawa a pasdek, a kas iti pasdek a nakita ti amak. Ket kinasaonak manen ti anghel ti Apo, a kinunana: Immatangam ti lubong ken ti siribna daytoy; wen, immatangam a nagkaykaysa ti balay ti Israel a manglaban kadagiti sangapulo ket dua nga apostol ti Kordero.",
                "36": "Ket napasamak a nakitak ken paneknekkak a ti dakkel ken nalawa a pasdek ti pagtangsit ti lubong; ket natnag daytoy, ket nakaro unay ti pannakatnagna. Ket kinasaonak manen ti anghel ti Apo, a kinunana: Kastanto ti pannakadadael ti amin a pagilian, puli, pagsasao, ken tattao a mangbusor kadagiti sangapulo-ket-dua nga apostol ti Kordero."
            },
            "12": {
                "1": "Ket napasamak a kinuna ti anghel kaniak: Kitaem, ken imatangam ti kaputotam, ken kasta met ti kaputotan dagiti kakabsatmo a lallaki. Ket kimmitaak ken naimatangak ti naikari a daga; ken naimatangak dagiti ummong ti tattao, wen, a kas iti kaadu ti darat iti baybay.",
                "2": "Ket napasamak a naimatangak a nagtitipon dagiti ummong a makigubat, ti maysa maibusor iti sabali; ket naimatangak dagiti gubat, ken dagiti sayangguseng ti gubgubat, ken dagiti nakaro a pannakapapatay iti espada kadagiti tattao.",
                "3": "Ket napasamak a naimatangak ti adu a henerasion a limmabas, babaen ti wagas dagiti gubat ken panagsusupanget iti daga; ket naimatangak ti adu a siudad, wen, uray pay saanko a binilang ida.",
                "4": "Ket napasamak a nakakitaak iti nasipnget nga angep iti rabaw ti naikari a daga; ken nakitak dagiti kimat, ken nangngegko dagiti gurruod, ken dagiti ginggined, ken amin a kita ti makariribuk nga arimbangaw; ken nakitak ti daga ken dagiti bato, a nagrengngat; ken nakitak ti pannakareggaay dagiti bantay; ken nakitak dagiti kapatagan ti daga, a nawarawara; ken nakitak ti adu a siudad a limned; ken adu ti nakitak a napuoran; ken adu ti nakitak a natuang iti daga, gapu iti nasao a ginggined.",
                "5": "Ket napasamak kalpasan ti pannakakitak kadagitoy a bambanag, a nakitak ti nasipnget a sengngaw, a nagpukaw iti rabaw ti daga; ket kitaen, nakitak dagiti ummong a saan a natuang gapu kadagiti nakaro ken nakaam-ames a panangukom ti Apo.",
                "6": "Ket nakitak ti panaglukat ti langit, ken ti ibababa ti Kordero ti Dios manipud iti langit; ket bimmaba ken impakitana ti bagina kadakuada.",
                "7": "Ken nakitak met ken paneknekak a bimmaba ti Espiritu Santo kadagiti sabali pay a sangapulo-ket-dua; ket inordenan ida ti Dios, ken napilida.",
                "8": "Ket nagsao ti anghel kaniak, a kinunana: Immatangam dagiti sangapulo ket dua a disipulo ti Kordero, a napili nga agserbi iti kaputotam.",
                "9": "Ket kinunana kaniak: Malagipmo kadi dagiti sangapulo ket dua nga Apostol ti Kordero? Kitaen isudanto ti mangukom kadagiti sangapulo ket dua a tribu ti Israel; gapuna, isudanto ti mangukom kadagiti sangapulo ket dua a ministro ti kaputotam; gapu ta maibilangka iti balay ti Israel.",
                "10": "Ket dagitoy sangapulo ket dua a ministro a makitkitam ti mangukomto iti kaputotam. Ket, kitaen, nalintegdanto iti agnanayon; ta gapu iti pammatida iti Kordero ti Dios mapapudawto dagiti kawesda babaen iti darana.",
                "11": "Ket kinuna ti anghel kaniak: Kitaem! Ket kimmitaak, ket naimatangak dagiti tallo a henerasion a pimmusay a sililinteg; ket puraw dagiti kawesda a kas iti Kordero ti Dios. Ket kinuna ti anghel kaniak: Naaramid a puraw dagitoy babaen iti dara ti Kordero, gapu iti pammatida kenkuana.",
                "12": "Ket siak, ni Nephi, nakitak met iti adu kadagiti maikapat a henerasion a pimmusay a sililinteg.",
                "13": "Ket napasamak a nakitak ti panagtitipon dagiti ummong iti daga.",
                "14": "Ket kinuna ti anghel kaniak: Adtoy ti kaputotam, ken kasta met ti kaputotan dagiti kakabsatmo a lallaki.",
                "15": "Ket napasamak a kimmitaak ken naimatangak dagiti tattao ti kaputotak a naguummong a sangkamaysa a maibusor iti kaputotan dagiti kabsatko; ket nagtitiponda a sangkamaysa a makigubat.",
                "16": "Ket nagsao ti anghel kaniak, a kinunana: Immatangam ti ubbog ti narugit a danum a nakita ti amam; wen, uray pay iti karayan nga insaona; ket dagiti tukotna isu iti tukot ti impierno.",
                "17": "Ket dagiti pannulisog ti sairo dagiti nasipnget nga angep, a mangbulsek kadagiti mata, ken mangpatangken kadagiti puso dagiti annak ti tattao, ket mangiturong kadakuada kadagiti nalawa a kalsada, tapno matay ken mapukawda.",
                "18": "Ket ti dakkel ken nalawa a pasdek, a nakita ti amam, ti awan kaes-eskanna nga arapaap ken pagtangtangsit dagiti annak ti tattao. Ket pinagsisina ida ti dakkel ken nakaam-amak a dan-aw; wen, uray pay ti balikas ti linteg ti Agnanayon a Dios, ken ti Mesias a Kordero ti Dios, nga isu ti paneknekan ti Espiritu Santo, manipud iti punganay ti lubong agingga ita a panawen, ken manipud ita a panawen nga agtultuloy ken awan patinggana.",
                "19": "Ket bayat ti panangisao ti anghel kadagitoy a balikas, naimatangak ken nakitak a nakisinnupanget ti kaputotan dagiti kakabsatko iti kaputotak, kas maibatay iti balikas ti anghel; ket gapu iti kinamanagpannakkel ti kaputotak, ken dagiti pannulisog ti sairo, naimatangak a pinarmek ti kaputotan ti kakabsatko dagiti tattao ti kaputotak.",
                "20": "Ket napasamak a naimatangak, ken nakitak a pinarmek dagiti tattao ti kaputotan dagiti kakabsatko ti kaputotak; ket nagtultuloy nga immaduda a naiwaras iti rabaw ti daga.",
                "21": "Ket nakitak ida a naguummong a sangsangkamaysa; ket nakitak dagiti gubat ken dagiti sayangguseng iti gubgubat kadakuada; ket nakitak ti adu a henerasion a pimmusay kadagiti gubat ken sayangguseng ti gubgubat.",
                "22": "Ket kinuna ti anghel kaniak: Kitaen kumapoyto ti pammatida.",
                "23": "Ket napasamak a naimatangak, kalpasan iti panagkapsut ti pammatida a nagbalinda a nangisit, ken naalas, ken narugit a tattao, napeklan ti kinasadut ken amin a kita ti nakaal-alas nga aramid."
            },
            "13": {
                "1": "Ket napasamak a kinasaonak ti anghel, a kinunana: Kitaen! Ket kimmitaak ken nakitak dagiti adu a pagilian ken pagarian.",
                "2": "Ket kinuna ti anghel kaniak: Ania ti nakitam? Ket kinunak: Nakitak ti adu a pagilian ken pagarian.",
                "3": "Ket kinunana kaniak: Dagitoy ti pagilian ken pagarian dagiti Gentil.",
                "4": "Ket napasamak a nakitak kadagiti pagilian dagiti Gentil ti pannakabukel ti nabileg a simbaan.",
                "5": "Ket kinuna ti anghel kaniak: Kitaen ti pannakabukel ti simbaan a kakaruan a makarimon ngem iti amin a sabsabali a simbaan, a nangpapatay kadagiti santo ti Dios, wen, ken nangparparigat kadakuada ken nangpungo kadakuada, ken insangolda ida iti sangol a landok, ken iturongna ida iti pannakaadipen.",
                "6": "Ket napasamak a nakitak daytoy nabileg ken makarimon a simbaan; ket nakitak a ti sairo ti nangbangon kadaytoy.",
                "7": "Ken nakakitaak met iti balitok, ken pirak, ken dagiti seda, ken dagiti nalabaga a lupot, ken napulido ti pannakaabelna a lino, ken amin a kita ti napapateg a lupot; ken nakitak ti adu a balangkantis.",
                "8": "Ket nagsao ti anghel kaniak, a kinunana: Immatangam ti balitok, ken ti pirak, ken dagiti seda, ken dagiti nalabaga a lupot, ken ti napulido ti pannakaabelna a lino, ken ti napateg a lupot, ken dagiti balangkantis, ti tarigagay daytoy nabileg ken makarimon a simbaan.",
                "9": "Ken kasta met a dinadaelda dagiti santo ti Dios gapu iti dayaw iti lubong, ken nangitunda iti pannakaadipenda.",
                "10": "Ket napasamak a kimmitaak ken nakitak ti adu a danum; ket namagsina kadagiti Gentil manipud iti kaputotan dagiti kakabsatko.",
                "11": "Ket napasamak a kinuna ti anghel kaniak: Kitaen ti pungtot ti Dios a naiturong iti kaputotan dagitti kakabsatmo.",
                "12": "Ket kimmitaak ket nakitak ti maysa a lalaki kadagiti Gentil, a naisina manipud iti kaputotan dagiti kakabsatko babaen iti adu a danum; ket naimatangak ti Espiritu ti Dios, a bimmaba ken namagtignay iti lalaki; ket nagdaliasat isuna iti adu a danum, aginggana a nakadanun kadagiti kaputotan dagiti kakabsatko, nga adda iti naikari a daga.",
                "13": "Ket napasamak a naimatangak ti Espiritu ti Dios, a timmulong kadagiti sabsabali a Gentil; ket nakaruk-at da iti pannakaadipen, kadagiti adu a danum.",
                "14": "Ket napasamak a nakitak ti adu nga ummong dagiti Gentil iti naikari a daga; ket nakitak ti pungtot ti Dios, iti kaputotan dagiti kakabsatko; ket naiwaraswarasda kadagiti Gentil ken nadusada.",
                "15": "Ket nakitak ti Espiritu ti Apo, nga adda kadagiti Gentil, ket rimmang-ayda ken nagun-odda ti daga a tawidda; ket nakitak a napudawda, ken kasta unay ti linis ken pintasda, a kas kadagiti tattaok sakbay ti pannakapapatayda.",
                "16": "Ket napasamak a siak, ni Nephi, nakitak a nagpakumbaba iti Apo dagiti Gentil a nakaruk-at iti pannakaadipen; ket ti bileg ti Apo addaan kadakuada.",
                "17": "Ket nakitak a naguummong dagiti nagtaundanda a Gentil kadagiti danum, ken iti pay daga, tapno makigubat kadakuada.",
                "18": "Ket nakitak nga adda kadakuada ti bileg ti Dios, ken kasta met nga addaan ti pungtot ti Dios kadagiti nagkaykaysa a makigubat kontra kadakuada.",
                "19": "Ket siak, ni Nephi, nakitak nga insalakan ti bileg ti Dios dagiti Gentil a nakaruk-at iti pannakaadipen kadagiti ima ti amin a sabsabali a pagilian.",
                "20": "Ket napasamak a siak, ni Nephi, nakitak a rimmang-ayda iti daga; ket nakitak ti libro, nga iggem ti sumagmamano kadakuada.",
                "21": "Ket kinuna ti anghel kaniak: Ammom kadi ti kaipapanan ti libro?",
                "22": "Ket kinunak kenkuana: Diak ammo.",
                "23": "Ket kinunana: Kitaen nagtaud daytoy iti ngiwat ti maysa a Hudio. Ket siak, ni Nephi, nakitak daytoy; ket kinunana kaniak: Ti libro a makitkitam isu ti kasuratan dagiti Hudio, a naglaon iti katulagan ti Apo, nga inaramidna iti balay ti Israel; ken naglaon pay iti adu a padto dagiti nasantuan a propeta; ken kasuratan daytoy a kas kadagiti naikitikit kadagiti pinanid a gambang, nupay saan unay nga adu; ngem nupay kasta, naglaonda iti katulagan ti Apo, nga inaramidna iti balay ti Israel; gapuna, dakkel ti pategna kadagiti Gentil.",
                "24": "Ket kinuna ti anghel ti Apo kaniak: Naammuamon a nagtaud ti libro iti ngiwat ti maysa a Hudio; ket no nagtaud iti ngiwat ti maysa a Hudio linaonna ti pakabuklan ti ebanghelio ti Apo, a pinaneknekan dagiti sangapulo ket dua nga apostol; pinaneknekkanda a mayannurot iti kinapudno nga adda iti Kordero ti Dios.",
                "25": "Gapuna, maitedto dagitoy a banag a nadarisay manipud kadagiti Hudio para kadagiti Gentil, kas mayannurot iti kinapudno nga adda iti Dios.",
                "26": "Ket kalpasan ti pannakaited babaen dagiti sangapulo ket dua nga apostol ti Kordero, manipud kadagiti Hudio mapan kadagiti Gentil, makitam ti pannakabukel ti nabileg ken makarimon a simbaan, a kakaruan a makarimon iti amin a sabsabali a simbaan; ta kitaen, adu ti inikkatda a nalawag ken napateg a paset ti ebanghelio ti Kordero; ken adu pay ti inikkatda iti katulagan ti Apo.",
                "27": "Ket inaramidda amin dagitoy tapno padaksen iti umno a wagas ti Apo, tapno bulsekenda dagiti mata ken patangkenenda ti puspuso dagiti annak ti tattao.",
                "28": "Ket ita, makitam a kalpasan a nakadanon daytoy a libro babaen ti nabileg ken makarimon a simbaan, nga adu ti nalawag ken napateg a bambanag a naikkat iti libro, nga isu ti libro ti Kordero ti Dios.",
                "29": "Ket kalpasan a naikkat dagitoy a nalawag ken napateg a banag naipasa dagitoy kadagiti amin a pagilian dagiti Gentil; ket kalpasan ti pannakaipasana kadagiti amin a pagilian dagiti Gentil, wen, uray pay iti ballasiw ti adu a danum a nakakitaam kadagiti Gentil a nakaruk-at iti pannakaadipenda, nakitam—a gapu kadagiti adu a nalawag ken napateg a bambanag a naikkat iti libro, a nalawag a maawatan dagiti sangkataoan, a mayannurot iti kinalawag nga adda iti Kordero ti Dios—gapu kadagitoy a banag a naikkat iti ebanghelio ti Kordero, kasta unay ti kaadu ti naitublak, wen, addaan iti nakaro a bileg ni Satanas a mangrimbaw kadakuada.",
                "30": "Nupay kasta, makitam a dagiti Gentil a nakaruk-at iti pannakaadipen, ken naitan-ok babaen iti bileg ti Dios kadagiti amin a dadduma a pagilian, iti rabaw ti daga a napili kadagiti amin a dadduma a daga, nga isu ti daga nga intulag ti Apo Dios iti amam a tagikuaento dagiti kaputotanna a daga a tawidda; gapuna, makitayo a saan nga ipalubos ti Apo a Dios a mamimpinsan a dadaelen dagiti Gentil ti panaglaok dagiti kaputotam, nga adda kadagiti kakabsatmo.",
                "31": "Ken saannanto nga ipalubos a dadaelen dagiti Gentil ti kaputotan dagiti kakabsatmo.",
                "32": "Ken saanto nga ipalubos ti Apo a Dios nga agnanayon nga agtalinaed dagiti Gentil iti nakaam-amak a kasasaad ti kinabulsek, a makitam a kasasaadda, gapu ti nalawag ken dagiti kapatgan a paset ti ebanghelio ti Kordero nga inlemmeng dayta makarimon a simbaan, a nakitayo ti pannakabukelna.",
                "33": "Gapuna, kinuna ti Kordero ti Dios: Kaasiakto dagiti Gentil, iti isasarungkar dagiti natda iti balay ti Israel iti naindaklan a panangukom.",
                "34": "Ket napasamak a nagsao kaniak ti anghel ti Apo, a kinunana: Kitaen, kinuna ti Kordero ti Dios, kalpasan ti isasarungkarko kadagiti natda iti balay ti Israel—ket kaputotan ti amam daytoy kunak a natda—gapuna, kalpasan ti isasarungkarko kadakuada iti panangukom, ken ti panangparigat kadakuada babaen iti ima dagiti Gentil, ken ti kasta unay a pannakaitublak dagiti Gentil, gapu iti adu a nalawag ken napateg a paset ti ebanghelio ti Kordero nga inlemmeng dayta makarimon a simbaan, nga ina dagiti balangkantis, kinuna ti Kordero—kaasiakto dagiti Gentil iti dayta nga aldaw, isu nga ipakaammokto kadakuada, iti bukodko a bileg, ti kaaduanna iti ebangheliok, a nalawag ken napategto, kinuna ti Kordero.",
                "35": "Ta, kitaen, kinuna ti Kordero: Agpakitaakto kadagiti kaputotam, ta isuratdanto ti adu a banag nga isurokto kadakuada, a nalawag ken napateg; ket kalpasan ti pannakadadael dagiti kaputotam ken mapukawanda iti pammati, kasta met ti kaputotan dagiti kakabsatmo, kitaen, mailemmengto dagitoy a banag, a dumtengto kadagiti Gentil, babaen ti sagut ken bileg ti Kordero.",
                "36": "Ket kadakuada maisuratto ti ebangheliok, kinuna ti Kordero, ken ti pundasionko ken pakaisalakanak.",
                "37": "Ket nagasat dagiti agregget a mangbangon iti Zionko iti dayta nga aldaw, ta maitedto kadakuada ti sagut ken bileg ti Espiritu Santo; ket maitag-aydanto iti maudi nga aldaw no makaibturda agingga iti panungpalan, ket maisalakandanto iti awan inggana a pagarian ti Kordero; ket asino man a mangiwaragawag iti kappia, wen, damdamag iti naindaklan a rag-o, anian a nagpintasdanto kadagiti bantay.",
                "38": "Ket napasamak a naimatangak dagiti natda iti kaputotan dagiti kakabsatko, kasta met ti libro ti Kordero ti Dios, a nagtaud manipud iti ngiwat ti Hudio, a nagtaud manipud kadagiti Gentil para kadagiti natda iti kaputotan dagiti kakabsatko.",
                "39": "Ket kalpasan ti pannakaiyeg daytoy kadakuada naimatangak dagiti sabali a libro, a naiyeg babaen ti bileg ti Kordero, manipud kadagiti Gentil para kadakuada, para iti panangallukoy dagiti Gentil ken dagiti natda iti kaputotan dagiti kakabsatko, ken kasta met dagiti Hudio a naiwaraswaras iti amin a rabaw ti daga, a dagiti kasuratan ti propeta ken dagiti sangapulo ket dua nga apostol ket pudno.",
                "40": "Ket nagsao ti anghel kaniak, a kinunana: Dagitoy maudi a kasuratan, a nakitam kadagiti Gentil, ti mangpatalgedto iti kinapudno ti immuna, nga adda kadagiti sangapulo ket dua nga apostol ti Kordero, ket ipakaammodanto dagiti nadalus ken napateg a banag a naikkat kadagitoy; ken maipakaammonto kadagiti amin a puli, pagsasao, ken tattao, a ti Kordero ti Dios ti Anak ti Agnanayon nga Ama, ken ti Mangisalakan iti lubong; a nasken nga umasideg amin kenkuana dagiti tattao, wenno saandanto a maisalakan.",
                "41": "Ket nasken nga umay dagitoy kas mayannatup kadagiti balikas a mapatalgedto babaen iti ngiwat ti Kordero; ket maammuanto kadagiti kasuratan dagiti kaputotam dagiti balikas ti Kordero, kasta met kadagiti kasuratan dagiti sangapulo ket dua nga apostol ti Kordero; gapuna a daytoy a dua ti mapatalgedto kas maymaysa; gapu ta adda maymaysa a Dios ken maymaysa a Pastor iti intero a daga.",
                "42": "Ket dumtengto ti panawen nga agpakitanto isuna kadagiti amin a pagilian, nga agpadpada kadagiti Hudio ken kasta met kadagiti Gentil; ket kalpasan ti panagpakitana kadagiti Hudio ken kasta met kadagiti Gentil, kalpasanna agpakitanto met kadagiti Gentil ken kasta met kadagiti Hudio, ket ti maudi umunanto, ken ti umuna maudinto."
            },
            "14": {
                "1": "Ket mapasamakto, a no imdenganto dagiti Gentil ti Kordero ti Dios iti dayta nga aldaw a panagpakitananto kadakuada iti balikas, kasta met iti bileg, iti tunggal aramid, ken ti pannakaikkat dagiti lappedda—",
                "2": "Ket saanda a patangkenen dagiti pusoda a maibusor iti Kordero ti Dios, maibilangdanto kadagiti kaputotan ti amam; wen, maibilangdanto kadagiti balay ti Israel; ket nagasatdanto a tattao iti naikari a daga iti agnanayon; ket saandanton a maiturong iti pannakaadipen; ket saanton a malaokan ti sabali a tattao ti balay ti Israel.",
                "3": "Ket dayta nauneg nga abut, a kinali para kadakuada ti nabileg ken makarimon a simbaan, a binangon ti sairo ken dagiti annakna, tapno maiturongna iti impierno dagiti kararua dagiti tattao—wen, dayta nauneg nga abut a nakali a pakadadaelan dagiti tattao ket mapunnonto kadagiti nangkali iti daytoy, nga agbalin a naan-anay a pakadadaelanda, kinuna ti Kordero ti Dios; saan daytoy a pakadadaelan ti kararua, malaksid iti pannakaipuruak daytoy iti impierno nga awan ti patinggana.",
                "4": "Ta kitaen, mayannurot daytoy iti pannakaadipen ti sairo, ken mayannurot pay iti linteg ti Dios, kadagiti agaramid iti kinadakes ken kinaalas kenkuana.",
                "5": "Ket napasamak a nagsao ti anghel kaniak, a ni Nephi, a kinunana: Naimatangam a no agbabawi dagiti Gentil nasayaatto kadakuada; ken ammom met ti maipanggep kadagiti katulagan ti Apo iti balay ti Israel; ken nangngegmo met a dagiti saan nga agbabawi nasken a mapukaw.",
                "6": "Ngarud, kaasinto pay dagiti Gentil no kasta a patangkenenda dagiti pusoda a maibusor iti Kordero ti Dios.",
                "7": "Ta umayto ti panawen, kinuna ti Kordero ti Dios, nga agaramidakto iti naindaklan ken nakaskasdaaw nga aramid kadagiti annak ti tattao; aramid a mataginayonto, uray aniaman a panirigam—uray pay iti pannakaallukoy kadakuada iti kappia ken agnanayon a biag, wenno iti pannakapabus-oyda iti kinatangken dagiti pusoda ken ti kinabulsek ti pampanunotda a pakaiturongan iti pannakaadipen, ken iti pay pannakadadaelda, pada-pada a temporal ken naespirituan, a mayannurot iti pannakaadipen ti sairo, a nasaokon.",
                "8": "Ket napasamak a kalpasan ti panangibaga ti anghel kadagitoy a balikas, kinunana kaniak: Malagipmo kadi dagiti katulagan ti Ama iti balay ti Israel? Kinunak kenkuana, Wen.",
                "9": "Ket napasamak a kinunana kaniak: Kitaem, ket imatangam dayta nabileg ken makarimon a simbaan, nga ina dagiti naalas nga aramid, a binangon ti sairo.",
                "10": "Ket kinunana kaniak: Kitaen, dua laeng dagiti simbaan: maysa ti simbaan ti Kordero ti Dios, ken ti sabali isu ti simbaan ti sairo; gapuna, asino man a saan a kameng iti simbaan ti Kordero ti Dios ket kameng dayta nabileg a simbaan, nga ina dagiti makarimon nga aramid; ket isu ti balangkantis iti amin a daga.",
                "11": "Ket napasamak a kimmitaak ket naimatangak ti balangkantis iti amin a daga, ket nakatugaw isuna iti adu a dandanum; ket addaan isuna ti turay iti amin a dagdaga, iti amin a pagilian, puli, pagsasao, ken tattao.",
                "12": "Ket napasamak a naimatangak ti simbaan ti Kordero ti Dios, ket ti bilang ti kamengna bassit, gapu iti kinadakes ken makarimon nga aramid ti balangkantis a nakatugaw iti adu a dandanum; nupay kasta, naimatangak a ti simbaan ti Kordero, nga isu dagiti santo ti Dios, nga addada met iti rabaw ti amin a daga; ket bassit ti masakupanda iti rabaw ti daga, gapu iti kinadakes ti nabileg a balangkantis a nakitak.",
                "13": "Ket napasamak a naimatangak a pinagtitipon ti nabileg nga ina dagiti naalas nga aramid dagiti ummong iti rabaw ti amin a dagdaga, iti amin a pagilian dagiti Gentil, a makiranget iti Kordero ti Dios.",
                "14": "Ket napasamak a siak, ni Nephi, naimatangak ti bileg ti Kordero ti Dios, a bimmaba kadagiti santo ti simbaan ti Kordero, ken kadagiti natulagan a tao ti Apo, a naiwaraswaras iti rabaw ti amin a daga; ket naarmasanda ti kinalinteg ken addaanda iti nadayag a bileg ti Dios.",
                "15": "Ket napasamak a naimatangak a naibuyat ti pungtot ti Dios iti dayta nabileg ken makarimon a simbaan, isu nga naaddaan kadagiti gubat ken sayangguseng ti gubgubat kadagiti amin a pagilian ken agkakabagian iti daga.",
                "16": "Ket gapu ta nangrugi dagiti gubat ken dagiti sayangguseng ti gubgubat kadagiti amin a pagilian a kameng ti ina dagiti kinarimon, nagsao ti anghel kaniak, a kinunana: Kitaen, agpaay ti pungtot ti Dios iti ina dagiti balangkantis; ket kitaen, makitam amin dagitoy a banag—",
                "17": "Ket inton dumteng ti aldaw a maibukbok ti pungtot ti Dios iti ina dagiti balangkantis, nga isu ti nabileg ken makarimon a simbaan iti amin a daga, a binangon ti sairo, ket, iti dayta nga aldaw, mangruginto ti aramid ti Ama, iti panangisagana iti wagas ti panangipatungpal dagiti katulaganna, nga inaramidna kadagiti taona iti balay ti Israel.",
                "18": "Ket napasamak a nagsao ti anghel kaniak, a kinunana: Kitaen!",
                "19": "Ket kimmitaak ket nakitak ti maysa a lalaki, ket nakakawes isuna iti puraw a roba.",
                "20": "Ket kinuna ti anghel kaniak: Kitaen ti maysa kadagiti sangapulo ket dua nga apostol ti Kordero.",
                "21": "Kitaen, makitananto ken isuratnanto ti natda kadagitoy a banag; wen, ken kasta met dagiti banag a napasamaken.",
                "22": "Ken isuratnanto met ti maipanggep iti panungpalan ti lubong.",
                "23": "Gapuna, nalinteg ken pudno dagiti banag nga isuratnanto; ket kitaen naisuratda iti libro a naimatangam nga agtaud iti ngiwat ti Hudio; ket iti kanito a nagtaudda iti ngiwat ti Hudio, wenno, iti kanito a nagtaud ti libro iti ngiwat ti Hudio, nalawag ken umiso dagiti banag a naisurat, ken kapatgan ken nalaka a maawatan ti amin a tao.",
                "24": "Ken kitaen, dagiti banag nga isuratto daytoy nga apostol ti Kordero ket dagiti banag a nakitamon; ket kitaen, makitamto dagiti natda.",
                "25": "Ngem saanmonto nga isurat dagiti makitam pay a sumarsaruno; ta naordenanen ti Apo a Dios ti apostol ti Kordero ti Dios a mangisuratto kadagitoy.",
                "26": "Ken kasta met kadagiti sabsabali idi, a nangipakita kadakuada dagiti amin a banag, ket naisuratdan dagitoy; ket nairikepdan dagitoy tapno mairuardanto nga addaan kinatarnaw, a mayannurot iti kinapudno nga adda iti Kordero, iti naikeddeng a panawen ti Apo, iti balay ti Israel.",
                "27": "Ket siak, ni Nephi, nangngegko ken paneknekak a ti nagan ti apostol ti Kordero ket Juan, kas maibatay iti balikas ti anghel.",
                "28": "Ket kiaten, siak, ni Nephi, naparitanak a mangisurat iti nabati kadagiti banag a nakitak ken nangngegko; gapuna napnekakon kadagiti banag nga insuratko; ket bassit a paset laeng dagiti banag a nakitak ti insuratko.",
                "29": "Ket paneknekak a nakitak dagiti banag a nakita ti amak, ket ti anghel ti Apo ti nangipakaamo dagitoy kaniak.",
                "30": "Ket ita gibusakon ti panagsaok iti maipanggep kadagiti banag a nakitak bayat ti panangituray kaniak ti espiritu; ket no saan a naisurat amin dagiti banag a nakitak, dagiti banag nga insuratko ket pudno. Ket kastan. Amen."
            },
            "15": {
                "1": "Ket napasamak a kalpasan a siak, ni Nephi, inturayannak ti espiritu, ket nakitak amin dagitoy a banag, nagsubliak iti tolda ti amak.",
                "2": "Ket napasamak a naimatangak dagiti kakabsatko, ket nagsisinnupiatanda ti maipanggep kadagiti bambanag nga imbaga ti amak kadakuada.",
                "3": "Ta agpayso nga adu a napateg a bambanag ti imbagana kadakuada, a narigat a maawatan, malaksid no agsaludsod ti tao iti Apo; ket gapu ta natangken ti panagpuspusoda, ngarud saanda a nagtalek iti Apo a kas rebbengenda.",
                "4": "Ket ita siak, ni Nephi, nagladingitak gapu iti kinatangken ti pusoda, ken kasta met, a gapu kadagiti banag a nakitak, ken naammuak a nasken dagitoy a saan a maliklikan a mapasamak gapu iti kinadakes unay dagiti annak ti tattao.",
                "5": "Ket napasamak a naparmekak gapu iti panagrigrigat, gapu ta imbilangko dagiti bukodko a panagrigrigat iti amin, gapu iti pannakadadael dagiti tattaok, ta naimatangak ti pannakadadaelda.",
                "6": "Ket napasamak a kalpasan ti pannakaisubli ti pigsak kinasaok dagiti kakabsatko, tinarigagayak a maammuan kadakuada ti rason iti panagsisinnuppiatda.",
                "7": "Ket kinunada: Kitaen, saanmi a maawatan dagiti balikas nga imbaga ti amatayo maipanggep kadagiti gagangay a sanga ti kayo ti olibo, ken ti maipanggep kadagiti Gentil.",
                "8": "Ket kinunak kadakuada: Nagsaludsodkayo kadin iti Apo?",
                "9": "Ket kinunada kaniak: Saan pay; ta awan ti kasta nga impakpakaammo kadakami ti Apo.",
                "10": "Kitaen, kinunak kadakuada: Apay kadi a saankayo nga agtungpal kadagiti bilin ti Apo? Kasano a mapukawkayonto, gapu iti kinatangken ti panagpuspusoyo?",
                "11": "Saanyo kadi a malagip dagiti bambanag nga imbaga ti Apo?—No saanyo a patangkenen dagiti puspusoyo, ken agkiddawkayo kaniak a sipapammati, a mamatikayo a maawatyonto, nga addaan iti kinaregta a mangtungpal kadagiti bilinko, sigurado maipakaammonto dagitoy a banag kadakayo.",
                "12": "Kitaen, ibagak kadakayo, a naiyarig ti balay ti Israel iti kayo ti olibo, babaen ti Espiritu ti Apo nga adda iti amatayo; ken kitaen saantayo kadi a naisina iti balay ti Israel, ken saan kadi a sanganatayo ti balay ti Israel?",
                "13": "Ket ita, ti banag a kayat a sawen ti amatayo maipanggep iti pannakaisulbong dagiti gagangay a sanga babaen ti pakabuklan dagiti Gentil, isu, nga kadagitinto ud-udina nga aldaw, inton mapukawen ti pammati dagiti kaputotantayo, wen, iti uneg ti adu a tawen, ken adu a kaputotan kalpasan ti panangipakitanto ti Mesias iti bagina kadagiti annak ti tattao, isunton ti pannakaited kadagiti Gentil ti pakabuklan ti ebanghelio ti Mesias kadagiti Gentil, ket manipud kadagiti Gentil maiyallatiwto kadagiti natda iti kaputotantayo—",
                "14": "Ket iti dayta nga aldaw maammuandanto dagiti natda ti kaputotantayo a kamengda iti balay ti Israel, ken isuda dagiti natulagan a tao ti Apo; ket maammuanda ken dumtengto ti pannakaammoda dagiti kapupuonanda, ken kasta met iti pannakaammoda iti ebanghelio ti Mannubbotda, nga impaayna kadagiti ammada; gapuna, dumtengto ti pannakaammoda iti Mannubbotda ken ti tunggal paset ti doktrinana, tapno ammoda no kasano ti yaasidegda kenkuana ket maisalakanda.",
                "15": "Ket kalpasanna, iti dayta nga aldaw didanto kadi agrag-o ken agdaydayaw iti agnanayon a Diosda, ti pundasion ken pakaisalakananda? Wen, iti dayta nga aldaw, didanto kadi umawat iti pigsa ken pannaraon manipud iti pudno a lanut? Wen, saandanto kadi sumurot iti pudno a pagaponan ti Dios?",
                "16": "Kitaen, kunak kadakayo, Wen; maipalagipdanto manen kadagiti kameng iti balay ti Israel; maisulbongto ida, a kas maysa a gagangay a sanga ti kayo ti olibo, iti pudno a kayo ti olibo.",
                "17": "Ket daytoy ti kayat a sawen ti amatayo; ket kayatna a sawen a saanto a mapasamak daytoy agingga iti kalpasan ti panangwarawara kadakuada dagiti Gentil; ken kayatna a sawen a mapasamakto babaen iti wagas dagiti Gentil, tapno maipakitanto ti Apo ti bilegna kadagiti Gentil, nga isu ti agpayso a gapuna a supringento isuna dagiti Hudio, wenno iti balay ti Israel.",
                "18": "Gapuna, saan laeng a ti amatayo ti nagsarita maipapan iti kaputotantayo, ngem kasta met iti amin nga adda iti balay ti Israel, ta itudtudona ti katulagan a matungpalto iti ud-udina nga al-aldaw; ti katulagan nga inaramid ti Apo iti amatayo a ni Abraham, a kinunana: Babaen iti kaputotam mabendisionanto dagiti amin nga puli iti daga.",
                "19": "Ket napasamak a siak, ni Nephi, adu ti imbagak kadakuada maipanggep kadagitoy a banag; wen, imbagak kadakuada ti maipanggep iti pannakaisubli dagiti Hudio kadagiti ud-udina nga al-aldaw.",
                "20": "Ket insalaysayko manen kadakuada dagiti balikas ni Isaias, a nagsao maipanggep ti pannakaisubli dagiti Hudio, wenno iti balay ti Israel; ket kalpasan ti pannakaisublida saandanton a mailaok kadagiti sabali a tattao, wenno mawarawara manen. Ket napasamak nga adu ti imbagak kadagiti kakabsatko, isu a nagtalnada ken nagpakumbabada iti Apo.",
                "21": "Ket napasamak a nagsaoda manen kaniak, a kinunada: Ania ti kaipapanan daytoy a banag a nakita ti amatayo iti tagtagainep? Ania ti kaipapanan ti kayo a nakitana?",
                "22": "Ket kinunak kadakuada: Isu ti mangibagi iti kayo ti biag.",
                "23": "Ket kinunada kaniak: Ania ti kaipapanan ti pagkaptan a landok a nakita ti amatayo, nga agturong iti kayo?",
                "24": "Ket kinunak kadakuada nga isu daytoy ti balikas ti Dios; ket asino man nga agdengngeg iti balikas ti Dios, ken kumpet a naimbag iti daytoy, saandanto a mapukaw; kasta met a saandanto a maparmek kadagiti sulisog ken dumardarang a pana ti kabusor a pakabulsekanda a mangiturong kadakuada iti pannakadadael.",
                "25": "Gapuna, siak, ni Nephi, ginutigotko ida nga imdenganda ti balikas ti Apo; wen, ginutigotko ida iti amin a kabaelan ti kararuak, ken amin a paglaingan nga adda kaniak, tapno imdenganda ti balikas ti Dios ken kanayon a lagipenda a tungpalen dagiti bilinna iti amin a bambanag.",
                "26": "Ket kinunada kaniak: Ania ti kaipapanan ti karayan ti danum a nakita ti amatayo?",
                "27": "Ket kinunak kadakuada a ti danum a naimatangan ti amak isu ti kinarugit; ket kasta unay ti pakaseknan ti panangpanpanunotna kadagiti dadduma a banag ta saanna a nakita ti kinarugit ti danum.",
                "28": "Ket kinunak kadakuada a daytoy ket maysa a nakaam-amak a dan-aw, a namagsina kadagiti dakes manipud iti kayo ti biag, ken manipud pay kadagiti santo ti Dios.",
                "29": "Ket kinunak kadakuada a daytoy ti mangibagi iti nakaam-amak nga impierno, nga imbaga kaniak ti anghel a naisagana para kadagiti nadangkes.",
                "30": "Ket kinunak kadakuada a nakita met ti amami a pinaglasin ti linteg ti Dios dagiti dakes kadagiti nalinteg; ken ti raniagna kaarni ti raniag ti gumiligil-ayab nga apuy, a nagpangato iti Dios iti agnanayon, ken awan ti patinggana.",
                "31": "Ket kinunada kaniak: Kayat kadi a sawen daytoy ti panagtuok ti bagi kadagiti aldaw ti pannakasubok, wenno kayatna kadi a sawen a daytoy ti maudi a kasasaad ti kararua kalpasan ti ipapatay ti temporal a bagi, wenno imbagana kadi dagiti banag a temporal?",
                "32": "Ket napasamak a kinunak kadakuada nga ibagian daytoy dagiti banag a naindagaan ken naespirituan; ta dumtengto ti aldaw a maukomdanto kadagiti aramidda, wen, uray pay dagiti aramid nga inaramid ti temporal a bagi kadagiti aldaw a pannakasubokda.",
                "33": "Gapuna, no nasken a matayda iti kinadakesda, nasken a mapapanawda met, a kas mainaig kadagiti banag a naespirituan, a maipapan iti kinalinteg; gapuna, nasken a maisaklangda iti sango ti Dios, tapno maukomda kadagiti aramidda; ket no rinurugit ti aramidda nasken nga agtalinaedda a narugit; ket no narugitda nasken a dida agnaed iti pagarian ti Dios; ta no kasta, narugit met ngarud ti pagarian ti Dios.",
                "34": "Ngem kitaen, kunak kadakayo, ti pagarian ti Dios ket saan a narugit, ket awan ti narugit a banag a makastrek iti pagarian ti Dios; gapuna a nasken nga adda lugar ti kinarugit a naisagana para iti dayta a narugit.",
                "35": "Ket adda naisagana a lugar, wen, a kas iti dayta nakaam-amak nga impierno a nasaokon, ket sairo ti nangisagana daytoy; gapuna a ti maudi a kasasaad dagiti karurua ti tattao isu iti panagnaed iti pagarian ti Dios, wenno ti mapapanaw gapu kadaytoy a hustisia a nasaokon.",
                "36": "Gapuna, nailaksid dagiti dakes manipud kadagiti nalinteg, ken kasta met manipud iti dayta a kayo ti biag, a bungana ti kapatgan ken kangrunaan a makaay-ayo iti amin a sabsabali a bunga; wen, ket daytoy ti kaindaklanan iti amin a sagut ti Dios. Ket dayta ti imbagak kadagiti kakabsatko. Amen."
            },
            "16": {
                "1": "Ket ita napasamak a kalpasan a siak, ni Nephi, ginibusak ti pannakisaok kadagiti kakabsatko, kitaen kinunada kaniak: Narigat dagiti banag nga imbagam kadakami, a nalablabes ngem iti kabaelanmi nga awaten.",
                "2": "Ket napasamak a kinunak kadakuada nga ammok a narigat dagiti banag nga imbagak a maibusor kadagiti dakes, a mayannurot ti kinapudno; ket inkalintegak dagiti nalinteg, ken pinaneknekak a rumbeng a maitag-ayda iti kamaudianan nga aldaw; gapuna, narigat nga awaten dagiti nagbasol ti kinapudno, ta sugatenna ida iti kaungganda.",
                "3": "Ket ita kakabsatko, no koma nalintegkayo ken siaayat a dumngeg iti kinapudno, ket ipangagyo daytoy, tapno magnakayo koma a sililinteg iti sango ti Dios, iti kasta saankayo a dumayamudom gapu iti kinapudno, ket kunaenyo: Nagsaoka kadagiti narigat a banag a maibusor kadakami.",
                "4": "Ket napasamak a siak, ni Nephi, ginutigotko dagiti lallaki a kabsatko, nga addaan iti amin a kinaregta, a mangtungpal kadagiti bilin ti Apo.",
                "5": "Ket napasamak a nagpakumbabada iti sango ti Apo; ket iti kasta naragsakanak ken dimmakkel ti namnamak kadakuada, a magnada iti dalan ti kinalinteg.",
                "6": "Ita, naibaga ken naaramid amin dagitoy a banag bayat ti panagnaed ti amak iti tolda iti tanap nga inawaganna iti Lemuel.",
                "7": "Ket napasamak a siak, ni Nephi, innalak ti maysa kadagiti annak a babbai ni Ismael a kas asawak; ken kasta met nga innala a kas asawa dagiti kakabsatko dagiti annak a babbai ni Ismael; ket inasawa met ni Zoram ti inauna nga anak a babai ni Ismael.",
                "8": "Ket iti kasta natungpal amin ti amak dagiti bilin ti Apo kenkuana. Ket kasta met a siak, ni Nephi, pinaraburannak ti Apo iti kasta unay.",
                "9": "Ket napasamak iti rabii a nagtimek ti Apo iti amak, ket binilinna a masapul nga agdaliasat isuna iti langalang iti kabigatanna.",
                "10": "Ket napasamak nga iti ibabangon ti amak iti agsapa, ket nagturong iti ruangan ti tolda, pakasdaawanna unay ta nakitana iti daga ti maysa a nagtimbukel a bola a narikut ti pannakaaramidna; ket naaramid iti napino a gambang. Ket adda dua a pagitudo iti uneg ti bola; ket itudtudo ti maysa ti dalan a rumbeng a turongenmi iti langalang.",
                "11": "Ket napasamak nga inummongmi a sangsangkamaysa dagiti banag a masapul nga itugotmi iti langalang, ken kasta met dagiti nabati kadagiti taraon nga inted ti Apo kadakami; ket nangalakami iti amin a kita ti bukel a mabalin nga itugotmi iti langalang.",
                "12": "Ket napasamak nga innalami dagiti toldami ket nagdaliasatkami iti langalang, iti ballasiw ti karayan Laman.",
                "13": "Ket napasamak a nagdaliasatkami iti las-ud ti uppat nga aldaw, iti pumaabagatan-abagatan a daya, ket impatakdermi manen dagiti toldami; ket ninagananmi ti lugar iti Shazer.",
                "14": "Ket napasamak nga innalami dagiti bai ken panami, ket nagturongkami iti langalang nga aganup iti taraon para kadagiti pamiliami; ket kalpasan ti panaganupmi iti taraon para kadagiti pamiliami; nagsublikami manen kadagiti pamiliami iti langalang, iti lugar ti Shazer. Ket napankami manen iti langalang, a sinurotmi daydi sigud a pagturturonganmi, nagtultuloykami iti katabaan a paset ti langalang, nga adda iti beddeng nga asideg iti igid ti Nalabaga a Baybay.",
                "15": "Ket napasamak a nagtultuloykami iti las-ud ti adu nga aldaw, nga agan-anup iti taraon iti dalan, babaen ti bai ken panami ken dagiti bato ken palsiitmi.",
                "16": "Ket sinurotmi dagiti itudtudo ti bola, a nangiturong kadakami kadagiti nataba a paset ti langalang.",
                "17": "Ket kalpasan ti panagdaliasatmi iti adu nga aldaw, impatakdermi dagiti toldami iti apagbiit a panawen, tapno makapaginanakami manen ken makagun-od iti taraon para kadagiti pamiliami.",
                "18": "Ket napasamak a siak, ni Nephi, idi napanak naganup iti taraon, kitaen, natukkolko ti baik, a naaramid iti puro nga paslep; ket kalpasan a natukkol ti baik, kitaen, nakapungtot dagiti kakabsatko kaniak gapu iti pannakadadael ti baik, ta saankamin makaala iti taraon.",
                "19": "Ket napasamak a nagsublikami nga awan ti taraon nga agpaay ti pamiliami, ket gapu ta nabannogda unay iti panagdaliasatda, napalalo ti panagibturda gapu iti kaawan ti taraon.",
                "20": "Ket napasamak a nangrugi ti kasta unay a panagdayamudom da Laman ken Lemuel ken dagiti lallaki nga annak ni Ismael, gapu iti panagsagsagaba ken panagrigrigatda iti langalang; ket kasta met a nangrugi nga agdayamudom ti amak iti Apo a Diosna; wen, kasta unay ti panagladingitda amin, ket uray pay a nagdayamudomda iti Apo.",
                "21": "Ket napasamak a siak, ni Nephi, agsipud ta narigatannak kadagiti lallaki a kabsatko agsipud iti pannakadadael ti baik, ken gapu iti pannakadadael ti parteng dagiti baida, nangrugi ti kasta unay a rigat, wen, ta saan kami makaala iti taraon.",
                "22": "Ket napasamak a siak, ni Nephi, adu ti naisaok kadagiti kabsatko, gapu ta pinatangkenda manen dagiti pusoda, ket uray la a nagdayengdengda a maibusor iti Apo a Diosda.",
                "23": "Ket napasamak a siak, ni Nephi, nagaramidak iti kayo a bai, ken iti pana manipud iti nalinteg a kayo; gapuna, inawitko ti bai ken pana, maysa a palsiit ken batbato. Ket kinunak iti amak: Sadino ti papanak tapno makaalaak iti taraon?",
                "24": "Ket napasamak a nagsaludsod isuna iti Apo, agsipud ta nagpakumbabada gapu kadagiti saok; ta adu ti naisaok kadakuada iti amin a pigsa ti kaunggak.",
                "25": "Ket napasamak a nangngeg ti amak ti timek ti Apo; ket pudno a naungtan gapu iti panagdayamudomna iti Apo, ket napalalo ti panagleddaangna.",
                "26": "Ket napasamak a kinuna kenkuana ti timek ti Apo: Kitaem ti bola, ken imutektekam dagiti banag a naisurat.",
                "27": "Ket napasamak nga idi nakita ti amak dagiti naisurat iti bola, nagbuteng ken nagtigerger iti kasta unay, ken kasta met dagiti kakabsatko ken dagiti annak a lallaki ni Ismael ken dagiti assawami.",
                "28": "Ket napasamak a siak, ni Nephi, naimatangak dagiti pagitudo nga adda iti bola, nga agkutida babaen iti pammati ken kinapasnek ken kinatulnog nga impaaymi kadagitoy.",
                "29": "Ken adda met naisurat kadagitoy a baro a sinurat, a nalawag a mabasa, a nangted kadakami iti pannakaawat maipapan iti wagas ti Apo; a masansan a maisurat ken mabalbaliwan, maitunos iti pammati ken kinapasnek nga ipaaymi iti daytoy. Ket nakitami a babaen ti bassit a pamuspusan makaipaay ti Apo kadagiti naindaklan a banag.",
                "30": "Ket napasamak a siak, ni Nephi, nagturongak iti tuktok ti bantay, babaen ti panangiturong a makita iti bola.",
                "31": "Ket napasamak a nagpatayak iti atap nga ayup, isu a nakaalaak iti taraon para kadagiti pamiliami.",
                "32": "Ket napasamak a nagsubliak kadagiti toldami, a siaawit kadagiti ayup a pinatayko; ket ita, idi nakitada nga adda insangpetko a taraon, anian a rag-oda! Ket napasamak a nagpakumbabada iti sango ti Apo, ket nagyamanda kenkuana.",
                "33": "Ket napasamak a nagdaliasatkami manen, panagdaliasat nga umarngi met laeng iti sigud a dalan a pinangrugianmi; ket kalpasan ti panagdaliasatmi iti adu nga aldaw impatakdermi manen dagiti toldami, tapno makapagnaedkami iti umdas a panawen.",
                "34": "Ket napasamak a natay ni Ismael, ket naitabon iti lugar a naawagan iti Nahom.",
                "35": "Ket napasamak a kasta unay ti panagladingit dagiti annak a babbai ni Ismael, gapu iti ipupusay ti amada, ken gapu iti panagsagabada iti langalang; ket nagdayamudomda a maibusor iti amak, ta impanawna ida iti ili ti Jerusalem; a kunada: Natayen ti amami; wen, adu a panagalla-allami iti langalang; ket nagsagabakami ti adu a rigat, bisin, waw, ken bannog; ket kalpasan dagitoy a panagsagaba sigurado a mataykami iti langalang gapu iti bisin.",
                "36": "Ket nagdayamudomda iti amak, ken kasta met kaniak; ta tarigagayanda nga agsubli manen iti Jerusalem.",
                "37": "Ket kinuna ni Laman ken ni Lemuel ken kasta met kadagiti annak a lallaki ni Ismael: Kitaen, patayentayo ti amatayo, ken kasta met ti kabsattayo a ni Nephi, a nangdutok iti bagina a mangituray ken mangisuro kadatayo, nga in-inauna a kabsatna.",
                "38": "Ita, kinunana a nakisao kenkuana ti Apo, ken nagserbi met kenkuana dagiti anghel. Ngem kitaen, ammotayo nga agul-ulbod kadatayo, ket ibagbagana kadatayo dagitoy a bambanag, ket agar-aramid isuna iti adu a banag babaen iti sinisikap a wagas, tapno maallilawnatayo, mabalin a pampanunotenna, nga iturongnatayo iti di ammo a langalang, ket kalpasan a maitalawnatayo, pinanunotna a pagbalinenna ti bagina nga ari ken agturay kadatayo, tapno maaramidna kadatayo ti pagayatan ken pagragsakanna. Ket kastoy ti wagas nga inaramid ti kabsatko a ni Laman a mangkibor kadagiti pusoda nga agpungtot.",
                "39": "Ket napasamak nga adda kadakami ti Apo, wen, dimmanon uray pay ti timek ti Apo ket adu ti imbagana kadakuada, ket inungtanna ida iti kasta unay; ket kalpasan ti pannakadusada babaen ti timek ti Apo bimmaaw ti pannakaungetda, ket nagbabawida kadagiti basolda, isu nga pinaraburannakami manen ti Apo iti taraon, tapno saankami a matay."
            },
            "17": {
                "1": "Ket napasamak a nagdaliasatkami manen iti langalang; ket nagtultuloy ti panagdaliasatmi iti agarup agpadaya manipud kadayta a kanito. Ket nagdaliasatkami ken nagpasar ti adu a rigrigat iti langalang; ket nagpasngay dagiti assawami iti langalang.",
                "2": "Ket naindaklan unay ti parabur ti Apo kadakami, ta nagbiagkami babaen ti saan a naluto a karne iti langalang, nakaited dagiti assawami iti adu a susuen kadagiti tagibida, ket napigsada, wen, uray pay a kas dagiti lallaki; ket rinugianda iti panagdaliasatda nga awan iti panagdayamudom.",
                "3": "Ket ngarud mabigbigmi a nasken a matungpal dagiti bilin ti Dios. Ket no tungpalen ti annak ti tattao dagiti bilin ti Dios, taraonanna ida, ken papigsaenna ida, ken ipaayna ti wagas tapno matungpalda dagiti banag nga imbilinna kadakuada; gapuna, nangipaay isuna ti pamuspusan bayat ti panagnaedmi iti langalang.",
                "4": "Ket nagnaedkami iti uneg ti adu a tawen, wen, walo a tawen iti langalang.",
                "5": "Ket nakadanonkami iti daga nga inawaganmi iti Bountiful, gapu ta adu ditoy ti bunga, ken kasta met ti atap a diro; ket insagana ti Apo amin dagitoy a bambanag tapno saankami a matay. Ket nakitami ti taaw, nga inawaganmi iti Irreantum, a, ti pakaipatarusna ket adu a danum.",
                "6": "Ket napasamak nga impatakdermi dagiti toldami iti igid ti baybay, ket nupay nagsagaba kami ti adu a rigrigat ken adu a pakarikutan, wen, uray pay a saanmi a maisurat amin dagitoy, napalaus ti panagrag-omi idi makadanonkami iti igid ti baybay; ket inawaganmi ti lugar iti Bountiful, gapu iti kinaadu ti bunga ditoy.",
                "7": "Ket napasamak a kalpasan a siak, ni Nephi, bayat ti kaaddak iti daga ti Bountiful iti sumagmamano nga aldaw, nangngegko ti timek ti Apo, a kinunana: Bumangonka, ket summang-atka iti bantay. Ket napasamak a bimmangonak ket simmang-atak iti bantay, ket immararawak iti Apo.",
                "8": "Ket napasamak a nagsao ti Apo kaniak, a kunana: Mangbangonka iti bapor, a mayannurot iti wagas nga ipakitakto kenka, tapno maiballasiwko dagiti tattaom kadagitoy a danum.",
                "9": "Ket kinunak: Apo, sadino ti papanak a pakasapulak ti lunagek a minas, tapno makaaramidak kadagiti ramit a pangbangon iti bapor a mayannurot iti wagas nga impakitam kaniak?",
                "10": "Ket napasamak nga imbaga ti Apo kaniak iti pakasapulak iti minas, tapno makaaramidak kadagiti ramit.",
                "11": "Ket napasamak a siak, ni Nephi, nangaramidak iti anguyob a pangyubyob iti apuy, manipud iti lalat ti ayup; ket kalpasan ti panagaramidko iti anguyob, a pangyubyobko iti apuy, pinagpingkik ti dua a bato tapno makaparnuayak iti apuy.",
                "12": "Ta saan nga impalubos ti Apo ti panagaramidmi iti adu nga apuy, bayat iti panagdaliasatmi iti langalang; gapu ta kinunana: Pasam-itekto dagiti taraonyo tapno saanyo a lutuen idan.",
                "13": "Ket siakto pay ti silawyo iti langalang; ket isaganakto ti dalan a pagnaanyo no la ket tungpalenyo dagiti bilinko; gapuna, no la ket tungpalenyo dagiti bilinko, maiturongkayonto iti naikari a daga; ket maammuanyonto a babaen kaniak a naiturongkayo.",
                "14": "Wen, ket kinuna pay ti Apo a: Kalpasan ti idadatengyo iti naikari a daga, maammuanyonto a siak, ti Apo, ket Dios; ken siak, ti Apo ti nangisalakan kadakayo manipud iti pannakadadael; wen, a siak ti nangiruar kadakayo iti daga ti Jerusalem.",
                "15": "Gapuna, siak, ni Nephi, inkagumaak unay ti nagtungpal kadagiti bilin ti Apo, ken inallukoyko dagiti lallaki a kakabsatko iti kinapudno ken kinaregta.",
                "16": "Ket napasamak a nagaramidak iti ramramit babaen iti minas a linunagko manipud iti bato.",
                "17": "Ket idi nakita dagiti lallaki a kakabsatko nga irugik ti mangbangon iti bapor, rinugianda ti nangdayamudom kaniak, a kinunada: Maag ti kabsattayo, ta ipagarupna a makabangon iti bapor; wen, ket ipagarupna pay a maballasiwna dagitoy nalawa a danum.",
                "18": "Ket isu a dinayamudomandak dagiti kakabsatko a lallaki, ket tinarigagayanda a saanda nga agobra, agsipud ta saanda patien a makabangonak iti bapor; uray pay a saanda patien nga insuronak ti Apo.",
                "19": "Ket ita napasamak a siak, ni Nephi, napalaus ti ladingitko iti kinatangken ti panagpuspusoda; ket ita idi nakitada iti panagladingitko, nagragragsak ti puspusoda, isu a nagrag-oda gapu kaniak, a kinunada: Ammomi a saanka a makabangon iti bapor, gapu ta ammomi a nakurang ti siribmo; gapuna, saanmo maipatungpal ti kasta a naindaklan nga aramid.",
                "20": "Ket mayarigka iti amatayo, a naallilaw kadagiti maag nga arapaap ti pusona; wen, isu ti nangiturong kadatayo a panawan ti daga ti Jerusalem, ket nagallaallatayo iti langalang iti adu a tawen; ket nabannog a nagobra dagiti assawatayo, idinto nga agdadagsenda; ket nagpasngayda iti langalang ket nagsagsagabada iti adu a bambanag, malaksid ti patay; ket nasaysayaat koma pay a natayda sakbay iti ipapanawda iti Jerusalem ngem iti panagibturda kadagitoy a rigrigat.",
                "21": "Kitaen, kadagitoy adu a tawen a panagituredtayo iti langalang, kadagiti kanito a pannakairanudtayo koma kadagiti sanikuatayo ken ti tinawidtayo a daga; wen, ket naragsaktayo koma.",
                "22": "Ket ammomi a nalinteg dagiti tattao nga adda iti Jerusalem; ta tinungpalda dagiti linteg ken pangngeddeng ti Apo, ken amin a bilinna, a mayannurot iti linteg ni Moises; gapuna, ammomi a nalintegda a tao, ket kinedngan ida ti amatayo ket inyadayonatayo gapu ta tungtungpalentayo dagiti saona; wen, ket mayarig kenkuana ti kabsattayo. Ket kastoy ti panagsao dagiti lallaki a kabsatko a nagdayamudom ken nagdayengdeng a maibusor kadakami.",
                "23": "Ket napasamak a siak, ni Nephi, kinasaok ida, a kinunak: Mamatikayo kadi a dagiti ammatayo, nga annak ti Israel, nayadayoda koma manipud kadagiti ima dagiti taga-Egipto no saanda a tinungpal dagiti balikas ti Apo?",
                "24": "Wen, ipagarupyo kadi a nawayawayaanda iti pannakaadipen, no saan a binilin ti Apo ni Moises a nasken nga yadayona ida manipud iti pannakaadipen?",
                "25": "Ita ammoyo a dagiti annak ti Israel ket naad-adipen; ket ammoyo a naipabaklay kadakuada dagiti nadadagsen a trabaho; a narigat nga ibturan; gapuna, ammoyo a nasayaat para kadakuada a mayadayoda iti pannakaadipen.",
                "26": "Ita ammoyo a binilin ti Apo ni Moises a mangaramid iti dayta naindaklan a trabaho; ket ammoyo a babaen ti balikasna nagudua iti agsumbangir ti danum ti Nalabaga a Baybay, ket nagballasiwda iti namaga a daga.",
                "27": "Ngem ammoyo met a nalmes dagiti taga-Egipto iti Nalabaga a Baybay, dagiti buyot ni Faraon.",
                "28": "Ken ammoyo met a naipaayanda iti taraon a manna iti langalang.",
                "29": "Wen, ket ammoyo met a ni Moises babaen ti balikasna a mayannurot iti pannakabalin ti Dios nga adda kenkuana, binautna ti bato ket nagpussuak ti danum, tapno mabangaran ti waw dagiti annak ti Israel.",
                "30": "Ket nupay inturong ti Apo a Diosda, a Mannubbotda, a mangtartarabay kadakuada, mangiturturong kadakuada iti aldaw ken mangmangted iti silaw kadakuada iti rabii, ken mangar-aramid para kaniada iti amin a bambanag a kasapulan a maitutop nga awaten ti tao, pinatangkenda dagiti pusoda ken binulsekda dagiti panunotda ket simmuppiatda ken ni Moises ken ti pudno ken sibibiag a Dios.",
                "31": "Ket napasamak a babaen ti balikasna dinadaelna ida; ken babaen ti balikasna inturongna ida; ken babaen ti balikasna inaramidna amin a bambanag nga agpaay para kadakuada; ket awan ti uray ania man a banag a maaramid no saan a babaen ti saona.",
                "32": "Ket kalpasan iti panangballasiwda iti karayan Jordan pinagbalinna ida a nabileg a nangpatalaw kadagiti umili iti daga, wen, iti panangwarasna kadakuada iti pannakadadaelda.",
                "33": "Ket ita, ipagarupyo kadi a nalinteg dagiti umili iti daytoy a daga, nga adda iti naikari a daga, a pinapanaw dagiti ammatayo, ipagarupyo kadi a nalintegda? Kitaen, kunak kadakayo, Saan.",
                "34": "Ipagarupyo kadi nga ad-addada koma a napili dagiti ammatayo ngem isuda no nagbalinda a nalinteg? Kunak kadakayo, Saan.",
                "35": "Kitaen, agpapada ti panangipateg ti Apo iti amin a tao; no sino ti nalinteg isu ti paraburan ti Dios. Ngem kitaen, inlaksid dagitoy a tattao ti tunggal balikas ti Dios, ket naluomdan iti kinadangkes; ket adda kadakuada ti naan-anay a pungtot ti Dios; ket inlunod ti Apo ti daga a maibusor kadakuada, ket binendisionanna daytoy para kadagiti lallaki a kapuonontayo; wen, inlunodna daytoy a maibusor kadakuada inggana iti pakadadaelanda, ket binendisionanna daytoy kadagiti ammatayo iti pananggun-odda iti bileg iti daytoy.",
                "36": "Kitaen, pinarsua ti Apo ti daga tapno pagnaedan; ken pinarsuana dagiti annakna tapno tagikuaenda daytoy.",
                "37": "Ket bangonenna ti nalinteg a pagilian, ket dadaelenna dagiti pagilian ti nadangkes.",
                "38": "Ket iturongna dagiti nalinteg iti napateg a dagdaga, ket dagiti nadangkes dadaelenna, ken ilunodna ti daga gapu kadakuada.",
                "39": "Agturay isuna a sidadayag iti langit, gapu ta idiay ti tronona, ket daytoy daga ti pagbatayanna.",
                "40": "Ket ayatenna dagiti umawatto kenkuana a Dios. Kitaen, inayatna dagiti ammatayo, ket nakitulag isuna kadakuada, wen, uray pay ken ni Abraham, ni Isaac, ken ni Jacob; ket nalagipna dagiti katulagan nga inaramidna; gapu iti dayta, impanawna ida iti daga ti Egipto.",
                "41": "Ket inaturna ida iti langalang babaen ti sarukodna, gapu ta pinatangkenda dagiti pusoda, a kas iti inaramidyo; ket inatur ti Apo ida gapu iti kinadakesda. Nangibaon isuna kadagiti umap-apoy ken tumaytayab a serpiente kadakuada; ket kalpasan a nakagatda nangisagana isuna iti wagas tapno maagasanda; ket ta laeng mangkita ti aramidenda; ket gapu iti kinanam-ay ti wagas, wenno iti kinalaka daytoy, adu ti natay.",
                "42": "Ket pasaray a pinatangkenda dagiti pusoda, ket indanemda ni Moises, ken kasta met iti Dios; nupay kasta, ammoyo a naiturongda babaen iti awan umartap a bilegna iti naikari a daga.",
                "43": "Ket ita, kalpasan amin dagitoy, dimteng ti kanito a nagbalinda a nadangkes, wen, asidegen ti pannakaluomda; ket diak ammo, ngem kadagitoyen nga aldaw ti pannakadadaelda; ta ammok a nasken a dumteng ti aldaw a masapul a madadaelda, malaksid ti sumagmamano laeng a maiturong iti pannakaadipen.",
                "44": "Gapuna, binilin ti Apo ti amak a nasken a mapan iti langalang; ket pinanggep met dagiti Hudio a papatayen isuna; wen, kas met kadakayo ti panggepyo a mangpapatay kenkuana; gapuna, mammapataykayo iti pusoyo ket kapadayo ida.",
                "45": "Alistokayo nga agaramid ti dakes ngem naginadyo a lagipen ti Apo a Diosyo. Nakakitakayo iti anghel, ket nakisao kadakayo; wen, nangngeganyo ti timekna iti sagpaminsan; ket nakisao kadakayo iti naalumamay a timek, ngem saan a makabael ti riknayo, ta saanyo a marikna dagiti balikasna; gapuna, nagsao kadakayo iti kasla timek ti gurruod, a nakaigapuan ti pannakadayeg ti daga a kasla magudgudua.",
                "46": "Ket ammoyo met a babaen ti bileg ti mannakabalin a balikasna kabaelanna a pukawen ti daga; wen, ken ammoyo met a babaen ti balikasna, kabaelanna a palanasen dagiti lasonglasong a lugar, ket maburakburak dagiti napalanas a lugar. O, ngarud, apay a natangken unay dagiti pusoyo?",
                "47": "Kitaen, mapirpirsay ti kararuak iti ladingit gapu kadakayo, ken nasaem ti pusok ta madanaganak ta amangan no mailaksidkayonto nga agnanayon. Kitaen, napnoak iti Espiritu ti Dios, isu nga awanan pigsa ti bagik.",
                "48": "Ket ita napasamak a kinaguradak kalpasan nga imbagak dagitoy a balikas, ket tarigagayanda nga itappuakdak iti kaadalman a paset ti baybay; ket bayat ti iyasidegda a mangiggem kaniak, kinunak kadakuada: Iti nagan ti Mannakabalin a Dios, bilinenkayo a saandak a sagiden, agsipud ta napnoak iti bileg ti Dios, uray pay ti pannakarunaw ti lasagko; ket agkuribetbet ti siasino man a mangiggem kaniak uray pay a kas iti nagango a runo, ket maungawto iti sango ti bileg ti Dios, gapu ta dusaento isuna ti Dios.",
                "49": "Ket napasamak a siak, ni Nephi, kinunak kadakuada a saandan a dayamudoman ti amada; wenno saanda nga agkedkedto a tumulong kaniak, agsipud ta binilinnak ti Dios a mangbangon iti bapor.",
                "50": "Ket kinunak kadakuada: No binilinnak ti Dios nga aramidek iti amin a bambanag maaramidko ida. No bilinennak a kunaek iti daytoy a danum, agbalinka a daga, agbalinto a daga; ket no kunaek daytoy, isunto ti maaramid.",
                "51": "Ket ita, no addaan iti dakkel a pannakabalin ti Apo, ket nagaramid iti adu a milagro kadagiti annak ti tattao, apay koma a saannak a maisuro a mangbangon iti bapor?",
                "52": "Ket napasamak a siak, ni Nephi, nagsaoak iti adu a banag kadagiti lallaki a kakabsatko, isu a mariribukanda ket saandak a masuppiat; wenno saandak man la maiggaman kadagiti imada wenno masagid kadagiti ramayda, uray pay iti panaglabas ti adu nga aldaw. Ita saanda a maaramid daytoy amangan ta agkuribetbetda iti sangok, ta nabileg unay ti Espiritu ti Dios; ket kastoy ti naaramid a nangaring kadakuada.",
                "53": "Ket napasamak a kinuna ti Apo kaniak: Iyunnatmo manen dagita imam kadagiti lallaki a kakabsatmo, ket saandan nga agkuribetbet iti sangom, ngem pagkintayegekto ida, kuna ti Apo, ket aramidek daytoy, tapno maammuanda a siak ti Apo a Diosda.",
                "54": "Ket napasamak nga inyunnatko dagiti imak kadagiti lallaki a kakabsatko, ket saanda nagkuribetbet iti sangok; ngem ginunggon ida ti Apo, a kas iti nayannurot iti balikas nga naisaona.",
                "55": "Ket ita, kinunada: Ammomi a sitatalged nga adda kenka ti Apo, agsipud ta ammomi a ti pannakabalin ti Apo ti namagkintayeg kadakami. Ket nagkurnoda iti sangok, ket agrukbabda koma kaniak, ngem saanko nga impalubos ida, ket kinunak: Siak ti kabsatyo, wen, uray pay a siak ti inaudi a kabsatyo; gapuna, agrukbabkayo iti Apo a Diosyo, ket dayawenyo met ti ama ken ti inayo, tapno agpaut ti aldawyo iti daga nga itedto kadakayo ti Apo a Dios."
            },
            "18": {
                "1": "Ket napasamak a dinayawda iti Apo, ket kimmuyogda kaniak; ket nagaramidkami iti tarikayo a narikut ti pannakaaramidna. Ket masansan nga impakita kaniak ti Apo no kasano ti panangaramidko kadagiti tarikayo ti bapor.",
                "2": "Ita siak, ni Nephi, saanko nga inaramid dagiti tarikayo iti wagas nga inadal dagiti tattao, ket saanko met a binangon ti bapor iti wagas ti tao, ngem iti wagas nga impakita kaniak ti Apo; gapuna, saan nga iti wagas daytoy ti tao.",
                "3": "Ket siak, ni Nephi, masansan a mapanak iti bantay, ket kanayon nga agkararagak iti Apo; gapuna adu ti impakita ti Apo kaniak a naindaklan a bambanag.",
                "4": "Ket napasamak a kalpasan ti panangileppasko iti bapor, a mayannurot iti balikas ti Apo, nakita dagiti lallaki a kakabsatko a nasayaat daytoy, ket nalaus ti kinapulido ti pannakaaramidna daytoy; gapuna, nagpakumbabada manen iti Apo.",
                "5": "Ket napasamak a nangngeg ti amak ti timek ti Apo, a masapul nga agriingkami ket mapankami iti bapor.",
                "6": "Ket napasamak nga iti kabigatanna, kalpasan a naisaganami iti amin a banag, adu a bunga ken karne a naggapu iti langalang, ken nalabon a diro ti uyukan, ken dagiti abasto a maitutop iti imbilin ti Apo kadakami, limmugankami iti bapor, agraman ti amin nga awit ken bukbukelmi, ken ania man a banag nga intugotmi, ket maitutop iti tawen ti tunggal maysa; gapuna, naglugankami amin iti bapor, a kaduami dagiti assawa ken annakmi.",
                "7": "Ket ita, naaddaan ti amak iti dua nga annak a lallaki iti langalang, ket nanaganan ti inauna iti Jacob ket Jose ti inaudi.",
                "8": "Ket napasamak nga idi nakalugankami aminen iti bapor, ket naalamin dagiti abastomi ken bambanag a naibilin kadakami, naglayagkami iti taaw ket inturongnakami iti angin iti naikari a daga.",
                "9": "Ket kalpasan ti panaglayagmi babaen ti tulong ti angin iti adu nga aldaw, kitaen, rinugian dagiti lallaki a kakabsatko ken dagiti lallaki nga annak ni Ismael ken dagiti assawada ti nagragragsak, uray la a rinugianda ti nagsala, ken nagkanta, ken nagsao iti nakarasrasaw, wen, uray pay a nalipatandan no ania a bileg ti nangiturong kadakuada ditoy; wen, naitag-ayda iti napalalo unay a kinadursok.",
                "10": "Ket siak ni, Nephi, nangrugi ti napalaus a butengko ta amangan no makapungtot ti Apo kadakami, ket saplitannakami gapu iti kinadangkesmi, ket alun-onennakami iti kaadalman a paset ti baybay; gapuna, siak, ni Nephi, rinugiak ti nakisao kadakuada a sitatanang; ngem kitaen nagpungtotda kaniak, a kinunada: Saanmi nga ipalubos a ti inaudi a kabsatmi ti mangituray kadakami.",
                "11": "Ket napasamak a tinengngeldak ken pinungodak da Laman ken Lemuel iti tali, ket kasta unay ti kinasabrakda kaniak; nupay kasta impalubos ti Apo tapno maipakitana ti pannakabalinna, iti pannakatungpal dagiti balikas nga insaona maipapan kadagiti dakes.",
                "12": "Ket napasamak a kalpasan ti panangpungoda kaniak tapno saanak a makagunay, nagsardeng a nagandar ti kompas, nga insagana ti Apo.",
                "13": "Gapuna, saanda nga ammo no sadino ti pangituronganda iti bapor, uray pay a dimteng ti napigsa a bagyo, wen, napigsa ken nakabutbuteng a bagyo, ket naipasanudkami kadagiti danum iti tallo nga aldaw; ket nangrugi ti napalaus a butengda ta amangan no malmesda iti taaw; nupay kasta saandak a rinuk-atan.",
                "14": "Ket iti maikapat nga aldaw, a pannakaipasanudmi, nangrugi ti napalaus a rungsot iti bagyo.",
                "15": "Ket napasamak a dandanin nga alun-onennakami iti kaadalman a paset ti baybay. Ket kalpasan ti pannakaipasanudmi iti las-ud ti uppat nga aldaw, nangrugi a naamiris dagiti lallaki a kakabsatko nga adda kadakuada ti panangukom ti Dios, ket nasken a mapukawda malaksid no agbabawida kadagiti kinadakesda; gapuna, immayda kaniak, ket winarwarda ti tali nga ingalutda iti pungo-punguak, ket kitaen napalaus a limteg dagitoy; kasta met a limteg dagiti palaypalayko, ket nakasaksakit unay.",
                "16": "Nupay kasta, nagpannurayak iti Diosko, ket nagdaydayawak kenkuana iti nagmalem; ket saanak a nagdayamudom iti Apo gapu kadagiti panagrigrigatko.",
                "17": "Ita adu a banag ti naibaga ti amak, ni Lehi, kadakuada, ken kadagiti pay annak a lallaki ni Ismael; ngem, kitaen, insawangda ti adu a panangipangtada iti siasino man a mangisakit kaniak; ket agsipud ta lakay ken baket unayen dagiti nagannakko, ken nagsagabada iti adu a rigat gapu kadagiti annakda, kimmapsutdan, wen, agingga a naidalitda iti sakit.",
                "18": "Gapu iti ladingit ken adu a leddaangda, ken kinadangkes dagiti lallaki a kakabsatko, umasidegen uray pay ti kanito ti ipapanawda a mapan iti Diosda; wen, dagiti ubanda ket dandanin agtinag iti tapok; wen, uray pay nga asidegen a maipanda a sileleddaang iti nadanum a tanem.",
                "19": "Ket gapu iti kinaubing da Jacob ken Jose, nga agkasapulan ti adu a taraon, nagladingitda gapu iti panagsagaba ti inada; ken dagiti lua ken kararagda ti asawak ken kasta met dagiti annakko saanda a napalukneng ti puso dagiti lallaki a kakabsatko a ruk-atandak.",
                "20": "Ket awan iti uray aniaman malaksid ti pannakabalin ti Dios, a nangipangta kadakuada iti pannakadadaelda, ti mabalin a mangpalukneng kadagiti pusoda; gapuna, idi maimatanganda a dandanin ti pannakaalun-onda iti kaadalman a paset ti baybay, nagbabawida kadagiti banag nga inaramidda, isu nga rinuk-atandak.",
                "21": "Ket napasamak a kalpasan ti panangruk-atda kaniak, kitaen, innalak ti kompas, ket nagandar daytoy iti ania man a kinalikagumak. Ket napasamak a nagkararagak iti Apo; ket kalpasan ti panagkararagko nagsardeng ti angin, ken nagsardeng ti bagyo, ket nagari ti linak.",
                "22": "Ket napasamak a siak, ni Nephi, inturongko ti bapor, ket naglayagkami manen nga agturong iti naikari a daga.",
                "23": "Ket napasamak a kalpasan ti panaglayagmi iti las-ud ti adu nga aldaw nakadanonkami iti naikari a daga; ket simmangladkami iti daga, ket impatakdermi dagiti toldami; ket inawaganmi daytoy iti naikari a daga.",
                "24": "Ket napasamak a rinugianmi a sukayen ti daga, ket rinugianmi ti agmula iti bukbukel; wen, intukitmi amin a bukbukel iti daga, nga intugotmi manipud iti daga ti Jerusalem. Ket napasamak a napalaus ti kinalangtoda; gapuna, nalabon ti paraburmi.",
                "25": "Ket napasamak a naduktalanmi iti naikari a daga, bayat ti panagdaliasatmi iti langalang, nga adda dagiti nadumaduma a kita ti ayup iti bakir, babbai ken lallaki a baka, ken ti asno ken kabalio, ken ti naamo ken naatap a kalding, ken amin a kita ti naatap nga ayup, nga agpaay iti tattao. Ken naduktalanmi iti amin a kita ti minas, agpada a balitok, ken pirak, ken gambang."
            },
            "19": {
                "1": "Ket napasamak a binilinnak ti Apo, gapuna a nagaramidak kadagiti pinanid a minas a pangikitikitak iti pakasaritaan dagiti tattaok. Ket kadagitoy a pinanid nga inaramidko inkitikitko ti kasuratan ti amak, ken kasta met dagiti panagdaliasatmi iti langalang, ken dagiti padto ti amak; ken kasta met nga inkitikitko ti adu a bukodko a padto kadagitoy.",
                "2": "Ket saanko nga ammo iti dayta a panawen a panangaramidko kadagitoy a bilinennakto ti Apo a mangaramid kadagitoy a pinanid; gapuna, ti salaysay ti amak, ken kapuonan dagiti ammana, ken ti ad-adu a paset dagiti amin a pasamak iti langalang ket naikitikit kadagiti umuna a pinanid a nasaokon; gapuna, dagiti banag a napasamak sakbay nga inaramidko dagitoy a pinanid iti kinapudnona, kangrunaan a nadakamat kadagiti umuna a pinanid.",
                "3": "Ket kalpasan a naaramidko dagitoy a pinanid babaen ti bilin, siak, ni Nephi, nakaawat iti bilin a dagiti naespirituan a panagserbi ken dagiti padto, dagiti nalawlawag ken napatpateg a pasetda nasken a maisurat kadagitoy a pinanid; ken nasken a mataginayon dagiti banag a naisurat para iti pammilin kadagiti tattaok, nga agtagikuanto iti daga, ken kasta met para iti sabsabali a nainsiriban a panggep, nga ti Apo ti makaammo kadagitoy a panggep.",
                "4": "Gapuna, siak, ni Nephi, nagaramid iti kasuratan kadagiti sabali a pinanid, a mangted iti salaysay, wenno mangted iti ad-adu a pakaammuan kadagiti gubat ken panagsusupanget ken dagiti pannakadadael dagiti tattaok. Ket naaramidko daytoy, ket imbilinko kadagiti tattaok no ania ti nasken nga armidenda inton awanakon; ken nasken a maipaima dagitoy a pinanid manipud iti maysa a henerasion iti sumaruno, wenno manipud ti maysa a propeta iti sabali, agingga a manayonan pay dagiti pammilin ti Apo.",
                "5": "Ket maitedto ti pakaammuan ti panangaramidko kadagitoy a pinanid kalpasanna ti panangaramidko kadagitoy a pinanid; ket kalpasanna, kitaen, itultuloyko a maibatay iti nasaokon; ket inaramidko daytoy tapno ad-adu ti sagrado a bambanag a mataginayon para iti pannakaammo dagiti tattaok.",
                "6": "Nupay kasta, saanko nga isurat iti ania man a banag kadagiti pinanid malaksid iti ibilangko a sagrado. Ket ita, no agbiddutak, uray ta nagriro met dagidi nagkauna; saan a gapu ta ikalinteggak ti bagik gapu kadagiti sabali a tattao, ngem gapu iti pagkapsutan nga adda kaniak, a mayannurot iti lasag, ikalinteggak ti bagik.",
                "7": "Ta dagiti banag nga ibilang ti sumagmamano a tao a dakkel iti pategna, agpada para iti bagi ken iti kararua, ibilang dagiti dadduma nga awan ti kaes-eskanna ken ilupeklupek dagiti sakada. Wen, ilupeklupek dagiti saka ti tattao uray pay ti Dios ti Israel; kunak, ilupeklupek dagiti sakada ngem isaok iti sabali a balikas—ibilangda isuna nga awan ti kaes-eskanna, ket dida dumngeg iti timek kadagiti pammagbagana.",
                "8": "Ket kitaen umayto, kas maibatay kadagiti balikas ti anghel, iti innem a gasut a tawen manipud iti panawen nga ipapanaw ti amak iti Jerusalem.",
                "9": "Ket gapu iti kinadangkes ti lubong, kedngandanto isuna kas maysa nga awan ti pategna; gapuna saplitanda isuna, ket ituredna daytoy; ken dangranda isuna, ket ituredna daytoy. Wen, tupraanda isuna, ket ituredna daytoy, gapu iti naayat a kinamanangngaasina ken ti naunday a panagituredna nga agpaay kadagiti annak ti tattao.",
                "10": "Ket ti Dios dagiti ammatayo, a naiturong ti iruruarda iti Egipto, a nawayawayaan iti pannakaadipen, ken kasta met a sinaluadanna ida iti langalang, wen, ti Dios ni Abraham, ken ni Isaac, ken ti Dios ni Jacob, insukona ti bagina, kas maibatay kadagiti balikas ti anghel, a kas tao, kadagiti ima dagiti dakes a tattao, tapno maitag-ay, kas maibatay kadagiti balikas ni Zenock, ket , mailansa iti krus, kas maibatay kadagiti balikas ni Neum, ket maitabon iti sepulkro, kas maibatay kadagiti balikas ni Zenos, a sinaona maipanggep kadagiti tallo nga aldaw a kinasipnget, a maitedto a tanda ti ipapatayna kadagiti agtaeng kadagiti isla ti baybay, kangrunaanna a maited kadagiti adda iti balay ti Israel.",
                "11": "Ta kastoy ti kinuna ti propeta: Awan duadua a sarungkaranto ti Apo a Dios ti amin a balay ti Israel iti dayta nga aldaw, iti sumagmamano babaen ti timekna, gapu iti kinalintegda, para iti nalaus a rag-o ken pannakaisalakanda, ken kadagiti dadduma babaen dagiti gurruod ken dagiti kimat ti bilegna, babaen ti bagyo, babaen ti apuy, ken babaen ti asuk, ken alibungubong ti sipnget, ken babaen ti panagrengngat ti daga, ken babaen ti pannakaisang-at kadagiti bantay.",
                "12": "Ket awan duadua a mapasamak amin dagitoy a banag, kinuna ti propeta a ni Zenos. Ket nasken a maburakburak dagiti batbato; ket gapu iti ung-ungor iti daga, adu kadagiti ari dagiti isla ti baybay ti magutugot babaen ti Espiritu ti Dios, a mangipukkaw: Nagitured ti Dios ti nakaparsuaan.",
                "13": "Ket kadakuada nga adda iti Jerusalem, kinuna ti propeta, parigatento ida ti amin a tattao, gapu ta inlansada iti krus ti Dios ti Israel, ket insiasida ti pusoda, linaksidda dagiti tanda ken datdatlag, ken ti bileg ken dayag ti Dios ti Israel.",
                "14": "Ket gapu ta insiasida ti pusoda, kinuna ti propeta, ken inumsida ti Nasantuan ti Israel, agallaalladanto iti nainlasagan a bagida, ket matayda, ken agbalinda a pagiinnarasaasan ken pagsasaritaan, ket magurguradanto iti amin a pagilian.",
                "15": "Nupay kasta, inton dumteng dayta nga aldaw, kinuna ti propeta, ta saandanton nga isiasi ti pusoda a maibusor iti Nasantuan ti Israel, malagipnanto dagiti katulagan nga inaramidna kadagiti ammada.",
                "16": "Wen, malagipnanton dagiti isla ti baybay; wen, ken amin dagiti tattao nga adda iti balay ti Israel, ukkonekto, kinuna ti Apo, kas maibatay kadagiti balikas ti propeta a ni Zenos, manipud kadagiti uppat a suli ti lubong.",
                "17": "Wen, makitanto ti sangalubongan ti panangisalakan ti Apo, kinuna ti propeta; maparaburanto ti tunggal pagilian, kakabagian, pagsasao ken tattao.",
                "18": "Ket siak, ni Nephi, naisuratko dagitoy a bambanag kadagiti tattaok, ta bareng maallukoyko ida a manglagip iti Apo a Mannubbotda.",
                "19": "Gapuna, agsaoak kadagiti amin iti balay ti Israel, no la ket gun-odenda dagitoy a bambanag.",
                "20": "Ta kitaen, adda dagiti marikriknak iti espiritu, a mangbannog kaniak uray pay a namagkutukot kadagiti susuopko, kadagidiay adda iti Jerusalem; ta no saan a naasi ti Apo, a nangipakita kaniak ti maipanggep kadakuada, uray pay a kas kadagiti nagkauna a propetana, natayak met koma.",
                "21": "Ket awan duadua nga impakitana kadagiti propeta a nagkauna ti amin a bambanag a maipanggep kadakuada; ken kasta met nga impakitana iti kaaduan ti maipanggep kadatayo; gapuna, nasken nga ammotayo ti maipanggep kadakuada gapu ta naisuratda kadagiti pinanid a gambang.",
                "22": "Ita napasamak a siak, ni Nephi, insurok dagitoy a bambanag kadagiti lallaki a kakabsatko; ken napasamak nga adu a bambanag ti imbasak kadakuada, a naikitikit kadagiti pinanid a gambang, tapno maammuanda ti maipanggep kadagiti inar-aramid ti Apo kadagiti sabali a daga, kadagiti nagkauna a tattao.",
                "23": "Ket adu a banag ti imbasak kadakuada a naisurat kadagiti libro ni Moises; ngem tapno ad-adda a maallukoyko ida a mamati iti Apo a Mannubbotda imbasak kadakuada dagiti insurat ti propeta a ni Isaias; ta iyarigko amin a nasantuan a kasuratan kadakami, tapno agbalinda koma a pakagunggonaan ken pagadalanmi.",
                "24": "Gapuna kinasaok ida, a kinunak: Denggenyo dagiti balikas ti propeta, dakayo a natda iti balay ti Israel, ti sanga a naisina; denggenyo dagiti balikas ti propeta, nga insurat kadagiti amin a balay ti Israel, ken iyarigyo ida para iti bagbagiyo, tapno maaddaankayo iti namnama ken kasta met dagiti kakabsatyo a nakaisinaanyo; ta kastoy a wagas ti naisurat ti propeta."
            },
            "20": {
                "1": "Imdengan ken denggenyo daytoy, O balay ni Jacob, a naawagan iti nagan ni Israel, ken nagtaud manipud iti dandanum ti Judah, wenno iti pagbuniagan, a nagsapata babaen iti nagan ti Apo, ken nangdakamat iti Dios ti Israel, a nagsapata babaen iti nagan ti Apo, ken nangdakamat ti Dios ti Israel, ngem saanda met agsapata iti kinapudno wenno iti kinalinteg.",
                "2": "Nupay kasta, awaganda ti bagbagida iti nasantuan a siudad, ngem saanda met intalimeng iti bagbagida ti Dios ti Israel, nga Apo ti Pangen; wen, Apo ti Pangen ti naganna.",
                "3": "Kitaen, naipakdaarkon dagiti immuna a pasamak manipud idi punganay; ket nagaonda iti ngiwatko, ken impakitak kadakuada. Kellaat nga impakitak kadakuada.",
                "4": "Ket inaramidko agsipud ta ammok a dakayo ket nasukir, ken landok ti piskel ti tengngedyo, ken gimmambang ti kidayyo;",
                "5": "Ken naipakdaarkon kadakayo uray pay idi punganay; impakitak kadakuada sakbay a napasamak; ket impakitak kadakuada ta amakkek a kunaenyo—Ti didiosek ti nangaramid dagitoy, ken ti naikitikit a ladawak, ken ti sinukog a ladawak ti nangbilin kadakuada.",
                "6": "Nakita ken nangngegyo amin dagitoy; ket saanyo kadi nga ipakdaar ida? Ken kasta met a naipakitakon kadakayo dagiti baro a banag manipud ita a panawen, uray pay dagiti nailemmeng a banag, ngem saanyo ammo ida.",
                "7": "Ita ti pannakaaramidda, ket saan nga idi punganay, naipakdaarda kadakayo uray pay iti aldaw sakbay a nangngegyo ida, amangan ta kunayo—Kitaen am-ammok ida.",
                "8": "Wen, ket saanyo a nangngeg; wen, saanyo ammo; wen, saan pay a nalukatan ti lapayagyo iti dayta a kanito, ta ammok a sinisikap ti pannakilangenyo, ket naawaganka a managbasol manipud pay iti saklulo.",
                "9": "Nupay kasta, itantanko ti pungtotko gapu iti naganko, ket liklikankayo gapu iti dayawko, ket saankayo a papatayen.",
                "10": "Ta, kitaen, dinalusankayo, pinilikayo iti urno ti panagsagaba.",
                "11": "Para iti pagimbagak, wen, para iti pagimbagak aramidek daytoy, ta saanko nga ipalubos a marugitan ti naganko, ken saanko nga ited iti sabali ti gloriak.",
                "12": "Denggennak, O Jacob, ken Israel ti inawagak, ta Siak isuna; Siak ti immuna, ken Siak met ti maudi.",
                "13": "Babaen ti imak impasdekko met ti pundasion ti daga, ket dinangan ti kanawan nga imak ti langit. Inawagak ida ket sangsangkamaysada a timmakder.",
                "14": "Dakayo amin, agtitiponkayo, ken dumngeg; asino kadakuada ti nangipakdaar kadagitoy a banag kadakuada? Inayat ti Apo isuna; wen, ket tungpalenna ti balikasna nga impakdaarna kadakuada; ket aramidenna ti pagayatanna iti Babilonia, ket dusaennanto dagiti Caldeano.",
                "15": "Kasta met, kinuna ti Apo; siak ti Apo, wen, naibagakon; wen, inawagak isuna a mangipakdaar, inkuyogko, ket pagbalinennanto a narang-ay ti wagasna.",
                "16": "Umasidegkayo kaniak; saanak pay nagsao iti nalimed; manipud idi punganay, manipud iti tiempo a naipakdaar daytoy naisaokon; ket ti Apo a Dios, ken ti Espirituna, ti nangibaon kaniak.",
                "17": "Ket kasta ti kinuna ti Apo, ti Mannubbotyo, ti Nasantuan ti Israel; imbaonko isuna, ti Apo a Diosyo a mangisuro kadakayo a magunggonaan, a mangiturong kadakayo iti dana a surotenyo, naaramidna daytoy.",
                "18": "O no imdenganyo koma dagiti bilinko—kas koma iti karayan ti talinaayyo, ken kas kadagiti dalluyon ti baybay ti kinalintegyo.",
                "19": "Digiti kaputotanyo kas met iti darat; dagiti annak iti lalaemyo kas iti graba sadiay; ti saan koma a napukaw wenno nadadael ti naganna iti sangok.",
                "20": "Panawanyo ti Babilonia, libasanyo dagiti Caldeano, ipakdaaryo iti nadayaw a timek, ibagayo daytoy, yebkasyo iti kasulinekan a paset ti daga; kunayo: Nasubboten ti Apo ni Jacob nga adipenna.",
                "21": "Ket saanda a nawaw; inturongna ida iti disierto, pinaayosna ti danum manipud iti bato para kadakuada; binurakna met dagiti bato ket nagpussuak ti danum.",
                "22": "Nupay naaramidna amin dagitoy, ken ad-adu pay, awan ti kappia, kinuna ti Apo, kadagiti dakes."
            },
            "21": {
                "1": "Ket manen: Denggendak, O balay ti Israel, dakayo amin a naisina ken napapanaw gapu iti kinadakes dagiti pastor dagiti tattaok; wen, dakayo amin a naisina, a naiwaraswaras iti ganggannaet a lugar, a tattaok, O balay ti Israel. Imdengandak, O dakayo nga isla, ken dumngngegkayo a tattao iti adayo; inawaganak ti Apo manipud iti saklulo; dinakamatna ti naganko manipud pay kadagiti lalaem ti inak.",
                "2": "Ket pinagbalinna ti ngiwatko a kas iti natadem nga espada; inlemmengnak iti anniniwan ti imana, ken pinagbalinnak a nasileng nga urong; inlemmengnak iti baina;",
                "3": "Ket kinunana kaniak: Sika ti adipenko, O Israel, nga isunto ti pakaigloriaak.",
                "4": "Kalpasanna kinunak, awan serbi ti nagbambannogak, inibusko ti pigsak awan mamaay ken awan kaes-eskanna; awan duadua nga adda ti pangngeddeng ti Apo kaniak; ken ti aramidko adda iti Diosko.",
                "5": "Ket ita, kinuna ti Apo—a nangbukel kaniak manipud iti saklulo a siakto ti katulonganna, a mangisubli manen ken ni Jacob kenkuana—nupay saan a maummong ti Israel, ngem maigloriaakto latta iti imatang ti Apo, ket ti Diosko isunto ti pigsak.",
                "6": "Ket kinunana: Nalag-an a banag ti panagbalinmo nga katulongak a mangbangon kadagiti tribu ni Jacob, ken mangisubli dagiti nataginayon iti Israel. Agbalinkanto a pagtaudan ti silaw kadagiti Gentil, tapno babaen kenka maisalakan dagiti tattao iti entero a daga.",
                "7": "Kastoy ti kinuna ti Apo, ti Mannubbot ti Israel, ti Nasantuan, isu nga inumsi ti tao, isu a ginura dagiti pagilian, iti katulongan dagiti agturay: Kumita ken tumakderto dagiti ari, agdayawto met dagiti prinsipe, gapu iti Apo a napudno.",
                "8": "Kastoy ti kinuna ti Apo: Mangngegkanto iti maanamongan a panawen, O dagiti isla ti baybay, ken tulongankanto iti aldaw ti panakaisalakan; ken taginayonenkanto, ken itdekto kenka ti katulongak para iti katulagan dagiti tattaok, a mangbangon iti daga, a mangipatawid kadagiti langalang a daga.",
                "9": "Tapno masaomto kadagiti balud: Inkayo; kadakuada nga adda iti kasipngetan: Ipakitayo ti bagbagiyo. Mataraonandanto iti daldalan, ket iti nangato a lugar ti pagipastorandanto.",
                "10": "Saandanto nga agbisin wenno mawaw, kasta met a saandanto a madangran ti pudot wenno ti init; ta ti mangaasi kadakuada ti mangiturongto kadakuada, kasta met a tarabayenanto ida kadagiti ubbog.",
                "11": "Ket pagbalinekto a dalan dagiti amin a bantayko, ket maitan-okto dagiti nalawa a kalsadak.",
                "12": "Ket kalpasanna, O balay ti Israel, kitaen, aggapunto dagitoy iti adayo; ken kitaen, aggapu dagitoy iti amianan ken iti laud; ket aggapu dagitoy iti daga ti Sinim.",
                "13": "Agkantaka, O langit; ket agrag-oka, O daga; ta maipasdekto ti saksaka dagiti adda iti daya; agkakantakayo, O bambantay; ta saandanton a madangran; ta liwliwaen ti Apo dagiti taona, ken kaasiannanto dagiti agsagsagaba.",
                "14": "Ngem, kitaen, kinuna ti Zion: Binaybay-annak ti Apo, ken nalipatannakon ti Apo—ngem ipakitananto a saan.",
                "15": "Ta malipatan kadi ti babai ti agsussuso nga anakna, nga awan ti kaasina iti anak a nagtaud iti saklulona? Wen, mabalin a malipatanda, ngem saankanto a malipatan, O balay ti Israel.",
                "16": "Kitaen, naikitikitkan kadagiti dakulapko; agnanayon iti imatangko dagiti padermo.",
                "17": "Darsento dagiti annakmo a labanan dagiti mangdadael kenka; ket panawandakanto dagiti nangdadael kenka.",
                "18": "Ipalawlawmo ti panagkitam ket kitaen; aguummong amin dagitoy, ket umasidegdanto kenka. Ket bayat a sibibiagak, kinuna ti Apo, kawesanyonto amin ida, a kas iti arkos, begkesenyonto ida a kas iti nobia.",
                "19": "Ta dagiti natikag ken langalang a luglugarmo, ken ti daga a pakadadaelam, uray ita ket nailet unayen gapu kadagiti agindeg; ket mayadayonto dagiti mangalun-on kenka.",
                "20": "Dagiti ubbing nga iyanakmo, kalpasan iti pannapukawmo ti immuna, kunaendanto manen iti lapayagmo: Nailet unay ti lugar a para kaniak; ikkannak iti lugar a mabalinko a pagindegan.",
                "21": "Ket samonto kunaen iti pusom: Asino ti nangted kaniak kadagitoy, agsipud ta napukawkon dagiti annakko, ken malmaldayak, balud, ken agallaalla? Ken asino ti nangpatanor kadagitoy? Kitaen, nabatiak nga agmaymaysa; dagitoy, nagapuanda?",
                "22": "Gapuna kinuna ti Apo a Dios: Kitaen, itanggayak ti imak kadagiti Gentil, ket itudingko ti pagrukodak kadagiti tattao; ket bagkatendanto dagiti lallaki nga annakda kadagiti takiagda, ken ibaklaydanto dagiti babbai nga annakda.",
                "23": "Ken dagitinto ari dagiti manaripato nga ammada, ken dagiti reyna ti inna a mangtaripatonto kadakuada; agtameddanto kenka a maiturong dagiti rupada iti daga, ket dilpatanda ti tapok kadagiti dapanmo; ket maammuandanto a siak ti Apo; ta saandanto nga agbain a manguray kaniak.",
                "24": "Ta maagawto kadi dagiti sinamsam kadagiti maingel, wenno mawayawayaanto dagiti nalinteg a balud?",
                "25": "Gapuna kinuna ti Apo, uray pay maagawto dagiti balud dagiti maingel, ken mawayawayaanto dagiti sinamsam ti naranggas; ta kasupangetkonto dagiti mangsupanget kenka, ket isalakankonto dagiti annakmo.",
                "26": "Ket ipakankonto kadagiti mangirurumen kenka ti bukodda a lasag; mabartekdanto iti bukodda a dara a kasla nasam-it nga arak; ket maammuanto ti amin a tao a siak, ti Apo, ti Mangisalakan ken Mannubbotmo, ti Naindaklan ni Jacob."
            },
            "22": {
                "1": "Ket ita napasamak a kalpasan a siak, ni Nephi, nabasak dagitoy a banag a naikitikit kadagiti pinanid a gambang, inasitgandak dagiti lallaki a kakabsatko ket kinunada kaniak: Ania ti kayat a sawen dagitoy a banag a nabasam? Kitaen, nasken kadi a maawatanda a mayannurot kadagiti naespirituan a banag, a mapasamakto a mayannurot iti espiritu a saan nga iti lasag?",
                "2": "Ket siak, ni Nephi, kinunak kadakuada: Kitaen naipalgak dagitoy kadagiti propeta babaen ti timek ti Espiritu; ta babaen ti Espiritu maipakaammo ti amin a banag kadagiti propeta, a maidanon kadagiti annak ti tattao a mayannurot iti lasag.",
                "3": "Gapuna, dagiti banag a nabasak isu dagiti banag a maipanggep kadagiti bambanag nga agpadpada a naindagaan ken naespirituan; ta agparparang a ti balay ti Israel, iti saan a mabayag wenno inton kamaudiananna, maiwaraswarasto iti amin a rabaw ti daga, ken kasta met kadagiti amin a pagilian.",
                "4": "Ket kitaen, adu kaniadan iti naawan ti pannakaammo kadagiti adda iti Jerusalem. Wen, ti kaaduan kadagiti tribu ti naipanawen; ket naiwaraswarasda kadagiti isla ti baybay; ken no sadino pay awan kadakami ti makaammo, malaksid iti pannakaammomi a naipanawda.",
                "5": "Ket manipud iti pannakaipanawda, naipadto dagitoy a banag maipanggep kadakuada, ken maipanggep met kadagiti maiwaraswaras ken mailaokto iti masanguanan, gapu iti Nasantuan ti Israel; ta patangkenendanto dagiti pusoda a maibusor kenkuana; gapuna, maiwaraswarasdanto kadagiti amin a pagilian ken kagurguranto ti amin a tao.",
                "6": "Nupay kasta, kalpasan ti panangtaripato kadakuada dagiti Gentil, ken naitanggayan ti Apo ti imana kadagiti Gentil ket naitudingda a pagrukodan, ken naubba dagiti annakda, ken naibaklayda dagiti babbai nga annakda, kitaen naindagaan dagitoy nasaon a banag; ta dagitoy dagiti katulagan ti Apo kadagiti ammatayo; ket kayatna a sawen a datayo kadagiti masungad nga aldaw, kasta met kadagiti lallaki a kakabsattayo nga adda iti balay ti Israel.",
                "7": "Ket kayatna a sawen a dumteng ti panawen a kalpasan ti pannakaiwaraswaras ken pannakailaok ti amin a balay ti Israel, mangbangonto ti Apo a Dios iti maingel a pagilian kadagiti Gentil, wen, uray iti rabaw daytoy a daga; ket babaen kadakuada maiwaraswarasto dagiti kaputotantayo.",
                "8": "Ket kalpasan ti pannakaiwaraswaras dagiti kaputotantayo ituloyto ti Apo a Dios ti agaramid kadagiti pagsidsiddaawan nga aramid kadagiti Gentil, nga agbalinto a napateg unay kadagiti kaputotantayo; gapuna, maipadanto iti panangtaripato kadakuada dagiti Gentil ken ti pannakaubba ken pannakabaklayda.",
                "9": "Ken napategto met daytoy kadagiti Gentil; ken saan laeng a kadagiti Gentil ngem iti amin a balay ti Israel, iti pannakaipakaammo dagiti katulagan iti Ama ti langit ken ni Abraham, a kinunana: Babaen ti kaputotam dagiti amin a puli iti daga ket mabendisionanto.",
                "10": "Ket kayatko, lallaki a kakabsatko, a nasken a maammuanyo a saan a mabendisionan dagiti amin a puli ti daga malaksid no ipakitana ti bileg ti takiagna iti imatang dagiti pagilian.",
                "11": "Gapuna, ituloy ti Apo a Dios nga ipakitana ti takiagna iti imatang dagiti amin a pagilian, iti panangipatungpalna kadagiti katulagan ken ebangheliona kadagiti adda iti balay ti Israel.",
                "12": "Gapuna, paruk-atandanto manen ida iti pannakaadipenda, ket pagtitiponendanto kadagiti daga a tawidda; ket maparuk-atandanto iti kalideman ken iti kasipngetan; ket maammuandanto a ti Apo ti Mangisalakan ken Mannubbotda, ti Naindaklan ti Israel.",
                "13": "Ket ti dara dayta nabileg ken makarimon a simbaan, a balangkantis iti amin a daga, taliawendanto ti bukodda nga ulo; ta gubatendanto iti tunggal maysa, ket agdissonto ti espada nga iggemda agballatekto met laeng kadagiti uloda, ken mabartekdanto iti bukodda a dara.",
                "14": "Ket iti tunggal pagilian a manggubat kenka, O balay ti Israel, aglalabandanto a maibusor iti tunggal maysa, ket matnagdanto iti abut a kinalida a mangsilo kadagiti tattao ti Apo. Ket madadaelto amin dagiti bumusor iti Zion, ket dayta nabileg a balangkantis, a nangbalusingsing kadagiti pudno a pagayatan ti Dios, wen, dayta nabileg ken makarimon a simbaan, marbanto iti katapokan ket nakaronto ti pannakarpuogna.",
                "15": "Ta kitaen, kinuna ti propeta, napardas ti yaasideg ti panawen nga awanton ti bileg ni Satanas kadagiti puso dagiti annak ti tattao; ta dumtengton iti mabiit ti aldaw a dagiti amin a napalangguad ken dagiti agaramid iti dinadangkes agbalin a kasla garami; ket dumtengto ti aldaw a nasken a mapuoranda.",
                "16": "Ta dumtengton ti panawen a maibukbok ti nakaro a pungtot ti Dios kadagiti amin a annak ti tattao; ta saannanto nga ipalubos a dadaelen dagiti nadangkes ti nalilinteg.",
                "17": "Gapuna, saluadannanto dagiti nalinteg babaen ti bilegna, uray pay no dumtengto ti nakaro a pungtotna, ket masaluadan dagiti nalinteg, agingga iti pannakadadael dagiti kabusorda iti apuy. Gapuna, nasken a saan nga agbuteng dagiti nalinteg; agsipud ta kinuna ti propeta, a maisalakanda, uray pay iti apuy.",
                "18": "Kitaen, lallaki a kakabsatko, ibagak kadakayo, nasken a mapasamak dagitoy a bambanag iti mabiit; wen, umayto uray ti dara, ken apuy, ken ti alibungubong ti asuk; ket nasken nga iti rabaw daytoy a daga; ket mapasamakto dagitoy kadagiti tattao kas mayannurot iti lasag no patangkenenda dagiti pusoda a maibusor iti Nasantuan ti Israel.",
                "19": "Ta kitaen, saanto a mapukaw dagiti nalinteg; ta agpayso a dumtengto ti panawen a mailaksidto amin dagiti manglaban iti Zion.",
                "20": "Ket awan duadua a mangisagananto ti Apo iti wagas para kadagiti taona, iti pannakaipatungpal dagiti balikas ni Moises, nga imbagana, a kinunana: Mangitudingto ti maysa a propeta ti Apo a Diosyo kadakayo, a kas kaniak; mangngegyonto kenkuana ti amin a banag a kayatna nga ibaga kadakayo. Ket mapasamakto a mailaksid kadagiti tattao ti amin a saan a dumngeg iti dayta a propeta.",
                "21": "Ket ita siak, ni Nephi, ipakdaarko kadakayo, a daytoy a propeta nga imbaga ni Moises ti Nasantuan ti Israel; gapuna, ipatungpalnanto ti panangukom iti kinalinteg.",
                "22": "Ket nasken a saan nga agbuteng dagiti nalinteg, ta isuda dagiti saanto a madadael. Ngem ti pagarian ti sairo, a mabangonto kadagiti annak ti tattao, ti pagarian a binangon kadakuada a nainlasagan—",
                "23": "Ket sipapardas a dumtengto ti panawen nga amin a simbaan a nabangon tapno makagun-od iti kinabaknang, ken kadagiti amin a nabangon a mangituray iti lasag, ken kadagiti amin a nabangon tapno agbalin a nalatak iti imatang ti lubong, ken dagiti agtarigagay kadagiti gartem ti lasag ken kadagiti bambanag ti lubong, ken agaramid iti amin a kita ti kinadangkes; wen, iti ababa a pannao, amin dagiti maibilang iti pagarian ti sairo ti nasken nga agdanag, ken agtigerger, ken agkintayeg; isuda dagiti nasken a maimudumod iti katapokan; isuda dagiti nasken a mauram a kasla garami; ket mayannurot daytoy kadagiti balikas ti propeta.",
                "24": "Ket sipapardas a dumteng ti panawen a nasken a maiturong dagiti nalinteg a kas iti urbon ti baka iti koral, ket nasken nga agturay ti Nasantuan ti Israel iti masakupan a sititimbeng, napigsa, napnuan bileg ken naindaklan a gloria.",
                "25": "Ket ummongenna dagiti annakna manipud iti uppat a suli ti daga; ket am-ammona dagiti karnerona, ket am-ammoda isuna; ket addanto iti maysa nga ummong ken maysa a pastor; ket taraonanna ti karnerona, ket kenkuana masapulanda ti pagarabanda.",
                "26": "Ket gapu iti kinalinteg dagiti taona, awan ti bileg ni Satanas; gapuna, saanto a makaruk-at iti uneg ti adu a tawen; gapu ta awan ti bilegna a mangituray kadagiti puso ti tao, ta agbibiagda iti kinalinteg, ken ti Nasantuan ti Israel ti agari.",
                "27": "Ket ita kitaen, siak, ni Nephi, ibagak kadakayo a mapasamak amin dagitoy a banag a mayannurot iti lasag.",
                "28": "Ngem, kitaen, agbiagto a sitatalged ti amin a pagilian, puli, pagsasao, ken tattao iti Nasantuan ti Israel no la ketdi agbabawida.",
                "29": "Ket ita siak, ni Nephi, gibusakon; ta saannak pay makapagsao ti nayonna iti maipanggep kadagitoy a bambanag.",
                "30": "Gapuna, lallaki a kakabsatko, igunamgunamko nga ibilangyo a pudno dagiti banag a naisurat kadagiti pinanid a gambang; ken paneknekanda a nasken nga agtungpal ti tao kadagiti bilin ti Dios.",
                "31": "Gapuna, saanyo koma a kunaen a dakami laeng iti amak ti nangipaneknek, ken nangisuro met kadakuada. Gapuna, no la ketdi agtungpalkayo kadagiti bilin, ken agibtur agingga iti panungpalan, maisalakankayonto iti maudi nga aldaw. Ket kasta. Amen."
            }
        }
    },
    "2-ne": {
        "meta": {
            "slug": "2-ne",
            "name": "Ti Maikadua a Libro ni Nephi",
            "chapterWord": "Kapitulo"
        },
        "chapters": {
            "1": {
                "intro": "Ti salaysay iti ipapatay ni Lehi. Supringen dagiti lallaki a kakabsatna ni Nephi. Balakadan ti Apo ni Nephi a mapan iti langalang. Dagiti panagdaliasatna iti langalang, ken dadduma pay.",
                "1": "Ket napasamak a siak, ni Nephi, ingibuskon ti panangisurok kadagiti lallaki a kabsatko, adu pay a banag ti insao kadakuada ti amami, ni Lehi, ket inulitna kadakuada, no kasano ti kinaindaklan dagiti banag nga inaramid ti Apo para kadakuada iti panangiruarna kadakuada manipud iti daga ti Jerusalem.",
                "2": "Ket imbagana kadakuada ti maipapan kadagiti panagsupringda iti idadaliasatda iti baybay, ken dagiti asi ti Dios iti panangisalakanna kadakuada, ta saanda a naalun-on iti baybay.",
                "3": "Ket imbagana pay kadakuada ti maipapan iti naikari a daga, a nagun-odda—no kasano ti kinamanangngaasi ti Apo a nangpatigmaan kadakami a nasken a pumanaw manipud iti daga ti Jerusalem.",
                "4": "Ta, kitaen, kinunana, naparmatak, nga ammok a nadadael ti Jerusalem; ket no koma nagtalinaedtayo idiay Jerusalem nataytayo.",
                "5": "Ngem, kinunana, iti laksid ti panagsagabatayo, nagun-odtayo ti naikari a daga, ti daga a kasayaatan kadagiti amin a daga; ti daga nga intulag ti Apo a Dios kaniak a tawidento dagiti kaputotak. Wen, intulag ti Apo daytoy a daga kaniak, ken kadagiti annakko iti agnanayon, ken kasta met kadagiti amin a nasken a maiturongto babaen ti ima ti Apo manipud kadagiti dadduma a pagilian.",
                "6": "Gapuna, siak, ni Lehi, ipadtok ti mayannurot kadagiti aramid ti Espiritu nga adda kaniak, nga awanto ti umay ditoy a daga malaksid no maiturongdanto babaen ti ima ti Apo.",
                "7": "Gapuna, naikonsagrar daytoy a daga iti tao nga iturongnanto ditoy. Ket no agserbidanto kenkuana a mayannurot kadagiti bilin nga intedna, agbalinto daytoy a daga ti wayawaya para kadakuada; gapuna saandanto a pulos a maadipen, no kasta, mapasamakto gapu iti kinadangkesda; ta no naruayto ti kinadangkes, mailunodto ti daga gapu kadakuada, ngem maparaburanto daytoy iti agnanayon para iti nalinteg.",
                "8": "Ket kitaen, nainsiriban a mailimedto pay laeng daytoy a daga manipud kadagiti pannakaammo dagiti sabali a pagilian; ta matmatan, adu a pagilian ti manggamgamto iti daga, agingga nga awanton ti lugar a matawid.",
                "9": "Gapuna, siak, ni Lehi, nagun-odkon ti kari, a no la ket tungpalen dagiti iruarto ti Apo a Dios manipud iti Jerusalem dagiti bilinna, rumang-aydanto iti rabaw daytoy a daga; ket mailemmeddanto kadagiti sabali a pagilian, tapno matagikuada daytoy a daga. Ket maparaburandanto iti daytoy a daga no la ket tungpalenda dagiti bilinna, ket awanto ti mangriribuk kadakuada, wenno mangagaw iti daga a tinawidda; ket agtaengdanto a sitatalged iti agnanayon.",
                "10": "Ngem kitaen, no dumtengto ti panawen a mapukaw ti pammatida, kalpasan ti panangawatda iti adu a bendision manipud iti ima ti Apo—addaanda iti pannakaammo iti pannakaparsua ti daga, ken amin a tao, ta ammoda iti naindaklan ken datdatlag nga aramid ti Apo manipud iti pannakaparsua ti lubong; nga addaanda iti bileg a naited kadakuada a mangaramid iti amin a banag babaen ti pammati; nga addaanda kadagiti amin a bilin manipud idi punganay, ken agsipud ta naiturongda babaen iti awan patinggana a kinaimbagna iti daytoy napateg a naikari a daga—kitaen, ibagak, a no dumteng ti aldaw nga ilaksiddanto ti Nasantuan ti Israel, ti pudno a Mesias, ti Mannubbot ken Diosda, kitaen, maipatayto kadakuada ti panangukom ti nalinteg.",
                "11": "Wen, iturongnanto dagiti sabali a pagilian kadakuada, ket ikkannanto ida iti bileg, ket alaennanto kadakuada ti dagdagada, ket iwaraswaras ken saplitannanto ida.",
                "12": "Wen, iti panaglabas ti maysa a sangkaputotan iti sabali pay a sangkaputotan, addanto panagpipinnatay, ken nakaro a pannusa kadakuada; gapuna, annakko, kayatko a laglagipenyo; wen, kayatko a denggenyo dagiti saok.",
                "13": "O ta agriingkayo koma; agriingkayo manipud iti nargaan a pannaturog, wen, uray pay manipud iti pannaturog iti impierno, ket wagwagenyo dagiti kawar a nangpungo kadakayo, dagiti kawar a mangpungo kadagiti annak ti tattao, ta maipanda nga adipen iti lansad ti agnanayon a taaw ti kinaleddaang ken kinay-ay-ay.",
                "14": "Agriingkayo! ken bumangonkayo manipud iti tapok, ket denggenyo ti timek ti agtigtigerger a nagannak, a ti bagina maitabonton iti nalamiis ken naulimek a tanem, manipud iti lugar nga awan ti agdaliasat a makasubli; iti sumagmamano pay nga aldaw innakton iti dana ti amin a daga.",
                "15": "Ngem kitaen, sinubbot ti Apo ti kararuak manipud iti impierno; nakitakon ti dayagna, ket inrakusnak kadagiti takkiag iti agarup awan patinggana a panagayatna.",
                "16": "Ket tarigagayak a nasken a lagipenyo a tungpalen dagiti pagalagaden ken pangngeddeng ti Apo; kitaen, daytoy ti pagdandanagan ti kararuak manipud idi punganay.",
                "17": "Pasaray a nadagsenan ti pusok iti ladingit, gapu ta nagbutengak, amangan ta ti kinatangken dagiti pusoyo ipaayto ti Apo a Diosyo ti nakaro a pungtotna kadakayo, ta mailaksid ken madadaelkayo iti agnanayon;",
                "18": "Wenno, ta mailunodkayo iti las-ud ti adu a sangkaputotan; ket sarungkarannakayo ti espada, ken panagbisin, ken magurgurakayo, ken maiturongkayo ti pagayatan ken pannakaadipen ti sairo.",
                "19": "O annakko, saan koma a mapasamak kadakayo dagitoy a banag, ngem no mabalin dakayo koma ti napili ken naparaburan a tattao ti Apo. Ngem kitaen, matungpal ti pagayatanna; gapu ta kinalinteg dagiti wagasna nga agnanayon.",
                "20": "Ket kinunana a: No la ket tungpalenyo dagiti bilinko agrang-aykayonto iti daga; ngem no la ket saanyo a tungpalen dagiti bilinko, mailaksidkayonto iti imatangko.",
                "21": "Ket ita tapno maaddaan ti rag-o ti kararuak kadakayo, ken tapno siraragsak ti pusok iti ipapanawko ditoy lubong gapu kadakayo, ken tapno saannak a maitabon a naliday ken maldaang iti tanem, bumangonkayo manipud iti tapok, lallaki nga annakko, ket agbalinkayo a malalaki, ken sititibkerkayo nga agkaykaysa iti panunot ken puso, sangsangkamaysa iti amin a banag, tapno saankayo a maadipen;",
                "22": "Tapno saankayo a mailunod iti nasaem a pannakailunod; ken kasta met a tapno saanyo a matukay ti gura ti nalinteg a Dios kadakayo, iti pannakadadael, wen, ti agnanayon a pannakadadael ti kararua ken bagi.",
                "23": "Agriingkayo, annakko a lallaki; ikawesyo ti kalasag ti kinalinteg. Wagwagenyo dagiti kawar a nangbalud kadakayo, ket rummuarkayo iti kasipngetan, ken bumangonkayo manipud iti tapok.",
                "24": "Saanyon a suppiaten ti kabsatyo, a nadayag dagiti kapanunotanna, ken nagtungpal kadagiti bilin manipud idi pimmanawtayo iti Jerusalem; ken isu ti inaramat ti Dios iti panangiturongna kadatayo iti naikari a daga; ta no saan a gapu kenkuana, mabalin a nataytayo koman gapu iti bisin iti langalang; nupay kasta, pinanggepyo a kettelen ti biagna; wen, ket nagsagaba iti adu a ladingit gapu kadakayo.",
                "25": "Ket napalaus ti buteng ken kintayegako gapu kadakayo, ta amangan ta agsagabanto manen isuna; ta kitaen, pinabasolyo a nangagaw iti bileg ken panangituray kadakayo, ngem ammok a saanna a pinanggep ti bileg wenno panangituray kadakayo, ngem pinanggepna ti gloria ti Dios, ken ti agnanayon a pagsayaatanyo.",
                "26": "Ket nagdayamudomkayo agsipud ta nabatad kadakayo. Kunayo nga inaramatna kadakayo ti kinainget; kunayo a nakapungtot kadakayo; ngem kitaen, ti kinaingetna isu ti kinainget ti balikas ti Dios, nga adda kenkuana; ket dayta a kunayo a pungtot isu ti kinapudno, a mayannurot a kas iti adda iti Dios, a saanna a malapdan, a mangiparangarang a situtured maipapan iti kinadakesyo.",
                "27": "Ket nasken nga adda kenkuana ti bileg ti Dios, uray pay iti panangbilinna kadakayo a nasken nga agtungpalkayo. Ngem kitaen, saan nga isu ngem ti Espiritu ti Apo nga adda kenkuana, a nanglukat iti ngiwatna nga agsao a saanna a makaem.",
                "28": "Ket ita, Laman, anakko, ken kasta met kadakayo Lemuel ken Sam, ken kasta met dagiti annakko nga annak a lallaki ni Ismael, kitaen, saankayo a mapukaw no dumngegkayo iti timek ni Nephi. Ken no dumngegkayo kenkuana ibatiankayo iti bendision, wen, uray ti umuna a bendisionko.",
                "29": "Ngem alaek ti umuna a pammendisionko no saankayo a dumngeg kenkuana, wen, uray ti bendisionko, ket agtalinaedto kenkuana.",
                "30": "Ket ita Zoram, kunak kenka: Kitaen, sika ti adipen ni Laban; nupay kasta, naipanawka iti daga ti Jerusalem, ket ammok a pudnoka a gayyem ti anakko a ni Nephi, iti agnanayon.",
                "31": "Gapuna, agsipud ta napudnoka, mabendisionanto dagiti kaputotam agraman ti kaputotanna, ta napaut ti panagnaedda a sirarang-ay iti rabaw daytoy a daga; ken awan, malaksid laeng ti kinadangkesda, ti mangdangran wenno mangriribuk iti rang-ayda iti rabaw daytoy a daga iti agnanayon.",
                "32": "Gapuna, no tungpalem dagiti bilin ti Apo, kinonsagraran ti Apo daytoy a daga nga agpaay iti pagtalgedan ti kaputotam a kadua dagiti kaputotan ti anakko."
            },
            "2": {
                "1": "Ket ita, Jacob, kunak kenka: Sika ti inauna nga anakko iti aldaw ti panagtutuokko iti langalang. Ket kitaen, bayat ti kinaubingmo nagsagabaka iti adu a rigat ken leddaang, gapu iti kinasabrak dagiti kabsatmo.",
                "2": "Nupay kasta, Jacob, inauna nga anakko iti langalang, ammom ti kinaindaklan ti Dios; ket ikonsagrarna dagiti sagabaem nga agpaay a pagimbagam.",
                "3": "Gapuna, mabendisionan ti kararuam, ket makipagnaedka a sitatalged ken ni kabsatmo a Nephi; ket mabubos dagiti aldawmo nga agserbi iti Diosmo. Gapuna, ammok a nasubbotka, gapu iti kinalinteg ti Mannubbotmo; gapu ta naimatangam nga iti tumutop a panawen umay isuna tapno ipaayna ti pannakaisalakan dagiti tattao.",
                "4": "Ket naimatangam iti kinaagtutubom ti kinadayagna; gapuna, nagasatka a kas kadagiti pagserbiannanto iti nainlasagan a bagi; gapu ta agpadpada ti Espiritu, idi, ita, ken iti agnanayon. Ket naisagana ti dalan manipud idi pannakatnag ti tao, ken ti pannakaisalakan ket awan bayadna.",
                "5": "Ket naan-anay ti pannakaiwanwan dagiti tattao a mangammo ti naimbag manipud iti dakes. Ket naited kadagiti tattao ti linteg. Ket babaen ti linteg, awan iti lasag ti maikalintegan; wenno, babaen ti linteg dagiti tattao ket mailaksid. Wen, nailaksidda babaen ti naindagaan a linteg; ken kasta met a napukawda babaen ti naespirituan a linteg manipud iti naimbag, ket nagbalinda a nakakaasi iti agnanayon.",
                "6": "Gapuna, dumtengto ti pannakasubbot ken babaen ti Nasantuan a Mesias; agsipud ta napnuan iti parabur ken kinapudno.",
                "7": "Kitaen, indatonna ti bagina a pangsubbot iti basol, a mangsungbat iti pagpatinggaan ti linteg, kadagiti amin a naaddaan iti nasneban a puso ken napnuan babawi nga espiritu; ket awan ti sabali a makasungbat iti pagpatinggaan ti linteg.",
                "8": "Gapuna, anian ti kinapateg unay ti pannakaipakaammo dagitoy a banag kadagiti agnaed iti daga, ta maammuanda nga awan ti lasag a makapagnaed iti sidong ti Dios, malaksid no adda pammateg, panangngaasi ken parabur ti Nasantuan a Mesias, a nangipaay iti biagna a mayannurot iti lasag, ken alaennanto manen babaen ti pannakabalin ti Espiritu, tapno maipatungpalna ti panagungar dagiti natay, ta isu ti umuna a nasken nga agungar.",
                "9": "Gapuna, isuna ti umuna a bunga iti Dios, gapu ta isu ti mangibabaet iti amin nga annak ti tattao; ket maisalakan ti siasino man a mamati kenkuana.",
                "10": "Ket gapu ti pannakaibabaet iti amin, umasideg amin a tao iti Dios; gapuna, tumakderda iti imatangna, tapno ukomenna ida a mayannurot iti kinapudno ken kinasanto nga adda kenkuana. Gapuna, inted ti Nasantuan ti kalikagum ti linteg, iti pannakaipatay ti naikappeng a pannusa, ta maisuppiat ti naikappeng a pannusa iti dayta a naikappeng a kinaragsak, a mangsungbat iti kalikagum ti pannubbot—",
                "11": "Ta nasken nga, adda pagsusupadian ti amin a banag. Ta no saan a kasta, inauna nga anakko iti langalang, saan a maipatungpal ti kinalinteg, wenno ti kinadakes, wenno ti kinasanto wenno kinarigat, naimbag wenno dakes. Gapuna, nasken a mapagkaykaysa ti amin a banag; gapuna, no masapul a maymaysa a bagi, nasken nga agtalinaed a kas natay, nga awanan iti biag wenno pannakatay, wenno panagrupsa ken saan a panagrupsa, kinaragsak wenno kinarigat, wenno panagrikna wenno awanan rikna.",
                "12": "Gapuna, nasken a naiparsua koma para iti banag nga awan kaes-eskanna; gapuna awan koma ti panggep iti nakaigapuan ti pannakaparsuana. Gapuna, nasken a dadaelen daytoy a banag ti kinasirib ti Dios ken dagiti agnanayon a gandatna, ken kasta met ti pannakabalin, ken panangngaasi, ken ti kinalinteg ti Dios.",
                "13": "Ket no kunayo nga awan ti paglintegan, kunayo met ngarud nga awan ti basol. Ket no kunayo nga awan ti basol, kunayo met ngarud nga awan ti kinalinteg. Ket no awan ti kinalinteg awan ti kinaragsak. Ket no awan ti kinalinteg wenno kinaragsak awan koma ti pannakadusa wenno panagrigat. Ket no awan dagitoy a banag ket awan ti Dios. Ket no awan ti Dios awantayo, wenno ti daga; ta awan koma ti panagparsua kadagiti bambanag, no dagiti banag nga agtignay wenno bambanag a pagtignayen; gapuna, napukaw koman ti amin a banag.",
                "14": "Ket ita, annakko, ibagak kadakayo dagitoy a banag para iti pagimbagan ken pagadalanyo; ta adda Dios, ket pinarsuana ti amin a banag, agpadpada ti langit ken daga, ken amin a banag a linaonda, agpadpada dagiti bambanag nga agtignay wenno dagiti bambanag a pagtignayen.",
                "15": "Ket tapno matungpal ti agnanayon a panggepna iti panungpalan ti tao, kalpasan a pinarsuana dagiti immuna a nagannaktayo, ken dagiti ayup iti taltalon ken dagiti tumatayab iti tangatang, ket iti kamaudiananna, ti amin a banag a naparsuan, nasken nga adda pagsusupadian; uray pay ti naiparit a bunga a maisupadi iti kayo ti biag; nasam-it ti maysa ket napait ti sabali.",
                "16": "Gapuna, pinalubosan ti Apo a Dios iti tao nga agtignay iti bukodna a bagi. Gapuna, saan a makapagtignay ti tao iti bukodna a bagi malaksid no maguyugoy ti maysa wenno ti sabali.",
                "17": "Ket siak, ni Lehi, kas mayannurot kadagiti banag a nabasak, nasken a mammatiak a maysa nga anghel ti Dios, ti natinnag manipud iti langit kas mayannurot iti naisurat; gapuna, nagbalin isuna a sairo, ta pinaggepna ti dakes iti sango ti Dios.",
                "18": "Ket gapu ta natnag manipud iti langit, ket nagbalin a nakaledleddaang iti agnanayon, pinaggepna ti pagleddaangan ti amin a sangkataoan. Gapuna, kinunana ken ni Eva, wen, uray pay iti dayta nataengan nga uleg, nga isu ti sairo, nga ama ti amin a kinaulbod, gapuna kinunana: Manganka iti maiparit a bunga, ket saankanto a matay, ngem agbalinkanto a kas iti Dios, a makaammo iti naimbag ken dakes.",
                "19": "Ket kalpasan ti pannangan da Adan ken Eva iti maiparit a bunga napapanawda iti minuyongan ti Eden, tapno sukayenda ti daga.",
                "20": "Ket naganakda; wen, uray pay iti pamilia iti amin a daga.",
                "21": "Ket dagiti aldaw ti annak ti tattao ket pimmaut, a mayannurot iti pagayatan ti Dios, tapno makapagbabawida bayat iti kaaddada iti nainlasagan a bagi; gapuna, nagbalin ti kasasaadda a kasasaad ti pannakapadas, ket nayatiddog ti panawen ti panagbiagda, a mayannurot kadagiti bilin nga inted ti Apo a Dios kadagiti annak ti tattao.Ta nangted iti bilin a nasken nga agbabawi amin a tattao; ta imparangarangna iti amin a tattao a napukawda, gapu iti panaglabsing dagiti nagannakda.",
                "22": "Ket ita, kitaen, no saan a naglabsing ni Adan saan koma a natnag, ngem nagtalinaed koma isuna iti minuyongan ti Eden. Ket nagtalinaed koma amin a bambanag a naparsua iti sigud a kasasaadda kalpasan ti pannakaparsuada; ket nagtalinaedda koma iti agnanayon, nga awan patinggana.",
                "23": "Ket awan koma ti annakda; gapuna nagtalinaedda koma iti kasasaad ti kinainosente, nga awanan iti rag-o, ta saanda nga ammo ti leddaang; agaramid iti saan a naimbag, gapu ta saanda nga ammo ti basol.",
                "24": "Ngem kitaen, naaramid amin a banag a mayannurot iti kinasiribna a makaammo iti amin a banag.",
                "25": "Ni Adan ket natnag tapno mabalin nga agadda ti tattao; ket ti tattao nagadda, tapno maaddaanda ti rag-o.",
                "26": "Ket umayto ti Mesias iti tumutop a panawen, tapno subbotenna dagiti annak ti tattao manipud iti pannakatnag. Ket gapu ta nasubbotda manipud iti pannakatnag nagbalinda a siwayawaya iti agnanayon, a makaammo iti naimbag manipud iti dakes; nga agtignayda iti bagbagida ket saanda a painakman, malaksid iti pannusa ti paglintegan iti naindaklan ken maudi nga aldaw, a mayannurot kadagiti bilin nga inted ti Dios.",
                "27": "Gapuna, siwayawaya dagiti tattao a mayannurot iti nainlasagan a bagi; ket naited amin a banag kadakuada a kas kasapulan ti tao. Ket siwayawayada nga agpili iti wayawaya ken agnanayon a biag, babaen ti naindaklan a Mangibabaet iti amin a tattao, wenno mangpili iti pannakaadipen ken ipapatay, babaen iti panangadipen ken pannakabalin ti sairo; gapu ta kalikagumanna nga agbalin a nakakaasi amin a tattao a kas kenkuana.",
                "28": "Ket ita, lallaki nga annakko, kayatko nga agtalekkayo iti naindaklan a Mangibabaet, ken indenganyo dagiti naindaklan a bilinna; ken agbalinkayo a napudno kadagiti balikasna, ken pilienyo ti biag nga agnanayon, a mayannurot iti pagayatan ti Nasantuan nga Espirituna.",
                "29": "Ket saanyo a pilien ti agnanayon nga ipapatay, a mayannurot iti pagayatan ti lasag ken ti sairo a mangik-ikut iti daytoy, a mangted iti espiritu ti sairo ti pannakabalin a mangadipen, a mangiturong kadakayo iti impierno, tapno maiturayannakayo iti pagarianna.",
                "30": "Naibagakon dagitoy sumagmamano a balikas kadakayo amin, lallaki nga annakko, kadagiti maudi nga aldaw ti pannakapadasko; ket pinilik ti naimbag a paset, babaen iti balikas ti propeta. Ket awan ti sabali a panggepko malaksid ti agnanayon a pagsayaatan dagiti kararuayo. Amen."
            },
            "3": {
                "1": "Ket ita kunak kenka, Jose, a buridek nga anakko. Nayanakka iti langalang a nagsagabaak; wen, inyanaknaka ti inam kadagiti aldaw a nakaro unay ti panagladingitko.",
                "2": "Ket maikonsagrar koma met ti Apo para kenka daytoy a daga, a kapatgan a daga, a tawidmo ken tawid iti kaputotam agraman dagiti lallaki a kakabsatmo, a pammatalged para kadakayo iti agnanayon, no la ket tungpalenyo dagiti bilin ti Nasantuan ti Israel.",
                "3": "Ket ita, Jose, buridek nga anakko, nga impanawko iti langalang iti rigrigatko, sapay koma ta bendisionannaka ti Apo iti agnanayon, ta dagiti kaputotam saanto pulos a madadael.",
                "4": "Ta kitaen, sika ti bunga dagiti lomok; ket nagtaudak iti kapupuon ni Jose a naipan nga adipen idiay Egipto. Ket naindaklan dagiti katulagan nga inaramid ti Apo ken ni Jose.",
                "5": "Gapuna, pudno a nakita ni Jose ti panawentayo. Ket nagun-odna ti kari ti Apo, a manipud iti bunga ti lomona, mangpataudto ti Apo a Dios iti nalinteg a sanga iti balay ti Israel; saan a ti Mesias, ngem maysa a sanga a maisinanto; ngem nupay kasta, malagipto kadagiti katulagan ti Apo a masapul a maiparangarangto kadakuada ti Mesias iti ud-udina nga aldaw, iti espiritu ti bileg, iti pannakairuarda iti kasipngetan nga agturong iti lawag—wen, manipud iti nailemmeng a kinasipnget ken manipud iti pannakaadipen nga agturong iti wayawaya.",
                "6": "Ta pudno nga impaneknek ni Jose, a kinunana: Maysa a mammadto ti pataudento iti Apo a Diosko, isu a napili a mammadto kadagiti bunga iti lomok.",
                "7": "Wen, pudno a kinuna ni Jose: Kinuna ti Apo kaniak: Pataudekto ti maysa a napili a mammadto manipud iti bunga dagiti lomom; ket isunto ti madaydayaw unay kadagiti amin a bunga iti lomom. Ket mangtedakto kenkuana iti bilin a mangisayangkatto ti aramid para kadagiti bunga ti lomom, dagiti kakabsatna, a dakkelto ti pategna kadakuada, uray pay iti pannakaipakaammo kadakuada dagiti katulagan nga inkarik kadagiti ammam.",
                "8": "Ket mangtedakto kenkuana ti bilin nga awanto ti sabali nga aramidenna, malaksid ti aramid nga ibilinko kenkuana. Ket aramidekto a naindaklan iti imatangko; gapu ta isayangkatnanto ti aramidko.",
                "9": "Ket agbalinto a maingel a kas ken ni Moises, a nasaok a patanurekto para iti pagimbaganyo, a mangisalakan kadagiti tattaok, O balay ti Israel.",
                "10": "Ket patanurekto ni Moises, a mangisalakan kadagiti tattaom manipud iti daga ti Egipto.",
                "11": "Ngem patanurekto ti maysa a mammadto manipud iti bunga dagiti lomom; ket itedkonto kenkuana ti bileg ti pannakaipalgak iti saok kadagiti kaputotan iti lomom—ken saan laeng a ti pannakaipalgak ti saok, kuna ti Apo, ngem ti pannakaallukoyda iti saok, a naikasaban kadakuada.",
                "12": "Gapuna, ti bunga dagiti lomom ket agsuratto; ken ti bunga dagiti lomo ni Juda ket agsuratto, ken kasta met ti isuratto ti bunga dagiti lomo ni Juda, agtipondanto a sangsangkamaysa, ti pannakatubngar dagiti ulbod a doktrina ken pannakapasardeng iti panagsususik, ken pannakabuangay iti talna ti bunga dagiti lomom, ken pannakaidanon kadakuada iti pannakaammo kadagiti ammada iti ud-udina nga aldaw, ken kasta met iti pannakaammoda kadagiti katulagak, kuna ti Apo.",
                "13": "Ket mapapigsanto isuna manipud iti kinalupoy, iti dayta aldaw a panangrugi ti aramidko kadagiti amin a tattaok, a mangipaay iti pannakaisublim, O balay ti Israel, kuna ti Apo.",
                "14": "Ket kastoy ti panangipadto ni Jose, a kunana: Kitaem, bendisionanto ti Apo dayta a mammadto; ket maparmekto dagiti manggandat a mangdadael kenkuana; ta matungpalto daytoy a kari, a nagun-odko iti Apo, iti bunga dagiti lomok. Kitaen, siguradoak iti pannakatungpal daytoy a kari;",
                "15": "Ket maisurotto kaniak ti naganna; ket maisurotto iti nagan ti amana. Ket maipadanto isuna kaniak; ta ti banag, nga ipalgakto ti Apo iti imana, babaen ti pannakabalin ti Apo isunto ti mangisalakan kadagiti tattaok.",
                "16": "Wen, kasta ti impadto ni Jose: Natalgedak iti daytoy a banag, uray pay a natalgedak iti kari ni Moises; ta kinuna ti Apo kaniak, taginayonekto dagiti kaputotam iti agnanayon.",
                "17": "Ket kinuna ti Apo: Mangpatanurak iti Moises; ket ikkak iti pannakabalin babaen ti sarukod; ket itdek kenkuana ti panangukom babaen ti surat. Ngem saankonto a lukayan ti dilana, tapno agsaonto iti adu, ta saanko nga aramiden a nalaing nga agsao. Ngem isuratkonto kenkuana ti lintegko, babaen ti ramay ti imak; ken addaanto pannakangiwat nga itudingko.",
                "18": "Ket kinuna met ti Apo kaniak: Mangpatanurak iti bunga dagiti lomom; ket mangtudingakto iti pannakangiwat. Ket siak, kitaen, palubosakto isuna a mangisurat iti kasuratan ti bunga dagiti lomom; para iti bunga dagiti lomom; ket iwaragawagto ti tagapagsarita dagiti lomom.",
                "19": "Ket dagiti balikas nga isuratnanto isunto dagiti balikas a maitutop iti siribko a maidanonto iti bunga dagiti lomom. Ket maaramidto a kasla impukkaw kadakuada ti bunga dagiti lomom manipud iti tapok; gapu ta ammok ti pammatida.",
                "20": "Ket umararawdanto manipud iti tapok; wen, uray pay ti panagbabawi dagiti kakabsatda, nupay adun a sangkaputotan ti naglabas kadakuada. Ket mapasamakto a mangngeg dagiti ararawda, a kas mayannurot iti kinalawag dagiti balikasda.",
                "21": "Gapu iti pammatida idanonkonto dagiti saoda manipud iti ngiwatko para kadagiti kakabsatda a bunga dagiti lomom; ket papigsaekto ti pagkapsutan dagiti balikasda iti pammatida, iti pannakaipalagip dagiti katulagan nga imbatik kadagiti ammayo.",
                "22": "Ket ita, kitaen, anakko a Jose, kastoy ti wagas ti amak iti ugma a nangipadto.",
                "23": "Gapuna, mabendisionanka gapu itoy a katulagan; ta saanto a madadael dagiti kaputotam, ta dumngegdanto kadagiti balikas iti libro.",
                "24": "Ket addanto mapatanor a maingel kadakuada, nga agaramid iti adu a kinaimbag, nga agpada iti sao ken aramid, a maaramat kadagiti ima ti Dios, nga addaan iti aglaplapunosan a pammati, nga agaramid iti naindaklan a kinadatdatlag, ken agaramid iti banag a naindaklan iti imatang ti Dios, iti pannakaipatungpal ti adu a pannakaisubli iti balay ti Israel, ken ti kaputotan dagiti kakabsatmo.",
                "25": "Ket ita, nagasatka, Jose. Kitaen, ubingka pay; gapuna denggem dagiti balikas ti kabsatmo, a ni Nephi, ket maaramidto kenka a mayannurot kadagiti balikas a naisaokon. Laglagipem dagiti balikas ti matmatayen nga amam. Amen."
            },
            "4": {
                "1": "Ket ita, siak, ni Nephi, ibagak ti maipapan kadagiti padto a nasao ti amak, maipapan ken ni Jose, a naipan iti Egipto.",
                "2": "Ta kitaen, pudno nga impadtona ti maipapan iti amin a kaputotanna. Ket dagiti padto nga insuratna, ket awanen iti napatpateg pay. Ket nagipadto isuna maipapan kadatayo, ken kadagiti sumarsaruno a henerasiontayo; ket naisurat dagitoy kadagiti pinanid a gambang.",
                "3": "Gapuna, kalpasan a naileppas ti amak ti panagsaona maipapan kadagiti padto ni Jose, inayabanna dagiti annak ni Laman, dagiti annakna a lallaki, ken annakna a babbai, ket kinunana kadakuada: Kitaen, annakko a lallaki, ken annakko a babbai, nga annak a lallaki ken babbai ti inauna nga anakko, kayatko nga imdenganyo dagiti balikasko.",
                "4": "Ta kinuna ti Apo a Dios a: No la ket agtungpalkayo kadagiti bilinko agrang-aykayonto iti daga; ken no la ket saankayo nga agtungpal kadagiti bilinko mailaksidkayonto iti imatangko.",
                "5": "Ngem kitaen, annakko a lallaki ken annakko a babbai, saannak a makapan iti tanemko malaksid no mangibatiak iti bendision kadakayo; ta kitaen, ammok a no natubaykayo iti dalan a rumbeng a papananyo diyonto tallikudan daytoy.",
                "6": "Gapuna, no nailunodkayo, kitaen, ibatik ti pamendisionko kadakayo, ta mabalin a maikkat ti lunod kadakayo ket maipatayto ti panagsungbat kadagiti ulo ti nagannakyo.",
                "7": "Gapuna, gapu iti pamendisionko, saanto nga ipalubos ti Apo a Dios a mapukawkayo; gapuna, kaasiannakayonto ken dagiti kaputotanyo iti agnanayon.",
                "8": "Ket napasamak nga idi nalpasen ti pannakisarita ti amak kadagiti lallaki ken babbai nga annak ni Laman, dinawatna nga iyasidegda kenkuana dagiti lallaki ken babbai nga annak ni Lemuel.",
                "9": "Ket kinunana kadakuada: Kitaen, lallaki ken babbai nga annakko, a lallaki ken babbai nga annak ti maikadua a lalaki nga anakko; kitaen ibatik ti pamendision kadakayo a kapada ti impaayko kadagiti lallaki ken babbai nga annak ni Laman; gapuna, saankayonto a maminpinsan a madadael; ngem mabendisionanto dagiti kaputotanyo iti kamaudianan.",
                "10": "Ket napasamak nga idi nalpas ti amak ti pannakisaona kadakuada, kitaen, kinasaona dagiti lallaki nga annak ni Ismael, wen, ken kasta met iti amin a sangakabbalaynna.",
                "11": "Ket idi nalpas ti pannakisaona kadakuada, kinunana ken ni Sam: Nagasatka, ken ti kaputotam; ta tawidemto ti daga a kas iti kabsatmo a ni Nephi. Ket maibilangto dagiti kaputotam kadagiti kaputotanna; ket uray pay a kaslakanto iti kabsatmo, ket dagiti kaputotam kasla kadagiti kaputotanna; ket mabendisionankanto iti amin nga aldawmo.",
                "12": "Ket napasamak a kalpasan ti pannakisao ti amak, a ni Lehi, kadagiti amin a kameng ti pagtaenganna, a mayannurot iti rikna ti pusona ken ti Espiritu ti Apo nga adda kenkuana, limmakay isuna. Ket napasamak a natay, ket naitanem.",
                "13": "Ket napasamak nga iti saan a nabayag kalpasan ti ipupusayna, nakapungtot kaniak da Laman ken Lemuel ken dagiti annak ni Ismael gapu kadagiti ballaag ti Apo.",
                "14": "Gapu ta siak, ni Nephi, napilitanak a mangibaga kadakuada, a mayannurot iti saona; ta adu a banag ti naibagak kadakuada, ket kasta met ti amak, sakbay ti ipapatayna; adu kadagitoy a sao ti naisurat kadagiti sabali a pinanidko ta naisurat kadagiti sabali a pinanid; ti ad-adu pay a paset ti pakasaritaan.",
                "15": "Ket isuratko kadagitoy dagiti adda iti kaunggak, ken adu kadagiti nasantuan a kasuratan a naikitikit kadagiti pinanid a gambang. Gapu ta naragsak ti kaunggak kadagiti nasantuan a kasuratan, ket inutob ti pusok ida, ket isuratko ida a pagadalan ken pagimbagan dagiti annakko.",
                "16": "Kitaen, naragsak ti kaunggak kadagiti bambanag iti Apo; ket agtultuloy nga ut-utoben ti pusok dagiti bambanag a nakita ken nangngegak.",
                "17": "Nupay kasta, iti laksid ti naindaklan a kinaimbag ti Apo, ti panangipakitana kaniak iti naindaklan ken dagiti nakaskasdaaw nga aramidna, inyikkis ti pusok: O nakakaasiak a tao! Wen, lumdaang ti pusok gapu iti lasagko; agladingit ti kaunggak gapu iti kinamanagbasolko.",
                "18": "Napalikmutannak, gapu kadagiti sulisog ken basol a nalaka a mangriribuk kaniak.",
                "19": "Ket no kalikagumak ti agrag-o, agasug ti pusok gapu kadagiti basolko; nupay kasta, ammok no asino ti nagtalkak.",
                "20": "Ti Diosko ti nagsanggirak; isu ti nangtarabay kaniak manipud iti panagsagabak iti langalang; ken sinaluadannak kadagiti adalem a danum ti taaw.",
                "21": "Pinunnonak iti ayatna, nga uray agingga a mabusbos ti lasagko.",
                "22": "Tinikawnna dagiti kabusorko, a nakaigapuan ti panagtigergerda iti sangok.",
                "23": "Kitaen, nangngegna ti ararawko iti aldaw, ket inikkannak iti pannakaammo babaen kadagiti parmata iti rabii.",
                "24": "Ket timmuredak iti aldaw iti napasnek a panagkararag iti sangona; wen, dimmanon ti timekko iti ngato; ket bimmaba dagiti anghel a nangtarabay kaniak.",
                "25": "Ket babaen kadagiti payak ti Espirituna intayabnak iti kasta unay ti kangatona a bantay. Ket nakita dagiti matak dagiti nakaskasdaaw a banag, wen, nakaskasdaaw unay iti tao; ket nabilinnak a saan a mangisurat kadagitoy.",
                "26": "O no kasta, no nakakitaak kadagiti nakaskasdaaw unay a banag, no iti pannakipulapol ti Apo iti tao ket simmarungkar kadagiti annak ti tao gapu iti naipanurok a kaasina, apay a lumdaang ti pusok ken agtalinaed ti kaunggak iti tanap ti leddaang, ket madadael ti lasagko, ken maibus ti pigsak, gapu kadagiti panagsagabak?",
                "27": "Ken apay a sumukoak iti basol, gapu iti lasagko? Wen, apay a pasulisogak, nga ikkak iti gundaway ti dakes nga agumok ditoy pusok a mangdadael iti talnak ken mamagtuok iti kaunggak? Apay nga agpungtotak gapu iti kabusorko?",
                "28": "Agriingka, kaunggak! Saankan nga agrukob iti basol. Agrag-oka, O pusok, ket saanmon nga ikkan ti kabusor iti lugar iti kaunggak.",
                "29": "Saanka nga agpungtot manen gapu kadagiti kabusorko. Saanmo pagkapuyen ti pigsak gapu iti panagsagabak.",
                "30": "Agrag-oka, O pusok, ket ipukkawmo iti Apo, ket kunaem: O, Apo, agnanayonto a daydayawenka; wen, agrag-o kenka ti kaunggak, Diosko, a pondasion ti pannakaisalakanko.",
                "31": "O Apo, subbotem kadi ti kararuak? Isalakannak kadi manipud kadagiti ima ti kabusorko? Pagkintayegennak kadi no agparang ti basol?",
                "32": "Sapay koma ta agnanayon a siririkep iti sangok ti ruangan ti impierno, ta nasneban daytoy pusok ket napnuan babawi ti espirituk! O Apo, dimo rikpan ti ruangan ti kinalinteg, ta magnaak iti dalan iti nababa a tanap, tapno gaedak ti magna iti patad a dalan!",
                "33": "O Apo, balkotennak koma iti kawes ti kinalintegmo! O Apo, yaramidannak koma iti wagas a makalibas kadagiti kabusorko! Aramidem koma a nalinteg ti dalanko! Dika koma mangikabil iti lapped iti dalanko—ngem dalusam koma ti dalan iti sangok, ken dimo koma aladan ti dalanko, ngem ketdi ti dalan dagiti kabusorko.",
                "34": "O Apo, nagtalekak kenka, ket agtalekakto kenka iti agnanayon. Saankonto nga ipan ti pagnagtalekko iti nainlasagan a takiag; agsipud ta ammok a mailunod ti asino man nga agtalek iti nainlasagan a takiag. Wen, mailunodto ti agkammatalek iti tao wenno agtalek iti nainlasagan a takiagna.",
                "35": "Wen, ammok a nabuslon a mangparabur ti Dios ti asinoman a dumawat. Wen, ikkannak ti Dios, no saannak a dumawat ti saan a rumbeng; isu nga pigsaakto ti timekko kenka; wen, isangitko kenka, Diosko, a pondasion ti kinalintegko. Kitaen, itultuloyko nga idanon ti timekko kenka, a pondasion ken agnanayon a Diosko. Amen."
            },
            "5": {
                "1": "Kitaen, napasamak a siak, ni Nephi, kasta unay ti pangawag iti Apo a Diosko, gapu iti pungtot dagiti lallaki a kakabsatko.",
                "2": "Ngem kitaen, kimmaro ti pungtotda kaniak, isu a ginandatdak a patayen.",
                "3": "Wen, nagtanabutobda iti maibusor kaniak, a kunada: Plano ti in-inaudi a kabsattayo nga iturayannatayo; ket kasta unay ti pannakasuottayo gapu kenkuana; gapuna, patayentayo isuna, tapno saantayonton nga agrigat gapu kadagiti saona. Ta kitaen, ditay ipalubos nga iturayannatayo; gapu ta karbengantayo, nga in-inauna a kakabsat, nga iturayan dagitoy a tao.",
                "4": "Saanko nga isurat ita kadagitoy a pinanid dagiti amin a sao nga intanabutobda a maibusor kaniak. Ngem umanayen ti panagkunak, a ginandatdak a patayen.",
                "5": "Ket napasamak a binallaagannak ti Apo, a siak, ni Nephi, nasken nga agtalawak ket mapanak iti langalang, a kaduak amin dagiti sumurot kaniak.",
                "6": "Gapuna, napasamak a siak, ni Nephi, innalak ti pamiliak, ken kasta met ni Zoram ken ti pamiliana, ken ni Sam, ti in-inauna a lalaki a kabsatko ken ti pamiliana, ken da Jacob ken Jose, dagiti in-inaudi a lallaki a kakabsatko, ken kasta met dagiti babbai a kakabsatko, ken amin dagiti sumurot kaniak. Ket amin dagiti sumurot kaniak ti mamati kadagiti ballaag ken paltiing ti Dios; gapuna dimngegda kadagiti saok.",
                "7": "Ket innalami dagiti toldami ken isu amin a banag a mabalin nga alaenmi, ket nagdaliasatkami iti langalang iti las-ud ti adu nga aldaw. Ket pinatakdermi dagiti toldami kalpasan ti panagdaliasatmi iti las-ud ti adu nga aldaw.",
                "8": "Ket kayat dagiti tattaok a nagananmi ti lugar iti Nephi; gapuna, ninagananmi iti Nephi.",
                "9": "Ket imbilang amin a nakikuyog kaniak a maawagan dagiti bagida a tao ni Nephi.",
                "10": "Ket inkagumaanmi a tinungpal dagiti pangngeddeng, ken linteg, ken bilin ti Apo iti amin a banag, a mayannurot iti paglintegan ni Moises.",
                "11": "Ket adda kadakami ti Apo; ket kasta unay ti panagrang-aymi; gapu ta nagmula kami iti bukel, ket narnuay manen ti naapitmi. Ket inrugimi ti nagtaraken kadagiti pangen, arban, ken nadumaduma a dinguen.",
                "12": "Ket siak, ni Nephi, intugotko met dagiti kasuratan a naikitikit kadagiti pinanid a gambang; ken kasta met ti bola, wenno kompas, a naisagana para iti amak babaen iti ima ti Apo, a kas mayannurot iti naisurat.",
                "13": "Ket napasamak a kasta unay ti panagrang-aymi, ken ti yaadumi iti daga.",
                "14": "Ket siak, ni Nephi, innalak ti espada ni Laban, ket nagaramidkami iti adu nga espada iti wagas a pannakaaramid daytoy, amangan ta iti aniaman a pamuspusan dagiti tattao a maaw-awagan itan a Lamanita ket rauten ken dadaelennakami; ta ammok ti gurada kaniak ken kadagiti annakko ken kadagiti naawagan a tattaok.",
                "15": "Ket insurok dagiti tattaok nga agipatakder kadagiti pasdek, ken agobrada iti pakausaran dagiti amin a kita ti kayo, ken ti landok, ken kobre, ken gambang, ken paslep, ken balitok, ken pirak, ken dagiti napateg a minas, a kasta unay ti kinaaduna.",
                "16": "Ket siak, ni Nephi, nangipatakderak iti templo; ket impatakderko daytoy ti wagas iti pannakaaramid ti templo ni Solomon malaksid laeng a saan a naaramid iti adu a napateg a bambanag; agsipud ta awan ti masarakan ditoy a daga, gapuna, saan a mabalin a maipatakder a kas iti templo ni Solomon. Ngem kaarngi ti templo ni Solomon ti wagas iti pannakaipatakderna; ket napalaus ti kinapulido ti pannakaaramidna.",
                "17": "Ket napasamak a siak, ni Nephi, pinagbalinko dagiti tattaok a nagaget, ken agtrabaho a mangaramat kadagiti imada.",
                "18": "Ket napasamak a dinawatda a siak koma ti arida. Ngem siak, ni Nephi, tinarigagayak nga awan koma ti arida; nupay kasta, impaayko kadakuada a maibatay iti amin a kabaelak.",
                "19": "Ket kitaen, naipatungpal kadagiti kakabsatko ti sao ti Apo, a maipapan kadakuada, a masapul a siak ti mangituray ken mannursuroda. Gapuna, siak ti nangituray ken nangisuro kadakuada, babaen kadagiti bilin ti Apo, agingga a pinanggepdak a patayen.",
                "20": "Gapuna, natungpal ti imbaga ti Apo kaniak, a kinunana: No la ketdi saanda a dumngeg iti saom, mailaksiddanto iti sango ti Apo. Ket kitaen, nailaksidda iti imatangna.",
                "21": "Ket pinagbalinna a dumteng ti lunod kadakuada, wen, ti nasaem a lunod, gapu iti kinadangkesda. Ta kitaen, pinatangkenda dagiti puspusoda a maibusor kaniana, ket nagbalinda a kas iti mulinaw; gapuna, iti kinapudawda, ken napalaus ti pintas ken makaay-ayoda, pinagbalin ti Apo a Dios a nangisit ti kudilda tapno saanda a makaawis kadagiti tattaok.",
                "22": "Ket isu a kinuna ti Apo a Dios: Aramidekto ida a makarimon kadagiti tattaom, malaksid no agbabawida kadagiti basbasolda.",
                "23": "Ket mailunodto dagiti kaputotam a mailaok kadagiti kaputotanda; ta mailunoddanto uray pay iti umarngi a lunod. Ket imbaga dayta ti Apo, ket napasamak.",
                "24": "Ket gapu iti lunod a dimteng kadakuada nagbalinda a sadut a tattao, napnuan iti panangriribuk ken kinasikap, ket nagsapulda iti langalang kadagiti atap nga ayup.",
                "25": "Ket kinuna ti Apo a Dios kaniak: Agbalindanto a mamarparigat iti kaputotam, mangipariing kadakuada a lagipendak; ket no la ketdi saandak a malagip, ken saanda a denggen dagiti balikasko, parigatendanto ida uray pay iti pannakadadael.",
                "26": "Ket napasamak a siak, ni Nephi, kinonsagrarak da Jacob ken Jose, tapno agbalinda a dagiti saserdote ken maestro iti daga dagiti tattaok.",
                "27": "Ket napasamak a nagbiagkami iti wagas ti kinaragsak.",
                "28": "Ket napalabas ti tallopulo a tawen manipud iti ipapanawmi iti Jerusalem.",
                "29": "Ket siak, ni Nephi, insuratko dagiti pasamak kadagiti pinanidko, nga inaramidko, iti tattaok agginga ita.",
                "30": "Ket napasamak a kinuna ti Apo a Dios kaniak: Mangaramidka kadagiti sabali a pinanid; ket ikitikitmo kadagitoy ti adu a banag a nasayaat iti imatangko, nga agpaay a pagimbagan dagiti tattaom.",
                "31": "Gapuna, siak, ni Nephi, tapno agbalin a managtungpal kadagiti bilin ti Apo, napanak ket inaramidko dagitoy a pinanid a nangikitikitak kadagitoy a banag.",
                "32": "Ket inkitikitko dagiti makaay-ayo iti Dios. Ket no maay-ayo dagiti tattaok kadagiti bambanag iti Dios maay-ayoda met kadagiti inkitikitko kadagitoy a pinanid.",
                "33": "Ket no kalikaguman dagiti tattaok a maammuan ti ad-adu pay a naisalumina a paset ti pakasaritaan dagiti tattaok nasken nga sukisukenda dagiti sabali pay a pinanidko.",
                "34": "Ket umdasen nga ibagak a napalabas ti uppat-a-pulo a tawen, ket napasamaken kadakami dagiti gubat ken panagsusupanget kadagiti kakabsatmi."
            },
            "6": {
                "1": "Dagiti balikas ni Jacob, ti lalaki a kabsat ni Nephi, nga imbagana kadagiti tattao ni Nephi:",
                "2": "Kitaen, patpatgek a kakabsatko, siak, ni Jacob, agsipud ta tinudingannak ti Dios, ken naordenan babaen ti wagas ti nasantuan nga orden, ken kas kinonsagraran ti kabsatko a lalaki a ni Nephi, a bigbigenyo a kas ari wenno manangsalaknib, ken ti pagpannurayanyo iti kinatalged, kitaen ammoyo nga adu unay ti naisaok a bambanag kadakayo.",
                "3": "Nupay kasta, agsaoak manen kadakayo; ta tarigagayak ti pagimbagan dagiti kararuayo. Wen, napalalo ti panagdanagko para kadakayo; ket ammoyo iti bagbagiyo a talaga a kasta. Ta ginutugotkayo a sireregta; ken naisurokon kadakayo dagiti balikas ti amak; ken naibagakon kadakayo ti maipanggep kadagiti amin a banag a naisurat, manipud iti pannakaparsua ti lubong.",
                "4": "Ket ita, kitaen, agsaoak kadakayo maipanggep kadagiti banag nga agdama, ken dagiti dumtengto pay; gapuna, ibasak kadakayo dagiti balikas ni Isaias. Ket isuda dagiti balikas a kalikaguman ti kabsatko a nasken nga ibagak kadakayo. Ket ibagak kadakayo para iti pagimbaganyo, tapno masursuroyo ken maitan-okyo ti nagan ti Diosyo.",
                "5": "Ket ita, dagiti ibasakto kadakayo a balikas isuda dagiti imbaga ni Isaias maipanggep amin iti balay ti Israel; gapuna, mayarigda met kadakayo, gapu ta addakayo ti balay ti Israel. Ken adu pay dagiti bambanag nga imbaga ni Isaias a mayarig kadakayo, gapu ta addakayo ti balay ti Israel.",
                "6": "Ket ita, kitaen dagiti balikas: Kastoy ti kinuna ti Apo a Dios: Kitaen, itanggayakto dagiti imak kadagiti Gentil, ken ibangonko ti pagrukodak kadagiti tattao; ket awitendanto dagiti annakda a lallaki kadagiti takiagda, ket ibaklaydanto kadagiti abagada dagiti annakda a babbai.",
                "7": "Ket dagitinto ari ti manaripato nga ammayo, ket dagiti reyna ti manaripato nga innayo; agtameddanto kenka a maikurno ti rupada iti daga, ken dilpatandanto ti tapok dagiti dapanyo; ket maammuamyonto a siak ti Apo; ta didanto mabain nga aguray kaniak.",
                "8": "Ket ita siak, ni Jacob, agsaoak iti banag a maipanggep kadagitoy a balikas. Ta kitaen, impakita kaniak ti Apo a dagiti adda iti Jerusalem, a naggapuanmi, napapatay ken naipanda nga adipen.",
                "9": "Nupay kasta, impakita kaniak ti Apo nga agsublidanto manen. Ken impakitana met kaniak a ti Apo a Dios, ti Nasantuan ti Israel, nga agpakitanto kadakuada iti nainlasagan a bagi; ket kalpasan ti panagpakitana kadakuada saplitan ken ilansadanto isuna iti krus, kas mayannurot kadagiti balikas ti anghel a nagkuna kaniak.",
                "10": "Ket kalpasan ti panangpatangken iti puspusoda ken panagsukirda a maibusor iti Nasantuan ti Israel, kitaen, maipaayto kadakuada dagiti pangngeddeng ti Nasantuan ti Israel. Ket dumtengto ti aldaw a madangran ken agrigatdanto.",
                "11": "Gapuna, kalpasan ti pannakaabugda iti aniaman a pakaituronganda, ta kasta ti kinuna ti anghel, adunto ti agrigat iti nainlasagan a bagida, ken saanto a maipalubos a matayda, gapu kadagiti kararag dagiti napudno; maiwaraswarasdanto, ken madangran, ken magurguradanto; nupay kasta, kaasianto ida ti Apo, ta inton dumteng ti pannakaammoda iti Mannubbotda, matipondanto manen a sangsangkamaysa kadagiti daga a tawidda.",
                "12": "Ket nagasat dagiti Gentil, isuda dagiti insurat ti propeta; ta kitaen, no la ket agbabawida ken saanda a labanan ti Zion, ken saanda a makipagkaykaysa iti dayta a naindaklan ken makarimon a simbaan, maisalakandanto; ta itungpalto ti Apo a Dios dagiti katulagan nga inkarina kadagiti annakna; ket daytoy ti gapu ti nangisuratan ti propeta kadagitoy a banag.",
                "13": "Gapuna, dilpatanto dagiti makilaban iti Zion ken dagiti natulagan a tao ti Apo ti tapok dagiti sakada; ken dagiti tattao ti Apo saandanto nga agbain. Ta dagiti tattao ti Apo isu dagiti manguray kenkuana; ta agur-urayda pay laeng iti iyaay ti Mesias.",
                "14": "Ket kitaen, kas maibatay kadagiti balikas ti propeta, Irubuatto manen ti Mesias ti bagina iti maikadua a gundaway a mangipasubli kadakuada; gapuna, agpakitanto kadakuada a nabileg ken naglorian, nga agbanag iti pannakadadael dagiti kabusorda, no dumteng dayta nga aldaw a mamatidan kenkuana; ket awanto ti dadaelenna kadagiti mamati kenkuana.",
                "15": "Ken dagiti saan a mamati kenkuana ket madadaelto, agpada a babaen ti apuy, ken ti bagyo, ken ginggined, ken naranggas a panangpapatay, ken babaen ti angol, ken panagbisin. Ket maammuandanto a Dios ti Apo, ti Nasantuan ti Israel.",
                "16": "Ta maagaw kadi ti sinamsam manipud iti maingel, wenno ti nalinteg a naadipen a balud mawayawayaan?",
                "17": "Ngem kasta ti kinuna ti Apo: Maipanawto uray dagiti naadipen a balud ti maingel, ken mawayawayaanto ti sinamsam ti nakabutbuteng; ta ti Naindaklan a Dios ket wayawayaannanto dagiti natulagan a taona. Ta kastoy ti kinuna ti Apo: Makirupirakto kadakuada a makirupir kenka—",
                "18": "Ket pakanekto dagiti mangirurumen kenka, iti bukodda a lasag; ken mabartekdanto iti bukodda a dara a kasla nasam-it nga arak; ket maammuanto ti amin a tattao a siak nga Apo ti Mangisalakan ken Mannubbotda, ti Maysa a Mannakabalin ni Jacob."
            },
            "7": {
                "1": "Wen, ta kastoy ti kinuna ti Apo: Insinaka kadi, wenno pinapanawka kadi iti agnanayon? Ta kastoy ti kinuna ti Apo: Ayan ti kasuratan ti pannangisina ti inam? Siasino kadi ti nangisinaak kenka, wenno asino kadi kadagiti nakautangak ti nangilakuak kenka? Wen, siasino ti nangilakuak kenka? Kitaen, inlakoyo ti bagbagiyo gapu iti kinadangkesyo, ket napatalaw ti inayo gapu kadagiti panaglabsingyo.",
                "2": "Gapuna, idi immayak, awan ti tao; idi immawagak, wen, awan ti simmungbat. O balay ti Israel, immababa kadi ti imak ta saannak a makasubbot, wenno awan aya ti bilegko a mangisalakan? Kitaen, babaen ti pammabalawko pagmagaek ti taaw, aramidek a langalang dagiti karayanda ket malaes dagiti ikanda gapu ta naabbat ti danumda, ket matayda gapu iti waw.",
                "3": "Abungotak ti langit iti kinangisit, ket aramidek a nakersang a lupot ti kawesda.",
                "4": "Inikkannak ti Apo a Dios iti pagsasao dagiti addaan adal, tapno ammok no kasano a bagbagaanka iti umno a gundaway, O balay ti Israel. Binigat nga agriing isuna no nabannogkan. Mangriing ti lapayagko tapno dumngeg a kas iti addaan adal.",
                "5": "Linuktan ti Apo a Dios ti lapayagko, ket saanak a managsupring, wenno timmallikud.",
                "6": "Intayak ti bukotko iti mannaplit, ken dagiti pingpingko kadagiti nagparut iti buok. Diak inlinged ti rupak iti pannakaibabain ken pannakatupra.",
                "7": "Ta tulongannak ti Apo a Dios, ngarud saanak a maibabain. Pinatangkenko ti rupak a kasla mulinaw, ket ammok a saanakto a mabain.",
                "8": "Ket asideg ti Apo, ket inkalintegannak. Asino ti sumuppiat kaniak? Agkaykaysatayo. Asino ti kabusorko? Umasideg koma kaniak, ket saplitek isuna iti bileg ti balikasko.",
                "9": "Agsipud ta tulongannakto ti Apo a Dios. Ket amin dagiti mamabasol kaniak, kitaen, marunotdanto a kas iti daan a pagan-anay, ket kanento ida ti sanga.",
                "10": "Asino kadakayo ti agbuteng iti Apo, ti agtungpal iti timek ti adipenna, ti magna iti kasipngetan nga awan ti silawna?",
                "11": "Kitaen dakayo amin a nangparnuay iti apuy, a nangbalkot iti bagiyo iti rissik, magna iti lawag ti apuyyo ken iti rissik a pinarnuayyo. Daytoy ti awatenyonto manipud iti imak—mataykayonto a sileleddaang."
            },
            "8": {
                "1": "Imdengandak, dakayo a sumurot iti kinalinteg. Kitaenyo ti bato a nakatikapanyo, ken ti lubbot ti abut a nakakalianyo.",
                "2": "Kitaenyo ni Abraham, ti amayo, ken ni Sara, isu a nangyanak kadakayo; ta inawagak a kakaisuna, ket binendisionak.",
                "3": "Ta liwliwaento ti Apo ti Zion, liwliwaennanto amin a nadadael a lugar; ket aramidennanto ti langalangna a kasla Eden, ken kasla minuyongan ti Apo ti disiertona. Masarakanto sadiay ti rag-o ken ragsak, panagyaman ken samiweng.",
                "4": "Imdengandak, tattaok; ket dumngegkayo kaniak, O pagiliak; agsipud ta agtaudto kaniak ti paglintegan, ket pagbalinekto ti lintegko nga agtalinaay a silaw kadagiti tattao.",
                "5": "Asidegen ti kinalintegko; inyegkon ti pannakaisalakanko, ket kednganto ti takiagko dagiti tattao. Urayendakto dagiti isla, ket agtalekdanto iti takiagko.",
                "6": "Iturongyo dagiti matayo iti langit, ken kumitakayo iti daga iti baba; ta langit ket agpukawto a kasla asuk, ket agdaanto ti daga a kasla kawes; ket matayto iti kasta a wagas dagiti agnaed dita. Ngem agnanayonto ti panakaisalakanko, ket saanto a mawaswas ti kinalintegko.",
                "7": "Imdengandak, dakayo a makaammo iti kinalinteg, kadagiti puso ti tattao a nangisuratak ti paglintegak, saanyo a pagbutngan ti panangumsi ti tattao, uray pay a saankayo agbuteng kadagiti panangsusikda.",
                "8": "Agsipud ta kanento ida ti sanga a kas iti kawes, ken kanento ida ti igges a kas iti lupot a delana. Ngem mataginayonto ti kinalintegko, ken ti pannakaisalakanko iti agsasaruno nga henerasion.",
                "9": "Agriingkayo, agriingkayo! Ipanyo ti pigsayo, O takiag ti Apo; agriingkayo a kas kadagiti nagkauna nga al-aldaw. Saan kadi nga isu ti nangtagtagbat ken ni Rahab, ken nangsugat iti dragon?",
                "10": "Saan aya nga isu ti nangabbat iti baybay, dagiti danum ti nalawa a taaw, nga inaramidna a dalan ti lansad ti baybay a pagdaliasatan dagiti nasubbotna?",
                "11": "Ngarud, agsublinto dagiti nasubbot ti Apo, ken umaydanto nga agkankanta iti Zion; ket maipatawto iti uloda ti agnanayon a rag-o ken kinasanto; ket magun-oddanto ti kinaragsak ken rag-o; pumanawto ti leddaang ken panagladladingit.",
                "12": "Siak isuna; wen, siak ti mangliwliwa kadakayo. Kitaen, asinoka, ta nasken nga agbutengka iti tao, a matay, ken ti anak ti tao, nga agbalinto a kasla ruot?",
                "13": "Ken manglipat iti Apo a namarsua kenka, a nangyunnat iti langit, ken nangipasdek ti pundasion iti daga, ken nagtultuloy a nagbuteng iti inaldaw, gapu iti pungtot ti mangidadanes, a kas man la sisasagana a mangdadael? Ket sadino ti yan ti pungtot ti mangidadanes?",
                "14": "Maganatan ti naadipen a balud, a mawayawayaanto, ken saanto a matay iti abut, wenno saanto a maibus ti tinapayna.",
                "15": "Ngem siak ti Apo a Diosyo, a dagiti dalluyonna ket nagungor; ti Apo ti Pangen ti naganko.",
                "16": "Ket naitedko dagiti balikasko iti ngiwatmo, ket inabungotankayo iti anniniwan ti imak, tapno maimulak ti langit ken maipasdekko dagiti pundasion iti daga, ket kunak iti Zion: Kitaen, dakayo ti taok.",
                "17": "Agriingka, agriingka, tumakderka, O Jerusalem, nga imminum iti ima ti Apo ti kopa ti pungtotna—sika nga imminum iti ared-ed manipud iti napespes nga agkilkilno a kopa—",
                "18": "Ket awan ti mangiwanwan kenkuana kadagiti lallaki nga impasngayna; uray man la koma no nangkibin kenkuana, kadagiti annakna a lallaki a tinarakenna.",
                "19": "Umayto kenka dagitoy dua nga annak a lallaki, a maasianto kenka—iti pannakadidigram ken pannakadadaelmo, ken iti panagbisin ken iti espada—ken asino ti pangliwliwaek kenka?",
                "20": "Natalimudaw dagiti lallaki nga annakmo, malaksid dagitoy dua; nakaiddada iti pagsapalan ti amin a kalsada; a kas iti atap a toro iti iket, napnoda iti pungtot ti Apo, ti pammabalaw ti Diosmo.",
                "21": "Ngarud denggem ita daytoy, sika a nagrigrigat, ken nabartek, ket saan nga iti arak:",
                "22": "Kastoy ti kinuna ti Apom, impakaasi ti Apo ken Diosmo ti panggep ti taona; kitaen, innalakon iti imam ti agkilkilno a kopa, ti ared-ed iti kupa ti rungsotko; saanmunto nga inumen daytoy manen.",
                "23": "Ngem siak ti mangikabilto iti ima dagiti namarparigat kenka; a nagkuna iti kararuam: Agtamedka, tapno makapagtultuloykami—ket inyunnatmo ti bagim a kasla daga ken kalsada kadagiti magna.",
                "24": "Agriingka, agriingka, ipanmo amin a pigsam, O Zion; yusongmo ti napintas a pagan-anaymo, O Jerusalem, ti nasantuan a siudad; ta awanen ti umay kenka manipud ita a saan a nakugit ken narugit.",
                "25": "Iwagsakmo ti tapok ti bagim; bumangonka, agtugawka, O Jerusalem; rumuk-atka iti nangbekkel kenka, O naadipen a balud a babai nga anak ti Zion."
            },
            "9": {
                "1": "Ket ita, ay-ayatek a kakabsatko a lallaki, binasak dagitoy a banag tapno maammuanyo dagiti katulagan ti Apo nga intulagna kadagiti amin a balay ti Israel—",
                "2": "A nakisao isuna kadagiti Hudio, babaen kadagiti nasantuan a propetana, uray pay idi punganay, manipud iti nagsasaruno a henerasion, agingga a dumteng ti panawen a maisublidanto iti pudno a simbaan ken pangen ti Dios; inton maummongdanto kadagiti pagtaenganda kadagiti daga a tinawidda, ken maibangondanto iti amin a daga a naikari kadakuada.",
                "3": "Kitaen, ay-ayatek a kakabsatko, Isaok kadakayo dagitoy a bambanag tapno agrag-okayo, ket yangadyo ti uloyo iti agnanayon, gapu kadagiti itedto kadakayo a bendision ti Apo a Dios kadagiti annakyo.",
                "4": "Ta ammok nga inggaedyo ti panagsapulyo, adu kadakayo, a maammuan dagiti bambanag a mapasamak; gapuna ammok nga ammoyo a nasken nga agrakaya ken matay ti lasagtayo; nupay kasta, iti bagbagitayo makitatayonto ti Dios.",
                "5": "Wen, ammok nga ammoyo nga ipakitananto ti bagina kadagiti adda iti Jerusalem, a naggapuantayo; ta nasken a mapasamak daytoy kadakuada; ta nasken nga ipalubos ti naindaklan a Namarsua nga agbalin a sakup ti nainlasagan a bagi ti tao, ken matay para iti amin a tao, tapno agbalin a sakupna ti nainlasagan a bagi ti tao.",
                "6": "Ta kas mapasamak a matay amin a tao, tapno matungpal ti manangngaasi a plano ti maindaklan a Namarsua, nasken nga adda bileg ti panagungar, ken nasken a mapasamak iti tao ti panagungar gapu iti pannakatnag; ta immay ti pannakatnag gapu iti panaglabsing; ket gapu ta nagbalin a natnag ti tao nailaksidda manipud iti imatang ti Apo.",
                "7": "Gapuna, nasken nga agnanayon ti pannakasubbot—malaksid no agnanayonto ti pannakasubbot awanto ti bileg daytoy a panagrupsa a makawesan iti saan a panagrupsa. Gapuna, ti immuna a panangukom nga immay iti tao nasken nga agtaginayon koma nga awan ti patinggana. Ket no kasta, sigurado a malungsot daytoy a nainlasagan a bagi ken agrupsa iti daga, tapno saanen a bumangon.",
                "8": "O ti kinasirib ti Dios, ti asi ken paraburna! Ta kitaen, no saanen a bumangon ti nainlasagan a bagi nasken nga maiturayan dagiti espiritutayo iti dayta nga anghel a natnag manipud iti sidong ti Agnanayon a Dios, ket nagbalin a sairo, tapno saanen a bumangon.",
                "9": "Ket nasken nga agbalin dagiti espiritutayo a kas kenkuana, ket agbalintayo a sairo, dagiti anghel ti sairo, a mailaksid manipud iti immatang ti Diostayo, ket makipagnaed iti ama ti kinaulbod, iti panagrigat, a kas kenkuana; wen, iti dayta parsua a nangallilaw kadagiti immuna a nagannaktayo, a mabalbaliwanna ti bagina a kas anghel ti silaw, ket kiburenna ti sangkataw-an babaen kadagiti panagkukunsaba ti pammapatay ken amin a kita ti nalimed nga aramid ti kinasipnget.",
                "10": "O, anian ti kinaindaklan ti kinaimbag ti Diostayo, a nangisagana iti wagas para iti panaglibastayo manipud iti gemgem iti daytoy nakabutbuteng nga ulimaw; wen, dayta nga ulimaw, ipapatay ken impierno, nga awagak a pannakatay iti bagi, ken kasta met iti pannakatay t ti espiritu.",
                "11": "Ket gapu iti wagas ti panangsubbot ti Diostayo, ti Nasantuan ti Israel, yawatto daytoy nga ipapatay, a nasaok, a naindagaan, dagiti minatayna; a ti ipapatay isu ti tanem.",
                "12": "Ket yawatnanto daytoy nasaok a patay, daytoy naespirituan nga patay, dagiti minatayna; daytoy naespirituan nga patay ti impierno; gapuna, nasken a yawat ti patay ken impierno dagiti minatayda, ket nasken a yawat ti impierno dagiti espiritu nga adipenna, ket nasken a yawat ti tanem dagiti bagi nga adipenna, ket dagiti bagi ken dagiti espiritu ti tattao ket maisublinto iti tunggal maysa; ket babaen daytoy iti pannakabalin ti panagungar ti Nasantuan ti Israel.",
                "13": "O, anian a kinaindaklan ti plano ti Diostayo! Ta iti sabali a bangir, nasken a yawatna ti paraiso ti Dios dagiti espiritu ti nalinteg, ken yawatna ti tanem dagiti bagi a nalinteg; ket maisubli manen ti espiritu ken ti bagi ti tunggal maysa, ket agbalin amin a tao a saan nga agrupsa, ken saan a matay, ket sibibiagda a kararua, nga addaan iti naan-anay a pannakaammo a kas kadatayo iti nainlasagan a bagi, malaksid laeng ta naan-anayto ti pannakaammotayo.",
                "14": "Gapuna, maaddaantayonto iti naan-anay a pannakaammo kadagiti amin a nagbasolantayo, ken dagiti kinarugittayo, ken ti kinalamolamotayo; ket maaddaanto dagiti nalinteg iti naan-anay a pannakaammo iti panagrag-oda, ket ti kinalintegda, a nakawesan iti kinadalus, wen, uray pay iti kawes ti kinalinteg.",
                "15": "Ket mapasamakto nga inton makalasaten amin a tao manipud iti daytoy umuna a pannakatay nga agturong iti biag, agsipud ta nagbalinda nga imortal, nasken nga agparangda iti sango ti tugaw a pangukoman ti Nasantuan ti Israel; ket kalpasanna dumtengto ti panangukom, ket kalpasanna nasken a maukomda a mayannurot iti nasantuan a panangukom ti Dios.",
                "16": "Ket naipatalged, iti panagbiag ti Apo, a kas sibibiag ti Apo, ta insao ti Apo a Dios daytoy, ken isu ti agnanayon a saona, a saan a mapukaw, ta dagiti nalinteg nalintegdanto latta, ken dagiti narugit ket narugitdanto latta; gapuna, dagiti narugit isuda ti sairo ken dagiti anghelna, ket maitapuakda iti agnanayon nga apuy; a naisagana para kadakuada; ket kas dan-aw ti apuy ken asupre ti pannakatutuokda, a ti gil-ayabna agpangato nga agnanayon ken awan patinggana.",
                "17": "O ti kinaindaklan ken kinalinteg ti Diostayo! Agsipud ta aramidenna amin a balikasna, a nagtaud iti ngiwatna, ket nasken a matungpal ti paglinteganna.",
                "18": "Ngem, kitaen, dagiti nalinteg, dagiti santo ti Nasantuan ti Israel, isuda a namati iti Nasantuan ti Israel, isuda a nakaibtur kadagiti krus iti lubong, ken nangumsi iti pannakaibabain daytoy, tawidendanto ti pagarian ti Dios, a naisagana para kadakuada manipud iti pannakaparsua ti lubong, ken naan-anayto ti rag-oda iti agnanayon.",
                "19": "O ti kinaindaklan nga asi ti Diostayo, ti Nasantuan ti Israel! Agsipud ta insalakanna dagiti santona manipud iti nakabutbuteng nga olimaw a sairo, ken ipapatay, ken impierno, ken ti dan-aw ti apuy ken asupre, nga isu ti awan patinggana a panagtutuok.",
                "20": "O anian a kinaindaklan ti kinasanto ti Diostayo! Ta ammona amin a banag, ket awan ti uray ania a banag a saanna nga ammo.",
                "21": "Ket umayto isuna ditoy lubong tapno isalakanna ti amin a tao no dumngegda iti timekna; ta kitaen, ibturanna dagiti rigat ti amin a tao, wen, dagiti ut-ot ti amin a sibibiag a naparsua, agpapada a lallaki, babbai, ken ubbing, a kameng ti pamilia ni Adan.",
                "22": "Ket ibturanna daytoy tapno mapasamak ti panagungar iti amin a tattao, tapno agtakder ti amin iti sangona iti naindaklan nga aldaw ti panangukom.",
                "23": "Ket imbilinna kadagiti amin a tao a nasken nga agbabawida, ken mabuniaganda iti naganna, nga addaan naan-anay a pammati iti Nasantuan ti Israel, wenno saanda a maisalakan iti pagarian ti Dios.",
                "24": "Ket no saanda nga agbabawi ken mamati iti naganna, ken mabuniagan iti naganna, ken agibtur agingga iti panungpalan, nasken a madusada; agsipud ta kinuna ti Apo a Dios, ti Nasantuan ti Israel.",
                "25": "Gapuna, nangted isuna iti paglintegan; ket no awan ti naited a paglintegan awan ti pannusa; ket no awan ti pannusa awan ti panangeddeng; ket no awan ti panangeddeng dagiti asi ti Nasantuan ti Israel ti mangtunton kadakuada, gapu iti pannakasubbot, agsipud ta naisalakanda babaen ti bilegna.",
                "26": "Ta tungpalen ti pannakasubbot ti kasapulan ti hustisiana kadagiti amin nga awan ti naited a linteg, ta naisalakanda manipud iti dayta nakabutbuteng nga olimaw, a patay ken impierno, ken iti sairo, ken iti dan-aw ti apuy ken asupre, nga isu ti awan patinggana a panagtutuok; ket naisublida iti Dios a nangted iti angesda, nga isu ti Nasantuan ti Israel.",
                "27": "Ngem ay-ay pay ti tao a ti linteg ket nakaitedan, wen, nga addaan amin dagiti bilin ti Dios, a kas kadatayo, ket sumukir kadagitoy, ken sayangenna dagiti aldaw ti pannakapadasna, ta nakaay-ay-ay ti kasasaadna!",
                "28": "O dayta a nasikap a plano ti sairo! O ti kinapasindayag, ken kinarukop, ken kinamaag ti tao! Ipagarupda a no addaan adalda ket masiribda, ket saanda a dumngeg iti pammagbaga ti Dios, gapu ta dida ikankano, agsipud ta panunotenda nga ammoda babaen iti bukodda, gapuna, kinamaag ti kinasiribda ket saanda a magunggonaan iti daytoy. Ket maungawdanto.",
                "29": "Ngem nasayaat ti maaddaan iti adal no dumngegda kadagiti pammagbaga ti Dios.",
                "30": "Ngem ay-ay pay dagiti baknang, a nabaknang kadagiti bambanag iti lubong. Ta agsipud ta baknangda ket lalaisenda ti marigrigat, ken idadanesda ti napakumbaba, ket adda kadagiti gamengda ti puspusoda; gapuna, ti gamengda ti diosda. Ket kitaen, madadaeldanto met a kas ti gamengda.",
                "31": "Ken ay-ay pay dagiti tuleng a saan a dumngeg; agsipud ta maungawdanto.",
                "32": "Ay-ay pay dagiti bulsek a saan a makakita; gapu ta maungawdanto met.",
                "33": "Ay-ay pay dagiti nasukir ti panagpuspusona, gapu ta tinto pannakaammoda iti kinamanagbasolda ti mangdadael kadakuada iti maudi nga aldaw.",
                "34": "Ay-ay pay ti ulbod, agsipud ta maitappuakdanto iti impierno.",
                "35": "Ay-ay pay ti mammapatay nga irantana ti pumatay, agsipud ta matayto.",
                "36": "Ay-ay pay dagiti agaramid ti kinabalangkantis, agsipud ta maitapuakdanto iti impierno.",
                "37": "Wen, ay-ay pay dagiti agdaydayaw kadagiti didiosen, gapu ta ti sairo iti amin a sairo agragsak gapu kadakuada.",
                "38": "Ket, kas pakagupgopan, ay-ay pay dagiti amin a matay a sibabasol; agsipud ta agsublidanto iti Dios, ket makitadanto ti rupana, ket agtalinaeddanto kadagiti basbasolda.",
                "39": "O, patpatgek a kakabsatko, laglagipenyo ti kinaalingget ti panaglabsing a maibusor iti dayta Nasantuan a Dios, ket kasta met ti kinaalingget ti agpabus-oy kadagiti awis iti dayta maysa a nasikap. Laglagipenyo, a ti nailubongan a pampanunot ket ipapatay, ken ti naespirituan a pampanunot ket biag nga agnanayon.",
                "40": "O, patpatgek a kakabsatko, denggenyo dagiti balikasko. Laglagipenyo ti kinaindaklan ti Nasantuan ti Israel. Saanyo a kunaen a nagsaoak iti nadagsen a bambanag a maibusor kadakayo; agsipud ta no aramidenyo, lalaisenyonto ti kinapudno; gapu ta nasaok dagiti balikas ti Namarsua kadakayo. Ammok a nadagsen dagiti sasao ti kinapudno kadagiti amin a narugit; ngem saan nga agdanag dagiti nalinteg kadagitoy, gapu ta ay-ayatenda ti kinapudno ket saanda a mariribukan.",
                "41": "O ngarud, patpatgek a kakabsatko, umaykayo iti Apo, ti Nasantuan. Laglagipenyo a nalinteg ti dalanna. Kitaen, ti dalan para iti tao ket akikid, ngem deretso nga agturong daytoy iti imatangna, ket ti agbantay iti ruangan isu ti Nasantuan ti Israel; ket awan ti tinangdananna a katulongan sadiay, ket awan ti sabali a dalan malaksid ti ruangan; agsipud ta saan a maallilaw isuna, gapu ta Apo a Dios ti naganna.",
                "42": "Ket ilukatannanto ti siasino man nga agtuktok kenkuana; ket dagiti masirib, ken dagiti nangato ti adal, ken dagiti nabaknang, a managpannakkel gapu iti adalda, ken kinasiribda, ken kinabaknangda—wen, isuda dagiti baybay-anna; ket malaksid no iwaksida dagitoy a bambanag, ket ibilangda dagiti bagida a maag iti sango ti Dios, ket agtamedda a sipapakumbaba, saannanto a ilukatan ida.",
                "43": "Ngem ti adda kadagiti masirib ken manakem mailimedto kadakuada iti agnanayon—wen, dayta kinaragsak a naisagana para kadagiti santo.",
                "44": "O, patpatgek a kakabsatko, laglagipenyo dagiti balikasko. Kitaen, uksobek dagiti kawesko, ket iwagwagko ida iti sangoyo; ikararagko iti Dios ti pannakaisalakanko ta kitaennak babaen iti nasiput a matana; gapuna, maammuanyonto iti maudi nga aldaw, inton maukomto amin a tao kadagiti aramidda, a sinaksian ti Dios ti Israel ti panangiwagsakko kadagiti basolyo manipud iti kaunggak, ket agtakderak a silalawag iti sangona, ket nailisiak iti darayo.",
                "45": "O, ay-ayatek a kakabsatko, tallikudanyo dagiti basolyo; iwaksiyo dagiti kawar a nangpungo kadakayo; umasidegkayo iti Dios a pundasion ti pannakaisalakanyo.",
                "46": "Isaganayo dagiti kararuayo iti dayta nadayag nga aldaw a pannakaipaay ti linteg kadagiti nalinteg, uray pay iti aldaw ti panangukom, tapno saankayo nga agarigenggen iti nakaal-aliingget a panagbuteng; tapno saanyo a malagip dagiti nakaay-ay-ay a panagbasol iti kinaan-anay, ket mapilitkayo nga agkuna: Nasantuan, nasantuan dagiti panangukomyo, O Apo Dios a Mannakabalin-amin—ngem ammok ti nagbasolak; linabsingko ti lintegmo, ket bukodko dagiti labsingko; ket inikutannak ti sairo, ta biktimaak ti nakaal-alingget a kinaleddaangna.",
                "47": "Ngem kitaen, kakabsatko, masapul kadi a riingenkayo ti nakaal-alingget a kinapudno dagitoy a banag? Riribukek kadi ti kaungganyo no natarnaw ti kapanunotanyo? Agbalinak kadi a napudno kadakayo a mayannurot iti kinalawag ti kinapudno no nawayawayaankayo iti basol?",
                "48": "Kitaen, no nasantuankayo isaok kadakayo ti maipanggep iti kinasanto; ngem gapu ta saankayo a nasantuan, ken bigbigendak a kas mannursuro, nasken unay nga isurok kadakayo dagiti bunga ti basol.",
                "49": "Kitaen, kagura ti kaunggak ti basol, ket pagragsakan ti pusok ti kinalinteg; ket dayawekto ti nasantuan a nagan ti Diosko.",
                "50": "Umaykayo, kakabsatko, tunggal maysa a mawaw, umaykayo iti dandanum; ken ti asino man nga awanan iti kuarta, umaykayo gumatang ken mangan; wen, umaykayo gumatang iti arak ken gatas nga awanan kuarta ken awanan gatad.",
                "51": "Gapuna, saankayo nga agbusbos iti kuarta iti awan pategna, wenno ti bannogyo para iti saan makapennek. Dumngegkayo a sireregta kaniak, ket laglagipenyo dagiti naibalikasko; ket umasidegkayo iti Nasantuan ti Israel, ket agbussogkayo kadagiti saan a maungaw, wenno marupsa, ket paragsakenyo dagiti kararuayo iti kinaadu iti kaimasan a makan.",
                "52": "Kitaen, patpatgek a kakabsatko, laglagipenyo dagiti balikas ti Diosyo; agkararagkayo kenkuana iti inaldaw, ket agyamankayo iti nasantuan a naganna iti rabii. Pagraksakenyo dagiti pusoyo.",
                "53": "Ket kitaen, anian a kinaindaklan dagiti katulagan ti Apo, ken anian a kinaindaklan ti pannakipulapolna kadagiti sangkataw-an; ket gapu iti kinaimbagna, ken parabur ken asina, inkarina kadatayo a saan a madadael amin dagiti kaputotantayo, a mayannurot ti lasag, ngem taginayonennanto ida; ket agbalindanto a nalinteg a sanga iti balay ti Israel kadagiti sumaruno a henerasion.",
                "54": "Ket ita, kakabsatko, adu pay ti kayatko nga ibaga kadakayo; ngem ipalawagkonto kadakayo iti masakbayan ti nabati kadagiti balikasko. Amen."
            },
            "10": {
                "1": "Ket ita siak, ni Jacob, makisaoak manen kadakayo, patpatgek a kakabsatko, maipanggep iti daytoy nalinteg a sanga a nasaokon.",
                "2": "Ta kitaen, para kadatayo dagiti kari a nagun-odtayo a mayannurot iti nainlasagan a bagi; gapuna, kas naipakitan kaniak nga adu kadagiti annaktayo ti matayto iti lasag gapu iti kaawan pammati, nupay kasta, adu ti kaasianto ti Apo; ket maisublinto dagiti annaktayo, tapno makaumaydanto iti dayta a mangted kadakuada iti pudno a pannakaammo iti Mannubbotda.",
                "3": "Gapuna, kas nasaokon kadakayo, kasapulan a nasken a ni Cristo—ta imbaga kaniak ti anghel iti napalabas a rabii a daytoyto ti naganna—umayto kadagiti Hudio, kadakuada a nadangdangkes a paset ti lubong; ket ilansadanto iti krus isuna—ta maiparbeng iti Diostayo, ket awan ti sabali a pagilian iti daga a mangilansanto iti krus iti Diosda.",
                "4": "Agsipud ta no maaramidto dagiti milagro kadagiti dadduma a pagilian agbabawidanto, ken maammuanda nga isu ti Diosda.",
                "5": "Ngem gapu kadagiti panaginsasaserdote ken kinadakes, agsukirto a maibusor kenkuana dagiti adda iti Jerusalem, ta mailansanto isuna iti krus.",
                "6": "Gapuna, mapasamakto kadakuada dagiti pannakadadael, panagbisin, angol, ken naranggas a panangpapatay gapu kadagiti kinamanagbasolda; ket dagiti saan a madadael maiwaraswarasto kadagiti amin a pagilian.",
                "7": "Ngem kitaen, kinuna ti Apo a Dios: Inton dumteng ti aldaw a mamatida kaniak, a siak ti Cristo, iti kasta nakitulagak kadagiti kapuonanda a maisublidanto ti nainlasagan a bagida, iti daga, kadagiti daga a tawidda.",
                "8": "Ket mapasamakto a maummongdanto manipud iti napaut a pannakawaraswarasda, manipud kadagiti isla iti baybay, ken manipud kadagiti uppat a paset ti daga; ken agbalinto a naindaklan dagiti pagilian ti Gentil iti imatangko, kinuna ti Dios, iti pannakaitundada kadagiti daga a tawidda.",
                "9": "Wen, dagitinto ari dagiti Gentil ti ama a mangtagtagibinto kadakuada, ken dagitinto reynada ti agbalin nga inna a mangtagibi kadakuada; gapuna, naindaklan dagiti kari ti Apo kadagiti Gentil, ta nasaona daytoy, ket asino ti mangsuppiat?",
                "10": "Ngem kitaen, daytoy daga, kinuna ti Dios, agbalinto a daga a tawidyo, ket maparaburanto dagiti Gentil iti daytoy a daga.",
                "11": "Ket agbalinto daytoy a daga a daga ti wayawaya kadagiti Gentil, ket awanto dagiti ari iti daytoy a daga, nga agtaud kadagiti Gentil.",
                "12": "Ket patibkerekto daytoy a daga a maibusor iti amin a pagilian.",
                "13": "Ket kinuna ti Dios a ti lumaban a maibusor iti Zion ket matayto.",
                "14": "Ta matayto ti asino man a mangpataud ti ari a maibusor kaniak, ta siak, ti Apo, ti ari ti langit, ti aridanto, ket siakto ti agnanayon a silaw kadakuada, a dumngeg kadagiti balikasko.",
                "15": "Gapuna, agsipud iti daytoy a panggep, a maipatungpal dagiti katulagak nga inaramidko kadagiti sangkataw-an, nga aramidekto kadakuada bayat ti kaaddada iti nainlasagan a bagi, kasapulan a dadaelek dagiti nalimed nga aramid ti kinasipnget, ken dagiti panagpapatay, ken dagiti makarimon nga aramid.",
                "16": "Gapuna, matayto ti asinoman a manglaban a maibusor iti Zion, agpada a Hudio man wenno Gentil, agpada a balud man wenno nawaya, agpada a lalaki man wenno babai; ta isuda dagiti balangkantis iti amin a daga, agsipud ta dagiti saan a para kaniak isuda dagiti maibusor kaniak, kinuna ti Dios.",
                "17": "Ta tungpalekto dagiti karik kadagiti sangkataw-an, nga aramidekto kadakuada bayat ti kaaddada iti nainlasagan a bagi—",
                "18": "Gapuna, ay-ayatek a kakabsatko, kinuna ti Dios: Parigatekto dagiti kaputotam babaen ti ima dagiti Gentil; nupay kasta, paluknengekto ti puspuso dagiti Gentil, tapno agbalindanto a kasla ama kadakuada; gapuna, maparaburanto dagiti Gentil ket maibilangdanto iti balay ti Israel.",
                "19": "Gapuna, ikonsagrarkonto daytoy a daga kadagiti kaputotam, ken kadakuada a maibilang kadagiti kaputotam, iti agnanayon, para iti daga a tawidda; ta napili daytoy a daga, kinuna ti Dios kaniak, a nangnangruna iti amin a dagdaga, gapuna pagnaedekto dita ti amin a tao tapno dayawendakto, kinuna ti Dios.",
                "20": "Ket ita, ay-ayatek a kakabsatko, kas panangbigbig iti inted kadatayo ti naasi a Dios ti naindaklan a pannakaammo iti maipanggep kadagitoy a banag, laglagipentayo isuna, ket iwaksitayo dagiti basoltayo, saantayo nga agkurno, ta saantayo a nailaksid; nupay kasta, napapanawtayo iti daga a tawidtayo; ngem naiturongtayo iti nasaysayaat a daga, agsipud ta inaramid ti Apo ti baybay a dalantayo, ket nakapantayo iti isla ti baybay.",
                "21": "Ngem nabileg dagiti kari ti Apo kadakuada nga adda kadagiti isla iti baybay; gapuna kas kinunana nga isla, masapul pay nga ad-adu ngem iti daytoy, ket nagindegan met ida dagiti kakabsattayo.",
                "22": "Ta kitaen, impanaw ti Apo a Dios iti sumagmamano a daras manipud iti balay ti Israel, a mayannurot iti pagayatan ken pakaragsakanna. Ket ita kitaen, malagip amin ti Apo ida a naisina, gapuna malagipnatayo met.",
                "23": "Ngarud, paragsakenyo dagiti pusoyo, ken laglagipenyo a nawayakayo nga agtignay iti bagbagiyo—a mangpili iti dana ti awan inggana nga ipapatay wenno iti dana ti agnanayon a biag.",
                "24": "Gapuna, ay-ayatek a kakabsatko, itunosyo ti bagiyo iti pagayatan ti Dios, ket saan nga iti pagayatan ti sairo ken ti lasag; ket laglagipenyo, kalpasan ti pannakitunosyo iti Dios, nga iti laeng ken babaen ti parabur ti Dios ti pakaisalakananyo.",
                "25": "Gapuna, bangonennakayo koma ti Dios manipud iti ipapatay babaen ti bileg ti panagungar, ken kasta met a manipud iti awan inggana a patay babaen ti bileg ti pannubbot, tapno maawatkayo koma iti agnanayon a pagarian ti Dios, a dayawenyo ti nailangitan a paraburna. Amen."
            },
            "11": {
                "1": "Ket ita, adu pay a banag ti imbaga ni Jacob kadagiti tattaok iti dayta a panawen; nupay kasta dagitoy laeng a banag ti impalubosko a maisurat, ta umdasen kaniak dagiti banag a naisuratkon.",
                "2": "Ket ita siak, ni Nephi, agsuratak iti ad-adu pay a balikas ni Isaias, agsipud ta pagragsakan ti karurruak dagiti balikasna. Ta aramatenkonto dagiti balikasna kadagiti tattaok, ken ipawaragawagkonto iti amin nga annakko, ta pudno a nakitana ti Mannubbotko, a kas iti pannakakitak kenkuana.",
                "3": "Ket ti kabsatko, a ni Jacob, nakitana met a kas iti pannakakitak kenkuana; gapuna, ipawaragawagkonto dagiti balikasna kadagiti annakko tapno ipaneknekko kadakuada a pudno dagiti balikasko. Gapuna, babaen dagiti balikas dagiti tallo, kinuna ti Dios, patalgedankonto ti balikasko. Nupay kasta, mangibaon ti Dios iti ad-adu pay a saksi, ket paneknekanna amin a balikasna.",
                "4": "Kitaenyo, maragsakan ti karurruak a mangipaneknek kadagiti tattaok ti kinapudno ti yaay ni Cristo; ta, panggep daytoy ti pannakaited ti linteg ni Moises; ta amin dagiti banag nga inted ti Dios manipud iti punganay ti lubong, iti tao, ti mangibagi kenkuana.",
                "5": "Kasta met a maragsakan ti karurruak kadagiti katulagan ti Apo nga inaramidna kadagiti ammatayo; wen, maragsakan ti kaunggak iti paraburna, ken iti lintegna, ken bileg, ken asi iti naindaklan ken agnanayon a plano ti pannakaisalakan manipud iti patay.",
                "6": "Ken maragsakan ti karurruak iti panangipaneknekko kadagiti tattaok a maungaw amin a tao malaksid no umay ni Cristo.",
                "7": "Agsipud ta no awan ti Cristo awan met ti Dios; ket no awan ti Dios awantayo, agsipud ta awan koma ti panagparsua. Ngem adda Dios, ket isu ti Cristo, ket umayto iti tumutop a panawenna.",
                "8": "Ket ita isuratko ti sumagmamano a balikas ni Isaias, ta siasino man kadagiti tattaok ti makabasanto kadagitoy a balikas mabalin nga agragsak ti pusoda ken agrag-oda para iti amin a tao. Ita dagitoy dagiti balikas, ket mabalinko nga arameten dagidiay kadakayo ken dagiti amin a tao."
            },
            "12": {
                "1": "Ti balikas a nakita ni Isaias, a lalaki nga anak ni Amoz, maipanggep iti Juda ken Jerusalem:",
                "2": "Ket mapasamakto kadagiti ud-udina nga aldaw, inton ti bantay nga ayan ti balay ti Apo ket maipasdekto iti tuktok dagiti bantay, ken maitan-okto iti ngatoen dagiti turod, ket agtultultoyto a mapan ti amin a pagilian.",
                "3": "Ket adunto a tao ti mapan ken agkuna, Umaykayo, ket sumang-attayo iti bantay ti Apo, iti balay ti Dios ni Jacob; ket isuronatayonto kadagiti wagasna, ket magnatayo kadagiti danana; ta aggapu ti Sion ti linteg, ken ti balikas ti Apo manipud iti Jerusalem.",
                "4": "Ket isunto ti mangukom kadagiti pagilian, ken tubngarennanto ti adu a tao: pandayendanto nga arado dagiti espadada, ken dagiti pikada iti kumpay—saanton a makigubat ti maysa a pagilian a maibusor iti sabali, saandanton nga agsagana a makigubat iti uray kaanoman.",
                "5": "O balay ni Jacob, umaykayo ket magnatayo iti silaw ti Apo; wen, umaykayo, ta dakayo amin ket naiyaw-awan, ti tunggal maysa iti dakes a dalanna.",
                "6": "Ngarud, O Apo, binaybay-am dagiti tattaom, ti balay ni Jacob, agsipud ta umadudanto manipud iti daya, ket imdenganda dagiti mammadles a kas kadagiti Filisteo, ket pennekenda ti bagbagida kadagiti annak dagiti ganggannaet.",
                "7": "Napno met ti dagada iti pirak ken balitok, ket awan ti pannakaibus dagiti gamengda; napno met ti dagada ti kabalio, ket awan ti pannakaibus dagiti karuaheda.",
                "8": "Napno met ti dagada iti didiosen; daydayawenda ti aramid dagiti imada, dayta inaramid dagiti ramayda.",
                "9": "Ket ti gagangay a tao ket saan nga agtamed, ken saan nga agpakumbaba dagiti nabileg a tao, ngarud, saanmo a pakawanen.",
                "10": "O dakayo a nadangkes, sumrekkayo iti kabatuan, ket aglemmengkayo iti katapukan, gapu ta saplitennakayonto ti butengyo iti Apo ken ti dayag ti kinatan-okna.",
                "11": "Ket mapasamakto a maipakumbabanton ti napangato a kita ti tao, ket maipababanto ti kinapalangguad ti tattao, ket tinto laeng Apo ti maitan-ok iti dayta nga aldaw.",
                "12": "Ta dumtengton iti mabiit ti aldaw ti Apo ti Pangen kadagiti amin a pagilian, wen, iti tunggal maysa; wen, iti napalangguad ken napanakkel, ken iti tunggal maysa a natangig, ket maipababanto.",
                "13": "Wen, ket dumtengto ti aldaw ti Apo kadagiti amin a sedro ti Lebanon, ta nangato ken natangigda; ken kadagiti amin a roble ti Bashan;",
                "14": "Ken iti amin a nangato a bantay, ken iti amin a turod, ken iti amin a natangig a pagilian, ken iti tunggal tao;",
                "15": "Ken iti tunggal nangato a torre, ken iti tunggal naaladan a pader;",
                "16": "Ken iti amin a bapor iti baybay, ken iti amin a bapor iti Tarsis, ken iti amin a napintas a ladawan.",
                "17": "Ken maipakumbabanton ti kinapannakkel ti tao, ken maipababanto ti kinapalangguad dagiti tattao; ket tinto laeng Apo ti maitan-okto iti dayta nga aldaw.",
                "18": "Ket naminpinsan a madadael dagiti didiosen.",
                "19": "Ket agkamangdanto kadagiti rukib dagiti bato, ken iti gukayab ti daga, ta saplitento ida ti butengda iti Apo ken ti dayag ti kinatan-okna, inton bumangon a mamagarigenggen iti daga.",
                "20": "Iti dayta nga aldaw ipuruakto ti tao dagiti didiosenna a pirak, ken dagiti didiosenna a balitok, nga inaramidna a pagdaydayawan, kadagiti marabutit ken kadagiti kurarapnit;",
                "21": "Mapanto kadagiti bakras dagiti bato, ken iti tuktok ti narusanger a bato, ta saplitento ida ti butengda iti Apo ken ti kinatan-ok ti dayagna, inton bumangon a mamagarigenggen iti daga.",
                "22": "Adaywan ti tao, nga adda ti anges iti abut ti agongna; gapu ta adda kadi sungsungbatanna?"
            },
            "13": {
                "1": "Ta kitaem, alaento ti Apo, ti Apo ti Pangen, ti taraon ken danumda manipud iti Jerusalem, ken ti amin a pagbiag a tinapay manipud iti Juda, ken ti amin a danumda—",
                "2": "Ti maingel a tao, ken ti tao ti gubat, ti ukom, ken ti propeta, ken ti masirib, ken ti nagkauna;",
                "3": "Ti kapitan ti limapulo, ken ti madaydayaw a tao, ken ti mamagbaga, ken ti nasikap a salamangkero, ken ti nalaing nga agbitla.",
                "4": "Ket ikkakto ida dagiti ubbing nga agbalin a prinsipeda, ket iturayanto ida dagiti maladaga.",
                "5": "Ket mairurumento dagiti tattao, ti tunggal maysa iti sabali, ken ti tunggal maysa iti kaarrubana; napannakkelto ti ubing a maibusor iti nataengan, ken ti nakas-ang a tao a maibusor iti madaydayaw.",
                "6": "Intono ti maysa a tao tengngelennanto ti tao ti kabsatna iti balay ti amana, ket kunaenna: Sika adda pagan-anaymo, sika koma ti agturay kadakami, ket saanmo koma nga ipalubos a mapasamak daytoy a pannakarba babaen iti imam—",
                "7": "Isapatananto iti dayta nga aldaw, a kunana: Saannakto a mangagas; agsipud ta awan iti balayko ti tinapay man wenno kawes; saannak nga aramiden nga agturay kadagiti tattao.",
                "8": "Ta ti Jerusalem narebban, ken ti Juda ket nadadaelen, agsipud ta maibusor iti Apo dagiti dila ken aramidda, tapno gargarien dagiti mata ti dayagna.",
                "9": "Ti panagparang dagiti rupada paneknekanna ti maibusor kadakuada, ket ipalawagda dagiti basolda a kas iti Sodoma, ket saanda a mailimed. Asi pay ti kararuada, ta dakes ti inggunggonada iti bagbagida!",
                "10": "Agsaokayo kadagiti nalinteg a naimbag daytoy kadakuada; agsipud ta kanendanto ti bunga dagiti ar-aramidda.",
                "11": "Asi pay ti managdakdakes, ta maungawdanto; agsipud ta ti ar-aramid ti im-imada maaramidto kadakuada!",
                "12": "Ken dagiti tattaok, ubbing dagiti manangidadanes kadakuada, ket iturayan ida dagiti babbai. Dakayo a tattaok, dagiti mangidaulo kadakayo ti mangigapu kadakayo nga agbiddut ken mangdadael kadagiti dandanam.",
                "13": "Sitatakder ti Apo a mangikanawa, ken sitatakder a mangukom kadagiti tattao.",
                "14": "Sumrekto ti Apo iti panangukom kadagiti lallakay dagiti taona ken dagiti prinsipeda; agsipud ta naalun-unyo ti kaubasan ken ti nasamsam dagiti napanglaw adda kadagiti balbalayyo.",
                "15": "Ania ti kayatyo a sawen? Rumekenyo dagiti tattaok, ken mekmekenyo dagiti rupa ti marigrigat, kinuna ti Apo a Dios ti Pangen.",
                "16": "Maysa pay, kinuna ti Apo: Gapu ta naparammag dagiti babbai nga annak ti Sion, ken natangigda a magna ken makailap dagiti matada, magmagna ken agkinnikinnida a mapan, ken pagkilingkilingda dagiti pulseras dagiti sakada—",
                "17": "Ngarud pagkuradento ti Apo ti ulo dagiti babbai nga annak ti Sion, ken duktalanto ti Apo dagiti nalimed a parteda.",
                "18": "Ikkatento ti Apo iti dayta nga aldaw ti arkos dagiti agkilingkiling nga alahasda, ken dagiti arkos ti uloda, ken nagbukel a pilid a kas iti bulan;",
                "19": "Dagiti kuentas ken pulseras, ken dagiti abungotda;",
                "20": "Dagiti kallugong, ken dagiti arkos kadagiti gurong, ken dagiti tapungor, ken dagiti lapida, ken dagiti aritos;",
                "21": "Dagiti singsing, ken al-alahas iti agong;",
                "22": "Dagiti masukansukat a kawes, ken kagay, ken dagiti dalungdong, ken dagiti ipit a pagkulot;",
                "23": "Dagiti sarming, ken napino a lino, ken dagiti atiddog a belo iti uloda, ken dagiti belo.",
                "24": "Ket mapasamakto, imbes a nabanglo nga angot agadiwara iti buyok; ken imbes a barikes, napigpigis a kawes; ken imbes a naurnos a buok, panagkalbo; ken imbes a roba, nakersang a lupot; tanda a marka ti pannakaadipen imbes a kinapintas.",
                "25": "Idasayto ti espada ken dagiti maingel iti gubat dagiti tattaom.",
                "26": "Agdung-aw ken agladingitto dagiti ruanganna; ken awanto ti kapapayanna, ken agtugawto iti daga."
            },
            "14": {
                "1": "Ket iti dayta nga aldaw, pitonto a babbai ti manggammat iti maysa a lalaki, kunada: Kanenminto ti bukodmi a tinapay, ket ikawesminto ti bukodmi a bado; ngem palubosannakami a maawagan iti naganmo tapno maikkat ti pakaibabainanmi.",
                "2": "Napintasto ken nadayagto iti dayta nga aldaw ti sanga ti Apo; nakasaysayaatto ken makaay-ayo ti bunga ti daga kadakuada a naglibas iti Israel.",
                "3": "Ket mapasamakto, a maawaganto a nasantuan dagiti nabati iti Sion ken nagtalinaed iti Jerusalem, ti tunggal maysa a naisurat kadagiti sibibiag iti Jerusalem—",
                "4": "Inton maugasan ti Apo ti rugit dagiti babbai nga annak ti Sion, ken maikkaten ti naimansa a dara ti Jerusalem kadakuada babaen ti espiritu ti panangukom ken babaen ti espiritu ti pannakapuor.",
                "5": "Ket parsuaento ti Apo iti tunggal pagnaedan iti bantay ti Sion, ken kadagiti ummongna, iti ulep ken asuk iti aldaw ken ti lawag ti gumilgilayab nga apuy iti rabii; ta pangsalaknibto ti amin a dayag ti Sion.",
                "6": "Ket addanto iti tabernakulo a salinong iti aldaw a kapudotna, ken lugar a pagkamangan, ken saripda iti bagyo ken iti tudo."
            },
            "15": {
                "1": "Ket kalpasanna kantaekto iti patpatgek unay ti kanta ti ay-ayatek, maipanggep iti kaubasanna. Adda kaubasan ti dungdungnguek iti nakabungbunga a turod.",
                "2": "Ket inaladanna, ken inikkatna dagiti batbatona, ken minulaanna iti napili nga ubas, ken nangbangon iti torre iti nagtengnganna, ken kasta met a nangaramid idiay iti pagpespesan; ket namnameanna a rumbeng a mangpataud daytoy kadagiti ubas, ket nagpataud daytoy kadagiti atap nga ubas.",
                "3": "Ket ita, O dakayo nga agnaed iti Jerusalem, ken tattao ti Juda, kednganyo, ikararagko, maipapan kaniak ken iti kaubasak.",
                "4": "Ania koma ti nabalin a naaramid pay iti kaubasak a saanko a naaramid? Gapuna, idi inurayko a mangpataud koma kadagiti ubas, nagpataud kadagiti atap nga ubas.",
                "5": "Ket ita inkayo; ibagakto kadakayo ti aramidek iti kaubasak—ikkatekto dagiti pannakaaladna, ket maibus; ken rebbaekto ti paderna, ket mapayatpayatanto;",
                "6": "Ket bay-akto a madadael; saanto a maarbasan wenno makalian; ngem pagtubuanto ti kalkalunay ken sisiitan a mula; bilinekto met dagiti ulep a saanda agtudo idiay.",
                "7": "Ta ti kaubasan ti Apo ti Pangen isu ti balay ti Israel, ket dagiti tattao ti Juda ti makaay-ayo a mulana; ket namnamaenna ti kinahustisia, ket kitaem, pammarigat, para iti kinalinteg, ngem kitaen, maysa nga ikkis.",
                "8": "Asikayo pay dagiti mamagtitipon iti balay ken balay, agingga nga awanen ti pagyanan, ta maikabildanto nga agmaymaysa iti tengnga ti daga!",
                "9": "Kadagiti lapayagko, kinuna ti Apo ti Pangen, iti kinapudnona adunto a balbalay ti mabaybay-an, ken awanto ti agindeg kadagiti dadakkel ken napipintas a siudad.",
                "10": "Wen, makapataud ti sangapulo nga ektaria ti kaubasan ti maysa a bath, ket ti bukel ti omer makapataud ti ephah.",
                "11": "Asi pay dagiti bumangon a masapa iti bigat, tapno rugianda ti aginum iti arak nga agtultuloy iti rabii, ket mabartek ti arak ida!",
                "12": "Ket adda kadagiti piestada ti arpa, ken ti biolin, ti pandereta, ken pluta, ken arak; ngem saanda ikankano ti aramid ti Apo, wenno ibilang la koma ti ar-aramiden dagiti imana.",
                "13": "Ngarud, naadipen dagiti tattaok, gapu ta awan ti pannakaammoda; ken nabisinan dagiti madaydayaw a tattaoda, ken namagmagan ti ummongda gapu iti waw.",
                "14": "Ngarud, pinalawa ti impierno ti pagturayanna, ket inlukatna ti ngiwatna iti saan a marukod; ket ti dayagda, ken ti ummongda, ken ti ngayedda, ken isu nga agragrag-o, bumabanto ditoy.",
                "15": "Ket maipababanto ti gagangay a tao, maipakumbabanto ti maingel, ken maipakumbabanto dagiti mata ti napangato.",
                "16": "Ngem maitan-okto ti Apo ti Pangen iti pangukoman, ket masantipikaranto ti Dios a nasantuan iti kinalinteg.",
                "17": "Kalpasanna agarabto dagiti karnero iti gagangay a wagasda, ket dagiti disso a langalang dagiti nalukmeg kanento dagiti ganggannaet.",
                "18": "Asi pay dagiti agguyod ti kinadakes babaen iti tali ti kinaubbaw, ken iti basol a kasla tali ti karison;",
                "19": "Nga agkuna: Bay-am nga aramidenna a nadaras, idarasna ti aramidna, tapno makitatayo daytoy; ken bay-am nga umasideg ken dumteng ti balakad ti Nasantuan ti Israel, tapno maammuantayo.",
                "20": "Ay-ay pay dagiti agkuna ti naimbag iti dakes, ken dakes iti naimbag, a mangibilang a sipnget ti lawag, ket lawag ti sipnget, a mangibilang a napait ti nasam-it, ken nasam-it ti napait!",
                "21": "Ay-ay pay ti mamasirib kadagiti bukodda a mata ken nanakem iti bukodda nga imatang!",
                "22": "Ay-ay pay dagiti maingel nga uminum iti arak, ken napigsa a lallaki a mangilaok iti nasanger iti mainum;",
                "23": "A mangikalintegan iti nadangkes para iti gunggona, ken mangyadayo ti kinalinteg ti nalinteg manipud kenkuana.",
                "24": "Ngarud, kas iti pananglamut ti apuy ti garami, ken panangibus ti gil-ayab ti taep, malungsotto ti ramutda, mayangin dagiti sabongda a kas iti tapok; agsipud ta inlaksidda ti paglintegan ti Apo ti Pangen, ken inumsida ti balikas ti Nasantuan ti Israel.",
                "25": "Ngarud, simged ti pungtot ti Apo kadagiti taona, ket inlayatna ti imana a maibusor kadakuada, ket sinaplitna ida; ket nagkintayeg dagiti turod, ket nagirsagirsay dagiti bangkayda iti tengnga dagiti kalsada. Ta gapu amin kadagitoy saan a summardeng ti pungtotna, ngem silalayatto latta ti imana.",
                "26": "Ket mangitag-ayto iti wagayway kadagiti adayo a pagilian, ket sultipannanto ida iti kasulimekan a paset ti daga; ket kitaem, agdardarasdanto nga umay; awanto kadakuada ti mabannog ken maitikleb.",
                "27": "Awanto ti agdungsa wenno maturog; uray no lumukay ti barikes dagiti lomoda, wenno mapugsat ti kurdon dagiti sapatosda;",
                "28": "Natitirad dagiti panada, ket sibibiat amin a baida, ken maibilang a kas mulinaw dagiti kuko ti saka dagiti kabalioda, ken kasla alipugpog ti panagpuligos dagiti pilidda, kasla leon ti ngerngerda.",
                "29": "Agngerngerdanto a kasla dagiti urbon ti leon; wen, agngerngerdanto, ket tukmaandanto ti naanupda, ket natalgeddanto a mangipanaw, ket awanto ti mangisalakan.",
                "30": "Ket agngerngerdanto iti dayta nga aldaw a maibusor kadakuada a kas iti daranudor ti baybay; ket no matmatanda iti daga, kitaen, sipnget ken liday, ket agsipngetto ti langit."
            },
            "16": {
                "1": "Iti tawen a pannakatay ni ari Uzzias, nakitak met ti Apo a nakatugaw iti trono, nangato ken natan-ok, ket sinaknapan ti kagayna ti templo.",
                "2": "Iti ngatona nagtakder ti serafin; innem ti payak ti tunggal maysa; ti dua inabbonganna ti rupana, ken ti dua inabbonganna ti sakana, ken ti dua ti pagtayabna. timmayab iti dua a payakna.",
                "3": "Ket impukkaw ti maysa iti sabali, ket kinunana: Nasantuan, nasantuan, nasantuan, ti Apo ti Pangen; napno ti sibubukel a daga iti dayagna.",
                "4": "Ket nagunggon dagiti adigi ti ridaw iti timek ti nangipukkaw, ket napno ti balay iti asuk.",
                "5": "Kalpasanna kinunak: Ay-ayak pay! ta nadadaelakon; agsipud ta taoak nga addaan iti narugit ti bibig; ket agnaedak kadagiti tattao a narugit ti bibig; ta nakitak kadagiti mismo a matak ti Ari, ti Apo ti Pangen.",
                "6": "Kalpasanna timmayab nga immay kaniak ti maysa kadagiti serafin, a siiiggem ti maysa a beggang iti imana, a sinipitna iti altar;",
                "7": "Ket indeppelna iti ngiwatko, ket kinunana: Imatangam, daytoy dimmeppel kadagiti bibigmo; ket ti kinadangkesmo naikkat, ket naugasan ti basolmo.",
                "8": "Nangngegko met ti timek ti Apo, a kinunana: Siasino ti ibaonkonto, ken siasino ti ibaontayo? Kalpasanna kinunak: Kitaenak; ibaonnak.",
                "9": "Ket kinunana: Inka ket ibagam kadagitoy a tattao—Pudno a mangngegyo, ngem saanda a maawatan; ket kitaenyo ti kinapudnona, ngem saanda a nailasin.",
                "10": "Palukmegem ti puso dagitoy a tattao, ken padagsenem dagiti lapayagda, ken pagkidemem dagiti matada—ta amangan no makakita dagiti matada, ken makangngeg dagiti lapayagda, ken makaawat kadagiti pusoda, ket mamalbaliwda ken maagasanda.",
                "11": "Kalpasanna kinunak: Apo, kasano ti kabayagna? Ket kinunana: Agingga a madadael dagiti siudad ket awanen agnaed, ken awanen ti tao dagiti balbalay, ken aglangalang a maminpinsan ti daga;",
                "12": "Ket pinagtalaw ti Apo dagiti tattao iti adayo, ta addanto nasaknap a panaglangalang iti tengnga ti daga.",
                "13": "Ngem addanto pay laeng apagkapullo, ket agsublidanto, ket malamutdanto, a kas iti lugo, ken kas iti roble a mabati dagiti anagda no agregreg dagiti bulongda; isu a ti nasantuan a bin-i ti anagnanto."
            },
            "17": {
                "1": "Ket napasamak kadagiti aldaw ni Ahaz ti lalaki nga anak ni Jotam, a lalaki nga anak ni Uzzias, nga ari ti Juda, a ni Rezin, nga ari ti Siria, ken ni Peka a lalaki nga anak ni Remalias, nga ari ti Israel, napan iti Jerusalem tapno gubatenna, ngem saan a nagballigi.",
                "2": "Ket naibaga iti balay ni David, a kunana: Kakumplot ti Siria ni Efraim. Ket natignay ti pusona, ken ti puso dagiti taona, a kas iti pananggunggon ti angin kadagiti kayo iti kabakiran.",
                "3": "Kalpasanna kinuna ti Apo ken ni Isaias: Inka sabtenen ni Ahaz, sika ken ni Sear Jasub ti lalaki nga anakmo, iti ngudo ti kanal a pagayusan ti danum nga aggapu iti akinngato a dan-aw iti nalatak a kalsada a pagtartrabahuan dagiti agar-aramid iti lupot;",
                "4": "Ket kunaem kenkuana: Agaluadka, ken agtalnaka; saanka nga agbuteng, wenno saanka nga agamak gapu kadagitoy dua nga ipus dagitoy umas-asuk nga aluten, gapu iti nakaam-amak a pungtot ni Rezin iti Siria, ken iti anak a lalaki ni Remalias.",
                "5": "Gapu ta ti Siria, da Efraim, ken ti lalaki nga anak ni Remalias, immawatda iti dakes a pammagbaga a maibusor kenka, a kunana:",
                "6": "Intayo busoren ti Juda ket riribukentayo, ket intayo serreken ida ta gundawayantayo, ken mangipatugawtayo iti ari iti nagtengngaanna, wen, ti lalaki nga anak ni Tabeal.",
                "7": "Gapuna a kinuna ti Apo a Dios: Saanto a makapagtakder, wenno mapasamak man la koma.",
                "8": "Ta ti Damasco ti ulo ti Siria, ket ti Rezin ti ulo ti Damasco; ket iti uneg ti innem-a-pulo-ket-lima a tawen mawarawaranto ti Efraim tapno saan nga agbalin a pagilian.",
                "9": "Ket ti Samaria ti ulo ti Efraim, ket ti lalaki nga anak ni Remalias ti ulo ti Samaria. Sigurado a no saankayonto a mamati saankayonto a mabukel.",
                "10": "Kanayonanna, nakisao manen ti Apo ken ni Ahaz, a kunana:",
                "11": "Dawatem ti tanda ti Apo a Diosmo; dawatem uray ti kaunggan, wenno ti kangatuan.",
                "12": "Ngem kinuna ni Ahaz: Saanakto a dumawat, wenno sulisogek man la koma ti Apo.",
                "13": "Ket kinunana: Dumngegka ita, O balay ni David; bassit kadi a banag iti biangmo a mangbannog kadagiti tattao, ngem bannogemto kadi met ti Diosko?",
                "14": "Ngarud, ikkannakanto a mismo ti Apo iti tanda—Kitaem, maysanto a birhen ti aginaw, ket agpasngayto iti lalaki, ket panaganannanto iti Immanuel.",
                "15": "Manganto iti mantekilia ken diro, tapno ammonanto ti agkedked iti dakes ken pilien ti naimbag.",
                "16": "Ta sakbay a makasursuro ti ubing nga agkedked iti dakes ken pilienna ti naimbag, baybay-anto dagiti agpada nga arina ti daga a kaguram.",
                "17": "Iyegto ti Apo kenka, ken kadagiti tattaom, ken iti balay ti amam, dagiti aldaw a saan a dimteng manipud iti aldaw nga ipapanaw ni Efraim manipud iti Juda, ti ari ti Asiria.",
                "18": "Ket mapasamakto iti dayta nga aldaw a sultipanto ti Apo dagiti ngilaw nga adda iti kaadaywan a paset ti Egipto, ken dagiti uyokan nga adda iti Asiria.",
                "19": "Ket umaydanto, ken agyandanto amin iti natikag a tanap, ken kadagiti abut dagiti bato, ken kadagiti amin a siitan a mula, ken kadagiti amin a kakaywan.",
                "20": "Iti dayta met la nga aldaw kiskisanto ti Apo iti labahas nga inupaan, kadagiti disso a labes iti karayan, babaen ti ari ti Asiria, ti ulo, ken ti barbon ti saka; ken kasta met nga ikisapnanto dagiti barbas.",
                "21": "Ket mapasamakto iti dayta nga aldaw, a taraknen ti tao ti urbon a baka ken dua a karnero;",
                "22": "Ket mapasamakto, iti kaadu ti gatas nga itedda manganto iti mantekilia; ta mantekilia ken diro ti kanen ti tunggal maysa a mabati iti dayta a daga.",
                "23": "Ket mapasamakto iti dayta nga aldaw, agbalinto iti tunggal lugar, nga ayan ti rinibu a kapuon ti ubas nga agpateg iti rinibu a bagi ti pirak, pagtubuanto ti kalkalunay ken siitan a mula.",
                "24": "Mapanto sadiay dagiti tattao nga addaan iti pana ken bai, agsipud ta pagtubuanto ti kalkalunay ken siitan a mula ti amin a daga.",
                "25": "Ket amin a turod a masukayto iti piko, saanto a pagdanagan nga agtubo ditoy ti kalkalunay ken siitan a mula; ngem pagikkanto iti baka, ken baddebaddeken dagiti babbabassit a taraken nga ayup."
            },
            "18": {
                "1": "Maysa pay, kinunana kaniak ti balikas ti Apo: Mangalaka iti dakkel a papiro, ket isuratmo itoy babaen ti pluma ti tao, maipanggep ken ni Maher-salal-has-baz.",
                "2": "Ket nangalaak kadagiti napudno a saksi nga agsurat, ni Uria a saserdote, ken ni Zacarias nga anak a lalaki ni Jeberechiah.",
                "3": "Ket napanak iti babai a propeta; ket naginaw ken nagpasngay iti anak a lalaki. Kalpasanna kinuna ti Apo kaniak: Panaganam iti Maher-salal-has-baz.",
                "4": "Ta kitaem, ti ubing ket awanto ti pannakaammona nga isangit, ti amak ken ti inak, sakbay a maipanawto ti kinabaknang ti Damasco ken ti nasamsam iti Samaria iti imatang ti ari ti Asiria.",
                "5": "Ket nakisao manen ti Apo kaniak, a kinunana:",
                "6": "Ta agingga a saan nga awaten daytoy a tattao dagiti dandanum ti Siloe nga agayus a naannayas, ken agrag-o iti Rezin ken ti lalaki nga anak ni Remalias;",
                "7": "Ita ngarud, kitaem, pasalpaen ti Apo kadakuada dagiti dandanum ti karayan, a napigsa ken adu, a ti laeng ari ti Asiria ken isu amin a dayagna; ket agayusto kadagiti isu amin a pagayusanna, ken agayus kadagiti isu amin nga igigidna.",
                "8": "Ket isu agayusto agingga iti Juda; manglayusto ken aglasatto, dumanonto pay agingga iti tengnged; ket ti panangyukradna kadagiti payakna saknapennanto ti kaakaba ti dagam, O Immanuel.",
                "9": "Makilangenkayo, O dakayo a tattao, ket maburburakkayo; ket dumngegkayo, dakayo nga adda kadagiti adayo a pagilian; agbarikeskayo, ket maburburakkayo; agbarikeskayo, ket maburburakkayo.",
                "10": "Agpipinnatigmaankayo a sangkamaysa, ket awanto ti kapapaayanna; baliksenyo ti sao, ket saanto a mataginayon; agsipud ta ti Dios adda kadakami.",
                "11": "Agsipud ta kasta ti insaona kaniak a binuyogan ti napigsa nga imana, ken binilinnak a saannak a magmagna iti dalan daytoy a tattao, a kinunana:",
                "12": "Saanmo a kunaen, Maysa nga panagkakappon, a maipapan iti amin a sawento daytoy a tao, Maysa a panagkakappon; saankayo met umamak iti panagamakda, wenno agbuteng.",
                "13": "Pasatuen a mismo ti Apo ti Pangen, ket isu koma ti kaamakyo, ken isu koma ti kabutengyo.",
                "14": "Ket isunanto ti maipaay a santuario; ngem bato a pakaitibkolan, ken bato a pakarurodan dagiti balay ti Israel, para iti palab-og ken silo kadagiti agtaeng iti Jerusalem.",
                "15": "Ket adunto kadakuada ti maitibkol ken matnag, ken mablo, ken masiloan, ken matiliw.",
                "16": "Reppetem ti pammaneknek, selloam ti linteg dagiti disipulok.",
                "17": "Ket urayekto ti Apo, nga aglinged ti rupana kadagiti balay ni Jacob, ket sapulekto.",
                "18": "Kitaen, siak ken dagiti ubbing nga inted kaniak ti Apo maipaayna a dagiti pagilasinan ken datdatag iti Israel a naggapu iti Apo dagiti Pangen, nga agtaeng iti Bantay Zion.",
                "19": "Ket intono kunaenda kadakayo: Sapulem kadakuada ti espiritista, ken kadagiti salamangkero nga agsirsirip ken agtanabutob—saan aya a nasken koma nga umuman dagiti tattao iti Diosda tapno makiuman dagiti sibibiag manipud kadagiti natay?",
                "20": "Iti linteg ken iti pammaneknek; ket no isuda ket saan nga agsao a kas mayannurot iti daytoy a balikas, gapu daytoy ta awan kadakuada ti lawag.",
                "21": "Ket isuda ket aglasatto iti nakaro a sennaay ken panagbisin ken bisin; ket mapasamakto nga inton mabisinandan, agalimutengdanto, ket ilunoddanto ti ari ken ti Diosda, ket tumangadda.",
                "22": "Ket iturongdanto ti panagkitada iti daga ket kinariribuk, ken kinasipnget, kinakudrep ti ladingit ti makitada, ket mayabogdanto iti kasipngetan."
            },
            "19": {
                "1": "Nupay kasta, awanton ti kinalidem iti didiay naaddan idi iti ladingit. idi unana pinagrigatna ti daga a Zabulon, ken ti daga a Neftali, ken kalpasanna ad-adda a pinagrigatna babaen iti dalan nga agturong iti Nalabaga a Baybay iti labes ti Jordan iti Galilea dagiti pagilian.",
                "2": "Nakakita dagiti tattao a nagna iti kasipngetan iti naindaklan a lawag; dagiti nagtaeng iti daga ti aniniwan ni patay, naglawag ti silaw kadakuada.",
                "3": "Pinaadum ti pagilian, ken pinadakkelmo ti rag-o—nagrag-oda iti sangoanam a kas iti rag-o ti panagapit, a kas dagiti tattao no bingayenda ti sinamsam",
                "4": "Gapu ta pinarparmo ti sangol ti dadagsenda, ken ti sarukod iti abagana, ti pang-or ti mamarigat kenkuana.",
                "5": "Ta adda ti nariribuk a daranudor ti tunggal dangadang ti mannakigubat, ken nayagsep iti dara dagiti pagan-anay; ngem maipaayto ti pannakapuor ken sungrod ti apuy.",
                "6": "Ta nayanak ti maysa nga ubing kadatayo, maysa a lalaki nga anak ti naited kadatayo; ket ti turay maiparabawto iti abagana; ket ti naganna magaladanto iti Nakaskasdaaw, Mamagbaga, Ti Mannakabalin a Dios, Ti Agnanayon nga Ama, Ti Prinsipe ti Kappia.",
                "7": "Ti idadakkel ti panangiturayna ken ti kappia awanto ti inggana, iti trono ni David, ken pannakaurnos iti pagarianna, ken bangonenna nga addaan iti kinalinteg manipud ita, uray iti agnanayon. Ti regta ti Apo dagiti Pangen ti mangaramidto iti daytoy.",
                "8": "Inwaragawag ti Apo ti balikasna ken ni Jacob ket nagtalinaed iti Israel.",
                "9": "Ket maammuanto ti amin a tao, uray pay ni Efraim ken dagiti agindeg iti Samaria, a mangibaga a sipapannakkel ken naimpusuan:",
                "10": "Margaay dagiti ladrilio, ngem bangonenminto iti nasukog a batbato; napukan dagiti sikamoro, ngem sukatanminto iti sedro.",
                "11": "Ngarud mangbukel ti Apo iti kabusor ni Rezin a mangbusor kenkuana, ken makitunos kadagiti kabusorna;",
                "12": "Dagiti Sirio iti sanguanan ken dagiti Palestino iti likudan; ket alun-onendanto ti Israel iti nakanganga a ngiwatna. Ta gapu amin daytoy ti pungtotna saan a nagsardeng, ngem silalayat pay laeng ti imana.",
                "13": "Agsipud ta saan nga agsubli dagiti tattao ti nangsaplit kadakuada, wenno uray koma a pinadasda nga ikagumaan ti tulong ti Apo dagiti Pangen.",
                "14": "Ngarud isinanto ti Apo ti ulo ken ipus manipud iti Israel, sanga ken ruot iti maysa nga aldaw.",
                "15": "Dagiti panglakayen, isu ti ulo; ket ti propeta a mangisuro iti kinaulbod, isu ti ipus.",
                "16": "Ta dagiti dadaulo dagitoy a tao ti mamagbiddut kadakuada; ket madadael dagiti mangidaulo kadakuada.",
                "17": "Ngarud saannanto pagragsakan ti Apo dagiti agtutuboda a lallaki, wenno sumnek ti asina kadagiti ululilada ken balbaloda a babbai; ta managinsisingpetda amin ken managaramid iti dakes, ken agsao ti tunggal ngiwat iti kinamaag. Ta gapu amin daytoy saan a nagsardeng ti pungtotna, ngem ti imana siuunnat pay laeng.",
                "18": "Ta ti kinadakes manguram a kas la apuy; alun-unenna dagiti kalkalunay ken dagiti siit, ken pasgedanna ti kasamekan ti bakir, ket maipangatoda iti maysa a monmon nga asuk.",
                "19": "Agsipnget iti daga babaen ti pungtot ti Apo ti Pangen, ket agbalin dagiti tattao a kasla aron ti apuy; awanto ti tao a makaisalakan iti kabsatna a lalaki.",
                "20": "Ket rabsutennanto ti makinkannawan nga ima ket mabisinto; ket manganto iti kanigid nga imana ket saandanto a mabsog; kanento ti tunggal maysa a tao ti lasag ti bukkodna a takkiag—",
                "21": "Manases, Efraim; ken Efraim, Manases; agkaykaysadanto a mangbusor iti Juda. Ta gapu amin daytoy saan a nagsardeng ti pungtotna, ngem ti imana siuunnat pay laeng."
            },
            "20": {
                "1": "Asi pay dagiti mangipaulog kadagiti saan a nalinteg a paulog, ken mangisurat iti makairurumen nga impatawda;",
                "2": "Ti agkedked a mangipaay kadagiti agkasapulan iti nalinteg a pannakaukom, ken mangikkat ti kalintegan kadagiti napanglaw a tattaok, ken tapno agbalin dagiti balo a samsamda, ken tapno matakawanda dagiti awanan iti ama!",
                "3": "Ket anianto ti aramidenyo iti aldaw nga isasarungkar, ken iti pannakadadael nga aggapunto iti adayo? asinonto ti dawatanyo iti tulong? ken sadinonto ti pangibatianyo ti dayagyo?",
                "4": "No awanak agruknoydanto kadagiti balud, ken matnagdanto kadagiti napapatay. Ta gapu iti daytoy saan nga agsardeng ti pungtotna, ngem siuunnat pay laeng ti imana.",
                "5": "O Asirio, ti pang-or ti pungtotko, ken ti sarukod iti imada ti bukodda a rurod.",
                "6": "Ibaonkonto a maibusor iti managinsisingpet a nasion, ket bilinekto a bumusor kadagiti tattao a kagurak tapno alaenna ti samsam, ken tinukmaan, ken payatpayaten na ida a kas la iti pitak kadagiti kalsada.",
                "7": "Nupay kasta saanna a panggepen a kasta, wenno panunoten ti pusona a kasta; ngem adda iti pusona ti panangdadael ken mangisina kadagiti sumagmamano a nasion.",
                "8": "Ta kunana: Saan aya nga ar-ari amin dagiti prisipek?",
                "9": "Saan kadi a Carkemis ni Calne? Saan kadi nga Arpad ni Hamath? Saan kadi a Damasco ti Samaria?",
                "10": "Kas iti panangbangon ti imak kadagiti pagarian dagiti didiosen, ket rinimbawanda dagiti kinitikitan a didiosen iti Jerusalem ken iti Samaria;",
                "11": "Saanko aya aramiden ti kas inaramidko iti Samaria ken kadagiti didiosenna, iti Jerusalem ken kadagiti didiosenna?",
                "12": "Gapuna mapasamakto nga inton matungpal ti Apo ti amin nga aramidna iti Bantay Zion ken iti Jerusalem, dusaekto ti bunga ti nasukir a puso ti ari ti Asiria, ken ti dayag ti napangato a panagkitana.",
                "13": "Ta kinunana: Babaen iti pigsa ti imak ken iti kinasiribko inaramidko dagitoy a banag; ta naannadak; ket inikkatko dagiti beddeng dagiti tattao, ken tinakawko dagiti gamengda, ken kas maysa a maingel a tao mayulogko dagiti agtaeng;",
                "14": "Ket ti imak nasapulanna a kas la umok dagiti kinabaknang dagiti tattao; ken kas iti panagurnong kadagiti itlog a nabaybay-an; ket awan a pulos ti nanggunay iti payyakna, wenno nagnganga, wenno nagsirip.",
                "15": "Makapagpannakkel aya ti wasay iti nangiwasay kenkuana? Maipateg kadi ti ragadi ti bagina iti nangigudagod kenkuana? A kas la maysa a pang-or bumusor kadagidiay mangitayag kenkuana, wenno kas la ti maysa a sarukod nga ingatona ti bukkodna a kas la saan a kayo!",
                "16": "Ngarud ti Apo, ti Apo dagiti Pangen, ibaonnanto kadagiti nalulukmegna, nakukuttongna; ket iti baba ti dayagna dumarangto ti maysa a panagpuor a kas iti panangpuor iti apuy.",
                "17": "Ket ti silaw ti Israel maipaayto a kas maysa nga apuy, ken ti Nasantuanna maipaay a maysa a darang, ket uramennanto ket alun-onennanto dagiti sisiitna ken kalkalunayna;",
                "18": "Ket ibusennanto ti dayag ti bakirna, ken ti nabunga nga awayna, kararua ken bagi nga agpadpada; ket kaslanto iti maysa a mangiggem iti wagayway no matalimudaw.",
                "19": "Ket ti matda kadagiti kaykayo iti bakirna bassitto, ta iti kasta mabalin a maisurat ti maysa nga ubing ida.",
                "20": "Ket mapasamakto iti dayta nga aldaw, a dagiti natda iti Israel, ket kas kadagiti naglibas iti balay ni Jacob, saanton nga agnaed kenkuana dagiti nangpasakit kadakuada, ngem makipagtaengdanto iti Apo, ti Nasantuan ti Israel, iti kinapudno.",
                "21": "Ti natda agsublinto, wen, kas kadagiti natda ni Jacob, iti naindaklan a Dios.",
                "22": "Ta nupay kas iti darat ti baybay dagiti tattaom, Israel, agsublinto latta dagiti nabati kadakuada; ti naipaulog a pannakadadael ket aglippiasto iti kinalinteg.",
                "23": "Ta ti Apo ti Pangen ti mangaramidto iti pannakadadael, a maipaulogto iti intero a daga.",
                "24": "Ngarud, kasta ti kuna ti Apo a Dios dagiti Pangen: O tattaok nga agnaed iti Sion, saankayo nga agbuteng iti Asirio; saplitennakayo iti pang-or, ken ilayatnanto ti sarukod a maibusor kenka, a kas iti kababalin iti Egipto.",
                "25": "Ta iti apagbiit a kanito, ket agsardengto ti panaggura, ken ti pungtotko iti pannakadadaelda.",
                "26": "Ket tignayento ti Apo dagiti Pangen ti maysa a pannusa kenkuana a maibatay iti pannakapapatay ni Midian iti bato ti Oreb; ket kas ti pang-orna agsaadto iti baybay kastanto met nga itayagnanto a kas iti kababalin iti Egipto.",
                "27": "Ket mapasamakto iti dayta nga aldaw a maikkatto ti dagensenna iti abagam, ken ti sangolna iti tengngedmo, ket madadaelto ti sangol gapu iti panangpulot.",
                "28": "Umay isuna iti Aiyat, limmasat iti Migron; ken indissaagna dagiti kargana iti Mikmas.",
                "29": "Linasatda ti bessang; umainda iti Geba; agbuteng ti Ramat; aglibas ti Gibeah ni Saul.",
                "30": "Agpukkawka, O babai nga anak ni Gallim; pakaigapuan a mangngeg idiay Laisa, O nairurumen nga Anatot.",
                "31": "Napatalaw ti Madmenah; naguummong dagiti agindeg iti Gebim tapno aglibas.",
                "32": "Ngem agbatinto pay iti Nob iti dayta nga aldaw; iwagisna ti imana iti bantay ti babai nga anak ti Sion, ti turod ti Jerusalem.",
                "33": "Kitaem, pukanento ti Apo, ti Apo dagiti Pangen ti dakkel a sanga nga aramatenna ti nakabutbuteng; ket maputedto dagiti natayag ti sasaadenna; ken maipapabanto dagiti napalangguad.",
                "34": "Ket pukanennanto ti kasamekan dagiti bakir nga aramatenna ti landok, ken marsuodto ti Lebanon babaen iti maysa a maingel."
            },
            "21": {
                "1": "Ket addanto tumaud a saringit manipud iti puon ni Jesse, ket dumakkelto ti sanga manipud iti ramutna.",
                "2": "Ket agtalinaedto ti Espiritu ti Apo kenkuana, ti espiritu ti sirib ken pannakaawat, ti espiritu ti pammagbaga ken kinamaingel, ti espiritu ti pannakaammo ken iti panagbuteng iti Apo;",
                "3": "Ket aramidennanto a nalaka a makaawat iti panagbuteng iti Apo; ket saanto a mangukom a maibatay ti makitana, wenno mamabalaw a maibatay ti mangngegna.",
                "4": "Ngem babaen iti kinalinteg ukomennanto dagiti nakurapay, ket babalawennanto nga addaan iti panagpapatas dagiti naemma iti daga; ket saplitennanto ti daga iti panaplit nga agtaud iti ngiwatna, ken ti angsen nga agtaud kadagiti bibigna ti manggudas kadagiti nadangkes.",
                "5": "Ket tinto kinalinteg ti barikes dagiti lomona, ket ti kinapudno ti barikes dagiti panagturayna.",
                "6": "Makipagnaedto met ti lobo iti karnero, ket makikaiddanto ti leopardo iti urbon ti kalding, ken aglalangento ti urbon ti baka ken ti urbon ti leon ken urbon ti paamo; ket ubingto ti mangpastor kadakuada.",
                "7": "Ket agkakapanganto dagiti baka ken oso; agkakaiddanto dagiti urbonda; ket manganto ti leon iti garami a kas iti baka.",
                "8": "Ket ti ubing nga agsuso agay-ayamto iti abut ti uleg, ken ti kappusot nga ubing ikautnanto ti imana iti rukib ti karasaen.",
                "9": "Saandanto a mangranggas wenno mangdadael iti amin a bantayko a nasantuan, agsipud ta mapnonto iti pannakaammo iti Apo ti daga, kas la dagiti dandanum saknapanda ti baybay.",
                "10": "Ket iti dayta nga aldaw addanto ti ramut ni Jesse, a pakaibayugan ti wagayway dagiti tattao; daytoy ti sapulento dagiti Gentil; ket naglorianto ti paginanaanna.",
                "11": "Ket mapasamakto iti dayta nga aldaw nga isaadnanto manen ti Apo ti imana iti maikadua a daras a mangsubbot iti matda ti taona a mabatinto, aggapu iti Asiria, ken aggapu iti Egipto, ken aggapu iti Patros, ken aggapu iti Cush, ken aggapu iti Elam, ken aggapu iti Sinar, ken aggapu iti Hamath, ken aggapu iti purpuro ti baybay.",
                "12": "Ket mangitag-ayto iti maysa a wagayway a maipaay kadagiti nasnasion, ken ummongennanto dagiti napagtalaw ti Israel, ken urnongenna dagiti nasinasina ti Juda manipud kadagiti uppat a suli ti daga.",
                "13": "Pumanawto met ti apal ni Efraim, ket maisinanto dagiti kabusor ti Juda; saanto nga apalan ti Efraim ti Juda, ken ti Juda saandanto a riribuken ti Efraim.",
                "14": "Ngem tumayabdanto iti abaga dagiti Filisteo nga agturong iti laud; sangsangkamaysadanto nga agsamsam iti daya; dangrandanto da Edom ken Moab; ken tungpalento ida dagiti annak ni Ammon.",
                "15": "Ket naan-anay a dadaelento ti Apo ti dila ti baybay ti Egipto; ket wagwagennanto ti imana babaen ti nabileg nga anginna iti karayan, ken saplitenna iti pito a waig, ket pagballasiwenna dagiti lallaki a namaga ti saksakada.",
                "16": "Ket addanto dalan a maipaay kadagiti natda iti taona a mabatinto, aggapu iti Asiria, a kas la adda idi a maippay iti Israel idi aldaw nga isangsang-atna a rimmuar iti daga ti Egipto."
            },
            "22": {
                "1": "Ket iti dayta nga aldaw kunamto: O Apo, dayawenkanto; nupay kinapungtotnak idi naawanen ti pungtotmo, ket liniwliwanak.",
                "2": "Kitaem, ti Dios ti pannakaisalakanko; agtalekakto, ken saanak nga agbuteng; agsipud ta ni Jehova nga Apo ti pigsak ken ti kantak; nagbalin pay a pannakaisalakanko.",
                "3": "Ngarud, sumakdokayo a sirarag-o iti danum kadagiti bubon ti pakaisalakanan.",
                "4": "Ket iti dayta nga aldaw kunaenyonto: Dayawyo ti Apo, awaganyo ti naganna, ipalawagyo dagiti aramidna kadagiti tattao, dakamatenyo a naitan-ok ti naganna.",
                "5": "Kantaanyo ti Apo; agsipud ta inaramidna dagiti kasayaatan a bambanag; naammuanna daytoy iti intero a daga.",
                "6": "Iyebkas ken ippukkawyo, dakayo nga agtaeng iti Sion; agsipud ta naindaklan ti Nasantuan ti Israel iti nagtengngaam."
            },
            "23": {
                "1": "Ti dagensen ti Babilonia, a pudno a nakita ni Isaias a lalaki nga anak ni Amos.",
                "2": "Ibayogyo ti wagayway iti nangato a bantay, ipukkawmo kadakuada, iwagesyo ti imam, tapno mapanda iti ruangan dagiti natakneng.",
                "3": "Binilinkon dagiti nasantuak, naawagak metten dagiti maingelko, ta saan nga agpaay ti pungtotko kadakuada nga agrag-o iti kinatan-okko.",
                "4": "Ti ariwawa ti ummong dagiti kabambantayan a kas kadagiti nabileg a tattao, ti makariribuk nga arimbangaw dagiti pagarian ti pagilian ket nagtitipon a sangsangkamaysa, inummong ti Apo ti Pangen dagiti buyot iti paggugubatan.",
                "5": "Naggapuda iti adayo a pagilian, manipud iti ungto ti langit, wen, ti Apo, ken dagiti igam ti pungtotna, a mangdadael iti intero a daga.",
                "6": "Agdung-awkayo, ta asidegen ti aldaw ti Apo; umayto a kas pangdadael manipud iti Mannakabalin.",
                "7": "Ngarud kumapsutto amin nga ima, marunawto ti puso ti tunggal tao;",
                "8": "Ket agbutengdanto; iturayanto ida dagiti sanaang ken leddaang; masdaawdanto iti tunggal maysa; ket kaslanto apuy dagiti rupada.",
                "9": "Kitaem, dumtengen ti aldaw ti Apo, naranggas nga addaan iti agpada a pungtot ken nakaro a panagunget, tapno pagbalinenna a langalang ti daga; ket dadaelennanto dagiti managbasol manipud iti daytoy.",
                "10": "Ta saanto a mangted iti lawag dagiti bituen iti langit ken dagiti konstelasion; agsipngetto ti init iti isisingisingna, ken saannanto a pagsilnagen ti bulan ti lawagna.",
                "11": "Ket dusaekto ti lubong gapu iti kinadakesna, ken dagiti nadangkes gapu iti kinadangkesda; ti kinatangsit dagiti napalangguad ipasardengkonto, ken pagpatinggaekto ti kinadursok ti nakaam-ames a tao.",
                "12": "Aramidekto a napatpateg ti tao ngem iti puro a balitok; urayto ti tao ngem iti bimmalitok a sangkap ti Ophir.",
                "13": "Ngarud, pagkintayegekto ti langit, ket maikkatto ti daga iti ayanna, iti pungtot ti Apo ti Pangen, ken iti aldaw ti nakaro a panagungetna.",
                "14": "Ket kaslanto iti nakamat nga urbon ti ugsa, ken iti karnero nga awan ti tao a mangpastor; ket agsublinto ti tunggal maysa kadagiti taona, ken tumarayto ti tunggal maysa a mapan iti dagana.",
                "15": "Mapasagto ti tunggal maysa a napannakkel, wen, ket matayto iti espada ti tunggal maysa a kimmappon kadagiti nadangkes.",
                "16": "Marumrumekto dagiti annakda iti imatangda; madadaelto dagiti balbalayda ken maramesto dagiti assawada.",
                "17": "Kitaem, sugsogakto dagiti taga-Medo a mangbusor kadakuada, a saan a matmatan ti pirak ken balitok, wenno maay-ayo kadagitoy.",
                "18": "Mangrumrumekto met dagiti agtutubo a lallaki iti baida; ket awanto ti asida iti bunga iti saklulo; saanto nga isalakan dagiti matada dagiti ubbing.",
                "19": "Ket agbalinto ti Babilonia, ti dayag dagiti pagarian, ti ngayed ti kinapintas dagiti Caldeano, a kas idi pinarmek ti Dios ti Sodoma ken Gomorra.",
                "20": "Saanto a pulos a mapagnaedan, wenno mapagtaengan manipud iti maysa a kaputotan agingga kadagiti amin a kapkaputotan; wenno mangipatakder dagiti Arabo iti tolda idiay; wenno mangipaarab dagiti pastor iti arbanna sadiay.",
                "21": "Ngem agiddanto idiay dagiti atap nga ayup iti disierto; ket mapnonto dagiti balbalayda kadagiti aglaladut a naparsua; ket agtaengto met idiay dagiti kullaaw, ken agsalanto dagiti nainsairuan a kalding idiay.",
                "22": "Agtaguobto dagiti atap nga ayup kadagiti puro iti naliday a balbalayda, ken dagiti dragon iti napintas a palasioda; ket asidegen ti idadateng ti kanitona, ket saanen a maitantan ti aldawna. Ta dadaelekto a sipapardas; wen, ta kaasiakto dagiti tattaok, ngem maungawto dagiti nadangkes."
            },
            "24": {
                "1": "Ta kaasianto ti Apo ni Jacob, ket piliennanto pay laeng ti Israel, ket ipanna ida iti dagada; ket tumiponto kadakuada dagiti ganggannaet, ket makitipondanto iti balay ni Jacob.",
                "2": "Ket alaento ida dagiti tattao ken itugotdanto iti lugarda; wen, manipud iti adayo agingga iti pagpatinggaan ti daga; ket agsublidanto kadagiti naikari a dagada. Ket tagikuaento ida ti balay ti Israel, ket agpaayto ti daga ti Apo para kadagiti lallaki a tagabu ken kadagiti babbai a tagabu; ket alaendanto ida nga adipen kadagiti inadipenda; ket isudanto ti mangituray kadagiti nangirurumen kadakuada.",
                "3": "Ket mapasamakto iti dayta nga aldaw nga ikkannakayonto ti Apo iti panaginana, manipud iti panagledleddaangyo, ken iti panagbutbutengyo, ken manipud iti narigat a pannakaadipen a namagbalin kadakayo nga agserbi.",
                "4": "Ket mapasamakto iti dayta nga aldaw, nga ibagadanto daytoy a pagsasao a maibusor iti ari ti Babilonia, ket kunayo: Kasano a nagsardeng dagiti mangidadanes, nagsardengen ti nabalitokan a siudad!",
                "5": "Tinukkol ti Apo ti pagbasnot ti nadangkes, ti setro dagiti agturay.",
                "6": "Isu nga awan ressatna a sipupungtot a nangbasnot kadagiti tattao, a sigugura a nagturay kadagiti pagilian, maidaddanes, ket awan ti makatubeng.",
                "7": "Agin-inana ti sangalubongan, ket naulimek; sadanto agkakanta.",
                "8": "Wen, agrag-o dagiti parwa kenka, kasta met dagiti sedro ti Lebanon, a kunkunada: Gapu ta napasagkan awanen ti umay pay a mangpukan kadakami.",
                "9": "Impierno ti mariribuk manipud iti baba a mangsabat kenka iti idadatengmo; bangonennanto ti natay para kenka, uray pay dagiti amin a pangulo iti daga; mabangonto manipud kadagiti tronoda dagiti amin nga ari iti pagpagilian.",
                "10": "Agsaodanto amin ket kunadanto kenka: Agbalinkanto kadi met a nakapsut a kas kadakami? Agbalinkanto kadi met a kas kadakami?",
                "11": "Maipanto iti tanem ti kinangayedmo; saan a mangngeg ti aweng ti biolinmo; naiwaras kadagiti igges ti nakaisaadam, ket saknapenka dagiti igges.",
                "12": "Anian a pannakatnagmo manipud iti langit, O Lucifer, lalaki nga anak ti agsapa! Naduyokka aya iti daga, a nangpakapsut kadagiti pagilian!",
                "13": "Ta kinunam iti pusom: Siak ket ngumatoak iti langit, itag-aykonto ti tronok iti ngatuen dagiti bituen ti Dios; agtugawakto met iti bantay a paguummongan, iti nasulinek a lugar ti amianan;",
                "14": "Ngumatoak iti ngatuen ti kinangato dagiti ulep; agbalinakto a kas iti Kangatuan-amin.",
                "15": "Ngem maipababakanto iti impierno, iti kaunggan ti abut.",
                "16": "Matmatandakanto dagiti mangkita kenka, ket ibilangdakanto, ket kunadanto: Daytoy kadi ti tao a namagkintayeg iti lubong, a nanggunggon kadagiti pagarian?",
                "17": "Ken namagbalin iti lubong a kasla langalang, ken nangdadael kadagiti siudadna, ken saan a nanglukat iti balay dagiti baludna?",
                "18": "Amin nga ari dagiti pagilian, wen, isuda amin, naitanemda iti dayag, tunggal maysa kadakuada iti bukodna a balay.",
                "19": "Ngem naipuruakka iti tanemmo a kas iti makarimon a sanga, ken ti mabati kadagiti napapatay, naduyok babaen ti espada, a naipurruak iti abut a kabatbatoan; a kasla bangkay a napayatpayatan.",
                "20": "Saankanto a maitipon kadakuada a maitanem, gapu ta dinadaelmo ti dagam ken pinapataymo dagiti tattaom; ti kaputotan dagiti managbasol ket saanto a pulos a madayaw.",
                "21": "Isaganam ti panangpapatay kadagiti annakna gapu iti kinamanagbasol dagiti ammada, tapno saanda a bumangon, wenno tagikuaen ti daga, wenno punnuen ti rabaw ti lubong kadagiti siudad.",
                "22": "Ta bumangonakto a mangbusor kadakuada, kinuna ti Apo ti Pangen, ket ikkatekto manipud iti Babilonia ti nagan, ken ti nabati, ken lalaki nga anak, ken lalaki nga kaanakan, kinuna ti Apo.",
                "23": "Aramidekto met a pagnaedan para iti kullaaw, ken danaw; ket sagadakto iti kaykay ti pannakadadael, kinuna ti Apo ti Pangen.",
                "24": "Inkari ti Apo ti Pangen, a kinunana: Awan duadua a kas iti napanunotko, a matungpalto; ket kas iti pinanggepko, agtalinaedto a natibker—",
                "25": "Nga iturongko ti Asirio iti dagak, ket payatpayatek ida kadagiti bantayko; kalpasanna maikkatto ti sangolna kadakuada, ket maikkatto ti dagensenna kadagiti abagada.",
                "26": "Daytoy ti panggep a naipanggep iti sangalubongan; ken daytoy ti ima a naiyunnat iti amin a pagilian.",
                "27": "Ta pinanggep ti Apo ti Pangen, ket asino ti mangwaswas? Ket siuunat ti imana, ket asino ti makaigawid?",
                "28": "Daytoy tawen nga ipapatay ni ari Ahaz ti dagensen.",
                "29": "Saankayo nga agrag-o, sangabukel a Palestina, agsipud ta natukkolen ti sarukodna a nangbasnot kadakayo; ta tumaudto ti nagita nga uleg manipud iti nagtaudan ti uleg, ket agtaytayab nga umap-apuy nga uleg ti bungana.",
                "30": "Ket mataraonanto ti umuna nga anak dagiti nakurapay, ket aginananto dagiti nakurapay a sitatalged; ket patayekto ti puonmo iti nakaro a bisin, ket papatayennanto dagiti nabatim.",
                "31": "Agdung-awka, O ruangan; umkiska, O siudad; sika, sangabukel a Palestina, narunawkan; ta addanto asuk nga aggapu iti amianan, ken awanto ti agsulsulo iti naituding a panawenna.",
                "32": "Ket anianto ngarud ti sungbat ti agipadpadamag kadagiti pagilian? A nabangonen ti Apo ti Sion, ket dagiti nakurapay a taona ti agtalekto iti daytoy."
            },
            "25": {
                "1": "Ita siak, ni Nephi, agsaoak maipanggep kadagiti balikas a naisuratkon, a naisao iti ngiwat ni Isaias. Agsipud ta kitaenyo, nagsao ni Isaias iti adu a balikas a narigat a maawatan ti adu kadagiti tattaok; ta saanda nga ammo ti maipanggep iti wagas iti panangipadto dagiti Hudio.",
                "2": "Agsipud ta siak, ni Nephi, diak insuro kadakuada ti adu a bambanag maipanggep iti wagas dagiti Hudio; gapu ta dagiti aramidda ket dagiti aramid iti kasipngetan, ken dagiti tignayda tignay a makarimon.",
                "3": "Gapuna, agsuratak kadagiti tattaok, kadagiti amin nga umawatto kalpasanna kadagitoy a banag nga isuratko, tapno maammuanda ti panangukom ti Dios, tapno agsaknap iti amin a pagilian, a mayannurot iti balikas nga insaona.",
                "4": "Gapuna, dumngegkayo, O tattaok, a kameng iti balay ti Israel, ket imdenganyo dagiti balikasko; ta gapu a saan a nalawag kadakayo dagiti balikas ni Isaias, nupay kasta nalawagda kadagiti napnuan iti espiritu ti pammadto. Ngem itdek kadakayo ti pammadto, a mayannurot iti espiritu nga adda kaniak; gapuna mamadtoak a mayannurot iti kinalawag nga adda kaniak manipud pay iti kanito a pimmanawak manipud iti Jerusalem a kaduak ti amak; ta kitaem, maragsakan ti kararuak iti kinalawag nga adda kadagiti tattaok, tapno makasursuroda.",
                "5": "Wen, ken maragsakan ti kararuak kadagiti balikas ni Isaias, agsipud ta naggapuak iti Jerusalem, ket naimatangak dagiti bambanag dagiti Hudio, ken ammok a maawatan dagiti Hudio dagiti bambanag dagiti propeta, ket awan ti sabali a tattao a makaawat kadagiti wagas dagiti bambanag a naibaga kadagiti Hudio a kas kadakuada, malaksid no naisuroda kadakuada a mayannurot kadagiti bambanag dagiti Hudio.",
                "6": "Ngem kitaenyo, siak, ni Nephi, saanko nga insuro kadagiti annakko a mayannurot ti wagas dagiti Hudio; ngem kitaen, siak, iti bagik, nagnaedak iti Jerusalem, gapuna ammok ti maipanggep iti aglawlawna; ket nadakamatko kadagiti annakko ti maipanggep iti panangukom ti Dios, a napasamak kadagiti Hudio, kadagiti annakko, a mayannurot iti amin a naisao ni Isaias, ket saanko nga isurat ida.",
                "7": "Ngem kitaeyo, ituloyko ti kabukbukodak a pammadto, a mayannurot iti pammalawagko; iti pannakaammok nga awan ti tao nga agbiddut; nupay kasta, inton dumteng dagiti aldaw a pannakapasamak dagiti padto ni Isaias ammonto dagiti tattao nga awan duadua, iti panawen a pannakapasamakda.",
                "8": "Gapuna, napategda kadagiti annak ti tattao, ket dagiti mangipagarup a saan, isudanto a mismo ti kasaritak, ket iturongko dagiti balikas kadagiti bukodko a tattao; ta ammok a kasapulandanto dagitoy kadagiti maudi nga aldaw; ta maawatandanto dagitoy iti dayta nga aldaw; gapuna, naisuratko dagitoy iti pagimbaganda.",
                "9": "Ket kas iti pannakadadael ti maysa a kaputotan kadagiti Hudio gapu iti kinadakes, kasta met ti pannakadadaelda manipud iti maysa a kaputotan agingga kadagiti sumarsaruno a mayannurot kadagiti kinadakesda; ket awan ti nadadael kadakuada a saan nga impakpakauna dagiti propeta ti Apo.",
                "10": "Gapuna, naibagan kadakuada ti maipanggep iti pannakadadael a mapasamakto kadakuada, kalpasan la unay ti ipapanaw ti amak iti Jerusalem; nupay kasta, pinatangkenda dagiti puspusoda; ket kas mayannurot iti pammadtok nadadaelda, malaksid kadagiti naipanaw a balud iti Babilonia.",
                "11": "Ket ibagak ita daytoy gapu iti espiritu nga adda kaniak. Ket uray pay no naipanawdan agsublidanto manen, ket tagikuaenda ti daga ti Jerusalem; gapuna, maisublidanto manen iti daga a tawidda.",
                "12": "Ngem, kitaenyo, aggugubatdanto, ken addanto damdamag iti gubgubat; ket inton dumteng ti aldaw a ti Bugbugtong ti Ama, wen, uray pay ti Ama ti langit ken ti daga, agpakitanto a nainlasagan kadakuada, kitaen, iwaksidanto, gapu iti kinamanagbasolda, ken ti kinatangken ti panagpuspusoda, ken ti kinasukirda.",
                "13": "Kitaenyo, ilansadanto iti krus isuna; ket kalpasan a maidasay iti sepulkro iti uneg ti tallo nga aldaw agungarto manipud iti patay, a mangyeg iti pannakapaimbag; ket maisalakanto amin a mamati iti naganna iti pagarian ti Dios. Gapuna, maragsakan ti kaunggak a mangipadto iti maipanggep kenkuana, ta nakitakon ti aldawna, ket itan-ok ti pusok ti nasantuan a naganna.",
                "14": "Ket kitaenyo a mapasamakto a kalpasan ti panagungar ti Mesias manipud iti patay, ken nakapagpakitan kadagiti taona, a kas iti kaadu dagiti mamati iti naganna, kitaen, madadaelto manen ti Jerusalem; ta ay-ayto pay dagiti bumusor iti Dios ken dagiti tattao ti simbaanna.",
                "15": "Gapuna, dagiti Hudio ket maiwaraswarasto iti amin a pagilian; wen, ken kasta met a ti Babilonia ket madadaelto; gapuna, mawaraswarasto dagiti Hudio kadagiti sabali a pagilian.",
                "16": "Ket kalpasan a naiwaraswarasda, ken nadusada ti Apo a Dios babaen dagiti dadduma a pagilian iti uneg ti adu a kaputotan, wen, uray pay manipud iti maysa a kaputotan agingga kadagiti sumarsaruno agingga a maallukoydanto a mamati ken ni Cristo, ti Anak ti Dios, ken ti pannakasubbot, nga awan patinggana iti sangkataw-an—ket inton dumteng dayta nga aldaw a mamatida ken ni Cristo, ket agdaydayawda iti Ama babaen ti naganna, nga addaan kadagiti natarnaw a puso ken nadalus nga ima, ken saandanto nga aguray pay iti sabali a Mesias, ket, iti dayta a kanito, dumteng ti aldaw a rumbeng unay a mamatida kadagitoy a naisurat.",
                "17": "Ket rugianto manen ti Apo a mangisubli iti maikadua a gundaway dagiti taona manipud iti pannakapukaw ken pannakatnag a kasasaadda. Gapuna, mangisayangkatto iti datdatlag ken pagsidsiddaawan nga aramid kadagiti annak ti tattao.",
                "18": "Gapuna, itdenna dagiti balikasna kadakuada, dagiti balikas a mangukom kadakuada iti maudi nga aldaw, agsipud ta maited kadakuada a panggutugot iti pudno a Mesias, nga inwaksida; ken panggutugot kadakuada a saanen a mangnamnama pay iti sabali a Mesias, agsipud ta awanen ti umay, malaksid no sinsinan a Mesias a mangallilaw kadagiti tattao; gapu ta maysa laeng ti Mesias a naisao dagiti propeta, ket dayta a Mesias ti iwaksi dagiti Hudio.",
                "19": "Ta maibatay kadagiti balikas dagiti propeta, dumtengto ti Mesias innem a gasut a tawen manipud iti kanito a pimmanaw ti amak iti Jerusalem; ken babaen dagiti balikas dagiti propeta, ken kasta met iti balikas ti anghel ti Dios, Jesucristo ti nagannanto, ti Anak ti Dios.",
                "20": "Ket ita, kakabsatko, nalawag nga imbagakon a saankayo mabalin nga agbiddut. Ket bayat ti kaadda ti Apo a Dios a mangiruar iti Israel iti daga ti Egipto, ken panangtedna ken ni Moises iti bileg a nasken a mangagasto kadagiti makipagili kalpasan ti panangkagat kadakuada dagiti nagita nga uleg, no kumitadanto iti uleg nga impakitana kadakuada, ken kasta met nga inikkanna iti bileg a mangbasnot iti bato ket pumsuakto ti danum; wen, kitaen kunak kadakayo, ta iti kinapudno dagitoy a banag, ken iti kaadda ti Apo a Dios, awan ti sabali a nagan a naited iti baba ti langit no saan a daytoy Jesucristo, a nasaokon, a pakaisalakanan ti tao.",
                "21": "Gapuna, agsipud iti daytoy a panggep a nagkari ti Apo a Dios kaniak a nasken a dagitoy a bambanag nga isuratko nasken a maidulin ken mataginayonto, ket mayallawat kadagiti putotko, manipud iti maysa a kaputotan agingga kadagiti sumarsaruno a kaputotan, tapno matungpal ti kari ken ni Jose, a saanto a pulos a maungaw ti kaputotanna agingga nga adda ti daga.",
                "22": "Gapuna, mayallawatto dagitoy a balikas manipud iti maysa a kaputotan agingga kadagiti sumarsaruno a kaputotan agingga nga adda ti lubong; ket mayallawatdanto a mayannurot iti pagayatan ken pakaragsakan ti Dios; ket ukomendanto dagiti pagilian a mangtagikua kadakuada a mayannurot kadagiti balikas a naisurat.",
                "23": "Ta sireregta a nagtuoktayo a nagsurat, tapno magutugot dagiti annaktayo, ken kasta met dagiti kakabsattayo, a mamati ken ni Cristo, ken makikappianto iti Dios; ta ammotayo a babaen ti parabur maisalakantayo, kalpasan ti amin a maaramidantayo.",
                "24": "Ket, iti laksid ti panamatitayo ken ni Cristo, tungpalentayo ti paglintegan ni Moises, ket padaanantayo nga addaan iti kinatibker ken ni Cristo, agingga a matungpal ti paglintegan.",
                "25": "Ta, naited daytoy a linteg gapu iti daytoy a panggep; gapuna saan a naipatungpal kadatayo ti paglintegan, ket nagtalinaedtayo a sibibiag ken ni Cristo gapu iti pammatitayo; ngem tungpalentayo latta ti paglintegan gapu kadagiti bilbilin.",
                "26": "Ket agsaotayo iti maipanggep ken ni Cristo, agrag-otayo ken ni Cristo, ikasabatayo ni Cristo, ipadtotayo ni Cristo, ket agsurattayo a mayannurot kadagiti padtotayo, tapno maammuan dagiti annaktayo ti pamuidanda a mangkita iti pakaugasan ti basbasolda.",
                "27": "Gapuna, agsaotayo maipanggep iti paglintegan tapno maammuan dagiti annaktayo ti kaawanen ti bileg ti paglintegan; ket isuda, iti pannakaammoda iti kaawanen ti bileg ti paglintegan, mabalinda a mangnamnama iti biag nga adda ken ni Cristo, ket maammuanda no ania ti naited a panggep ti paglintegan. Ket kalpasan ti pannakatungpal ti paglintegan ken ni Cristo, rumbeng a saanda patangkenen ti pusoda a maibusor kenkuana no naskenen a maiwaksi ti paglintegan.",
                "28": "Ket ita kitaenyo, tattaok, nasukirkayo a tattao; gapuna, nalawag nga imbagak kadakayo, a saanyo maawatan. Ket agbalinto a pammaneknek a maibusor kadakayo dagiti balikas nga imbagak; agsipud ta umdasdan a mangisuro iti asino man a tao iti umno a wagas; agsipud ta ti umno a wagas isu ti panamati ken ni Cristo ken saan a panangilibak kenkuana; agsipud ta no ilibakmo inlibakmo metten dagiti propeta ken ti paglintegan.",
                "29": "Ket ita kitaenyo, kunak kadakayo a ti umno a wagas isu ti panamati ken ni Cristo, ken saan a panangilibak kenkuana; ken ni Cristo ti Nasantuan ti Israel; gapuna nasken nga agtamedkayo kenkuana, ket agdaydayawkayo kenkuana iti amin a kabaelanyo, panunot, ken pigsa, ken ti pakabuklan ti kararuayo; ket no aramidenyo daytoy saan a bumurong a maisinakayo.",
                "30": "Ket, gapunta rumbeng unay, tungpalenyo dagiti aramid ken dagiti ordinansa ti Dios agingga a maipatungpal ti paglintegan a naited ken ni Moises."
            },
            "26": {
                "1": "Ket kalpasan ti panagungarto ni Cristo manipud iti pannakatayna, agpakitanto kadakayo, annakko, ken kadakayo patpatgek a kakabsatko; ket agbalinto a paglintegan a nasken a surotenyo dagiti balikas nga isaona kadakayo.",
                "2": "Ta kitaen, ibagak kadakayo a naawatak nga adunto ti aglabas a kaputotan, ket addanto dadakkel a gubgubat ken panagsusupanget dagiti tattaok.",
                "3": "Ket kalpasanto ti yaay ti Mesias maitedto kadagiti tattaok dagiti tanda ti pannakayanakna, kasta met ti ipapatay ken ti panagungarna; ket naindaklan ken nakabutbutengto dayta nga aldaw kadagiti nadangkes, agsipud ta mataydanto; ket matayda gapu ta pinapanawda dagiti propeta, ken dagiti santo, ket binatoda ida, ken pinatayda ida; gapuna agpangatonto iti Dios manipud iti daga ti araraw ti dara dagiti santo a maibusor kadakuada.",
                "4": "Gapuna, amin dagiti napalangguad, ken dagiti agaramid iti dinadangkes, umayto dayta nga aldaw a manguram kadakuada, kinuna ti Apo ti Pangen, ta agbalindato a kas garami.",
                "5": "Ket isuda a nangpatay kadagiti propeta, ken dagiti santo, alun-onento ida ti kaunggan ti daga, kinuna ti Apo ti Pangen; ket dagiti bantay ti manggabur kadakuada, ken itayabto ida dagiti alipugpog, ken matupakanto ida kadagiti pasdek ken marumrumekdanto ken pulboendanto.",
                "6": "Ket sarungkaranto ida dagiti gurruod, ken kimkimat, ken ginggined, ken amin a kita ti panangdadael, agsipud ta sumgedto a maibusor kadakuada ti apuy ti pungtot ti Apo, ket kasladanto la garami, ket ibusento ida ti dumteng nga aldaw, kinuna ti Apo ti Pangen.",
                "7": "O ti saem, ken ti ladingit ti kararuak iti pannakapukaw dagiti napapatay a tattaok! Ta siak, ni Nephi, naimatangak daytoy, ta ngangngani a naan-anay a dadaelennak iti imatang ti Apo; ngem nasken nga agpakaasiak iti Diosko: Dagiti wagasmo ket nainkalintegan.",
                "8": "Ngem kitaenyo, dagiti nalinteg a dumngeg kadagiti balikas dagiti propeta, ken saanna a dadaelen ida, ngem mangnamnamada ken ni Cristo a sitatalingenngen kadagiti tanda a naited, nupay iti amin a panangidadanes—kitaen, isuda dagiti saan a mapapatay.",
                "9": "Ngem agparangto kadakuada ti Anak ti Kinalinteg; ket paimbagennanto ida, ket maaddaandanto iti kappia kenkuana, agingga a lumabas ti tallo a kaputotan, ken adu kadagiti maikapat a kaputotan ti pumusay iti kinalinteg.",
                "10": "Ket iti pannakapasamak amin dagitoy a bambanag dumteng ti nadaras a pannakadadael dagiti tattaok; ta, iti baet ti panagsagaba ti kaunggak, naimatangak; gapuna, ammok a mapasamakto; ket ilakoda ti bagbagida iti awan kaes-eskanna; ta, para iti gunggona ti kinapalangguad ken kinamaagda sagrapendanto ti pannakadadael; ta gapu iti isusukoda iti sairo ket pinilida dagiti aramid iti kasipngetan imbes a ti lawag, ngarud maigarangugongda iti impierno.",
                "11": "Ta saan a kanayon a makitagunaynay ti Espiritu iti Apo iti tao. Ket no nagsardengen ti Espiritu a makitagunaynay iti tao nadaras metten ti yaay ti pannakadadael, ket daytoy ti mamagleddaang iti kaunggak.",
                "12": "Ket bayat iti panagsaok maipanggep iti pannakaallukoy dagiti Hudio, a ni Jesus ti agpayso a Cristo, nasken met a maallukoy dagiti Gentil a ni Jesus ti Cristo, ti Agnanayon a Dios;",
                "13": "Ken nagpakita kadagiti amin a mamati kenkuana, babaen ti bileg ti Espiritu Santo; wen, iti tunggal pagilian, puli, pagsasao, ken tattao, nga agaramid kadagiti naindaklan a milagro, tanda, ken pagsidsiddaawan, kadagiti annak ti tattao a mayannurot iti pammatida.",
                "14": "Ngem kitaen, ipadtok kadakayo ti maipanggep kadagiti maudi nga aldaw; maipanggep kadagiti aldaw a yegto ti Apo a Dios dagitoy a bambanag kadagiti annak ti tattao.",
                "15": "Kalpasan nga in-inut a napukaw ti pammati dagiti kaputotak ken ti kaputotan dagiti lallaki a kakabsatko, ken masaplitanto dagiti Gentil; wen, kalpasan ti panagkamponto ti Apo a Dios iti aglawlawda, ken naalikubkobdan iti bangen, ken nabangonen ti sarikedked a maibusor kadakuada; ken kalpasan ti pannakaipadagada iti katapukan, uray no saan a kadakuada, ngem maisuratto latta dagiti balikas dagiti nalinteg, ket mangngegto ti kararag dagiti napudno, ket saanto a malipatan dagiti amin a in-inut a napukaw ti pammatida.",
                "16": "Ta agtimekto kadakuada dagiti nadadael manipud iti katapukan, ket agtaudto ti timekda iti katapukan, ket kaslanto iti maysa nga addaan iti am-ammo nga espiritu ti timekda; ta ikkanto ti Apo a Dios iti bileg, tapno makapagarasaas iti maipanggep kadakuada, a kasla agtaud iti daga; ket ti saoda agarasaasto manipud iti katapukan.",
                "17": "Ta kinuna ti Apo a Dios: Isuratdanto dagiti pasamak a maaramidto kadakuada, ket maisurat ken maserraandanto iti libro, ket saandanto a maited kadagiti napukawan iti pammati, ta ikagkagumaanda a dadaelen dagiti bambanag ti Dios.",
                "18": "Gapuna, kas kadagiti nadadael a nadaras ti pannakadadaelda; ket kaslanto taep nga aglabas ti ummong dagiti pagam-amkanda—wen, ta kinuna ti Apo a Dios: Mapasamakto iti apagdarikmat, saan a mapakpakadaan—",
                "19": "Ket mapasamakto, a masaplitanto dagiti in-inut a napukawan iti pammati babaen kadagiti ima dagiti Gentil.",
                "20": "Ket napangato dagiti Gentil iti kinapalangguad ti panangkita ti bagbagida, ket naitublakda, gapu iti kinabileg ti lappedda, ta nangbangonda iti adu a simbaan; nupay kasta, imbabada ti bileg ken milagro ti Dios, ket inkasabada iti bagbagida ti bukodda a pagsiriban ken bukodda nga adal, tapno makaawat iti gunggona ken gilingenda ti rupa dagiti nakurapay.",
                "21": "Ket adu a simbaan ti nabangon a nangparnuay kadagiti kinaapal, ken panagririri, ken pammadpadakes.",
                "22": "Ken adda met nalimed a kinnunsabo, uray pay kadagidi nagkauna a panawen, kas mayannurot iti kinnunsabo ti sairo, ta isu ti nangisungsong amin kadagitoy a bambanag; wen, insungsongna ti panagpatay, ken dagiti aramid iti kasipngetan; wen, indauluanna ida babaen iti lino a lubid iti tengngedda, agingga a pinungona ida iti nalagda a lubid iti agnanayon.",
                "23": "Ta kitaenyo, patpatgek a kakabsatko, kunak kadakayo a saan nga agtrabaho ti Apo a Dios iti kasipngetan.",
                "24": "Saan nga agaramid iti ania man malaksid ti pagimbagan ti lubong; agsipud ta patpatgenna ti lubong, uray pay no ipustana ti biagna no mayasidegna la ketdi amin dagiti tattao kenkuana. Gapuna, awan ti binilinna a saan a makiranud iti panangisalakanna.",
                "25": "Kitaenyo, ipukkawna kadi iti asinoman, a kunana: Umadayoka kaniak? kitaenyo, kunak kadakayo, Saan; ngem kinunana: Umaykayo amin kaniak dakayo a tattao iti entero a daga, gumatangkayo iti gatas ken diro, saan a babaen iti kuarta ken gatad.",
                "26": "Kitaenyo, binilinna kadi ti asinoman a nasken a pumanawda kadagiti sinagoga, wenno kadagiti balay a pagdaydayawan? Kitaen, kunak kadakayo, Saan.",
                "27": "Binilinna kadi ti asinoman a saanda a makiranud iti panangisalakanna? Kitaenyo kunak kadakayo, Saan; ngem intedna a libre iti amin a tao; ket imbilinna kadagiti taona nga allukoyenda ti amin a tao nga agbabawi.",
                "28": "Kitaenyo, binilin kadi ti Apo ti asino man a saanda a makiranud iti kinaimbagna? Kitaenyo kunak kadakayo, Saan; ngem naikkan ti amin a tao iti gundaway a kas iti tunggal maysa, ket awan ti maparitan.",
                "29": "Imbilinna nga awan koma ti panaginsasaserdote; ta, kitaen, ipakat ti panaginsasaserdote nga ikasaba dagiti tattao ken itag-ayda ti bagbagida a lawag iti lubong, tapno makaawat iti gunggona ken makagun-odda iti pammadayaw iti lubong; ngem saanda nga ikagumaan ti pagimbagan ti Sion.",
                "30": "Kitaenyo, iparit ti Apo daytoy a banag; gapuna, nangted ti Apo a Dios iti bilin a nasken a maaddaan dagiti tattao iti panangaasi, ta ti panangaasi ket panagayat. Ket malaksid nga addaanda iti panangaasi awan ti kaes-eskanda. Gapuna, no adda panangngaasida saanda ipalubos a matay dagiti mangmangged iti Sion.",
                "31": "Ngem nasken a manggedto iti Sion dagiti mangmanggedto para iti Sion; agsipud ta no agtrabahoda para iti kuarta mataydanto.",
                "32": "Ket manen, imbilin ti Apo a Dios a nasken a saan a mamapatay ti tao; a nasken a saanda nga agulbod; a nasken a saanda nga agtakaw; a nasken a saanda nga aramaten ti nagan ti Diosda a barengbareng; a nasken a saanda nga agiinnapal; a nasken nga awan kadakuada ti gandat a mangdangran; a nasken a saanda nga agsisinnupanget; a nasken a saanda nga agaramid iti inaabig; ken nasken a saanda nga agaramid iti ania man kadagitoy a bambanag; ta maungaw ti asino man a mangaramid kadagitoy.",
                "33": "Ta awan kadagitoy a kinamanagbasol ti agtaud iti Apo; agsipud ta aramidenna iti nasayaat kadagiti annak ti tattao; ket awan ti aramidenna malaksid no nalawag kadagiti annak ti tattao; ket awisenna amin ida nga umay kenkuana ket makiranudda iti kinasayaatna; ket saan nga agkedked kadagiti umay kenkuana, nangisit ken napudaw, adipen ken nawaya; lalaki ken babai; ken malagipna dagiti pagano; ket agpapada amin iti Dios, Hudio man ken Gentil."
            },
            "27": {
                "1": "Ngem, kitaenyo, kadagiti maudi nga aldaw, wenno kadagiti aldaw dagiti Gentil—wen, kitaenyo ti amin a pagilian dagiti Gentil ken kasta met dagiti Hudio, agpada dagiti umayto iti daytoy a daga ken dagiti mapan iti sabali a dagdaga, wen, uray iti amin a dagdaga iti daga, kitaen, mabartekdanto iti kinadakes ken amin a kita ti makarimon nga aramid—",
                "2": "Ket inton dumteng dayta nga aldaw sarungkaranto ida ti Apo ti Pangen, a kakuyog ti gurruod ken ginggined, ken napigsa a daranudor, ken bagyo, ken allawig, ken gil-ayab ti narungsot nga apuy.",
                "3": "Ket amin a pagilian a bumusor iti Sion, ken mangparigat kenkuana, agbalinto a kasla tagtagainep iti parmata iti rabii; wen, agbalinto kadakuada, a kas iti mabisin a tao a nagtagtagainep, ket kitaen manganto ngem makariingto ket palawapawto ti kaungganna; wenno kaslanto iti mawaw a tao nga agtagtagainep, ket kitaen uminumto ngem makariingto ket kitaen agkakapsutto, ket addanto kalikagum ti kaungganna; wen, kastanto met ti ummong iti amin a pagilian a mangbusor iti Bantay Sion.",
                "4": "Ta kitaenyo, dakayo amin nga agar-aramid iti dakes, agtalnakayo ken masdaaw, agsipud ta agriawkayonto, ken agdung-aw; wen, mabartekkayonto ngem saan a gapu iti arak, agibar-ibarkayonto ngem saan nga iti naingel nga inumen.",
                "5": "Ta kitaen, imbukbok ti Apo kadakayo ti espiritu ti nargaan a pannaturog. Ta kitaen, inkidemyo dagiti matayo, ket linaksidyo dagiti propeta; ken dagiti agturayyo, ket inlemmengna dagiti mammadto gapu iti kinadakesyo.",
                "6": "Ket mapasamakto a yegto kadakayo ti Apo a Dios dagiti balikas iti libro, ket balikas dagitoy dagiti nairidep.",
                "7": "Ket kitaen daytoy a libro ket maserraanto; ket addaan iti daytoy a libro ti paltiing manipud iti Dios, manipud iti punganay ti lubong agingga iti paggibusan daytoy.",
                "8": "Gapuna, gapu kadagiti naserraan a bambanag, saanto a mayawat dagiti bambanag a naserraan iti aldaw ti kinadangkes ken makarimon nga aramid dagiti tattao. Gapuna mailimedto kadakuada ti libro.",
                "9": "Ngem mayawatto ti libro iti tao, ket yawatnanto dagiti balikas iti libro, a balikas dagiti nairidep iti katapokan, ken yawatnanto dagitoy a balikas iti sabali;",
                "10": "Ngem saanto a mayawat dagiti naserraan a balikas, wenno saanto met mayawat ti libro. Agsipud ta maserraanto ti libro babaen ti bileg ti Dios, ket maitalimengto iti libro ti naserraan a paltiing agingga iti panawen nga inkeddeng ti Apo, tapno mairruardanto; ta kitaenyo, ipalgakda amin a banag manipud iti pannakabukel ti lubong agingga iti kanibusananna.",
                "11": "Ket dumteng ti aldaw a mabasanto kadagiti balbalay dagiti balikas iti libro a naserraan; ket mabasadanto babaen ti bileg ni Cristo; ket maipalgakto amin a banag kadagiti annak ti tattao iti ania man a kanito a kaaddana kadagiti annak ti tattao, ken iti kaano man agingga iti kanibusanan ti lubong.",
                "12": "Gapuna, iti dayta nga aldaw a pannakayawat ti libro iti tao a nasaokon, mailemmengto ti libro kadagiti mata ti lubong, tapno malaksid kadagiti tallo a saksi awanto ti asino man a makakita iti daytoy, babaen ti pannakabalin ti Dios, malaksid kenkuana a pakayawatan ti libro; ket paneknekandanto ti kinapudno ti libro ken dagiti bambanag a nailanad ditoy.",
                "13": "Ket awan ti asino man a mangimutektek, malaksid ti sumagmamano a palubosan ti Dios, a mangipaneknek iti balikasna kadagiti annak ti tattao; ta kinuna ti Apo a Dios a nasken a maisao dagiti balikas dagiti napudno a kasla agtaud kadagiti natay.",
                "14": "Gapuna, ituloy ti Apo a Dios nga ipalgak dagiti balikas iti libro; ket maipasdekto ti balikasna babaen iti ngiwat ti kas kaadu a saksi a kas ammona a naimbag; ket ay-ayto pay ti mangiwaksi iti balikas ti Dios!",
                "15": "Ngem kitaen, mapasamakto nga ibaganto ti Apo a Dios iti pangyawatanna iti libro: Alaem dagitoy balikas a saan a naselioan ket yawatmo ida kadagiti sabali, tapno maipakitana ida kadagiti de adal, a kunana: Basaem daytoy, pangaasim. Ket kunanto ti deadal: Yegyo ditoy ti libro, ket basaekto.",
                "16": "Ket ita, ibagadanto daytoy gapu iti dayag ti lubong ken tapno makaawat iti gunggona ket saan a para iti dayag ti Dios.",
                "17": "Ket kunanto ti tao: Diak maitugot ti libro, gapu ta naselioan.",
                "18": "Sa kunanto ti deadal: Saanko mabasa.",
                "19": "Gapuna mapasamakto, nga yawatto manen ti Apo a Dios ti libro kenkuana a saan a deadal; ket kunanto ti tao a saan a deadal: Saanak a deadal.",
                "20": "Isu a kunanto ti Apo a Dios kenkuana: Saanto a basaen ida ti masirib, ta inlaksidda ida, ket kabaelak nga aramiden ti trabahok; gapuna nasken a basaem dagiti balikas nga itedkonto kenka.",
                "21": "Saanmo sagiden dagiti bambanag a naselioan, ta siakto ti mangyeg iti intudingko a panawen; ta ipakitakto kadagiti annak ti tattao a kabaelak nga aramiden ti trabahok.",
                "22": "Gapuna, inton mabasamon dagiti balikas nga imbilinko kenka, ken maalam dagiti saksi nga inkarik kenka, isunto pay la ti panangiserramto manen iti libro, ket paidulinmonto kaniak, tapno taginayonek dagiti balikas a saanmo pay nabasa, agingga a makitakton a mainugoten iti pagsiribak ti pannakaipalgak amin a banag kadagiti annak ti tattao.",
                "23": "Ta kitaen, Siak ti Dios; ken siak ti Dios dagiti milagro; ken ipakitak iti lubong a siak met laeng ti napalabas, ti agdama, ken ti agnanayon; ken saanak nga agtrabaho kadagiti annak ti tattao malaksid no mayannurot iti pammatida.",
                "24": "Ket mapasamakto manen a kunanto ti Apo iti mangbasanto iti libro a maited kenkuana:",
                "25": "Agsipud ta umasideg kaniak dagitoy a tattao kadagiti ngiwatda, ken dayawendak kadagiti bibigda, ngem yadayoda dagiti puspusoda kaniak, ken gapu ta insuro ti butengda kaniak babaen kadagiti alagaden dagiti tattao—",
                "26": "Ngarud, isayangkatkonto ti maysa a datdatlag nga aramid kadagitoy a tattao, wen, ti datdatlag nga aramid ken pagsidsiddaawan, ta maawanto ti kinasirib dagiti masirib ken deadalda, ket mailemmengto ti pannakaawat dagiti nainsiriban.",
                "27": "Ket ay-ay pay dagiti agpanggep a mangilemmeng iti pammagbagada manipud iti Apo! Ket adda iti sipnget dagiti aramidda; ket kunada: Asino ti makakita kadakami, ken asino ti makaammo kadakami? Ken kunada pay: Pudno, maibilangto a kasla iti pitak ti agdamdamili ti panangbaliktadyo kadagiti bambanag. Ngem kitaen, ipakitakto kadakuada, kinuna ti Apo ti Pangen, nga ammok amin dagiti aramidda. Ta kunanto kadi ti naaramid iti nangaramid, saan kadi nga isu ti nangaramid kaniak? Wenno ti naisakab a banag ti agkuna ti nangisakab, awan ti pannakaawatna?",
                "28": "Ngem kitaen, kinuna ti Apo ti Pangen: Ipakitakto kadagiti annak ti tattao a bassit laengen a panawen ket agbalinton ti Lebanon a nabunga a pagtatalonan; ket maibilangto a nabunga a pagtatalonan a kas iti kabakiran.",
                "29": "Ket itinto dayta nga aldaw mangngegto dagiti tuleng dagiti balikas iti libro, ket makakitanto manipud iti kinalidem ken kinasipnget dagiti mata ti bulsek.",
                "30": "Ket ti napakumbaba umadunto met, ken ti ragsakda para iti Apo, ken agrag-onto dagiti nakurapay para iti Nasantuan ti Israel.",
                "31": "Agsipud ta naipanamnama nga agingga a sibibiag ti Apo makitadanto ti panagbalin dagiti pagbutbutngan nga awan mamaayda, ket maalun-onto dagiti manglalais, ket maisinanto amin a mangpadpadaan ti gundaway nga agaramid ti dakes;",
                "32": "Ket isuda a mamangsalungasing iti tao gapu iti balikas, ket palab-ogannanto ti mangbabalaw iti ruangan, ken mangkedked ti nalinteg para iti banag nga awan kaes-eskanna.",
                "33": "Ngarud, kinuna ti Apo, a nangsubbot ken ni Abraham, maipanggep iti balay ni Jacob: Saan itan a mabain ni Jacob, wenno uray no bumsag man la koma.",
                "34": "Ngem inton makitana dagiti annakna, ti aramid dagiti imak, a nanglikmut kenkuana, pasantuendanto ti naganko, ken pasantuenda ti Nasantuan ni Jacob, ket agbutengdanto iti Dios ti Israel.",
                "35": "Isuda a nagbiddut iti espiritu ket makaawatto met, ket makaadalto met iti doktrina dagiti nagdayamudom."
            },
            "28": {
                "1": "Ket ita, kitaenyo, kakabsatko, nasaokon kadakayo, kas impaganetget kaniak ti Espiritu; gapuna, ammok a pudno a mapasamakdanto.",
                "2": "Ken dagiti balikas a maisurat iti libro ket napategto unay kadagiti annak ti tattao, ken nangnangruna pay kadagiti kaputotantayo a natda iti balay ti Israel.",
                "3": "Ta mapasamakto iti dayta nga aldaw a dagiti simbaan a nabangon, a saan nga agpaay iti Apo, no kunanto ti maysa iti sabali: Kitaen, siak, agpaayak iti Apo; ket kunanto met dagiti sabali: Siak, agpaayak iti Apo; ket kastanto ti sawen ti tunggal maysa a nangbangon kadagiti simbaan, ket saan nga agpaay iti Apo—",
                "4": "Ket agsusupangetto ti tunggal maysa; ket agsusupangetto ti tunggal maysa kadagiti saserdoteda, ket isurodanto ti adalda, ket libakendanto ti Espiritu Santo, a nangted iti panagsao.",
                "5": "Ket libakendanto ti bileg ti Dios, ti Nasantuan ti Israel; ket kunada kadagiti tattao: Dumngegkayo kadakami, ket imdenganyo ti pammilinmi; agsipud ta kitaen awan ti Dios ita, ta nalpasen ti Apo ken ti Mannubbot ti aramidna, ket naitednan ti bilegna iti tattao;",
                "6": "Kitaenyo, imdenganyo ti pammilinko; no kunada nga adda milagro a pinarnuay ti ima ti Apo, saanyo a patien; agsipud ta ita nga aldaw saan nga isu ti Dios dagiti milagro; nalpasnan ti aramidna.",
                "7": "Wen, ket adunto ti agkuna: Mangan, uminum, ken agragsakkayo, ta mataytayonton no bigat; ket nasayaattayonto latta.",
                "8": "Ken adunto pay ti agkuna: Mangan, uminum, ken agragsakkayo; nupay kasta, agbutengkayo iti Dios—ta mapalintegto ti bassit a naaramidyo a basol; wen, agulbodkayo iti bassit, gundawayanyo ti sabali gapu kadagiti balikasna, ikalianyo iti abut ti kaarrubayo; awan ti pagdaksanna daytoy; ket aramidenyo amin dagitoy a banag, ta mataytayonton no bigat; ket no talaga a nagbasoltayo, saplitennatayonto ti Dios iti sumagmamano a pannaplit, ket iti kamaudiananna maisalakantayonto iti pagarian ti Dios.",
                "9": "Wen, ket adunto ti mangisuro iti kastoy a wagas, palso ken inuulbod ken dagiti minamaag a doktrina, ket natangsit ti panagpuspusoda, ket ilemmengdanto dagiti panggependa iti Apo; ket addanto iti sipnget dagiti aramidda.",
                "10": "Ket umkisto ti dara dagiti santo manipud iti daga a maibusor kadakuada.",
                "11": "Wen, simmiasida aminen iti dana; nagbalindan a nadangkes.",
                "12": "Gapu iti kinapalangguadda, ken gapu kadagiti ulbod a mannursuro, ken inuulbod a doktrina, nagbalin a ballikug dagiti simbaanda, ken napangato dagiti simbaanda; natangsitda gapu iti kinapalangguad.",
                "13": "Takawanda dagiti nakurapay gapu kadagiti napintas a santuarioda; takawanda dagiti nakurapay gapu iti napintas nga arwatenda; ket idadanesda dagiti naemma ken napakumbaba ti panagpuspusoda, gapu iti kinapalangguadda ket natangsitda.",
                "14": "Agparangda a natangig ken natangsit; wen, ket gapu iti kinapalangguad, ken kinadakes, ken dagiti makarimon nga aramid, ken dagiti kinabalangkantisda, napukawda amin malaksid ti sumagmamano, a napakumbaba a pasurot ni Cristo; nupay kasta, naiturongda, nga iti namin-adu a gundaway nagbiddutda gapu ta naisuroda babaen ti alagaden ti tattao.",
                "15": "O dagiti masirib, ken deadal, ken nabaknang, a natangsit iti kinapalangguad dagiti panagpuspusoda, ken isuda amin a mangikasaba kadagiti inuulbod a doktrina, ken kadagiti balangkantis, ken mangballikug iti nalinteg nga aramid ti Apo, ay-ay, ay-ay, ay-ay pay ida, kinuna ti Apo a Dios a Mannakabalin, agsipud ta maigarangugongdanto iti impierno!",
                "16": "Ay-ay pay ida a mangiwalin kadagiti nalinteg para iti banag nga awan kaes-eskanna ken lalaisenda ti nasayaat, ken kunaenda nga awan ti pategna! Agsipud ta dumtengto ti aldaw a sipapardas a sarungkaranto ti Apo a Dios dagiti agnaed iti daga; ket maungawdanto iti dayta nga aldaw ta naluomdan iti kinamanagbasol.",
                "17": "Ngem kitaen, no agbabawinto dagiti agnaed iti daga iti kinadangkesda ken kadagiti makarimon nga aramidda saandanto a madadael, kinuna ti Apo ti Pangen.",
                "18": "Ngem kitaen, dayta nabileg ken makarimon a simbaan, ti balangkantis iti intero a daga, nasken a maitikleb iti daga, ket nasken a nakaro ti pannakatnagna.",
                "19": "Ta ti pagarian ti sairo nasken a madayyegto, ket nasken a mariing nga agbabawi dagiti agindegna, wenno tenglento ida ti sairo kadakuada babaen iti agnanayon a kawarna, ket masugsoganda nga agpungtot, ket maungawda;",
                "20": "Ta kitaen, iti dayta nga aldaw rumasokto kadagiti panagpuspuso dagiti annak ti tattao, ket sugsoganna ida nga agpungtot a maibusor iti nasayaat.",
                "21": "Ken dagiti dadduma ket pagtalnaennanto, ken allilawennanto ida iti nailubongan a talged, tapno kunadanto: Nasayaat amin iti Sion; wen, dumur-as ti Sion, nasayaat amin—ket kasta ti panangkusit ti sairo kadagiti kararuada, ket siaannad a mangiturong kadakuada iti impierno.",
                "22": "Ket kitaen, pasabloganna dagiti dadduma, ket ibagana kadakuada nga awan ti impierno; ket kinunana kadakuada: Saanak a sairo, ta awan ti kasta—ket kasta ti panangyarasaasna kadagiti lapayagda, agingga a matengngelna ida iti nakaam-amak a kawarna, ket awan ti pannakaisalakan.",
                "23": "Wen, narugmaanda iti patay, ken impierno; ken patay, ken impierno, ken ti sairo, ket nasken a sumarangto iti trono ti Dios dagiti amin a masarakan dita, ket maukomdanto a mayannurot kadagiti aramidda, ket manipud dita mapandanto iti lugar a naisangrat kadakuada, uray pay iti dan-aw ti apuy ken asupre, nga awan ti patinggana a panagtutuok.",
                "24": "Ngarud, ay-ayto pay dagiti mangyaleng-aleng iti Sion!",
                "25": "Ay-ay pay ti mangipukkaw: Nasayaat ti amin!",
                "26": "Wen, ay-ay pay ti dumngeg kadagiti alagaden ti tattao, ken manglibak iti bileg ti Dios, ken ti sagut ti Espiritu Santo!",
                "27": "Wen, ay-ay pay ti agkuna: Naawatmin, ket awanen ti kasapulanmi!",
                "28": "Ket kamaudiananna, ay-ay pay amin dagiti mamigerger, ken makapungtot gapu iti kinapudno ti Dios! Ta kitaenyo, ti naibangon iti bato awatenna daytoy a siraragsak; ket mamigerger ti naibangon iti kadaratan a pamuon amangan la ketdi ta matuang.",
                "29": "Ay-ay pay ti agkunanto: Naawatmin ti balikas ti Dios, ket saanen a kasapulan ti balikas ti Dios, ta addan umdas kadakami!",
                "30": "Ta kitaenyo, kastoy ti kinuna ti Apo a Dios: Itdekto kadagiti annak ti tattao binatog iti tunggal binatog, alagaden iti tunggal alagaden, sangkabassit ditoy ken sangkabassit idiay; ket maparaburanto dagiti dumngeg kadagiti balakadko, ken dumngeg iti balakadko, agsipud ta makaadaldanto iti pagsiriban; ta kadagiti umawat ket itedko pay ti adu; ket kadakuada nga agkunanto, Addan umdas kadakami, maalanto manipud kadakuada ti uray pay ti adda kadakuadan.",
                "31": "Mailunod ti agtalek iti tao, wenno agtalek iti bukodna a pigsa, wenno dumngegto iti alagaden ti tattao, malaksid no naited ti alagadenda babaen ti bileg ti Espiritu Santo.",
                "32": "Ay-ayto pay dagiti Gentil, kinuna ti Apo a Dios ti Pangen! Agsipud ta uray pay no itanggayak ti imak kadakuada iti inaldaw, libakendakto; nupay kasta, naasiakto latta kadakuada, kinuna ti Apo a Dios, no agbabawi ken umayda kaniak; ta nakatanggayanto latta ti takiagko iti uneg ti agmalem, kinuna ti Apo a Dios ti Pangen."
            },
            "29": {
                "1": "Ngem kitaen, adunto—iti dayta aldaw inton isayangkatkonto iti maysa a datdatlag nga aramid kadakuada, tapno malagipkonto dagiti katulagan nga inaramidko kadagiti annak ti tattao, tapno maisaadko manen dagiti imak iti maikadua a gundaway a mangpasubli kadagiti tattaok, a kameng ti balay ti Israel;",
                "2": "Ket kasta met, a tapno malagipko dagiti karik kenka, Nephi, ken kasta met iti amam, a lagipekto dagiti kaputotam; ket iti kasta agtaudto manipud iti ngiwatko dagiti balikas ti kaputotam a maipaay kadagiti kaputotam; ken sumayetset dagiti balikasko kadagiti ungto ti daga, kas pagrukodan dagiti tattaok, a kameng ti balay ti Israel.",
                "3": "Ket gapu ta sumayetset ti balikasko—adunto a Gentil ti agkuna: Ti Biblia! Ti Biblia! Addaankamin iti Biblia, ket awanen ti sabali pay a Biblia.",
                "4": "Ngem kuna ti Apo a Dios: O dakayo a maag, maaddaandanto iti Biblia; ket aggapunto kadagiti Hudio, dagiti nagkauna a natulagan a tattaok. Ket ania a panagyaman dagiti Hudio iti inawatda a Biblia manipud kadakuada? Wen, ania ti kayat a sawen dagiti Gentil? Malagipda ngata dagiti panagrigrigat, ken bambannog, ken panagtutuok dagiti Hudio, paspasanaang ken ti kinaregtada kaniak, iti pannakaiyeg ti pannakaisalakan dagiti Gentil?",
                "5": "O dakayo a Gentil, malagipyo kadi dagiti Hudio, dagiti nagkauna a natulagan a tattaok? Saan; ngem inlunodyo ida, ken kinagurayo ida, ken saanyo a pinanggep nga isublida. Ngem kitaen, isublik amin dagitoy a bambanag kadagiti uloyo; ta siak nga Apo saanko a malipatan dagiti tattaok.",
                "6": "Dakayo a maag, nga agkunanto: Ti Biblia, addaankamin iti Biblia, ket saanmin a kasapulan pay ti Biblia. Nagun-odyo kadi ti Biblia no saan a babaen kadagiti Hudio?",
                "7": "Saanyo kadi ammo nga ad-adu ngem maysa dagiti pagilian? Saanyo kadi ammo a Siak, ti Apo a Diosyo, pinarsuak iti amin a tao, ket malaglagipko dagiti adda iti babassit nga isla iti taaw; ken agturayak iti ngatuen ti langit ken iti baba ti daga; ket yegko dagiti saok kadagiti annak ti tattao, wen, uray iti amin a pagilian ditoy daga?",
                "8": "Gapuna agdayamudomkayo kadi, gapu ta adu pay ti awatenyo a saok? Saanyo kadi ammo a ti pammaneknek ti dua a pagilian ket maysa a saksi kadakayo a siak ti Dios, a lagipek ti maysa a pagilian a kas met iti sabali? Gapuna, sawek dagiti sigud a saok iti maysa a pagilian kas met iti sabali. Ket inton agkaykaysa ti dua a pagilian agkaykaysanto met ti pammaneknek dagitoy a pagilian.",
                "9": "Ket aramidek daytoy tapno paneknekak kadagiti adu a siak met laeng idi kalman, ita, ken iti agnanayon; ket agsaoak kadagiti balikasko a mayannurot iti pagayatak. Ken gapu ta naisaok ti maysa a sao saanyo ipagarup a saannak a makasao iti sabali pay; gapu ta saan pay a nalpas ti aramidko; wenno malpasto agingga iti panaggibus ti tao, uray manipud iti dayta a kanito ken iti agnanayon.",
                "10": "Gapuna, agsipud ta addaankayo iti Biblia saanyo a pagarupen a linaonna amin dagiti saok; wenno pagarupenyo a saanko a panggepen nga adu pay ti maisurat.",
                "11": "Ta bilinek ti amin a tao, iti daya ken iti laud, ken iti amianan, ken iti abagatan, ken kadagiti isla iti taaw, nga isuratdanto dagiti isaok kadakuada; gapu ta manipud kadagiti libro a maisuratto ukomekto ti lubong, ti tunggal tao a mayannurot kadagiti aramidna, a mayannurot iti dayta a naisurat.",
                "12": "Ta kitaen, agsaoakto kadagiti Hudio ket isuratdanto; ket agsaoakto met kadagiti Nephita ket isuratdanto daytoy; ket agsaoakto met kadagiti sabali a tribu iti balay ti Israel, nga inturongko iti sabali a lugar, ket isuratdanto; ket agsaoakto met kadagiti amin a pagilian iti daga ket isuratdanto.",
                "13": "Ket mapasamakto a maaddaanto dagiti Hudio kadagiti balikas dagiti Nephita, ket maaddaanto dagiti Nephita kadagiti balikas dagiti Hudio; ket maaddaanto dagiti Nephita ken dagiti Hudio kadagiti balikas dagiti napukaw a tribu ti Israel; ket maaddaanto ti napukaw a tribu ti Israel kadagiti balikas dagiti Nephita ken dagiti Hudio.",
                "14": "Ket mapasamakto a dagiti tattaok, a kameng ti balay ni Israel, makaawiddanto kadagiti daga a kukuada; ket maummongto ti balikas iti maymaysa. Ket iparangarangkonto kadagiti sumuppiat iti saok ken bumusor kadagiti tattaok, a kameng ti balay ti Israel, a siak ti Dios, ket nakitulagak ken ni Abraham a laglagipekto ti kaputotanna iti agnanayon."
            },
            "30": {
                "1": "Ket ita kitaenyo, patpatgek a kakabsatko, agsaoak kadakayo; ta siak, ni Nephi, diak ipalubos nga ipagpagarupyo a nalinlintegkayonto ngem dagiti Gentil. Ta kitaen, malaksid no tungpalenyo dagiti bilin ti Dios maungawkayonto met amin; ken gapu kadagiti balikas a nasaon saanyo ipapan a maminpinsan a nadadael dagiti Gentil.",
                "2": "Ta kitaen, ibagak kadakayo no kasano ti kaadu dagiti agbabawi a Gentil kasta met ti kaadu dagiti natulagan a tao ti Apo; ket kas ti kaadu dagiti Hudio a saan nga agbabawi kasta met dagiti mapagtalaw; agsipud ta saan a makitulag ti Apo malaksid kadagiti agbabawi ken mamati iti Anakna, nga isu ti Nasantuan ti Israel.",
                "3": "Ket ita, ipadtok ti adu pay maipanggep kadagiti Hudio ken dagiti Gentil. Ta kalpasan ti iruruar ti libro a nasaokon, ken maisurat kadagiti Gentil, ken naselioan manen iti Apo, adunto ti mamati kadagiti balikas a naisurat; ket isuda ti mangidanonto kadagiti natda iti kaputotantayo.",
                "4": "Ket kalpasanna maammuanto dagiti natda iti kaputotantayo ti maipanggep kadatayo, no kasano ti ipapanawtayo manipud iti Jerusalem, ken kasta pay a kaputotan ida dagiti Hudio.",
                "5": "Ket maipakdaarto ti ebanghelio ni Jesucristo kadakuada; gapuna, maisublinto ida iti pannakaammo kadagiti lalaki a kapuonanda, ken iti pay pannakaammo ken ni Jesucristo, nga adda idi kadagiti lalaki a kapuonanna.",
                "6": "Ket kalpasanna agrag-odanto; agsipud ta maammuandanto a bendision kadakuada manipud iti ima ti Dios; ket mangruginto a maregreg kadagiti matada dagiti siksik iti kasipngetan; ket saan nga aglabas ti adu a kaputotan kadakuada, malaksid no agbalinda a natarnaw ken makaay-ayo a tattao.",
                "7": "Ket mapasamakto a mangruginto met a mamati ken ni Cristo dagiti Hudio a naiwaraswaras; ket mangruginto met nga aguummongdanto iti rabaw ti daga; ket kas iti kaadu ti mamatinto ken ni Cristo ti agbalinto met a makaay-ayo a tattao.",
                "8": "Ket mapasamakto a rugianto ti Apo a Dios ti aramidna iti amin a pagilian, puli, pagsasao, ken tattao, a mangipatungpal iti pannakaisubli dagiti taona iti daga.",
                "9": "Ken sililinteg ti Apo a Dios a mangukomto kadagiti nakurapay, ken mamabalaw nga addaan iti panagpapatas dagiti naemma iti daga. Ket saplitennanto ti daga iti panaplit nga agtaud iti ngiwatna; ket tinto sang-awna ti panggudasna kadagiti nadangkes.",
                "10": "Ta napardasto ti yaay ti kanito a mangparnuayto ti Apo a Dios iti naindaklan a pannakabingay dagiti tattao, ket dadaelennanto dagiti nadangkes; ket isalakannanto dagiti taona, wen, nupay pudno a nasken a dadaelenna dagiti nadangkes iti apuy.",
                "11": "Ket tinto kinalinteg ti ibarikes iti lomona, ket ti kinapudno ti barikes ti siketna.",
                "12": "Ket kalpasanna makipagnaedto ti lobo iti karnero; ket makikaiddanto ti leopardo iti urbon a kalding, ken dagiti urbon ti baka, ken dagiti urbon ti leon, ken naamo a dinguen, agkaykaysadanto; ket bassit nga ubingto ti mangiturong kadakuada.",
                "13": "Ket agkapanganto dagiti baka ken oso; agkakaiddanto dagiti urbonda; ket manganto ti leon iti garami a kas iti baka.",
                "14": "Ket makiay-ayamto ti agsussuso nga ubing iti abut ti nagita nga uleg, ken ipanto ti naipusing nga ubing ti imana iti umok ti nagita nga uleg.",
                "15": "Saandanto a mangdangran wenno mangdadael iti amin a nasantuan a bantayko; ta mapnonto ti daga iti pannakaammo iti Apo a kas iti pananglapunos ti danum iti baybay.",
                "16": "Gapuna, maammuanto dagiti bambanag iti amin a pagilian; wen, maipakaammonto amin a bambanag kadagiti annak ti tattao.",
                "17": "Awan ti ania man a limed a saanto a maipalgak; awan ti aramid iti kasipngetan a saanto a maipakita iti lawag; ken awan ti naselioan iti daga a saanto a mawayawayaan.",
                "18": "Gapuna, maipalgakto iti dayta nga aldaw ti amin a bambanag a naipalgaken kadagiti annak ti tattao; ken ti bileg ni Satanas kadagiti puso dagiti annak ti tattao ket awanton, iti atiddog a panawen. Ket ita, patpatgek a kakabsatko, igibuskon ti panagsaritak."
            },
            "31": {
                "1": "Ket ita siak, ni Nephi, gibusakon ti panagipadtok kadakayo, ay-ayatek a kakabsatko. Ket saanak a makasurat no di laeng ti sumagmamano a banag, nga ammok a sigurado a mapasamak; wenno makasuratak ngem sumagmamano laeng kadagiti sao ni Jacob a kabsatko.",
                "2": "Gapuna, umdasen dagiti bambanag a naisuratko, malaksid ti sumagmamano a balikas a nasken a sawek a maipapan iti doktrina ni Cristo; gapuna, agsaoakto a silalawag kadakayo, a mayannurot ti kinalawag ti pammadtok.",
                "3": "Agsipud ta maragsakan ti kaunggak iti kinalawag; ta kastoy a wagas ti panagtrabaho ti Apo a Dios kadagiti annak ti tattao. Ta mangted ti Apo a Dios iti lawag ti pannakaawat; ta agsao kadagiti tattao a mayannurot iti pagsasaoda, tapno maawatanda.",
                "4": "Gapuna, kayatko a laglagipenyo dagiti imbagak kadakayo maipapan iti propeta nga impakita ti Apo kaniak, a masapul a mangbuniagto iti Kordero ti Dios, a mangikkatto kadagiti basbasol ti lubong.",
                "5": "Ket ita, no ti Kordero ti Dios, a nasantuan, masapul a mabuniagan babaen ti danum, tapno matungpal ti amin a kinalinteg, Wen ngarud, ad-adda pay a kasapulantayo, a saan a nasantuan, a mabuniagan, wen, babaen ti danum!",
                "6": "Ket ita, kayatko a saludsoden kadakayo, ay-ayatek a kakabsatko, kasano a natungpal ti Kordero ti Dios ti amin a kinalinteg babaen ti panagpabuniagna iti danum?",
                "7": "Saanyo kadi ammo nga isu ket nasantuan? Ngem nupay nasantaun isuna, impakitana kadagiti annak ti tattao, kas mayannurot iti lasag nagpakumbaba iti imatang ti Ama, ket impaneknekna iti Ama a natulnogto iti panangtungpalna kadagiti bilinna.",
                "8": "Gapuna, kalpasan ti pannakabuniagna iti danum bimmaba kenkuana ti Espiritu Santo iti langa ti maysa a kalapati.",
                "9": "Ket manen, impakitana kadagiti annak ti tattao ti kinaakikid ti dalan, ken ti kinailet ti ruangan, a nasken a serkanda, ket isu ti nangipakita iti pagulidananda.",
                "10": "Ket kinunana kadagiti annak ti tattao: Sumurotkayo kaniak. Gapuna, ay-ayatek a kakabsatko, masurotantayo aya ni Jesus no saantayo a siaayat nga agtungpal kadagiti bilin ti Ama?",
                "11": "Ket kinuna ti Ama: Agbabawikayo, agbabawikayo, ket agpabuniagkayo iti nagan ti Ay-ayatek nga Anak.",
                "12": "Ket kasta met, immay kaniak ti timek ti Anak, a kinunana: Ti siasino man a mabuniagan iti naganko, itedto ti Amak kenkuana ti Espiritu Santo, a kas kaniak; gapuna, sumurotkayo kaniak, ket aramidenyo dagiti bambanag a nakitayo nga inaramidko.",
                "13": "Gapuna, ay-ayatek a kakabsatko, ammok a no surotenyo ti Anak, nga addaan puso a napnuan tarigagay, nga awanan panaginkukuna ken awanan panangallilaw iti imatang ti Dios, ngem ketdi addaan iti pudno a panggep, nga agbabawi kadagiti basolyo, nga ipaneknek iti Ama a siaayatkayo nga umawat iti nagan ni Cristo, babaen ti pannakabuniag—wen, babaen ti panangsurotyo iti Apo ken Mangisalakan kadakayo a bumaba iti danum, a mayannurot kadagiti balikasna, kitaenyo, inkayto awaten ti Espiritu Santo; wen, ket umayto ti pannakabuniag iti apuy ken iti Espiritu Santo; ket makapagsaokayonto iti pagsasao dagiti anghel, ken ipukkawyonto ti panagdaydayaw iti Nasantuan ti Israel.",
                "14": "Ngem, kitaen, ay-ayatek a kakabsatko, immay kaniak ti timek ti Anak, a kinunana: Kalpasan ti panagbabawiyo iti basbasolyo, ket paneknekanyo iti Ama a siaayatkayo nga agtungpal kadagiti bilinko, babaen ti panagbuniag iti danum, ken pannakabuniag iti apuy ken iti Espiritu Santo, ken makapagsaokayo iti baro a pagsasao, wen, a kas iti pagsasao dagiti anghel, ket ilibakdak kalpasan daytoy, nasaysayaat koma pay no saandak a naam-ammoan.",
                "15": "Ket nakangngegak iti timek manipud iti Ama, a kinunana: Wen, agpayso ken pudno dagiti balikas ti Ay-ayatek. Asino man a makapagibtur agingga iti panungpalan, isunto met laeng ti maisalakan.",
                "16": "Ket ita, ay-ayatek a kakabsatko, ammok kas maibatay itoy a malaksid no agibtur ti tao agingga iti panungpalan, a mangsurot iti pagulidanan ti Anak ti sibibiag a Dios, saanto a maisalakan.",
                "17": "Gapuna, aramidenyo dagiti bambanag nga imbagak a nakitakon ti nasken nga aramidento ti Apo ken Mannubbotyo; agsipud ta, gapu iti daytoy a naipakitada kaniak, tapno maammuanyo ti ruangan a serkanyo. Agsipud ta ti ruangan a rumbeng a serkenyo ket isu ti panagbabawi ken pannakabuniag babaen ti danum; ket kalpasanna, umayto ti pannakapakawan dagiti basolyo babaen ti apuy ken ti Espiritu Santo.",
                "18": "Ket addakayon iti daytoy nailet ken akikid a dalan nga agturong iti agnanayon a biag; wen, nakastrekkayon iti ruangan; naaramidyon dagiti bilin ti Ama ken ti Anak; ket inawatyon ti Espiritu Santo, a mangpaneknek iti Ama ken iti Anak, iti pannakatungpal ti kari nga inaramidna, a rumbeng nga awatenyo no sumrekkayo iti dayta a dalan.",
                "19": "Ket ita, ay-ayatek a kakabsatko, kalpasan ti pannakastrekyo ditoy nailet ken akikid a dalan, saludsodek no amin kadi ket nalpasen? Kitaen, kunak kadakayo, Saan; gapu ta saankayo pay a nakaadayo malaksid no babaen ti balikas ni Cristo, nga addaan iti natibker a pammati kenkuana, ken naan-anay a panagtalek kenkuana a kas mannakabalin a mangisalakan.",
                "20": "Gapuna, nasken nga agtultuloykayo a sitatalingenngen ken ni Cristo, nga addaan iti naan-anay a kinalawag ti namnama, ken ayat iti Dios ken iti amin a tao. Gapuna, no agtultuloykayo, nga agpennek iti balikas ni Cristo, ken agibtur agingga iti panungpalan, kitaen, kuna ti Ama: Maaddaankayto iti agnanayon a biag.",
                "21": "Ket ita, kitaen, ay-ayatek a kakabsatko, daytoy ti dalan; ket awan ti sabali a dalan wenno nagan a naited iti baba ti langit a pakaisalakanan ti tao iti pagarian ti Dios. Ket ita, kitaen, daytoy ti doktrina ni Cristo, ken ti kakaisuna ken pudno a doktrina ti Ama, ken ti Anak, ken ti Espiritu Santo, a maymaysa a Dios, nga awan patinggana. Amen."
            },
            "32": {
                "1": "Ket ita, kitaen, ay-ayatek a kakabsatko, mamatiak nga ut-utobenyo iti pusoyo ti maipapan iti rumbeng nga aramidenyo kalpasan ti iseserrekyo iti dayta a dalan. Ngem, kitaen, apay nga utobenyo dagitoy a banag iti pusoyo?",
                "2": "Saanyo kadi malagip a kinunak kadakayo a kalpasan ti pannakaawatyo ti Espiritu Santo makapagsaokayon iti pagsasao dagiti anghel? Ket ita, kasano ti pannakapagsaoyo iti pagsasao dagiti anghel no saan a gapu iti Espiritu Santo?",
                "3": "Agsao dagiti anghel babaen ti bileg ti Espiritu Santo; gapuna, isasaoda dagiti balikas ni Cristo. Gapuna, imbagak kadakayo, agpennekkayo kadagiti balikas ni Cristo; agsipud ta kitaen, ibaganto kadakayo dagiti balikas ni Cristo ti amin a banag a rumbeng nga aramidenyo.",
                "4": "Gapuna, ita kalpasan a naisaok dagitoy a balikas, no saanyo maawatan ida gapu daytoy ta saankayo a nagsaludsod, wenno saankayo a nagtuktok; gapuna, saankayo a maipan iti lawag, ngem nasken a maungaw iti kasipngetan.",
                "5": "Gapu ta kitaen, kunak manen kadakayo a no sumrekkayo iti dayta a dalan, ket awatenyo ti Espiritu Santo, ipakitananto kadakayo amin a banag a rumbeng nga aramidenyo.",
                "6": "Kitaen, daytoy ti doktrina ni Cristo, ket awanton ti doktrina a maited kalpasan a maipakitana kadakayo ti bagina iti lasag. Ket inton maipakitana kadakayo ti bagina iti lasag, aramidenyonto dagiti banag nga ibagana kadakayo.",
                "7": "Ket ita siak, ni Nephi, saannak a makapagsao iti adu; pinagsardengnak ti Espiritu nga agsao, ket nabatiak nga agladingit gapu iti saan a panamati, ken kinadakes, ken ti kinakuneng, ken ti kinasukir dagiti tattao; gapu ta saanda nga agsapul iti pannakaammo, wenno makaawat iti naindaklan a pannakaammo, idinto a naited kadakuada a silalawag, a kas iti kalawagan a balikas.",
                "8": "Ket ita, ay-ayatek a kakabsatko, mariknak nga ut-utobenyo pay laeng kadagiti pusoyo; ket maladingitanak isu a masapul nga agsaoak maipanggep iti daytoy a banag. Gapu ta no dumngegkayo iti Espiritu a mangisuro iti tao nga agkararag, maammuanyo a masapul nga agkararagkayo; gapu ta saan nga isuro ti dakes nga espiritu ti tao nga agkararag, ngem isurona a saan nga agkararag.",
                "9": "Ngem kitaen, kunak kadakayo a masapul nga agkararagkayo a kanayon, ken saankayo nga agsardeng; a saankayo nga agaramid iti uray ania a banag para iti Apo a di agkararag nga umuna iti nagan ni Cristo, tapno isu ti mangted-pateg iti Ama iti nagan kadagiti aramidyo, tapno agpaay ti aramidyo iti pagimbagan ti kararuayo."
            },
            "33": {
                "1": "Ket ita siak, ni Nephi, saanko a maisurat ti amin a banag a naisuro kadagiti tattaok; kasta met a saannak a nalaing nga agsurat, a kas iti panagsao; gapu ta no agsao ti tao babaen ti bileg ti Espiritu Santo, idanon ti bileg ti Espiritu Santo iti puso dagiti annak ti tattao.",
                "2": "Ngem kitaen, adu ti mangpatangken iti puspusoda a mangbusor iti Nasantuan nga Espiritu, ket awan ti lugarna kadakuada; gapuna, iwaksida ti adu a banag a naisurat ken ibilangda nga awanan iti pateg daytoy a banag.",
                "3": "Ngem siak, ni Nephi, naisuratkon ti naisuratko, ket ibilangko a naindaklan ti pategna, ken nangnangruna kadagiti tattaok. Ta agtultuloy ti kararagko para kadakuada iti aldaw, ket basbasaen ti luluak ti punganko iti rabii, gapu kadakuada; ket yararawko iti Diosko nga addaan iti pammati, ket ammok a denggenna ti ararawko.",
                "4": "Ket ammok nga ikkan ti Apo a Dios iti pateg dagiti kararagko nga agpaay iti pagsayaatan dagiti tattaok. Agbalinto a nabileg kadakuada dagiti balikas a naisuratko bayat ti kinakapsutko; gapu ta allukoyenna ida nga agaramid iti naimbag; maipakaammo kadakuada ti pannakabigbig kadagiti lallaki a kapuonanda; ket sawenna ti maipapan ken ni Jesus, ket allukoyenna ida a mamati kenkuana, ken agibtur agingga iti panungpalan, nga isu ti biag nga agnanayon.",
                "5": "Ket naiget ti panagsaona a maibusor iti basol, a mayannurot ti kinalawag ti kinapudno; gapuna, awan ti tao nga agpungtot kadagiti balikas a naisuratko malaksid no addaan daytoy iti espiritu ti sairo.",
                "6": "Agrag-oak ti kinalawag; agrag-oak ti kinapudno; agrag-oak ken ni Jesusko, gapu ta sinubbotna ti kararuak manipud iti impierno.",
                "7": "Addaanak iti asi kadagiti tattaok, ken naindaklan ti pammatik ken ni Cristo a maam-ammokto ti adu a kararua nga awan mulitna iti pangukomanna.",
                "8": "Addaanak iti asi iti Hudio—kunak a Hudio, gapu ta mapanunotko ida a naggapuak.",
                "9": "Addaanak met iti asi kadagiti Gentil. Ngem kitaen, ta awan kadagitoy ti manamnamak malaksid no makikappiada ken ni Cristo, ken sumrekda iti akikid a ruangan, ken magna iti nailet a dalan nga agturong iti biag, ket agtuloy iti dalan agingga iti panaggibus ti aldaw a pannakapadas.",
                "10": "Ket ita, ay-ayatek a kakabsatko, ken kasta met iti Hudio, ken kadakayo amin iti pagpatinggaan ti daga, denggenyo dagitoy a balikas ken mamatikayo ken ni Cristo; ket no saankayo a mamati kadagitoy a balikas mamatikayo koma ken ni Cristo. Ket no mamatikayto ken ni Cristo mamatikayto kadagitoy a balikas, agsipud ta balikas dagitoy ni Cristo, ket intedna kaniak dagitoy; ket isurona ti amin a tao nga agaramid iti naimbag.",
                "11": "Ket no saan a balikas ni Cristo dagitoy, kednganyo—gapu ta ipakitanto kadakayo ni Cristo, babaen iti bileg ken naindaklan a dayag, a balikasna dagitoy, iti maudi nga aldaw; ket agtakderakto iti rupanrupa iti pangukomanna; ket maammuanyonto a binilinnak a mangisurat kadagitoy a bambanag, iti laksid ti pagkapsutak.",
                "12": "Ket ikararagko iti Ama iti nagan ni Cristo nga adu koma kadatayo, no saan man nga amin, ti maisalakan iti pagarianna iti naindaklan ken maudi nga aldaw.",
                "13": "Ket ita, ay-ayatek a kakabsatko, amin a kameng iti balay ti Israel, ken adda iti amin a pagpatinggaan ti daga, agsaoak kadakayo a kas iti timek ti maysa nga umar-araraw iti tapok: Agpakadaak, agingga a dumteng ti naindaklan nga aldaw.",
                "14": "Ket kadakayo a saan a makiranud iti kinaimbag ti Dios, ken mangdayaw kadagiti balikas dagiti Hudio, ken kasta met kadagiti balikasko, ken kadagiti balikas nga agtaud iti ngiwat ti Kordero ti Dios, kitaen, agpakadaak kadakayo iti agnanayon a pakada, agsipud ta kedngandakayto dagitoy a balikas iti maudi nga aldaw.",
                "15": "Agsipud ta no ania ti pinatalgedak ditoy daga, mairuarto a maibusor kadakayo iti pangukoman a lugar; gapu ta kasta ti bilin ti Apo kaniak, ket nasken nga agtungpalak. Amen."
            }
        }
    },
    "jacob": {
        "meta": {
            "slug": "jacob",
            "name": "Ti Libro ni Jacob",
            "chapterWord": "Kapitulo"
        },
        "chapters": {
            "1": {
                "intro": "Dagiti balikas ti pangaskasabana kadagiti kakabsatna. Pinagulimekna ti maysa a lalaki a nagpanggep a mangdadael iti doktrina ni Cristo. Sumagmamano a balikas maipanggep iti pakasaritaan dagiti tattao ni Nephi.",
                "1": "Ta kitaen, napasamak a limmabas ti limapulo ket lima a tawen manipud idi pimmanaw ni Lehi iti Jerusalem; gapuna, inted kaniak ni Nephi, siak a ni Jacob, ti maysa a bilin maipapan kadagiti babassit a pinanid, a nakaikitikitan dagitoy a bambanag.",
                "2": "Ket inikkannak, siak a ni Jacob, iti bilin a mangisurat kadagiti pinanid dagiti sumagmamano a bambanag nga ibilangko a kapatgan; a nasken a saanko dakamaten, malaksid no ababa, ti maipapan iti pakasaritaan dagitoy a tattao a maawagan a dagiti tattao ni Nephi.",
                "3": "Agsipud ta kinunana a nasken a maikitikitto ti pakasaritaan dagiti taona kadagiti dadduma a pinanidna, ket taginayonekto dagitoy a pinanid ken iyawatko kadagiti kaputotak, kadagiti agsasaruno a kaputotan.",
                "4": "Ket no addaan dagiti panangasaba a sagrado, wenno naindaklan a paltiing, wenno panangipadto, nasken nga ikitikitko kadagiti pauloda kadagitoy a pinanid, ket dakamatek ida agingga iti mabalin, para ken ni Cristo, ken para kadagiti tattaomi.",
                "5": "Ta gapu iti pammati ken nalaus a gagar, no pudno a naipakita kadakami ti maipanggep kadagiti tattaomi, no ania dagiti bambanag a mapasamakto kadakuada.",
                "6": "Ket naaddaankami met iti adu a paltiing, ken espiritu ti adu a padto; gapuna ammomi ni Cristo ken ti pagarianna, a dumtengto.",
                "7": "Gapu ta kasta sireregtakami a nagtrabaho kadagiti tattaomi, tapno mabalinmi a maallukoy ida a suroten ni Cristo, ken makiraman iti kinaimbag ti Dios, tapno mabalinda a sumrek iti paginanaanna, ta amangan a no iti aniaman a pamay-an iti pungtotna ikarinanto a nasken a saanda a makastrek idiay, a kas iti pannakarurod kadagiti aldaw ti pannulisog bayat ti kaadda dagiti annak ti Israel iti langalang.",
                "8": "Gapu ta kasta, kayatmi iti Dios a maallukoymi amin a tattao a saanda nga agrebelde maibusor iti Dios, a mangrubrob kenkuana nga agpungtot, ngem ketdi patien amin a tattao ni Cristo, ket utobenda ti ipapatayna, ken baklayen ti krusna ket ibturanda ti pananglais iti lubong; gapuna, siak, ni Jacob, awatek ti pannakaipatungpal ti bilin ti kabsatko a ni Nephi.",
                "9": "Itan lumaklakayen ni Nephi, ket naamirisna nga asidegen ti ipapatayna; gapuna, tinudinganna ti maysa a lalaki nga agbalin nga ari ken agturay kadagiti taona, kas mayannurot iti panagturay dagiti ari.",
                "10": "Nakapalpalalo ti panangayat dagiti tattao ken ni Nephi, isu a nabileg a salaknibda, ta inusarna ti espada ni Laban a pangsalaknib kadakuada, ken nagtrabaho iti amin a biagna para iti pagimbaganda—",
                "11": "Gapu ta kasta, tinarigagayan dagiti tattao ti panangtaginayon ti pakalaglagipan iti naganna. Ket naawagan dagiti tattao ti siasinoman nga agturay a kasublatna a, maikadua a Nephi, maikatlo a Nephi, ken dadduma pay, a mayannurot iti panagturay dagiti ari; ket kasta ti panangawag kadakuada dagiti tattao, naipalubos a maawaganda iti ania man ti mainagan kadakuada.",
                "12": "Ket napasamak a natay ni Nephi.",
                "13": "Ita dagiti tattao a saan a Lamanita isuda dagiti Nephita; ket iti kasta, naawaganda a dagiti Nephita, Jacobita, Josephita, Zoramita, Lamanita, Lemuelita, ken Ishmaelita.",
                "14": "Ngem siak, ni Jacob, saankonto a bigbigen ida kadagitoy a nagnagan manipud ita, ngem awagak ida a Lamanita dagiti agkalikagum a mangdadael kadagiti tattao ni Nephi, ket awagak dagiti mannakigayyem ken ni Nephi iti Nephita, wenno dagiti tattao ni Nephi, a mayannurot iti panagturay dagiti ari.",
                "15": "Ket ita napasamak a dagiti tattao ni Nephi, bayat ti panagturay ti maikadua nga ari, nangrugi a timmangken dagiti puspusoda, ket pinabus-oyanda ti bagbagida kadagiti dakes nga aramid, a kas ken ni David idi ugma a nagkalikagum iti adu nga asawa ken kamalala, kasta met ni Solomon, nga anakna.",
                "16": "Wen, ket rinugianda met ti agbirok iti adu a balitok ken pirak, ket nangrugida nga agbalin a napalangguad.",
                "17": "Gapu ta kasta siak, ni Jacob, intedko kadakuada dagitoy a balikas bayat ti panangisurok kadakuada iti templo, ta naalak nga immuna ti pakaibaonak manipud iti Apo.",
                "18": "Agsipud ta siak, ni Jacob, ken ti lalaki a kabsatko a ni Jose naordenankami a saserdote ken mannursuro kadagitoy a tattao, babaen ti ima ni Nephi.",
                "19": "Ket sireregta a tinungpalmi ti akemmi iti Apo, imbaklaymi dagiti pagrebbengan, sungbatanmi ti basbasol dagiti tattao iti ulomi no saanmi nga isuro kadakuada ti balikas ti Dios nga addaan iti amin a kinaregta; gapuna, babaen iti panagtrabahomi iti amin a kabaelanmi saanto a mamansaan iti dara dagiti pagan-anaymi; ta no saan, mamansaanto dagiti pagan-anaymi; ket saankami a maibilang nga awan mulitna iti maudi nga aldaw."
            },
            "2": {
                "1": "Dagiti balikas nga insao ni Jacob, ti lalaki a kabsat ni Nephi, kadagiti tattao ni Nephi, kalpasan ti ipapatay ni Nephi:",
                "2": "Ita, patpatgek a kakabsatko, siak, ni Jacob, kas mayannurot iti pagrebbengan iti kinaaddak iti sidong ti turay ti Dios, sireregtaak nga annongen ti akemko a sipaparbeng, ken tapno maikkat kadagiti pagan-anayko dagiti basolyo, immayak ditoy templo ita nga aldaw tapno ipakdaarko kadakayo ti balikas ti Dios.",
                "3": "Ket dakayo a mismo ammoyo nga agingga ita naregtaak iti pagrebbengan ti akemko; ngem ita nga aldaw madagsenannak ti ad-adda a tarigagay ken danag para iti pagimbagan dagiti kararuayo ngem iti naipalabas.",
                "4": "Ta kitaen, agginga ita, nagtultulnogkayo iti balikas ti Apo, nga intedko kadakayo.",
                "5": "Ngem kitaenyo, imdengandak, ket ammuenyo a babaen ti tulong ti mannakabalin-amin a Namarsua iti langit ken daga maibagak kadakayo ti maipapan kadagiti pampanunotyo, no kasano a mangrugikayon nga agaramid iti basol, basol a makitak a makarimon, wen, ken makarimon iti Dios.",
                "6": "Wen, pagladingitenna ti kararuak ket palnedennak iti bain iti imatang ti Namarsua kaniak, a nasken nga ipaneknekko kadakayo ti maipanggep iti kinadakes ti panagpuspusoyo.",
                "7": "Kasta met a pagladingitennak ket nasken nga agaramatak iti kasta unay ti kinabatad a panagsao maipanggep kadakayo, iti sango dagiti assawa ken annakyo, adu kadakuada ti nakadungdungngo ti rikna ken nadalus ti dayaw ken naemma iti sango ti Dios, banag a makaparagsak iti Dios;",
                "8": "Ket pagarupek nga immayda tapno dumngeg iti makaay-ayo a balikas ti Dios, wen, ti balikas a mangpaimbag iti nasugatan a kararua.",
                "9": "Gapu ta kasta, padagsenanna ti kararuak ta nasken a mapilitnak, gapu iti nainget a bilin a naawatko iti Dios, a balakadankayo a mayannurot kadagiti basbasolyo; a mangpadakkel kadagiti sugat dagiti nasugatanen, imbes a liwliwaen ken paimbagen dagiti sugatda; ken kadagiti saan pay nasugatan, imbes nga agpennekda iti makaay-ayo a balikas ti Dios addaan dagiti daga a naikabil a mangduyok kadagiti kararuada ken mangsugat kadagiti naemma a pampanunotda.",
                "10": "Ngem, nupay kasta ti kinaindaklan ti annongen, nasken nga aramidek ti mayannurot iti kinaiget ti bilbilin ti Dios, ken ibagak kadakayo ti maipanggep kadagiti kinadakesyo ken dagiti kinarimonyo, iti imatang iti natarnaw ti panagpuspuso, ken ti nasneban a puso, ken iti apagbiit a panangkita ti makasukisok a mata ti Mannakabalin a Dios.",
                "11": "Gapuna, nasken nga ibagak kadakayo ti kinapudno a mayannurot iti kinalawag a balikas ti Dios. Ta kitaenyo, bayat iti panagdamagko iti Apo, immay kaniak ti pammilin, a kunana: Jacob, inkanto iti templo inton bigat, ket ipakdaarmo ti balikas nga itedkonto kenka para kadagitoy a tattao.",
                "12": "Ket ita kitaen, kakabsatko, daytoy ti balikas nga ipakdaarko kadakayo, nga adu kadakayo ti nangrugin a mangbirok iti balitok, ken iti pirak, ken iti amin a kita ti napateg a minas, a naruay unay iti daytoy a daga, a daga a naikari para kadakayo ken kadagiti kaputotanyo.",
                "13": "Ket immisem a maay-ayatan kadakayo ti ima ti manangipaay, ta nakagun-odkayo iti nabuslon a kinabaknang; ket gapu ta nakagun-od ti sumagmamano kadakayo iti nabusbuslon ngem kadagiti kakabsatyo nagbalinkayo a natangsit iti kinapalangguad dagiti pusoyo, ket nasukir ken napannakkelkayo gapu iti kinangina ti kawesyo, ket indadanesyo dagiti kakabsatyo gapu ta impagarupyo a nasaysayaatkayo ngem isuda.",
                "14": "Ket ita, kakabsatko, ipagarupyo kadi a maikalintegannakayo ti Dios iti daytoy a banag? Kitaen, kunak kadakayo, Saan. Ngem kedngannakayo, ket no ipilityo dagitoy a bambanag nasken nga umay a sidadaras ti panangukomna kadakayo.",
                "15": "O ta ipakitana koma kadakayo a masarutnakayo, ket iti maminsan laeng a panangkitana kadakayo, maidugmamnakayo iti katapokan!",
                "16": "O ta mawaywayaannakayo manipud iti daytoy a kinadangkes ken kinarimonyo. Ken, O ta dumngegkayo koma kadagiti pammilinna, ken saanyo ipalubos a daytoy a kinapalangguad dagiti pusoyo ti mangdadael dagiti kararuayo!",
                "17": "Panunotenyo dagiti kakabsatyo a kas iti bagbagiyo, ken mannakigayyem unay iti amin ken naparabur kadagiti sanikuayo, tapno isuda ket bumaknang met a kas kadakayo.",
                "18": "Ngem sakbay nga agsapulkayo iti kinabaknang, sapulenyo ti pagarian ti Dios.",
                "19": "Ket inton magun-odyon ti namnama ken ni Cristo magun-odyonto ti kinabaknang, no sapulenyo ida; ket sapulenyonto ida iti gagem nga agaramid iti naimbag—mangkawes kadagiti lamulamo, ken mangpakan kadagiti mabisin, ken mangwayawaya kadagiti naadipen a balud, ken mangipaay iti bang-ar kadagiti masaksakit ken naparigatan.",
                "20": "Ket ita, kakabsatko, naisaokon kadakayo ti maipanggep iti kinapalangguad; ken kadakayo a nangparigat kadagiti kaarrubayo, ken indadanesyo gapu ta napalangguad dagiti puspusoyo, kadagiti bambanag nga inted ti Dios kadakayo, ania ti masaoyo iti daytoy?",
                "21": "Saanyo kadi ipagarup a makarimon dagita a bambanag kenkuana a nangparsua ti amin a lasag? Ket kas kapateg ti panagkitana iti maysa a parsua ti sabali. Ket naggapu ti amin a lasag iti tapok; ket iti kastoy met laeng a panggep a pinarsuana ida, ta rumbeng a tungpalenda ti bilbilinna ken itan-ok isuna iti agnanayon.",
                "22": "Ket ita isardengkon ti agsao kadakayo ti maipanggep iti daytoy a kinapalangguad. Ket no saan koma a nasken nga agsaoak kadakayo iti maipanggep iti nakarkaro a krimen, aglaplapusanan koma ti rag-o ti pusok gapu kadakayo.",
                "23": "Ngem mangpadpadagsen kaniak ti balikas ti Dios gapu kadagiti nakarkaro a krimenyo. Agsipud ta kitaen, kinuna ngarud ti Apo: Mangrugin a kumaro ti kinadakes dagitoy a tattao; saanda maawatan ti nasantuan a kasuratan, ta ikalikagumda nga ikalintegan dagiti bagbagida ti panagaramidda kadagiti kinabalangkantis, gapu kadagiti bambanag a naisurat maipanggep ken ni David, ken ni Solomon nga anakna.",
                "24": "Kitaen, agpayso a da David ken Solomon ket addaan ti adu nga asawa ken kamalala, banag a makarimon kaniak, kinuna ti Apo.",
                "25": "Gapuna, kinuna ngarud ti Apo, inturongko dagitoy a tattao a rumuar manipud iti Jerusalem, babaen ti bileg ti imak, tapno makapatanorak iti nalinteg a sanga manipud iti bunga ti lomo ni Jose.",
                "26": "Gapuna, siak nga Apo a Dios saanko nga ipalubos nga agaramidto dagitoy a tattao iti kas kadakuada idi ugma.",
                "27": "Gapuna, kakabsatko, denggendak, ken imdenganyo ti balikas ti Apo: Ta awanto iti asinoman kadakayo ti maaddaan iti nasursurok ngem maysa nga asawa; ken awanto ti kamalalana;",
                "28": "Agsipud ta siak, ti Apo a Dios, maragsakan iti kinadalus ti dayaw dagiti babbai. Ken makarimon kaniak dagiti ar-aramid ti kinabalangkantis; kinuna ngarud ti Apo ti Pangen.",
                "29": "Gapuna, nasken a tungpalento dagitoy a tattao dagiti bilinko, kinuna ti Apo ti Pangen, wenno mailunodto ti daga maigapu kadakuada.",
                "30": "Agsipud ta no siak, kinuna ti Apo ti Pangen, mangpatanorak iti kaputotan a para kaniak, bilinek dagiti tattaok; ta no saan dumngegdanto kadagitoy a bambanag.",
                "31": "Agsipud ta kitaen, siak, ti Apo, nakitakon ti leddaang, ken nangngegkon ti panagdung-aw dagiti babbai nga annak dagiti tattaok iti daga ti Jerusalem, wen, ken iti amin a dagdaga dagiti tattaok, gapu iti kinadakes ken dagiti kinarimon dagiti assawada.",
                "32": "Ket saankonto nga ipalubos, kinuna ti Apo ti Pangen, a dagiti sangit dagitoy napipintas a babbai nga annak dagitoy a tattao, nga inturongko a rumuar manipud iti Jerusalem, umaydanto kaniak a mangbusor kadagiti tattao ti tattaok, kinuna ti Apo ti Pangen.",
                "33": "Agsipud ta saandanto maitaray nga adipen dagiti babbai nga annak ti tattaok gapu iti kinaalumamayda, malaksid no sarungkarakto ida iti nakaro a lunod, uray pay iti pannakadadael; agsipud ta saandanto nga agaramid kadagiti kinabalangkantis, a kas kadakuada idi ugma, kinuna ti Apo ti Pangen.",
                "34": "Ket ita kitaen, kakabsatko, ammoyo a naited dagitoy a bilin iti amatayo, a ni Lehi; gapuna, idi pay nga ammoyo ida; ket inyegyo iti bagiyo iti nakaro a pangngeddeng; agsipud ta nagaramidkayo kadagitoy a bambanag a saan koma a rumbeng nga inaramidyo.",
                "35": "Kitaen, nakarkaro dagiti kinadangkes nga inaramidyo ngem dagiti Lamanita, dagiti kakabsattayo. Pinagladingityo ti puspuso dagiti naalumamay nga assawayo, ken pinukawyo ti panagtalek dagiti annakyo, gapu kadagiti dakes a pagwadan nga impakitayo kadakuada; ket dumanonto iti Dios dagiti sasaibbek ti puspusoda a maibusor kadakayo. Ket gapu iti kinainget ti balikas ti Dios, a dumarop kadakayo, adu a puspuso ti natay, a naduyok iti nauneg a sugsugat."
            },
            "3": {
                "1": "Ngem kitaen, siak, ni Jacob, agsaoak kadakayo a natarnaw ti panagpuspusona. Agtalekkayo iti Dios nga addaan iti natibker a panunot, ket agkararagkayo kenkuana iti aglaplapusanan a pammati, ket liwliwaennakayonto kadagiti rigrigatyo, ket idawatnanto ti pagsayaatanyo, ket yetnagnanto ti linteg kadagiti agpanggep ti pannakadadaelyo.",
                "2": "O dakayo amin a natarnaw ti panagpuspuso, itag-ayyo dagiti uloyo ket awatenyo ti makaay-ayo a balikas ti Dios, ket agpennekkayo iti ayatna; ta mabalinyo, no ti panunotyo ket natibker, iti agnanayon.",
                "3": "Ngem, ay-ay, ay-aykayo pay, a saan a natarnaw ti panagpuspuso, a narugit ita nga aldaw iti sango ti Dios; ta malaksid no agbabawikayo mailunod ti daga maigapu kadakayo; ket dagiti Lamanita, a saan a rinuker ti dayaw a kas kadakayo, nupay kasta nailunodda iti nakaro a pannakailunod, parigatendanto agingga iti pannakadadael.",
                "4": "Ket napardas ti idadateng ti panawen, a malaksid no agbabawikayo tagikuaendanto dagiti daga a tawidyo, ket yadayo kadakayo ti Apo a Dios dagiti nalinteg.",
                "5": "Kitaenyo, dagiti Lamanita a kakabsatyo, a kinagurayo gapu iti kinarugitda ken ti lunod a naipan iti kudilda, nalinlintegda ngem dakayo; agsipud ta saanda nalipatan ti bilin ti Apo, a naited iti amatayo—a nasken nga addaanda iti maysa laeng nga asawa, ket nasken nga awan ti kamalalada, ket awan kadakuada ti agaramid iti kinabalangkantis.",
                "6": "Ket ita, inkagumaanda a tungpalen daytoy a bilin; gapuna, gapu iti daytoy a panangkagumaan, a mangtungpal kadaytoy a bilin, saandanto a dadaelen ti Apo a Dios, ngem kaasiannanto ida; ket agbalindanto a naparaburan a tattao inton dumteng ti aldaw.",
                "7": "Kitaen, ay-ayaten dagiti lallaki nga assawa dagiti babbai nga assawada, ken ay-ayaten dagiti babbai nga assawa dagiti lallaki nga assawada; ket ay-ayaten dagiti lallaki nga assawada ken dagiti babbai nga assawada dagiti annakda; ket gapu iti kinadangkes dagiti ammada iti kinaawan pammatida ken ti gurada kadakayo; gapuna, kasano ti kasayaatyo no maidilig kadakuada, iti imatang ti naindaklan a Namarsuayo?",
                "8": "O kakabsatko, amkek a malaksid no agbabawikayo kadagiti basbasolyo napudpudawto dagiti kudilda ngem kadakayo, inton sumaklangkayo nga agpadpada iti trono ti Dios.",
                "9": "Gapuna, itedko ti bilin kadakayo, nga isu ti balikas ti Dios, a saanyo a susiken pay ida gapu iti kinangisit dagiti kudkudilda; wenno saanyo metten susiken ida gapu iti kinarugitda; ngem laglagipenyo ti bukodyo a kinarugit, ken laglagipenyo a dimteng ti kinarugitda gapu kadagiti ammada.",
                "10": "Gapuna, laglagipenyo dagiti annakyo, no kasano a pinagladingityo dagiti puspusoda gapu iti pagwadan nga impakitayo kadakuada; ken kasta met, laglagipenyo a mabalinyo, gapu iti kinarugityo, a maiturong dagiti annakyo iti pannakadadael, ket sungbatanyonto dagiti basbasolda iti maudi nga aldaw.",
                "11": "O kakabsatko, imdenganyo dagiti balikasko; aramidenyo amin a kabaelan dagiti kararuayo; gunggongenyo ti bagbagiyo tapno mariingkayo iti pannakaidukem ken ni patay; ket wayawayaanyo ti bagbagiyo iti saem ti impierno tapno saankayo nga agbalin nga anghel ti sairo, a maigarangugong iti dayta a dan-aw ti apuy ken asupre nga isu ti maikadua nga ipapatay.",
                "12": "Ket ita siak, ni Jacob, nagsaoak iti ad-adu pay a bambanag kadagiti tattao ni Nephi, binallaagak ida iti maibusor iti panagdederrep ken panaggartem iti lasag, ken amin a kita ti basol, bagbagaak ida iti nakaam-amak a pagbanaganda.",
                "13": "Ket ti apagkasangagasut kadagiti napasamak kadaytoy a tattao, nga umad-adun ita, ti saan a mabalin a maisurat kadagitoy a pinanid; ngem adu kadagiti napasamak kadakuada ti naisurat kadagiti daddadakkel a pinanid, ken dagiti gubgubatda, ken dagiti panagsusupangetda, ken ti panagturay dagiti arida.",
                "14": "Maawagan dagitoy a pinanid a dagiti pinanid ni Jacob, ket naaramidda babaen ti ima ni Nephi. Ket igibuskon ti panangisao kadagitoy a balikas."
            },
            "4": {
                "1": "Ita kitaen, napasamak a siak, ni Jacob, kalpasan ti panangisurok iti adu a balikas kadagiti tattaok, (ket bassit laeng ti maisuratko kadagiti balikasko, gapu iti rikut iti panangikitikit dagiti balikasmi kadagiti pinanid) ken ammomi a nasken nga agtalinaed dagiti balikas nga insuratmi kadagiti pinanid;",
                "2": "Ngem nasken a madadael ken mapukaw ti ania man a balikas nga isuratmi malaksid no kadagiti pinanid ti nakaisuratan; ngem makaisuratkami iti sumagmamano a balikas kadagiti pinanid, a mangted kadagiti annakmi, ken kasta met kadagiti patpatgenmi a kakabsat, ti sangkabassit a pannakaammo maipanggep kadakami, wenno maipanggep kadagiti ammada—",
                "3": "Agrag-okami ita iti daytoy a banag; ket agtrabahokami a sipapasnek a mangikitikit kadagitoy a balikas kadagiti pinanid, a mangnamnama nga awatento dagiti patpatgenmi a kakabsat ken dagiti annakmi iti naimpusuan a panagyaman, ket basaenda a naimbag tapno maadalda nga addaan iti rag-o ket saan nga addaan iti ladingit, wenno addaan iti pananglais, maipanggep kadagiti immuna a nagannak kadakuada.",
                "4": "Agsipud ta, naisuratmi dagitoy a bambanag para iti daytoy a panggep, tapno maammuanda nga ammomi ni Cristo, ken adda namnamami iti dayagna ginasut a tawen sakbay ti yaayna; ken saan la a ti bagbagimi ti addaan iti namnama iti dayagna, ngem kasta met dagiti amin a nasantuan a propeta nga immun-una ngem dakami.",
                "5": "Kitaen, namatida ken ni Cristo ket nagdaydayawda iti Ama babaen ti naganna, ken kasta met a nagdaydayawkami iti Ama babaen ti naganna. Ket tungpalenmi ti linteg ni Moises para iti daytoy a panggep, ipamaysana daytoy ti kararuami kenkuana; ket gapu kadaytoy a gagem a napasanto kadakami para iti kinalinteg, a kas iti pannakaipaayna ken ni Abraham iti langalang tapno agbalin a natallugod kadagiti bilin ti Dios iti panangidatonna iti anakna a ni Isaac, a mangibagi iti Dios ken ti Bugbugtong nga Anakna.",
                "6": "Gapuna, sukisokenmi dagiti propeta, ket adu ti paltiingmi ken espiritu ti panangipadto; ket iti kinaadda amin dagitoy a saksi nakagun-odkami iti namnama, ket nagbalin a saanen a maisin ti pammatimi, isu a pudno a makapagbilinkami iti nagan ni Jesus ket agtulnog kadakami uray mismo dagiti kayo, wenno dagiti bantay, wenno dagiti dalluyon iti baybay.",
                "7": "Nupay kasta, impakita kadakami ti Apo a Dios dagiti pagkapsutanmi tapno ammomi a babaen ti paraburna, ken ti naindaklan nga ikakanunongna kadagiti annak ti tattao, maaddaankami iti pannakabalin a mangaramid kadagitoy a bambanag.",
                "8": "Kitaen, naindaklan ken datdatlag dagiti aramid ti Apo. Anian a saan a matukod ti kauneg dagiti misterio nga adda kenkuana; ket imposible daytoy a maammuan ti tao ti amin a wagasna. Ket awan ti tao a makaammo iti wagasna malaksid no maipalgak kenkuana; gapuna, kakabsat, saanyo nga umsien dagiti paltiing ti Dios.",
                "9": "Ta kitaen, babaen ti bileg ti balikasna immay ti tao ditoy rabaw ti daga, ti daga a pinarsuana babaen ti bileg ti balikasna. Gapuna, no nakapagsao ti Dios ket napaadda ti lubong, ken nagsao ket naparsua ti tao, O ngarud, apay ta saanna a kabaelan a bilinen ti daga, wenno dagiti pinarnuay dagiti imana iti rabawna, a mayannurot iti pagayatan ken pakaragsakanna?",
                "10": "Gapuna, kakabsat, saanyo a panggepen a bagbagaan ti Apo, ngem umawatkayo iti pammagbaga manipud kenkuana. Agsipud ta kitaen, ammoyo a mismo a mamagbaga isuna babaen iti sirib, ken iti linteg, ken iti naindaklan nga asina, iti amin nga aramidna.",
                "11": "Gapuna, patpatgek a kakabsat, makikappiakayo kenkuana babaen ti pannubbot ni Cristo, ti Bugbugtong nga Anakna, ket magun-odyo ti panagungar, a mayannurot iti bileg ti panagungar nga adda ken ni Cristo, ket maidatag iti Dios a kas dagiti umuna-a-bunga ni Cristo, nga addaan iti pammati, ken nakagun-od iti namnama iti ngayedna sakbay ti panangipakitana iti bagina iti lasag.",
                "12": "Ket ita, patpatgek, saankayo a masdaaw iti panangibagak kadakayo kadagitoy a bambanag; ta apay a saankayo agsao iti pannubbot ni Cristo, ket gun-odenyo ti naan-anay a pannakaammo kenkuana, a kas iti pananggun-od iti pannakaammo iti panagungar ken ti dumteng a lubong?",
                "13": "Kitaen, kakabsatko, asinoman ti mangipadto, bay-anyo a mangipadto iti panakaawat dagiti tattao; ta agsasao ti Espiritu iti pudno ket saan nga agulbod. Gapuna, agsaoda kadagiti bambanag a kas iti pudno a kasasaadna, ken kadagiti napudno a pagbalinanto dagiti bambanag; gapuna, naipakita kadatayo dagitoy a bambanag a silalawag, para iti pannakaisalakan dagiti kararuatayo. Ngem kitaen, saantayo laeng a saksi kadagitoy a bambanag; ta imbaga met ida ti Dios kadagiti nagkauna a propeta.",
                "14": "Ngem kitaen, nasukir a tattao dagiti Hudio; ket inumsida dagiti nalawag a balikas, ken pinatayda dagiti propeta, ket sinapulda dagiti bambanag a saanda a maawatan. Gapuna, gapu iti kinabulsekda, a napasamak dayta a kinabulsek babaen ti ikikitada iti labes ti tun-oyen, nasken a matnagda; ta inikkaten ti Dios kadakuada ti kinalawagna, ket adu a banag ti intedna kadakuada a saanda a maawatan, agsipud ta kinalikagumanda. Ket inaramid ti Dios gapu ta kinalikagumanda, tapno maitiklebda.",
                "15": "Ket ita siak, ni Jacob, naparegtaananak ti Espiritu a mangipadto; ta malasinko babaen kadagiti aramid ti Espiritu nga adda kaniak, a babaen ti pannakaitibkol dagiti Hudio laksidendanto ti bato a mabalin a bangonenda ket maaddaanda iti natalged a pamuon.",
                "16": "Ngem kitaen, kas maibatay iti nasantuan a kasuratan, daytoy a bato ket dumakkelto, ket ti maudi, ken ti kakaisuna a pudno a pamuon, a mabangon dagiti Hudio.",
                "17": "Ket ita, patpatgek, kasano a mabalin dagitoy, kalpasan a linaksidda ti pudno a pamuon, uray kaanoman a makaibangon kadaytoy, tapno agbalinto a pangulo ti panulida?",
                "18": "Kitaen, patpatgek a kakabsatko, ipalgakkonto kadakayo daytoy a misterio; ta no saan, iti aniaman a wagas, a maisin manipud iti kinatibkerko iti Espiritu, ken maitibkol gapu iti nalabes a gagarko kadakayo."
            },
            "5": {
                "1": "Kitaen, kakabsatko, saanyo kadi malagip a nabasayon dagiti balikas ni propeta a Zenos, nga insaona iti balay ti Israel, a kinunana:",
                "2": "Denggen, O dakayo iti balay ti Israel, ket imdenganyo dagiti balikasko, a propeta ti Apo.",
                "3": "Ta kitaen, kinuna ngarud ti Apo, iyarigkayto, O balay ti Israel, a kas iti napatanor a kayo nga olibo, nga innala ken tinaripato ti maysa a tao iti bangkagna; ket dimmakkel, ken limmakay, ket nangrugi a marupsa.",
                "4": "Ket napasamak a napan ti amo ti bangkag ket nakitana a mangrugin nga agrupsa ti olibona; ket kinunana: Arbasakto, ken sukayek, ken taraknek ta bareng no agsaringit pay iti naganus ken nainaka a sangsanga, ket saan a maungaw.",
                "5": "Ket napasamak nga inarbasanna, ken sinukayna, ken tinaraonna a mayannurot iti imbagana.",
                "6": "Ket napasamak a kalpasan ti adu nga aldaw in-inut a nagparang ti babassit, naganus ken nainaka a sangsanga; ngem kitaen, in-inut a naungaw ti pamayorna.",
                "7": "Ket napasamak a nakita ti amo ti bangkag ket kinunana iti katulonganna: Maldaanganak iti pannakapukawko daytoy a kayo; gapuna, mapanka mangsigpat iti sangsanga ti balang nga olibo, ket yegmo kaniak ditoy; ket sigpatenta dagiti pamayor a sangsanga a mangrugin a magango, ket ipuruakta iti apuy tapno mapuoranda.",
                "8": "Ket kitaen, kinuna ti Apo ti bangkag, ikkatek amin dagitoy naganus ken nainaka a sangsanga, ket isulbongkonto ida iti kayatko a pangisilpuan; ket awan ti aniamanna no nasken man a maungaw ti ramut daytoy a kayo, mabalinko a taginayonen ti bungana; gapuna, alaek dagitoy naganus ken nainaka a sangsanga, ket isulbongkonto ida iti kayatko a pangisulbongan.",
                "9": "Alaem ngarud dagiti sanga ti balang nga olibo, ket isulbongmo ida, iti pakaisukatan daytoy; ket ipuruakko iti apuy dagitoy sinigpatko tapno mapuoranda, tapno saanda a bangenan ti bangkagko.",
                "10": "Ket napasamak a tinungpal ti katulongan ti Apo ti bangkag ti kas iti imbilin ti Apo ti bangkag, ket insulbongna dagiti sangsanga ti balang nga olibo.",
                "11": "Ket inggunamgunam ti Apo ti bangkag a nasken a masukay, ken maarbasan, ken mataraonan, a kinunana iti katulonganna: Maldaanganak iti pannakapukawko daytoy a kayo; gapuna, ta nalabit a mabalinko a mataginayon dagiti ramutna tapno saanda a maungaw, tapno mataginayonko ida para kaniak, naaramidkon daytoy a banag.",
                "12": "Gapuna, mapanka; aywanam ti kayo, ken taraonam, kas mayannurot kadagiti balikasko.",
                "13": "Ket ikabilko dagitoy iti kababaan a paset ti bangkagko, no sadino ti kayatko, saanmo a pakakumikuman; ket aramidek tapno mataginayonko dagiti gagangay a sangsanga ti kayo; ken kasta met, tapno makaidulinnak iti bunga para iti sumaruno a panawen, nga agpaay kaniak; agsipud ta maldaanganak a mapukawko daytoy a kayo ken ti bungana.",
                "14": "Ket napasamak a napan ti Apo ti bangkag, ket inlemmengna dagiti gagangay a sangsanga ti napatanor a kayo ti olibo kadagiti kababaan a paset ti bangkag, sumagmamano iti maysa ken sumagmamano iti sabali, a mayannurot iti pagayatan ken pakaragsakanna.",
                "15": "Ket napasamak a limmabas ti naunday a panawen, ket kinuna ti Apo ti bangkag iti katulonganna: Umayka, mapanta iti bangkag, tapno agtrabahota iti bangkag.",
                "16": "Ket napasamak a ti Apo ti bangkag, ken kasta met ti katulongan, napanda iti bangkag tapno agtrabahoda. Ket napasamak a kinuna ti katulongan iti amona: Kitaen, kumitaka ditoy; kitaem ti kayo.",
                "17": "Ket napasamak a kimmita ti Apo ti bangkag ket nakitana ti kayo a nakaisulbongan dagiti sanga ti balang nga olibo; ket nakapagsaringiten ken nangrugin nga agbunga. Ket nakitana a nasayaat daytoy; ket kas iti gagangay a bunga ti bungana.",
                "18": "Ket kinunana iti katulongan: Kitaen, naagsapen dagiti sanga ti balang a kayo ti dam-eg iti ramutna daytoy, a nangpataud iti kasta unay a kired iti ramutna; ket gapu iti kasta unay ti kinakired ti ramutna daytoy nakaibunga dagiti balang a sanga iti napatanor a bunga. Ita, no saantayo nga insulbong kadagitoy a sanga, nalabit a naungawen daytoy a kayo. Ket ita, kitaen, mangidulinnakto iti adu a bunga, nga naibunga iti dayta a kayo; ket idulinkonto dagiti bungana para iti sumaruno a panawen, nga agpaay para kaniak.",
                "19": "Ket napasamak a kinuna ti Apo ti bangkag iti katulongan: Umayka, intayo iti kababaan a paset ti bangkag, ket kitaenta a no saan a nakapagbunga met ti adu dagiti gagangay a sangsangana, tapno maidulinko ti bungana para inton sumaruno a panawen, nga agpaay para kaniak.",
                "20": "Ket napasamak a napanda iti nangipaknian ti amo kadagiti gagangay a sangsanga ti kayo, ket kinunana iti katulongan: Kitaem dagitoy; ket nakitana ti immuna a nagbunga iti adu; ket nakitana met a nasayaat daytoy. Ket kinunana iti katulongan: Purosem ti bungana, ket idulinmo para iti sumaruno a panawen, tapno mataginayonkonto a para kaniak; agsipud ta kitaen, kinunana, naunday daytoy a panawen a panangtaraonko iti daytoy, ket adu ti imbungana.",
                "21": "Ket napasamak a kinuna ti katulongan iti amona: Apay nga immayka ditoy nga agmula daytoy a kayo, wenno daytoy a sanga ti kayo? Ta kitaen, daytoy ti katikagan a paset ti bangkagmo.",
                "22": "Ket kinuna ti Apo ti bangkag kenkuana: Saannak a bagbagaan; ammok a natikag daytoy a paset ti daga; gapuna, kunak kenka, naunday a panawen ti panangtaraonko kadaytoy, ket nakitam nga adu ti imbungana.",
                "23": "Ket napasamak a kinuna ti Apo ti bangkag iti katulonganna: Kitaem daytoy; makitam a nagmulaak met iti sabali a sanga ti kayo; ket ammom a natiktikag daytoy a paset ti daga ngem ti immun-una. Ngem, kitaem ti kayo. Napaut a panawen a tinaraonko daytoy, ket nagbunga iti adu; ngarud, purosem, ket idulinmo para iti sumaruno a panawen, tapno mataginayonko nga agpaay kaniak.",
                "24": "Ket napasamak a kinuna manen ti Apo ti bangkag iti katulonganna: Kitaem daytoy, ket makitam pay ti sanga a sabali, a naimulak; nakitam a tinaraonko met, ket nagbunga.",
                "25": "Ket kinunana iti katulongan: Kitaem daytoy ket makitam ti maudi. Kitaen, naimulak daytoy iti nasayaat a paset ti daga; ket napaut a panawen ti panangtaraonko daytoy, ket sumagmamano laeng a paset ti kayo ti nagbunga iti nasayaat, ket nagbunga ti sabali a paset ti kayo iti balang a bunga; kitaen, kas met kadagiti dadduma ti panagtaraonko kadaytoy a kayo.",
                "26": "Ket napasamak a kinuna ti Apo ti bangkag iti katulongan: Sigpatem dagiti sanga a saan a nasayaat ti bunga, ket ipuruakmo ida iti apuy.",
                "27": "Ngem kitaen, kinuna ti katulongan kenkuana: Arbasanta ida, ken sukayenta, ken taraonanta pay iti napapaut, ta bareng no agbunga daytoy iti nasayaat nga agpaay kenka, tapno maidulinmo para iti sumaruno a panawen.",
                "28": "Ket napasamak a tinaraonan ti Apo ti bangkag ken ti katulongan ti Apo ti bangkag dagiti amin a bunga iti bangkag.",
                "29": "Ket napasamak a napalabas ti naunday a panawen, ket kinuna ti Apo ti bangkag iti katulonganna: Umayka, mapanta iti bangkag, tapno agtrabahota manen iti bangkag. Asipud ta kitaen, umas-asidegen ti panawen, ken umay iti mabiit ti panungpalan; gapuna, nasken nga agidulinak iti bunga para iti sumaruno a panawen, nga agpaay kaniak.",
                "30": "Ket napasamak a napan ti Apo ti bangkag ken ti katulongan iti bangkag; ket immasidegda iti kayo a nasigpat dagiti gagangay a sangana, ken nakaisulbongan dagiti balang a sangana; ket kitaem narnuoyan ti kayo iti amin a kita ti bunga.",
                "31": "Ket napasamak a rinamanan ti Apo ti bangkag ti bunga, ti tunggal kita a maibatay iti kaaduna. Ket kinuna ti Apo ti bangkag: Kitaem, napaut a panawen ti panangtaraonko iti daytoy a kayo, ket adun a bunga ti naidulinko para iti sumaruno a panawen.",
                "32": "Ngem kitaem, adu ti imbungana ita a gundaway, ket awan ti nasayaat. Ket kitaem, adda amin a kita ti saan a nasayaat a bunga; ket awan a pulos ti nagunggonak, iti laksid ti amin a panagtrabahota; ket ita maldaanganak a mapukawkonto daytoy a kayo.",
                "33": "Ket kinuna ti Apo ti bangkag iti katulongan: Ania ti aramidenta iti kayo, tapno mataginayonko manen iti nasayaat a bunga nga agpaay kaniak?",
                "34": "Ket kinuna ti katulongan iti amona: Kitaem, gapu ta insulbongmo dagiti sanga ti balang a kayo ti olibo nataraonanda dagiti ramut, ket nagbiag ken saanda a naungaw; gapuna makitam a nasayaatda pay laeng.",
                "35": "Ket napasamak a kinuna ti Apo ti bangkag iti katulonganna: Awan a pulos ti nagunggonak iti kayo, ket awan met ti magunggonak kadagiti ramut agingga nga agtaudto ti dakes a bunga.",
                "36": "Nupay kasta, ammok a nasayaat dagiti ramut, ket tinaginayonko ida para iti bukodko a panggep; ket gapu iti umdas a kiredda, nagbunga dagitoy, manipud kadagiti balang a sanga, iti nasayaat a bunga.",
                "37": "Ngem kitaen, dimmakkel dagiti sanga ti balang ket rinimbawanda dagiti ramut; ket gapu ta rinimbawan dagiti balang a sanga dagiti ramut nagbunga iti adu a dakes a bunga; ket gapu ta nagbunga iti adu a dakes a bunga makitamon a mangrugin a maungaw; ket saanen a mabayag sa maluom, ket maipuruakton iti apuy, malaksid no mangaramidta iti pamuspusan a mangtaginayon iti daytoy.",
                "38": "Ket napasamak a kinuna ti Apo ti bangkag iti katulonganna: Mapanta iti kababaan a paset ti bangkag, ket kitaenta no nagbunga met dagiti gagangay a sanga iti dakes a bunga.",
                "39": "Ket napasamak a napanda kadagiti kababaan a paset ti bangkag. Ket napasamak a nakitada a nalungsot met ti bunga dagiti gagangay a sanga; wen, ti immuna ken ti maikadua kasta met ti naudi; ket nalungsotda amin.",
                "40": "Ket rinimbawan ti balang a bunga ti naudi dayta paset ti kayo a nagbunga iti nasayaat, agingga a nagango ti sanga ket natay.",
                "41": "Ket napasamak a nagsangit ti Apo ti bangkag, ket kinunana iti katulongan: Ania koma pay ti nasaysayaat nga inaramidko iti bangkagko?",
                "42": "Kitaem, ammok nga iti amin a bunga ti bangkag, malaksid dagitoy, nagbalinda a nalungsot. Ket nagbalin met a nalungsot dagitoy nagbunga idi iti nasayaat; ket ita awanen ti pagmamaayan amin dagiti kayo iti bangkagko malaksid iti pannakapukanda ket maipuruakda iti apuy.",
                "43": "Ket kitaem daytoy a maudi, a nagangon ti sangana, inmulak iti nasayaat a paset ti daga; wen, uray pay dayta a kasayaatan a pilik iti amin a paset ti daga iti bangkagko.",
                "44": "Ket naimatangam met ti panangpukanko dayta a nanglinged iti daytoy a paset ti daga, tapno maimulak daytoy a kayo a kasukatna iti dayta.",
                "45": "Ket naimatangam a nagbunga ti maysa a pasetna iti nasayaat a bunga, ket nagbunga ti maysa a pasetna iti balang a bunga; ket gapu ta saanko sinigpat dagiti sangana ken impuruak ida iti apuy, kitaem, rinimbawanda dagiti nasayaat a sanga agingga a nagango.",
                "46": "Ket ita, kitaen, iti laksid ti pannaripato nga inaramidtayo iti bangkagko, nagbalin a nalungsot dagiti kayo iti las-udna, ket awan ti nasayaat nga imbungana; ket dagitoy ti ninamnamak a taginayonen, tapno adda maidulinko a bungana para iti sumaruno a panawen, a para kaniak. Ngem, kitaen, nagbalinda a kas iti balang a kayo ti olibo, ket awanen ti pategda ngem ti mapukan ken maipuruak iti apuy; ket maldaanganak iti pannakapukawko kadakuada.",
                "47": "Ngem ania koma pay ti nasaysayaat nga inaramidko iti bangkagko? Nagliwayak kadi, ket saanko a tinaraonan? Saan, tinaraonak, ken sinukayko, ken inarbasak, ken ginanaganak; ken inikkak ti abuno; ket nagmalmalem nga inaramatko ti mannakabalin nga imak, ken umas-asidegen ti panungpalan. Ket maldaanganak ta nasken a pukanek amin dagiti kayo iti bangkagko, ket ipuruakko ida iti apuy tapno mapuoranda. Asino dayta a nangdadael iti bangkagko?",
                "48": "Ket napasamak a kinuna ti katulongan iti amona: Saan kadi a ti kinalangpaw ti mulam—saan kadi a rinimbawan dagiti sanga dagiti nasayaat a ramut? Ket gapu ta rinimbawan dagiti sanga dagiti ramut, kitaem, naparpardas ti panagdakkelda ngem iti kinapigsa dagiti ramut, nagbalinda a nabileg. Kitaem, kunak, saan kadi a daytoy ti gapuna a nagbalin a nalungsot dagiti kayo iti bangkagmo?",
                "49": "Ket napasamak a kinuna ti Apo ti bangkag iti katulongan: Intayo pukanen dagiti kayo bangkag ket ipuruaktayo ida iti apuy, tapno saandanto nga ibangen ti daga ti bangkagko, ta naaramidkon ti amin. Ania koma pay ti nasken nga aramidek iti bangkagko?",
                "50": "Ngem, kitaen, kinuna ti katulongan ti Apo ti bangkag: Bay-antayo pay laeng daytoy iti nabaybayag bassit.",
                "51": "Ket kinuna ti Apo: Wen, bay-akto pay iti nabaybayag bassit, ta maldaanganak a makapukaw kadagiti kayo iti bangkagko.",
                "52": "Gapuna, ikkatenta dagiti sanga dagitoy naimulak iti kababaan a paset ti bangkagko, ket isulbongtayo ida iti kayo a naggapuanda; ken sigpatentayo dagidiay sanga a kapaitan iti bungana, ket isulbongtayo kadagiti gagangay a sanga ti kayo a kasukatna.",
                "53": "Ket kastoy ti aramidek tapno saan a maungaw ti kayo, tapno, bareng, mataginayonko dagiti ramut nga agpaay iti panggepko.",
                "54": "Ket, kitaem, sibibiag pay dagiti ramut dagiti gagangay a sanga ti kayo nga inmulak; gapuna, a mabalin a taginayonek para iti panggepko, ikkatek dagiti sanga daytoy a kayo, ket isulbongko kadakuada. Wen, isulbongko kadakuada dagiti sanga ti nagtaudanda a kayo, tapno mataginayonko dagiti ramut para iti bagik, tapno inton naan-anayen ti pigsada bareng agbungadanto ti nasayaat a bunga para kaniak, ket maaddaanak iti pannakapnek iti bunga ti bangkagko.",
                "55": "Ket napasamak nga innalada manipud iti gagangay a kayo a nagbalin a balang, ket insulbongda kadagiti sigud a kayo, a nagbalin met a balang.",
                "56": "Ket innalada met dagiti gagangay a kaykayo a nagbalin a balang, ket insulbongda iti nagtaudanda a kayo.",
                "57": "Ket kinuna ti Apo ti bangkag iti katulongan: Saanmo a sigpaten dagiti balang a sanga kadagiti kayo, malaksid dagiti kapaitan; ket isulbongmo ida a mayannurot iti imbagak.",
                "58": "Ket taraonantayo manen dagiti kayo iti bangkag, ken arbasanta dagiti sangada; ken sigpatenta kadagiti kayo dagiti nagangon a sanga, a nasken a maungaw, ket ipuruakta ida iti apuy.",
                "59": "Ket aramidek daytoy tapno, bareng, pumigsa dagiti ramutda gapu iti kinasayaatda; ken gapu iti panagbaliw dagiti sanga, tapno rimbawan dagiti nasayaat dagiti dakes.",
                "60": "Ket gapu ta nataginayonko dagiti gagangay a sanga ken dagiti ramutda, ken naisulbongko dagiti gagangay a sanga kadagiti naggapuanda a kayo, ken nataginayonko dagiti ramut ti naggapuanda a kayo, tapno, bareng, no agbunga manen dagiti kayo iti bangkagko iti nasayaat a bunga; tapno maragsakanak manen iti bunga iti bangkagko, ken, bareng, aglapusanan ti ragsakko ket mataginayonko dagiti ramut ken dagiti sanga ti umuna a bunga—",
                "61": "Gapuna, mapanka, ket umawagka kadagiti katulongan, tapno makapagtrabahotayo a sireregta iti bangkag, tapno maisaganatayo ti dana, tapno makapabungaak manen iti kas iti gagangay a bunga a nasayaat ken kapatgan iti amin a bunga.",
                "62": "Gapuna, mapantayo ket agtrabahotayo iti amin a kabaelantayo iti daytoy a maudi a gundaway, agsipud ta kitaem asidegen ti panungpalan, ket daytoyen ti maudi a panangarbasko iti bangkagko.",
                "63": "Isulbongyo dagiti sanga; mangrugikayo iti maudi tapno isuda ti umuna, ket iti kasta maudi ti immuna, ket sukayenyo ti aglawlaw dagiti kayo, natangkenan man wenno naganus, ti umuna ken ti maudi; ken ti naudi ken ti umuna, tapno mataraonanda manen amin iti maudi a gundaway.",
                "64": "Gapuna, sukayenyo ida, ken arbasanyo ida, ken ganagananyo manen ida, iti maudi a gundaway, ta asidegen ti panungpalan. Ket no dumakkelto dagitoy maudi a naisulbong, ket agbungada iti kas iti gagangay a bunga, isaganayonto ti pamuspusan, tapno tumuboda.",
                "65": "Ket bayat ti panagtuboda ikkatenyo dagiti sanga a nagbunga iti napait, a mayannurot iti kinasayaatna ken rukod dagitoy; ket saanyonto nga ikkaten a maminpinsan dagiti dakes kadagitoy, amangan a napigsanto unay dagiti ramramut a para iti pannakisulbong, ket maungawto dagiti naisulbong, ket mapukawko dagiti kayo iti bangkagko.",
                "66": "Ta maldaanganak a makapukawkonto dagiti kayo iti bangkagko; gapuna ikkatenyo ngarud dagiti dakes a mayannurot iti nasayaat a panagtubona, tapno agpada ti kinapigsa ti ramut ken iti murdongna, agginga a maparmekto ti nasayaat ti dakes, ket mapukanto ken maipuruak iti apuy ti dakes, tapno saanda maibangen ti bangkagko; ket ngarud ikkatekto dagiti dakes iti bangkagko.",
                "67": "Ket isulbongkonto manen dagiti gagangay a sanga kadagiti gagangay a kayo;",
                "68": "Ket isulbongkonto dagiti sanga ti gagangay a kayo kadagiti gagangay a sanga ti kayo; ket iti kasta pagtitiponekto manen ida, tapno agbungadanto iti gagangay a bunga, ket agkaykaysadanto.",
                "69": "Ket dagiti dakes ket maipuruakto, wen, uray pay iti ruar ti amin a daga iti bangkagko; ta kitaen, ita laengen a maminsan nga arbasak ti bangkagko.",
                "70": "Ket napasamak nga imbaon ti Apo ti bangkag ti katulonganna; ket napan ti katulongan ken inaramidna ti kas iti imbilin kenkuana ti Apo, ket nangitugot iti sabsabali pay a katulongan; ket bassitda.",
                "71": "Ket kinuna kadakuada ti Apo ti bangkag: Mapankayo, ket agtrabahokayo iti bangkag, iti amin a kabaelanyo. Agsipud ta kitaen, daytoy ti maudi a gundaway a taraonakto ti bangkagko; ta mabiiten a mapasamak ti panungpalan, ket nakaparpardas ti idadateng ti panagapit; ket no makipagtrabahokayo kaniak iti amin a kabaelanyo maaddaankayonto iti rag-o iti bunga nga idulinko para iti panawen a dandanin dumteng.",
                "72": "Ket napasamak a napan dagiti katulongan ket nagtrabahoda iti amin a kabaelanda; ket nakipagtrabaho met kadakuada ti Apo ti bangkag; ket tinungpalda amin dagiti bilin ti Apo ti bangkag.",
                "73": "Ket nangrugi manen ti gagangay a bunga iti bangkag; ket nangrugi a timmubo dagiti gagangay a sanga ken napartak unay ti panagtuboda; ket nangrugi a maruros dagiti balang a sanga ket maipuruakda; ket agpada a pinagtalinaedda ti ramut ken murdongna, a maitutop iti kinapigsada.",
                "74": "Ket kasta ti panagtrabahoda, a sireregta, a mayannurot kadagiti bilin ti Apo ti bangkag, agingga a naikkat dagiti dakes iti ruar ti bangkag, ket tinaginayon ti Apo para iti bagina a nagtaud manen ti gagangay a prutas dagiti kayo; ket nagbalinda a kas maysa a bagi; ket agpapada dagiti bunga; ket tinaginayon ti Apo ti bangkag ti gagangay a bunga para iti bagina, a kapatgan kenkuana manipud pay idi punganay.",
                "75": "Ket napasamak nga idi nakita ti Apo ti bangkag a nasayaat ti bungana, ken saanen a rinuker ti bangkagna, inawaganna dagiti katulonganna, ket kinunana kadakuada: Kitaenyo, ta iti daytoy a maudi a gundaway a panangtaraontayo iti bangkagko; ket nakitayo nga inaramidko ti mayannurot iti pagayatak; ket nataginayonko ti gagangay a bunga, a nasayaat daytoy, a kas idi punganay. Ken naparaburanka; agsipud ta naregtakayo a nakipagtrabaho kaniak iti bangkagko, ken tinungpalyo dagiti bilinko, ket naited manen kaniak ti gagangay a bunga, ta saanen a rinuker ti bangkagko, ket naipuruaken dagiti dakes, kitaenyo makipagrag-okayto kaniak gapu iti bunga ti bangkagko.",
                "76": "Agsipud ta kitaen, idulinkonto ti bunga ti bangkagko para iti bagik iti napaut a panawen iti panagsagana ti panagapit, a sipapardas a dumteng; ket tinaraonak ti bangkagko iti maudi a panawen, ken inarbasak, ken sinukayko, ken inikkak ti abunona; gapuna idulinkonto ti bunga para iti bagik, iti napaut a panawen, a mayannurot iti nasaokon.",
                "77": "Ket no dumtengto ti panawen nga addanto manen dakes a bunga iti bangkagko, ummongekto dagiti nasayaat ken dagiti dakes; ket taginayonekto dagiti nasayaat para kaniak, ket ipuruakkonto dagiti dakes iti naituding a lugarna. Ket dumteng ti panawen ken ti panungpalan; ket puorakto ti bangkagko."
            },
            "6": {
                "1": "Ket ita, kitaen, kakabsatko, sipud idi imbagak kadakayo a mangipadtoak, kitaen, daytoy ti padtok—a dagiti bambanag nga insao daytoy a propeta a Zenos, a maipanggep iti balay ti Israel, nga inyarigna ida iti napatanor a kayo ti olibo, sigurado a nasken a mapasamakto.",
                "2": "Ket iti aldaw nga isagsaganana a rugian manen iti maikadua a gundaway a mangpasubli kadagiti taona, isunto ti aldaw, wen, isunton ti maudi a gundaway, a sumurotto dagiti katulongan ti Apo iti bilegna, a mangtaraon ken mangarbas iti bangkagna; ket kalpasan dayta umayto iti mabiit ti panungpalan.",
                "3": "Ket anian ti pannakabendision unay dagiti nagtrabaho a sipapasnek iti bangkagna; ken anian ti pannakailunod dagiti maipuruakto iti lugar a naituding kadakuada! Ket mapuoranto ti lubong.",
                "4": "Ket anian ti kinamanangngaasi ti Dios kadatayo, agsipud ta laglagipenna ti balay ti Israel, dagiti ramut ken dagiti sanga; ket un-unnatenna dagiti imana kadakuada iti agmalem; ket nasukirda ken mannuppiatda a tattao; ngem kas iti kaadunto dagiti saan a mangpatangken kadagiti pusoda ti maisalakanto iti pagarian ti Dios.",
                "5": "Gapuna, patpatgek a kakabsatko, dawatek kadakayo a sipaparbeng a nasken nga agbabawikayo, ket umasidegkayo a sipupudno iti amin a pusoyo, ket kumpetkayo iti Dios a kas iti ikakapetna kadakayo. Ket bayat ti pannakayunnat ti naasi a takiagna kadakayo iti lawag ti aldaw, saanyo koma patangkenen dagiti pusoyo.",
                "6": "Wen, ita nga aldaw, no mangngegyo ti timekna, saanyo a patangkenen dagiti pusoyo; ta apay koma a mataykayo?",
                "7": "Ta kitaen, kalpasan a nataraonankayon babaen iti napintas a balikas ti Dios iti agmalem, mangtedkayonto kadi iti dakes a bunga, ta nasken a mapukankayo ken maipuruak iti apuy?",
                "8": "Kitaen, ilaksidyo kadi dagitoy a balikas? Ilaksidyo kadi ti balbalikas dagiti propeta; ken ilaksidyo kadi amin a balikas a nasaon maipanggep ken ni Cristo, kalpasan ti adu a nagsaon maipanggep kenkuana; ket ilibakyo dagiti naimbag a balikas ni Cristo, ken ti bileg ti Dios, ken ti sagut ti Espiritu Santo, ket lapdanyo ti Nasantuan nga Espiritu, ket laisenyo kadi ti naindaklan a plano ti pannakasubbot, a naaramiden para kadakayo?",
                "9": "Saanyo kadi ammo a no aramidenyo dagitoy a bambanag, a ti bileg ti pannubbot ken panagungar, nga adda ken ni Cristo, iturongnakayto nga agtakder nga addaan bain ken nakaam-ames a basol iti sango ti pangukoman ti Dios?",
                "10": "Ken mayannurot iti bileg ti linteg, ta saan a mailibak ti linteg, nasken a mapankayto iti dayta a dan-aw ti apuy ken asupre, a saan a masebseban ti gil-ayabna, ket agnanayonto nga agpangato ti asukna, ti dan-aw ti apuy ken asupre nga isu ti awan patinggana a panagtutuok.",
                "11": "O ngarud, patpatgek a kakabsatko, agbabawikayo, ket sumrekkayo iti nailet a ruangan, ket ituloyyo ti magna iti dalan nga akikid, agingga a magun-odyo ti agnanayon a biag.",
                "12": "O agmasiribkayo; ania pay ti mabalinko nga ibaga?",
                "13": "Kamaudiananna, agpakadaakon, agingga nga agkikitatayto iti makaay-ayo a pangukoman ti Dios, pangukoman a mangaring iti panunot ti dakes iti nakaam-ames nga amak ken buteng. Amen."
            },
            "7": {
                "1": "Ket ita napasamak a kalpasan ti panaglabas ti sumagmamano a tawen, adda lalaki nga immay kadagiti tattao ni Nephi, nga agnagan iti Sherem.",
                "2": "Ket napasamak a rinugianna ti mangasaba kadagiti tattao, ken mangipakdaar kadakuada nga awan ti Cristo. Ken adu a banag ti inkasabana a nangpaspasablog kadagiti tattao; ket inaramidna daytoy tapno maparmekna ti doktrina ni Cristo.",
                "3": "Ket nagtrabaho a sireregta tapno mayadayona ti puspuso dagiti tattao, iti kasta naallilawna ti adu a puso; ket gapu ta ammona a siak, ni Jacob, addaan iti pammati a dumtengto ni Cristo, nagbirok isuna ti adu a gundaway tapno mabalinna a makipagkita kaniak.",
                "4": "Ket de adal isuna, isu nga addaan isuna iti naan-anay a pannakaammo iti pagsasao dagiti tattao; gapuna, mabalinna nga aramaten ti adu a pasablog, ken nabileg unay a panagsao, a mayannurot iti bileg ti sairo.",
                "5": "Ket addaan isuna iti namnama a baliwana ti pammatik, iti laksid ti adu a paltiing ken dagiti adu a bambanag a nakitakon maipanggep kadagitoy a bambanag; agsipud ta pudno a nakakitaakon kadagiti anghel, ket nagserbida kaniak. Ken kasta met, nangngegkon ti timek ti Apo a makisasao kaniak iti mismo a balikas, iti sumagmamano a gundaway; gapuna, saanak a maisin.",
                "6": "Ket napasamak nga immay kaniak, ket iti kastoy a wagas a nagsao kaniak, a kunana: Kabsat a Jacob, binirbirokkon ti adu a gundaway tapno makisao kenka; agsipud ta nangngegko ken ammok met nga adayon ti nadanonmo, a mangikaskasaba ti aw-awagam iti ebanghelio, wenno ti doktrina ni Cristo.",
                "7": "Ket naallilawmo ti adun kadagitoy a tattao isu a ballikugenda ti pudno a wagas ti Dios, ken saanda a tungpalen ti linteg ni Moises nga isu ti pudno a wagas; ken binaliwanda ti linteg ni Moises iti panagdayaw iti maysa a tao a kunam nga umayto ginasut a tawen manipud ita. Ket ita kitaem, siak, ni Sherem, ipakdaarko kenka a panagtabbaaw daytoy; ta awan ti tao a makaammo iti kakasta a banag; agsipud ta awan ti makaammo kadagitoy a banag, agsipud ta saanna a kabaelan a mangibaga kadagiti banag nga umay. Ket kastoy a wagas ti panangsuppiat kaniak ni Sherem.",
                "8": "Ngem kitaen, imbukbok ti Apo a Dios ti Espirituna iti kaunggak, agingga a nakiburko isuna iti isuamin a balikasna.",
                "9": "Ket kinunak kenkuana: Ilibakmo kadi ti Cristo nga umayto? Ket kinunana: No addaanto iti maysa a Cristo, saankonto ilibak isuna; ngem ammok nga awan ti Cristo, uray man idi, wenno uray kaano man.",
                "10": "Ket kinunak kenkuana: Mamatika kadi iti nasantuan a kasuratan? Ket kinunana, Wen.",
                "11": "Ket kinunak kenkuana: Saanmo ngarud maawatan ida; agsipud ta pundo nga ipaneknekda ni Cristo. Kitaem, kunak kenka nga awan kadagiti propeta ti nangisurat, wenno nangipadto, malaksid no nagsaoda ti maipanggep iti daytoy a Cristo.",
                "12": "Ket saan laeng a daytoy—naipakitan kaniak, ta nangngeg ken nakitakon; ken kasta met a naipakitan kaniak babaen ti bileg ti Espiritu Santo; gapuna, ammok a no awanto ti naaramid a pannubbot ti sangkataoan ket mapukaw.",
                "13": "Ket napasamak a kinunana kaniak: Mangipakitaka kaniak iti tanda babaen iti bileg ti Espiritu Santo, ta adu ti ammom kadaytoy.",
                "14": "Ket kinunak kenkuana: Asinoak a mangsulisog iti Dios a mangipakita kenka iti tanda iti banag nga ammom a pudno? Ngem ilibakmonto daytoy, gapu ta adda kenka ti sairo. Nupay kasta, saan a ti pagayatak ti matungpal; ngem no saplitennaka ti Dios, dayta koma ti agbalin a tanda para kenka nga adda bilegna, iti langit ken iti daga; kasta met, a dumtengto ni Cristo. Ket ti pagayatam, O Apo, ti maaramid, saan a ti pagayatak.",
                "15": "Ket napasamak nga idi siak, ni Jacob, naisaokon dagitoy a balikas, nagtignay kenkuana ti bileg ti Apo, uray la a nadalupo iti daga. Ket napasamak a nataraonan isuna iti las-ud ti adu nga aldaw.",
                "16": "Ket napasamak a kinunana kadagiti tattao: Agtitiponkayo amin inton bigat, gapu ta matayakto; gapuna, kalikagumak a kasarita amin dagiti tattao sakbay a matayak.",
                "17": "Ket napasamak a nagtitipon ti ummong iti kabigatanna; ket nagsao kadakuada a silalawag ket imbabawina dagiti banag nga insurona kadakuada, ken impudnona ni Cristo, ken ti bileg ti Espiritu Santo, ken dagiti agserserbi nga anghel.",
                "18": "Ket silalawag a nagsao kadakuada, a naallilaw babaen iti bileg ti sairo. Ket insaona ti maipapan iti impierno, ken ti agnanayon, ken ti awan patinggana a pannakadusa.",
                "19": "Ket kinunana: Mabutengak ta amangan ta nakaaramidak iti saan a mapakawan a basol, ta nagulbodak iti Dios; ta inlibakko ni Cristo, ket imbagak a mamatiak iti nasantuan a kasuratan; ken agpayso a paneknekanda isuna. Ket gapu ta nagulbodak iti Dios mabutengak la unay ta amangan a ti kasok ket nakaam-amakto; ngem agpudnoak iti Dios.",
                "20": "Ket napasamak nga idi naibagana dagitoy a balikas saanen a makasao, ket insukona ti biagna.",
                "21": "Ket idi mapaneknekan ti ummong ti panangisaona kadagitoy a banag kasla la a dandani a matay isuna, nasdaawda unay; ket iti kasta immay kadakuada ti bileg ti Dios, ket naparmekda ket nadalupoda iti daga.",
                "22": "Ita, makaay-ayo kaniak daytoy a banag, siak a ni Jacob, ta kiniddawko iti Amak nga adda iti langit; ta dinengngegna ti ararawko ken sinungbatanna ti kararagko.",
                "23": "Ket napasamak a naisubli manen ti kappia ken ti ayat ti Dios kadagiti tattao; ket sinukisokda ti nasantuan a kasuratan, ket saandan a dinengngeg dagiti balikas daytoy dakes a tao.",
                "24": "Ket napasamak nga adu a wagas ti naaramid tapno maala ken maisubli dagiti Lamanita iti pannakaammo iti kinapudno; ngem awan ti nagmamaayanna, agsipud ta pagragsakanda dagiti gubat ken panagayus ti dara, ket awan ti inggana ti gurada maibusor kadakami, a kakabsatda. Ket inkagumaanda babaen kadagiti armasda nga itultuloy a dadaelendakami.",
                "25": "Gapuna, Nagsarikedked dagiti tattao ni Nephi a maibusor kadakuada babaen iti panagaramatda kadagiti armasda, ken babaen iti amin a bilegda, nga agtalekda iti Dios ken pamuon ti pannakaisalakanda; gapuna, nagbalinda pay laeng, a dagiti konkistador kadagiti kabusorda.",
                "26": "Ket napasamak a siak, ni Jacob, lumaklakayakon; ket agsipud ta naisurat iti kasuratan dagitoy a tattao kadagiti sabali a pinanid ni Nephi, gapuna, gibusakon daytoy a kasuratan, ipakdaarko a naisuratkon a mayannurot iti kasayaatan a pannakaammok, babaen iti panagkunak a limmabas ti panawen kadakami, ket kasta met a limmabas dagiti biagmi a kas man la tagtagainep para kadakami, dakami a naliday ken naulimek a tattao, managallaalla, napatalaw manipud iti Jerusalem, nayanak iti panagrigrigat, adda iti langalang, ken kinagurgura dagiti kakabsatmi, a pakaigapuan dagiti gubgubat ken panagsusupanget; gapuna, pinagladingitanmi iti naan-anay a panagbiagmi.",
                "27": "Ket siak, ni Jacob, nakitak nga asidegen ti ipapanko iti tanemko; gapuna, kinunak iti lalaki nga anakko a ni Enos: Alaem dagitoy a pinanid. Ket imbagak kenkuana dagiti bambanag nga imbilin kaniak ti lalaki a kabsatko a ni Nephi, ket inkarina a tungpalenna dagiti bilin. Ket inggibusko ti panagsuratko kadagitoy a pinanid, a babassit ti naisuratna; ket agpakadaakon iti agbasbasa, a mangnamnama nga adunto kadagiti kakabsatko ti makabasa kadagiti balikasko. Kakabsat, agpakadakon."
            }
        }
    },
    "enos": {
        "meta": {
            "slug": "enos",
            "name": "Ti Libro ni Enos",
            "chapterWord": "Kapitulo"
        },
        "chapters": {
            "1": {
                "1": "Kitaen, napasamak a siak, ni Enos, siaammoak a nalinteg a tao ti amak—gapu ta insuronak iti pagsasaona, ket kasta met ti pannaripato ken pammagbaga ti Apo—ket maidaydayaw koma ti nagan ti Diosko gapu iti daytoy—",
                "2": "Ket ibagakto kadakayo ti pannakigubalko iti immatang ti Dios, sakbay a naawatko ti pammakawan dagiti basbasolko.",
                "3": "Kitaen, napanak naganup kadagiti atap nga ayup kadagiti kabakiran; ket dagiti balikas a masansan a mangngegko iti amak maipapan iti agnanayon a biag, ken ti rag-o dagiti santo, immukuok iti kaunggan ti pusok.",
                "4": "Ken ti karuruak ket nabisinan; ket nagparintumengak iti immatang ti Namarsua kaniak, ket immararawak kenkuana iti napasnek a panagkararag ken panagpakaasi iti bukodko a kararua; ket iti unos ti aldaw immararawak kenkuana; wen, ket idi dimteng ti rabii ipukpukkawko pay laeng ti timekko tapno dumanon iti langit.",
                "5": "Ket adda immay a timek kaniak, a kinunana: Enos, napakawanen dagiti basbasolmo, ket mabendisionankanto.",
                "6": "Ket siak, ni Enos, ammok a saan a mabalin nga agulbod ti Dios; gapuna, napukaw ti manidsidir a basolko.",
                "7": "Ket kinunak: Kasano a naaramid daytoy, Apo?",
                "8": "Ket kinunana kaniak; Gapu iti pammatim ken ni Cristo, a saanmo pay nangngegan ken nakita idi. Ket adu a tawen ti aglabas sakbay nga iparangarangnanto ti bagina iti lasag; gapuna, mapanka, ta ti pammatim ti nangaramid ti pannakagugormo.",
                "9": "Ita, napasamak nga idi nangngegko dagitoy a balikas nangrugi a nariknak ti tarigagay nga agpaay iti pagimbagan dagiti kabsatko, dagiti Nephita; gapuna, imbukbukko ti sibubukel a kararuak iti Dios para kadakuada.",
                "10": "Ket bayat ti yaasugko iti espiritu, kitaen, immay manen iti panunotko ti timek ti Apo, a kinunana: Sarungkarakto dagiti kakabsatmo a mayannurot iti kinaregtada a mangtungpal kadagiti bilbilinko. Intedko kadakuada daytoy a daga, ket nasantuan daytoy a daga; ket saanko nga ilunod malaksid laeng no gapu iti kinadakes; gapuna, sarungkarakto dagiti kakabsatmo a kas iti naibagak; ket itennagko dagiti panagsalungasingda nga addaan iti ladingit kadagiti uloda.",
                "11": "Ket kalpasanna, siak, ni Enos, nangngegak dagitoy a balikas, timmibker ti pammatik iti Apo; ket nagkararagak kenkuana iti napaut a panagyasug para kadagiti kakabsatko, dagiti Lamanita.",
                "12": "Ket napasamak a kalpasan ti panagkararag ken panagbannogko iti amin a kinaregta, kinuna kaniak ti Apo: Itedkonto kenka kas mayannurot kadagiti tarigagaymo, gapu iti pammatim.",
                "13": "Ket ita kitaen, daytoy ti tarigagay a tinarigagayak kenkuana—a no mabalin koma, a dagiti tattaok, dagiti Nephita, no man agsalungasingda, ken no iti uray aniaman a wagas a madadaelda, ket saan koma a madadael dagiti Lamanita, a taginayonen koma ti Apo a Dios ti kasuratan dagiti tattaok, dagiti Nephita; uray pay babaen iti bileg ti nasantuan a takiagna, ta maidanonto koma iti masakbayan nga aldaw kadagiti Lamanita, ta, nalabit, mabalin a maidanonda iti pannakaisalakan—",
                "14": "Agsipud ta iti agdama awan nagbanaganna dagiti panangyasugmi iti pannakaisubli kadakuada ti pudno a pammati. Ket insapatada iti gurada, a no mabalin, dadaelendakami ken dagiti kasuratanmi, ken kasta met amin a kaugalian dagiti ammami.",
                "15": "Gapuna, iti pannakaammok a kabaelan a mataginayon ti Apo a Dios dagiti kasuratanmi, nagtultuloy a nagpakpakaasiak kenkuana, ta kinunana kaniak: Aniaman a banag a dawatemto nga addaan iti pammati, panamati a maawatmonto babaen iti nagan ni Cristo, maawatmonto.",
                "16": "Ket addaanak iti pammati, ket impakaasik iti Dios a taginayonenna koma dagiti kasuratan; ket intulagna kaniak nga isunto ti mangidanon kadagitoy kadagiti Lamanita inton panawen nga ikeddengna.",
                "17": "Ket siak, ni Enos, ammok a mapasamakto a mayannurot iti katulagan nga inaramidna; gapuna a nagtalna ti kararuak.",
                "18": "Ket kinuna kaniak ti Apo: Kiniddaw met kaniak dagiti ammayo daytoy a banag; ket mapasamakto kadakuada a mayannurot iti pammatida; gapu ta mayarig ti pammatim ti pammatida.",
                "19": "Ket napasamak a siak, ni Enos, napanak kadagiti tattao ni Nephi, nga agipadpadto kadagiti bambanag nga umay, ken mangipaneknek kadagiti bambanag a nangngegko ken naimatangak.",
                "20": "Ket paneknekak a pudno a nagregta dagiti tattao ni Nephi nga isubli dagiti Lamanita iti pudno a pammati iti Dios. Ngem dagiti bannogmi ket awan ti nagbanaganna; sititibker ti gurada, ket inturayanda iti dakes a nakaisigudanda ket nagbalinda a naatap, ken narungsot, ken mammapatay a tattao, napnuan iti panagdaydayaw kadagiti didiosen ken kinarugit; agbibiag kadagiti atap nga ayup; agnanaed kadagiti tolda, ken agalla-allada iti langalang a nakabarikes iti lalat ken nakiskisan dagiti uloda; ket paglainganda ti bai, ken iti kampilan, ken iti wasay. Ket adu kadakuada ti awan ti kinkinnan malaksid iti saan a naluto a karne; ket kanayonda nga ikalikagum ti mangdadael kadakami.",
                "21": "Ket napasamak a sinukay dagiti tattao ni Nephi ti daga, ket nagpatanorda iti amin a kita ti bukel, ken bunga, ken pangen ti ayup, ken pangen ti amin a kita ti baka, ken kalding, ken naatap a kalding, ken adu pay a kabalio.",
                "22": "Ket nakaad-adu a propeta ti adda kadakami. Ket nasukir nga umili dagiti tattao, narigatda a makaaw-awat.",
                "23": "Ket awan ti adda sadiay malaksid ti kinasabrak, panangikasaba ken panangipadto iti gubgubat, panagririri, ken pannakadadael, ken kanayon a panangipalagip kadakuada iti patay, ken ti pagpatinggaan ti agnanayon, ken ti panangukom ken pannakabalin ti Dios, ken amin dagitoy a bambanag—ganaygayen ida a kanayon tapno agtalinaedda iti panagbuteng iti Apo. Kunak nga awan ti nagkurangan dagitoy a bambanag, ta nakalawlawag unay a pannarita, ti manglapped kadakuada nga agturong iti napardas a pannakadadael. Ket isuratko ti maipapan kadakuada iti kastoy a wagas.",
                "24": "Ket naimatangak ti gubgubat dagiti Nephita ken Lamanita iti panaglabas dagiti aldawko.",
                "25": "Ket napasamak a lumaklakayakon, ket napalabas ti sangagasut ken pitopulo ket siam a tawen manipud iti panawen nga ipapanaw ti amami a ni Lehi iti Jerusalem.",
                "26": "Ket nakitak a nasken a mapanakton iti tanem iti mabiit, a naaramid babaen ti bileg ti Dios ta nasken a mangasaba ken mangipadtoak kadagitoy a tao, ken ipakdaar ti balikas a mayannurot iti kinapudno nga adda ken ni Cristo. Ket inwaragawagko ti amin nga aldawko daytoy, ket nagrag-oak iti daytoy a nalablabes pay ngem iti lubong.",
                "27": "Ket mapanakton iti lugar a paginanaak, a yan ti Mannubbotko; gapu ta ammok nga aginanaakto kenkuana. Ket agrag-oakto iti aldaw nga itdenna iti bagi a matay ti saanen nga ipapatay, ken agtakderakto iti sangona; ket makitakto a siraragsak ti rupana, ket kunananto kaniak: Umayka kaniak, sika a nagasat, adda lugar a naisagana nga agpaay kenka kadagiti mansion ti Amak. Amen."
            }
        }
    },
    "jarom": {
        "meta": {
            "slug": "jarom",
            "name": "Ti Libro ni Jarom",
            "chapterWord": "Kapitulo"
        },
        "chapters": {
            "1": {
                "1": "Ita kitaen, siak, ni Jarom, isuratko ti sumagmamano a balikas a mayannurot iti bilin ti amak, a ni Enos, tapno ti kapupuonantayo ket mabalin a makupikopan.",
                "2": "Ket agsipud ta dagitoy a pinanid ket babassit, ken agsipud ta naisurat dagitoy a bambanag gapu iti panggep a pagimbagan dagiti kakabsatmi a Lamanita, gapuna, nasken laeng nga ababa ti isuratko; ngem saankonto nga isurat dagiti bambanag a maipanggep iti panagipadtok, wenno ti panagipaltiingko. Agsipud ta ania koma pay ti isuratko a naisurat metten dagiti amak? Ta saanda kadi impalgak ti plano ti pannakaisalakan? Kunak kadakayo, Wen; ket umdasen kaniak daytoy.",
                "3": "Kitaen, kasapulan nga adu unay ti maaramid kadagitoy a tattao, gapu iti kinatangken ti panagpuspusoda, ken ti kinatuleng dagiti lapayagda, ken ti kinabulsek dagiti pampanunotda, ken ti kinasikkil dagiti tengtengngedda; nupay kasta, naasi unay ti Dios kadakuada, ket saanna pay ida dinadael iti rabaw ti daga.",
                "4": "Ket adu kadatayo ti addaan iti adu a paltiing, ta saanda amin a nasukir. Ket kas iti kaadu ti saan a nasukir ken addaan iti pammati, addaan iti pannakikadua iti Nasantuan nga Espiritu, a mangipasimudaag kadagiti annak ti tattao, a mayannurot iti pammatida.",
                "5": "Ket ita, kitaen, naglabas ti dua gasut a tawen, ket pimmigsa dagiti tattao ni Nephi iti daga. Inkalikagumda ti agtungpal iti paglintegan ni Moises ken inaramidda ti aldaw ti Apo a nasantuan. Ket saanda nagbassawang; wenno nagtabbaaw. Ket kasta unay ti kinaiget dagiti paglintegan iti daga.",
                "6": "Ket naiwaraswarasda iti kaaduan iti rabaw ti daga, kasta met dagiti Lamanita. Ket ad-aduda unay ngem dagiti Nephita; ket pagaayatda ti mamapatay ken uminum iti dara dagiti atap nga ayup.",
                "7": "Ket napasamak a namin-adu a daras nga immayda a maibusor kadakami, dakami a Nephita, tapno makigubat. Ngem maingel a lallaki dagiti ari ken pangulomi iti pammati iti Apo; ket insuroda dagiti tattao iti wagas ti Apo; gapuna, nabaelanmi dagiti Lamanita ket napapanawmi ida kadagiti kukuami a dagdaga, ket rinugianmi a sinarekedkedan dagiti siudadmi, wenno aniaman a lugar a tawidmi.",
                "8": "Ket kasta unay ti panagadumi, ket nagwaraskami iti rabaw ti daga, ket bimmaknangkami iti kasta unay iti balitok, ken iti pirak, ken kadagiti napateg a bambanag, ken iti pulido a panagaramid iti muebles a kayo, kadagiti pasdek, ken iti makmakina, kasta met iti landok ken kobre, ken bronse ken landok, agaramid iti ania man a kita ti alikamen iti ania man a kita a magsukay iti daga, ken kadagiti armas iti gubat—wen, dagiti natadem ken natirad a pana, ken kampilan, ken gayang, ken pika, ken iti amin a panagsagsagana para iti gubat.",
                "9": "Ket iti kasta a panagsagana a mangsabat kadagiti Lamanita, saanda a nagballigi a maibusor kadakami. Ngem napaneknekan ti balikas ti Apo, nga insaona kadagiti ammami, a kinunana a: No la ket tungtungpalenyo dagiti bilinko rumang-aykayo iti daga.",
                "10": "Ket napasamak a binallaagan dagiti propeta ti Apo dagiti tattao ni Nephi, a mayannurot iti balikas ti Dios, a no saanda agtungpal kadagiti bilin, ngem ketdi sumalungasingsa, nasken a madadaeldanto manipud iti rabaw ti daga.",
                "11": "Gapuna, dagiti propeta, ken dagiti saserdote, ken dagiti mannursuro, naggunayda a sireregta, guyugoyenda nga addaan iti naunday a panagitured kadagiti tattao tapno rumegta; insuroda ti linteg ni Moises, ken ti panggep a pannakaitedna; innalukoyna ida a mangnamnama iti Mesias, ken mamatida kenkuana nga umay a kasla dimtengen. Ket kastoy a wagas ti panangisuroda kadakuada.",
                "12": "Ket napasamak nga iti panangaramidda kadagitoy nailiklikda ida iti pannakadadael iti rabaw ti daga; ta nagtudok ti puspusoda iti balikas, ket agtultuloy a mangganaygay kadakuada nga agbabawi.",
                "13": "Ket napasamak a limmabas ti dua gasut ken tallopulo ket walo a tawen—a maibatay kadagiti gubgubat, ken panagsusupanget, ken panagsinnuppiat, iti uneg ti adu a panawen.",
                "14": "Ket siak, ni Jarom, saanakon nga agsurat pay, agsipud ta babassit dagiti pinanid. Ngem, kakabsatko, mabalinyo a kitaen dagiti sabali pay a pinanid ni Nephi; ta kitaenyo, naikitikit kadakuada dagiti pakasaritaan ti gubgubatmi, a mayannurot iti sursurat dagiti ari, wenno dagiti natudingan a mangisurat.",
                "15": "Ket yawatko dagitoy a pinanid ken ni anakko a ni Omni, tapno maitalimengda a mayannurot kadagiti bilin dagiti amak."
            }
        }
    },
    "omni": {
        "meta": {
            "slug": "omni",
            "name": "Ti Libro ni Omni",
            "chapterWord": "Kapitulo"
        },
        "chapters": {
            "1": {
                "1": "Kitaen, napasamak a siak, ni Omni, babaen ti pammilin ti amak, ni Jarom, a nasken nga agsuratak kadagitoy a pinanid, tapno mataginayon ti kapupuonmi—",
                "2": "Gapuna, kadagiti aldawko, kayatko a maammuanyo a namin-adu a nakirangetak babaen ti espada tapno mataginayonko dagiti tattaok, dagiti Nephita, tapno saanda masakup dagiti kabusorda, dagiti Lamanita. Ngem kitaen, maysaak met a dakes a tao, ket saanko a sinalimetmetan dagiti alagaden ken bilbilin ti Apo a rumbeng nga inaramidko.",
                "3": "Ket napasamak a dua gasut ken pitopulo ket innem a tawen ti limmabas, ket naaddaankami iti adu a panawen ti kappia; ken naaddaankami iti adu a panawen ti nakaro a gubat ken panangpapatay. Wen, ket iti kamaudiananna, dua gasut ken walopulo ket dua a tawen ti limmabas, ket intalimengko dagitoy a pinanid a mayannurot kadagiti bilin dagiti ammak; ket intalekko ida iti anakko a ni Amaron. Ket igibuskon.",
                "4": "Ket ita siak, ni Amaron, isuratko dagiti banag a kayatko nga isurat, nga ababa laeng, iti libro ti amak.",
                "5": "Kitaen, napasamak a tallo gasut ken duapulo a tawen ti limmabas, ket dagiti nadadangkes a kameng dagiti Nephita ket nadadael.",
                "6": "Ta saan nga ipalubos ti Apo, kalpasan ti panangipanawna kadakuada iti ruar ti daga ti Jerusalem ket sinaluadan ken inliklikna ida a matnag kadagiti ima dagiti kabusorda, wen, saanna ipalubos a saan a napaneknekan dagiti balikas, nga imbaga dagiti amatayo, a kinunana a: No saankayo agtungpal kadagiti bilinko saankayo a rumang-ay iti daga.",
                "7": "Gapuna, sinarungkaran ida ti Apo iti nakaro a panangukom; nupay kasta, inlisina dagiti nalinteg tapno saanda a maungaw, ngem insalakanna ida tapno saanda masakup dagiti kabusorda.",
                "8": "Ket napasamak nga inyawatko dagiti pinanid iti lalaki a kabsatko a ni Chemish.",
                "9": "Ita siak, ni Chemish, isuratko ti sumagmamano nga isuratko, iti isu met laeng a libro ti lalaki a kabsatko; ta kitaen, nakitak ti naudi nga insuratna, nga insuratna iti bukodna nga ima; ket insuratna iti aldaw nga inyawatna kaniak. Ket kastoy a wagas ti panangisuratmi kadagiti kasuratan, ta mayannurot daytoy kadagiti bilin dagiti ammami. Ket igibuskon.",
                "10": "Kitaen, siak, ni Abinadom, ti lalaki nga anak ni Chemish. Kitaen, napasamak a nakitak ti adu a gubgubat ken panagsusupanget dagiti tattaok, dagiti Nephita, ken dagiti Lamanita; ket siak, babaen iti panagaramatko ti espadak, adu ti napapatayko kadagiti Lamanita iti panangsalaknibko kadagiti kakabsatko.",
                "11": "Ket kitaen, naikitikit ti kasuratan dagitoy a tattao kadagiti pinanid nga adda kadagiti ari, a mayannurot kadagiti kaputotan; ket awan ti ammok a paltiing malaksid iti naisuraten, wenno pammadto; gapuna, umdasen ti naisurat. Ket igibuskon",
                "12": "Kitaen, siak ni Amaleki, ti lalaki nga anak ni Abinadom. Kitaen, ibagak kadakayo ti maipanggep ken ni Mosiah, a naisaad nga ari iti daga ti Zarahemla; ta kitaen, gapu ta isu ti binallaagan ti Apo nga aglibas iti daga ti Nephi, ken kas ti kaadu kadagit sumurot kenkuana iti timek ti Apo ti kaadu ti nasken a pumanaw iti daga, ket mapanda iti langalang—",
                "13": "Ket napasamak nga inaramidna iti mayannurot iti imbilin kenkuana ti Apo. Ket pimmanawda iti daga iti papanda iti langalang, iti kas iti kaadu ti dimngeg iti timek ti Apo; ket naiturongda babaen ti adu a panangasaba ken pammadto. Ket nagtultuloy ti pamalbalakad kaniada babaen iti balikas ti Dios; ket naiturongda babaen ti bileg ti imana, iti langalang agingga a nakadanonda iti daga a maawagan iti daga ti Zarahemla.",
                "14": "Ket natakuatanda dagiti tattao, a maawagan iti tao ti Zarahemla. Ita, adda dakkel a panagrag-o dagiti tattao ni Zarahemla; kasta met a kasta unay ti panagrag-o ni Zarahemla, gapu ta imbaon ti Apo dagiti tattao ni Mosiah a nangisangpet kadagiti pinanid a gambang a naglaon kadagiti kasuratan dagiti Hudio.",
                "15": "Kitaen, napasamak a natakuatan ni Mosiah a naggapu dagiti tattao ni Zarahemla iti Jerusalem iti panawen a ni Sedekias, ti ari ti Juda, naitalaw a balud iti Babilonia.",
                "16": "Ket nagdaliasatda iti langalang, ket inturong ida ti ima ti Apo a bumallasiw iti taaw, nga agturong iti daga a nakatakuatan ni Mosiah kadakuada; ket nagindegdan idiay manipud idi.",
                "17": "Ket iti panawen a pannakatakuat ni Mosiah kadakuada, immadudan a kasta unay. Nupay kasta, namin-adu a naggugubatda ken nakaro ti panagsusupangetda, ket pasaray a nasugatan ken natayda babaen ti espada; ket nabalbaliwan ti pagsasaoda; ket awan ti intugotda a kasuratan; ket inlibakda ti kaadda ti Namarsuada; ket ni Mosiah, wenno dagiti tattao ni Mosiah, saanda maawatanda ida.",
                "18": "Ngem napasamak nga imbilin ni Mosiah a maisuro kadakuada ti pagsasaona. Ket napasamak a kalpasan ti pannakaisuro kadakuada ti pagsasao ni Mosiah, inted ni Zarahemla ti kapupuon dagiti ammana, kas mayannurot iti pannakalagipna; ket naisuratda, ngem saan a kadagitoy a pinanid.",
                "19": "Ket napasamak a nagkaykaysa dagiti tattao ni Zarahemla, ken ni Mosiah; ket nadutokan ni Mosiah nga arida.",
                "20": "Ket napasamak kadagidi aldaw ni Mosiah, nga addaan ti naiyeg kenkuana a dakkel a bato a nakitikitan; ket impatarusna dagiti naikitikit babaen ti sagut ken bileg ti Dios.",
                "21": "Ket naglaon ti pakaammuan ti maysa a Coriantumr, ken ti pannakapapatay dagiti taona. Ket natakuatan dagiti tattao ni Zarahemla ni Coriantumr; ket nakipagnaed kadakuada iti uneg ti siam a bulan.",
                "22": "Inagapadna met ti sumagmamano a balikas maipanggep kadagiti ammana. Ket naggapu dagiti immuna a nagannakna manipud iti torre, iti panawen a tinikaw ti Apo ti pagsasao dagiti tattao; ket naipataw kadakuada ti kinaiget ti Apo a mayannurot kadagiti panangukomna, a nainkalintegan; ket naiwarawara ti tultulangda iti daga nga agpaamianan.",
                "23": "Kitaen, siak, ni Amaleki, nayanakak kadagidi aldaw ni Mosiah; ket nagbiagak a makita iti ipapatayna; ket agturay ni Benjamin, ti lalaki nga anakna, a sukatna.",
                "24": "Ket kitaen, naimatangak, kadagidi panagbiag ni ari Benjamin, ti nakaro a gubat ken adu a panangpapatay iti nagbaetan dagiti Nephita ken dagiti Lamanita. Ngem kiaten, nagun-od dagiti Nephit ti dakdakkel a gundaway a maibusor kadakuada; wen, uray la a napasanud ida ni ari Benjamin manipud iti daga ti Zarahemla.",
                "25": "Ket napasamak a nangrugin a lumakayak; ket, gapu ta awan ti putotko, ken ammok a nalinteg a tao ni ari Benjamin iti imatang ti Apo, gapuna, iyawatkonto kenkuana dagitoy a pinanid, gutugotek dagiti tattao nga umay iti Dios, ti Nasantuan ti Israel, ken mamati iti pammadto, ken kadagiti paltiing, ken iti panagaywan dagiti anghel, ken iti sagut dagiti panagsao, ken iti sagut a mangipatarus kadagiti pagsasao, ken iti amin a bambanag a nasayaat; ta awan ti nasayaat a saan a nagtaud manipud iti Apo: ken ta dayta a dakes nagtaud manipud iti sairo.",
                "26": "Ket ita, patpatgek a kakabsatko, kayatko nga umaykayo ken ni Cristo, ti Nasantuan ti Israel, ket makiranudkayo iti panangisalakanna, ken ti bileg ti pannubbotna. Wen, umaykayo kenkuana, ket idatonyo ti sibubukel a kararuayo a kas daton kenkuana, ken ituloyyo ti agayuno ken agkararag, ken agibturkayo agingga iti panungpalan; ket maisalakankayo agingga nga adda ti Apo.",
                "27": "Ket ita maisaok man bassit iti maipanggep ti sumagmamano a bilang a napan iti langalang tapno agsubli iti daga a Nephi; ta adda dakkel a bilang a napnuan iti tarigagay a tagikuaen ti daga a tawidda.",
                "28": "Gapuna, napanda iti langalang. Ket ti panguloda gapu ta napigsa ken maingel a tao, ken nasukir a tao, gapuna pinagsusupangetna ida; ket isuda amin ket napapatay, malaksid ti limapulo, iti langalang, ket nagsublida manen iti daga a Zarahemla.",
                "29": "Ket napasamak a nangikuyogda pay iti sabsabali iti dakkel a bilang, ket nagdaliasatda manen iti langalang.",
                "30": "Ket siak, ni Amaleki, adda kabsatko a lalaki, a simmurot met kadakuada; ket awanen ti ammok maipapan kadakuada manipud idi. Ket dandaniakon agidda iti tanemko; ken dagitoy a pinanid ket napnon. Ket igibuskon ti panagsaok."
            }
        }
    },
    "w-of-m": {
        "meta": {
            "slug": "w-of-m",
            "name": "Dagiti Balikas ni Mormon",
            "chapterWord": "Kapitulo"
        },
        "chapters": {
            "1": {
                "1": "Ket ita siak, ni Mormon, gapu ta dandanin yawatko ti kasuratan nga ar-aramidek kadagiti ima ti anakko a ni Moroni, kitaen naimatangak ti dandani amin a pannakadadael dagiti tattaok, dagiti Nephita.",
                "2": "Ket adu a ginasut a tawen kalpasan ti yaay ni Cristo nga iyawatko dagitoy a kasuratan kadagiti ima iti anakko a lalaki; ket pagarupek a maimatangannanto ti intero a pannakadadael dagiti tattaok. Ngem ipaay koma ti Dios a malasatanna pannakadadaelda, tapno maisuratna a sangkabassit ti maipanggep kadakuada, ken sangkabassit ti maipanggep ken ni Cristo, ta bareng no pakairanudandanto iti masungad nga aldaw.",
                "3": "Ket ita, agsaoak a sangkabassit ti maipanggep iti naisuratkon; ta kalpasan ti panangyababak kadagiti pinanid ni Nephi, agingga iti panagturay daytoy nga ari a Benjamin, a nasao ni Amaleki, sinukimatko dagiti kasuratan a naipaima kaniak, ket natakuatak dagitoy a pinanid, a naglaon iti bassit a pakaammuan kadagiti propeta, manipud ken ni Jacob agingga iti panagturay daytoy nga ari a Benjamin, kasta met ti adu a balikas ni Nephi.",
                "4": "Ket naay-ayoak kadagiti balikas a nailanad kadagitoy a pinanid, gapu kadagiti padto iti yaay ni Cristo; ken ti pannakaammo dagiti ammak nga adun kadagitoy ti natungpal; wen, ket ammok met a kas iti kaadu ti naipadto maipanggep kadakami agingga ita nga aldaw ti natungpalen, ket pudno a mapasamakto ti kas kaadu pay iti masanguanan nga aldaw—",
                "5": "Gapuna, pinilik dagitoy a bambanag, a mangileppas ti kasuratak kadagitoy, ta adawek ti nabati iti kasuratak manipud kadagiti pinanid ni Nephi; ket saanko a maisurat ti apagkasangagasut a paset dagiti bambanag dagiti tattaok.",
                "6": "Ngem kitaen, alaekto dagitoy a pinanid, a naglaon kadagitoy a pammadto ken pammaltiing, ket itiponko ida iti nabati iti kasuratak, agsipud isuda ti kasayaatan para kaniak; ken ammok a kasayaatanto kadagiti kakabsatko.",
                "7": "Ket aramidek daytoy iti nainsiriban a panggep; ta kasta ti nayarasaas kaniak, kas mayannurot kadagiti aramid ti Espiritu ti Apo nga adda kaniak. Ket ita, saanko nga ammo amin a bambanag; ngem ammo ti Apo ti amin a bambanag a dumtengto; gapuna, iturongnak nga aramidek ti mayannurot iti pagayatanna.",
                "8": "Ket maipanggep kadagiti kakabsatko ti kararagko iti Dios, tapno maammuanda manen ti Dios, wen, ti pannubbot ni Cristo; tapno agbalinda manen a makaay-ayo a tattao.",
                "9": "Ket ita siak, ni Mormon, intuloyko nga ileppas ti kasuratak, nga inadawko kadagiti pinanid ni Nephi; ket inaramidko a mayannurot iti pannakaammo ken pannakaawat nga inted kaniak ti Dios.",
                "10": "Gapuna, napasamak a kalpasan ti panangyawat ni Amaleki kadagitoy a pinanid ken ni ari Benjamin, innala ken intiponna ida kadagiti sabali a pinanid, a naglaon kadagiti kasuratan nga impaima dagiti ari, kadagiti nagsasaruno a kaputotan agingga kadagiti aldaw ni ari Benjamin.",
                "11": "Ket naipaimada manipud ken ni ari Benjamin, iti nagsasaruno a kaputotan agingga a nakadanonda kadagiti imak. Ket siak, ni Mormon, ikararagko iti Dios a mataginayonda manipud ita. Ket ammok a mataginayondanto; agsipud ta adu dagiti naindaklan a bambanag a naisurat kadakuada, ta manipud kadagitoy a makednganto dagiti tattaok ken dagiti kakabsatda iti naindaklan ken maudi nga aldaw, a mayannurot iti naisurat a balikas ti Dios.",
                "12": "Ket ita, maipanggep iti daytoy nga ari Benjamin—naaddaan ti sangkabassit a panagsisinnupanget dagiti bukodna a tao.",
                "13": "Ket napasamak met a dimteng dagiti buyot dagiti Lamanita manipud iti daga ti Nephi, a makigubat maibusor kadagiti taona. Ngem kitaen, inummong ni ari Benjamin dagiti buyotna, ket nakirupak kadakuada; ket nakiranget iti pannakausar iti pigsa ti takiagna, iti pannakausar ti espada ni Laban.",
                "14": "Ket iti bileg ti Apo kinasupangetda dagiti kabusorda, agingga a nakapapatayda iti rinibu a Lamanita. Ket napasamak a nakisupangetda kadagiti Lamanita agingga a napapanawda ida iti amin a daga a tawidda.",
                "15": "Ket napasamak a kalpasan ti kaadda dagiti ulbod a Cristo, ken nakaem dagiti ngiwatda, ken nangdusada a mayannurot iti naaramidda a krimen;",
                "16": "Ket kalpasan ti kaadda dagiti ulbod a propeta, ken ulbod a mangaskasaba ken mannursuro kadagiti tattao, ket nadusan amin dagitoy a mayannurot kadagiti naaramidda a krimen; ken kalpasan ti adu a panagsusupanget ken adu ti timmalikud a kimmamang kadagiti Lamanita, kitaen, napasamak a ni ari Benjamin, iti tulong dagiti nasantuan a propeta nga adda kadagiti taona—",
                "17": "Ta kitaen, nasantuan a tao ni ari Benjamin, ket inturayanna dagiti taona babaen ti kinalinteg; ket adu ti nasantuan a tattao iti daga, ket imbagada ti balikas ti Dios nga addaan iti bileg ken turay; ken nagaramatda iti kinainget gapu iti kinasukir dagiti tattao—",
                "18": "Gapuna, iti tulong dagitoy, impasdek manen ni ari Benjamin ti kappia iti daga babaen ti panangaramatna iti amin a pigsa ti bagina ken ti kabaelan ti amin a kararuana, kasta met dagiti propeta."
            }
        }
    },
    "mosiah": {
        "meta": {
            "slug": "mosiah",
            "name": "Ti Libro ni Mosiah",
            "chapterWord": "Kapitulo"
        },
        "chapters": {
            "1": {
                "1": "Ket ita awanen ti panagsususik iti amin a daga ti Zarahemla, iti amin a tattao a naikameng ken ni ari Benjamin, isu a naaddaan iti agtultuloy a kappia ni ari Benjamin iti amin a nabati nga aldawna.",
                "2": "Ket napasamak a naaddaan iti tallo a lallaki nga annak; ket ninagananna ida iti Mosiah, ken Helorum, ken Helaman. Ket inkeddengna a nasken a masursuruanda iti amin a pagsasao dagiti ammada, tapno agbalindanto a mannakaawat a tattao; ken tapno maammuanda ti maipanggep kadagiti padto a naibaga dagiti pannakangiwat dagiti ammada, a naiyeg kadakuada babaen iti ima ti Apo.",
                "3": "Ken kasta met nga insurona kadakuada ti maipanggep kadagiti kasuratan a naikitikit kadagiti pinanid a gambang, a kunana: Annakko, kayatko a laglagipenyo a no saan a gapu kadagitoy a pinanid, a naglaon kadagiti kasuratan ken dagitoy a bilbilin, agtalinaedtayo koma iti kinakuneng, uray kadagitoy a panawen, nga awan ti ammotayo kadagiti palimed ti Dios.",
                "4": "Ta saan koma a mabalin a malagip amin ti amatayo, a ni Lehi, dagitoy a bambanag, a maisuroda kadagiti annakna, no saan a gapu iti tulong dagitoy a pinanid; agsipud ta nasuruan iti pagsasao dagiti taga-Egipto tapno mabasana dagitoy a kitikit, ken maisurona kadagiti annakna, tapno maisuroda met kadagiti annakda, ket maipatungpal dagiti bilin ti Dios, uray pay kadaytoy nga agdama a panawen.",
                "5": "Kunak kadakayo, lallaki nga annakko, no saan a gapu kadagitoy a bambanag, a nasalimetmetan ken nataginayon babaen iti ima ti Dios, tapno mabasa ken maawatantayo dagiti palimedna, ken maimatangantayo a kanayon dagiti bilinna, ta uray a kimmapuy iti pammati dagiti ammatayo, ket nagbalintayo koma a kas kadagiti kakabsattayo, dagiti Lamanita, nga awan ti ammoda maipanggep kadagitoy a bambanag, wenno saanda pay patien no maisuro kadakuada, gapu kadagiti nakaugalian dagiti ammada, a saan nga umisu.",
                "6": "O lallaki nga annakko, kayatko a laglagipenyo a pudno dagitoy a pagsasao, ken kasta met a dagitoy a kasuratan ket pudno. Ket kitaenyo, kasta met dagiti pinanid ni Nephi, a naglaon kadagiti kasuratan ken naisurat a sasao dagiti ammatayo manipud iti panawen nga ipapanawda iti Jerusalem agingga ita, ket pudnoda; ket mabalin a maammuantayo ti kinaagpaysoda gapu ta maimatangantayo ida.",
                "7": "Ket ita, lallaki nga annakko, kayatko a laglagipenyo nga sukisoken ida a sireregta, tapno pagimbaganyo; ket kayatko a tungpalenyo dagiti bilin ti Dios, tapno rumang-aykayo iti daga a mayannurot kadagiti kari ti Apo kadagiti ammatayo.",
                "8": "Ken adu pay a banag ti insuro ni ari Benjamin kadagiti lallaki nga annakna, a saan a naisurat iti daytoy a libro.",
                "9": "Ket napasamak a kalpasan ti panangigibus ni ari Benjamin iti pannursurona kadagiti lallaki nga annakna, ket limmakay, ket nakitana nga umas-asidegen ti ipapatayna; ngarud, napanunotna a rumbeng nga italekna ti pagarian iti maysa kadagiti lallaki nga annakna.",
                "10": "Ngarud, pinaayabanna ni Mosiah; ket dagitoy ti balikas nga imbagana kenkuana, a kinunana: Anakko, kayatko nga iwaragawagmo kadagitoy amin a tao iti isuamin daytoy a daga, wenno kadagiti tattao ti Zarahemla, ken kadagiti tattao ni Mosiah nga agnaed iti daga, tapno aguummongda sadiay; ta iwaragawagkonto inton bigat kadagitoy a taok a sika ti ari ken mangituray kadagitoy a tao, nga inted kadatayo ti Apo a Diostayo.",
                "11": "Ken kanayonanna, ikkak dagitoy a tao iti nagan, tapno iti kasta mailasindanto kadagiti amin a tao nga inruar ti Apo a Dios manipud iti Jerusalem; ket aramidek daytoy gapu ta napasnekda a tattao iti panagtungpal kadagiti bilin ti Apo.",
                "12": "Ket ikkak ida iti nagan a saanto a pulos a mapunas, malaksid no iti panaglabsing.",
                "13": "Wen, ket kanayonanna ibagak kadakayo, a no matnagto dagitoy naipangpangruna a tattao ti Apo iti panaglabsing, ket agbalinda a nadangkes ken mannakiabig a tattao, ibbatanto ida iti Apo, tapno iti kasta agbalindanto a nakapsut a kas kadagiti kakabsatda; ket saannanton ida a taginayonen babaen iti awan umartap ken nakaskasdaaw a bilegna, a kas iti panangtaginayonna ditoy kadagiti ammatayo.",
                "14": "Ta kunak kadakayo, a no saanna indiaya ti imana iti pannakataginayon dagiti ammatayo nalabit a natnagda koma kadagiti Lamanita, ket nagbalinda a nadangranan iti gurada.",
                "15": "Ket napasamak a kalpasan ti panangigibus ni ari Benjamin iti panagsaritana iti anakna, inikkanna iti annongen maipanggep iti amin a pakaseknan iti pagarian.",
                "16": "Ken kanayonanna, inikkanna pay iti annongen maipanggep kadagiti kasuratan a naikitikit kadagiti pinanid a gambang; kasta met dagiti pinanid ni Nephi; kasta met, ti espada ni Laban, ken ti bola wenno mangiturturong, a nangiturong kadagiti ammatayo iti langalang, a naisagana babaen iti ima ti Apo tapno iti kasta maiturong ti tunggal maysa a mayannurot iti kinatallugod ken kinaregta nga impakitada kenkuana.",
                "17": "Ngarud, gapu ta saanda a napudno saanda a nagballigi wenno nakapagtuloy iti panagdaliasatda, ngem napasublida, a nakaigapuan ti saan a pannakaay-ayo ti Dios kadakuada; ket ngarud nadusada iti bisin ken dagiti nakaro a panagsagaba, tapno maganaygayda a manglagip iti pagrebbenganda.",
                "18": "Ket ita, napasamak a napan ni Mosiah ket inaramidna ti imbilin ti amana kenkuana, ket inwaragawagna kadagiti amin a tattao nga adda iti daga a Zarahemla tapno iti kasta mabalinda nga aguummongda a sangsangkamaysa, a mapan iti templo tapno dumngneg kadagiti balikas nga ibaga ti amana kadakuada."
            },
            "2": {
                "1": "Ket napasamak a kalpasan a naaramid ni Mosiah ti imbilin ti amana, ken naipakaammona iti amin a daga, a naguummong dagiti umili iti amin a daga, tapno mapanda iti templo a dumngeg kadagiti isaonto ni ari Benjamin kadakuada.",
                "2": "Ket dakkel ti bilangda, aduda unay isu a saanda a binilang ida; agsipud ta immaduda ken dimmakkelda iti kasta unay iti daga.",
                "3": "Ket nangalada met kadagiti inauna nga urbon dagiti arbanda, tapno mangipaayda iti sakripisio ken dagiti napuoran a daton a mayannurot iti paglintegan ni Moises;",
                "4": "Ken tapno agyamanda iti Apo a Diosda, a nangiruar kadakuada manipud iti daga ti Jerusalem, ken nangisalakan kadakuada kadagiti kabusorda, ken nangdutok iti nalinteg a tattao nga agbalin a mannursuroda, ken kasta met iti nalinteg a tao nga agbalin nga arida, a nangipasdek iti kappia iti daga ti Zarahemla, ken nangisuro kadakuada a mangtungpal iti bilbilin ti Dios, tapno agrag-oda ken mapnuanda iti ayat para iti Dios ken iti amin a tattao.",
                "5": "Ket napasamak nga idi nakadanonda iti templo, pinatakderda dagiti toldada iti aglawlaw, iti tunggal tao maibatay ti pamiliana, a buklen ti asawana, ken dagiti lallaki nga annakna, ken dagiti babbai nga annakna, ken dagiti lallaki nga annakda, ken dagiti babbai nga annakda, manipud iti inauna agingga iti inaudi, napaglalasin ti tunggal pamilia manipud iti sabali.",
                "6": "Ket pinatakderda dagiti toldada iti aglawlaw ti templo, impasango ti tunggal tao ti ruangan ti toldada iti templo, tapno iti kasta agyanda lattan kadagiti toldada ket dumngeg iti ibaga ni ari Benjamin kadakuada;",
                "7": "Saan a maisuro amin ida ni ari Benjamin iti uneg dagiti pader ti templo agsipud ta dakkel unay ti ummong, isu a nangipatakder iti torre, tapno iti kasta mangngeg dagiti taona dagiti balikas nga isaonanto kadakuada.",
                "8": "Ket napasamak a nangrugi a nagsao kadagiti taona manipud iti torre; ket saan a mangngeg ti amin ti balikasna gapu iti kinadakkel ti ummong; gapuna a pinanggepna a maisuratto dagiti balikas nga insaona ket maidanon kadagiti saan a madanon iti timekna, tapno maawatda met dagiti balikasna.",
                "9": "Ket dagitoy dagiti balikas nga insaona ken pinaisuratna, a kinunana: Kakabsatko, dakayo amin a naguummong, dakayo a makangngeg kadagiti sawek kadakayo iti daytoy nga aldaw; gapu ta saankayo a binilin nga umay iti daytoy a lugar tapno pagang-angawan dagiti balikas nga isaokto, ngem imdengandak koma, ket luktanyo dagiti lapayagyo tapno makangngegkayo, ken dagiti pusoyo tapno maawatanyo, ken dagiti kapanunotanyo tapno maluktan ti imatangyo dagiti palimed ti Dios.",
                "10": "Saankayo a binilin nga umay ditoy tapno agbutengkayo kaniak, wenno tapno panunotenyo a naidaddadumaak iti tao a matay.",
                "11": "Ngem kaslaak met la kadakayo, a mapaspasaran iti amin a kita ti sagubanit ti bagi ken panunot; ngem napilinak dagitoy a tattao, ken nakonsagraran babaen ti amak, ken napalubosan babaen ti ima ti Apo a rumbeng a siak ti agturay ken ari dagitoy a tattao; ket siak ti nasaluadan ken nasalakniban babaen ti saan maartapan a bilegna, nga agserbi kadakayo iti amin a kabaelan, panunot ken pigsa nga impaay ti Apo kaniak.",
                "12": "Kunak kadakayo a kas iti pannakapalubosko a mangbusbos kadagiti aldawko nga agserbi kadakayo, uray agingga iti agdama a panawen, ket saanak a dimmawat iti balitok wenno pirak wenno ania man a kita ti kinabaknangyo.",
                "13": "Wenno impalubosko a maipupokkayo kadagiti pagbaludan, wenno pagbalinenyo nga adipen ti maysa a padayo, wenno pumatay, wenno mangranggas, agtakaw, wenno makikamalala; wenno pinalubosankayo nga agaramid iti uray ania a kita ti kinadakes, ket insurok kadakayo a nasken tungpalenyo dagiti bilin ti Apo, ti amin a banag nga imbilinna kadakayo—",
                "14": "Ket uray siak, iti bagik, nagbannogak kadagiti bukodko nga ima tapno agserbi kadakayo, tapno saankayo a madagsenan iti panagbuis, ken tapno awan ti umay a nasaem nga ibaklayyo—ket amin dagitoy a bambanag nga insaok kadakayo, dakayo ti saksi iti daytoy nga aldaw.",
                "15": "Nupay kasta, kakabsatko, saanko nga inaramid dagitoy a bambanag tapno itangsitko, wenno ibagak dagitoy a bambanag tapno pabasolenkayo; ngem ibagak dagitoy a bambanag tapno maammuanyo a masungbatak iti nalawag a pakinakem iti sanguanan ti Dios iti daytoy nga aldaw.",
                "16": "Kitaenyo, ibagak kadakayo nga agsipud ta imbagak kadakayo a binusbosko ti aldawko nga agserserbi kadakayo, saanko tarigagayan nga agpasindayag, gapu ta nagserserbiak laeng iti Dios.",
                "17": "Ket kitaenyo, ibagak dagitoy a bambanag kadakayo tapno mabalinyo a masursuro ti pagsiriban; tapno mabalinyo a masursuro a no agserbikayo iti padayo a tao agserserbikayo laeng iti Dios.",
                "18": "Kitaen, inawagandak nga ariyo; ket no siak, nga awaganyo nga ariyo, agbannogak tapno agserbi kadakayo, saan, aya, a rumbeng nga agbannogkayo nga agserbi iti tunggal maysa?",
                "19": "Ket kitaenyo met, a no siak, nga aw-awaganyo nga ariyo, a nangbusbos kadagiti aldawna a nagserbi kadakayo, ken iti kasta nagserserbi iti Dios, a magunggonaan iti aniaman a panagyaman manipud kadakayo, wen nasken nga agyamankayo iti nailangitan nga Ariyo!",
                "20": "Kunak kadakayo, kakabsatko, a no kasapulan nga itedyo amin a panagyaman ken panagdayaw a kabaelan ti sibubukel a kararuayo, iti dayta Dios a nangparsua kadakayo, ken nangsaludan ken nangsalaknib kadakayo, ken nakaigapuanan ti panagrag-oyo, ken nangipaay iti nakappia a panagbiagyo iti tunggal maysa—",
                "21": "Kunak kadakayo a no agserbikayo kenkuana a nangparsua kadakayo manipud idi punganay, ken mangsalsalaknib kadakayo iti inaldaw, babaen ti panangipabulodna iti angesyo, tapno agbiag, aggunay ken agaramid mayannurot iti pagayatanyo, ken uray pay a mangtultulong kadakayo iti tunggal kanito—Kunak, no agserbikayo kenkuana iti amin a kabaelan ti karuruayo uray pay nga agbalinkayo latta a saan a mapagnamnamaan a katulongan.",
                "22": "Ket kitaen, ti laeng kalikagumanna kadakayo isu iti panangtungpalyo kadagiti bilinna; ket inkarina kadakayo a no tungpalenyo dagiti bilinna agrang-aykayo iti daga; ket saan pulos nga agbalbaliw iti naisaona; ngarud, bendisionan ken parang-ayennakayo no tungpalenyo dagiti bilinna.",
                "23": "Ket ita, kangrunaanna, pinarsuanakayo, ken impaayna kadakayo dagiti biagyo, iti kasta siuutangkayo kenkuana gapu iti dayta.",
                "24": "Ken maikadua, kalikagumanna nga aramidenyo ti imbilinna kadakayo; gapu ta no aramidenyo, bendisionannakayo a dagus; ket ngarud nabayadannakayo. Ket siuutangkayo pay laeng kenkuana, ken siuutang ita, ken siuutang latta, iti agnanayon; ngarud, ania koma ti maipagpannakkelyo?",
                "25": "Ket ita saludsodek, makaibagakayo kadi iti uray ania man iti bagiyo? Sungbatankayo, Saan. Saanyo pay makuna a maipadakayo iti tapok ti daga; nupay naparsuakayo iti tapok ti daga; ngem kitaenyo, agpaay kenkuana a namarsua kadakayo.",
                "26": "Ket siak, uray siak, nga aw-awaganyo nga ariyo, saanak a naim-imbag ngem dakayo; agsipud ta naggapuak met iti tapok. Ket makitayo a lumakayakon, ket dandanin yawatko daytoy nainlasagan a bagi iti naggapuanna nga ina a daga.",
                "27": "Gapuna, kas iti imbagak kadakayo a nagserbiak kadakayo, a magmagna nga addaan iti nadalus a konsensia iti sanguanan ti Dios, nupay kasta pinaummongkokayo iti daytoy a kanito, tapno maibilang nga awan iti pakababalawan, ket iti kasta saan nga iti darayo ti mangmulit kaniak inton agtakderak nga ukomen ti Dios kadagiti banag nga imbilinna kaniak maipapan kadakayo.",
                "28": "Kunak kadakayo imbilinko nga aguummongkayo tapno maikkatko ti darayo iti kawesko, iti daytoy kanito a dandaniakon mapan iti tanemko, tapno mapanak koma a sikakappia, ket maitipon ti saan a matay nga espirituk kadagiti koro idiay ngato a mangikankanta iti panagdaydayaw iti nalinteg a Dios.",
                "29": "Ken kanayonanna, kunak kadakayo, nga imbilinko nga aguummongkayo, tapno ipakdaarko kadakayo a saanton a mabalin a siak ti mannursuroyo, wenno ti ariyo.",
                "30": "Agsipud ta uray pay iti daytoy a kanito, kasta unay ti panagtigerger ti nainlasagan a bagik bayat ti panangpadasko a makisao kadakayo; ngem saranayannak ti Apo a Dios, ket pinalubosannak nga agsao kadakayo, ket binilinnak nga ipakdaarko kadakayo ita nga aldaw, a ti lalalki nga anakko a ni Mosiah ti ari ken mangituray kadakayo.",
                "31": "Ket ita, kakabsatko, kayatko nga aramidenyo kas iti naaramidyon. Kas iti panagtungpalyo kadagiti bilinko, ken kasta met dagiti bilin ti amak, ket nagrang-aykayo, ken nailikliknakayo a matnag kadagiti ima dagiti kabusoryo, kastanto met a no tungpalenyo dagiti bilin ti anakko, wenno dagiti bilin ti Dios a maitedto kadakayo babaen kenkuana, agrang-aykayonto iti daga, ket awanto ti bileg dagiti kabusoryo a mangparmek kadakayo.",
                "32": "Ngem, Wen dakayo a taok, agannadkayo amangan no rumsuanto ti panagsusupanget kadakayo, ket pilienyo a tungpalen ti dakes nga espiritu, a naisao ti amak a ni Mosiah.",
                "33": "Ta kitaenyo, ay-ay iti naiyebkas kenkuana a mangpili nga agtungpal iti dayta nga espiritu; gapu ta no pilienna ti agtungpal kenkuana, ket agtalinaed ken matay a sibabasol, isu met laeng ti agsagaba iti pannakailunod ti kararuana; ta inawatna ti gunggonana nga agnanayon a pannusa, ta sinalungasingna ti linteg ti Dios a maikaniwas iti bukodna a pannakaammo.",
                "34": "Kunak kadakayo, nga awan ti siasino man kadakayo, malaksid dagiti babassit nga annakyo, ti saan pay a nasuruan maipapan kadagitoy a bambanag, ngem kadakayo a saan a makaammo nga agnanayon a siuutangkayo iti nailangitan nga Amayo, nga itedyo kenkuana ti amin a kukuam ken kukua; ken kasta met a nasuruanen ti maipapan kadagiti kasuratan a naglaon iti padpadto a naisao babaen dagiti nasantuan a propeta, agingga idi panawen a pinanawan ti amatayo, a ni Lehi, iti Jerusalem;",
                "35": "Ken kasta met, amin a naisao dagiti ammatayo agingga ita. Ket kitaenyo met, insaoda dagiti imbilin ti Apo kadakuada, ngarud, nalinteg ken napudno dagitoy.",
                "36": "Ket ita, kunak kadakayo, kakabsatko, a kalpasan a naammuan ken nasursuruankayo iti amin dagitoy a bambanag, ket no agsalungasingkayo ken agaramid iti maikaniwas iti dayta a naisaon, dakayo ti mangyad-adayo iti bagbagiyo iti espiritu ti Apo, tapno awanto ti lugarna kadakayo a mangiwanwan kadagiti dana iti kinasirib tapno mabendisionankayo, agrang-ay, ken masalakniban—",
                "37": "Kunak kadakayo, a ti tao a mangaramid iti kastoy, isu met laeng ti nabatad a panagsuppiat a maibusor iti Dios; ngarud pinilina a tungpalen ti dakes nga espiritu, ket agbalin a kabusor ti amin a kinalinteg; gapuna, awan ti lugar ti Apo kenkuana, gapu ta saan nga agindeg iti saan a nasantuan a templo.",
                "38": "Ngarud no saan nga agbabawi dayta a tao, ket agtalinaed ken matay a kabusor ti Dios, ti dawaten ti nailangitan a linteg ti mangriing ti saan a matay a kararuana iti napigsa a pannakarikna iti bukodna a basol, a mangpakessen kenkuana iti imatang ti Apo, ken mangpunno iti barukongna iti manidsidir a basol, ken sakit, ken saem, a mayarig iti saan a masebseban nga apuy, ket agpangpangato ti gil-ayabna nga awan patinggana.",
                "39": "Ket ita kunak kadakayo, nga awan ti karbengan ti asi iti dayta a tao; ngarud, ti kaudian a dusana isu ti panagituredna iti awan patinggana a panagtutuok.",
                "40": "Wen, kadakayo amin a nataengan, ken kasta met kadakayo nga agkabannuag, ken dakayo a babassit nga ubbing a makaawat kadagiti balikasko, agsipud ta imbagak a silalawag kadakayo tapno maawatanyo, ikararagko a mariingkayo iti pananglaglagip iti nakaal-alingget a kasasaad dagiti natnag iti panaglabsing.",
                "41": "Ken kasta met, a tarigagayak nga ibilangyo dagiti naparaburan ken naragsak a kasasaad dagiti agtungtungpal kadagiti bilin ti Dios. Ta kitaenyo, a naparaburanda iti amin a banag, ti agpada a nainlasagan ken naespirituan; ket no agtalinaedda a napudno agingga iti kamaudianan maawatdanto idiay langit, tapno makipagtaengdanto iti Dios iti kasasaad nga awan ti gibusna a kinaragsak. Wen laglagipenyo, laglagipenyo a pudno dagitoy a bambanag; agsipud ta ti Apo a Dios ti nangisao."
            },
            "3": {
                "1": "Ket manen kakabsatko, kayatko nga awisen ti imatangyo, agsipud ta adu pay ti kayatko nga isao kadakayo; ta kitaenyo, adda dagiti banag nga ibagak kadakayo maipapan iti masakbayan.",
                "2": "Ket impakaammo kaniak babaen iti maysa nga anghel manipud iti Dios dagiti banag nga ibagakto kadakayo. Ket kinunana kaniak: Agriingka; ket nagriingak, ket nakitak a nagtakder iti sangok.",
                "3": "Ket kinunana kaniak: Agriingka, ket denggem dagiti balikas nga ibagak kenka; ta kitaem, immayak tapno ipakdaar kenka ti naragsak a damag ti naindaklan a rag-o.",
                "4": "Agsipud ta nangngeg ti Apo dagiti kararagmo, ket inukomna ti kinalintegmo, ket imbaonnak tapno ipakdaar kenka tapno makapagrag-oka; ket mabalinmo nga ipakdaar kadagiti taom, tapno mapnekda met iti rag-o.",
                "5": "Ta kitaen, umayto ti kanito, iti saan a mabayag, a ti addaan iti bileg, ti Apo a Mannakabalin nga agturay, nga isu idi, ken ita manipud iti amin nga agnanayon agingga iti amin nga agnanayon, bumabanto manipud iti langit kadagiti annak ti tattao, ket agtaengto iti tabernakulo a pitak, ken makilangento kadagiti tattao, agaramidto kadagiti naisangsangayan a milagro, kas iti mangbaimbag iti masakit, panangpagungar iti natay, panangpapagna kadagiti pilay, panangpasubli iti panagkita dagiti bulsek, ken pannakangngeg dagiti sul-ot, ken panagpaimbag iti amin a kita ti sakit.",
                "6": "Ket paksiatennanto dagiti sairo, wenno dagiti dakes nga espiritu nga agtaeng kadagiti puso dagiti annak ti tattao.",
                "7": "Ket kitaen, agsagabanto kadagiti sulisog, ken sakit ti bagi, panagbisin, pannakawaw ken bannog, nakarkaro pay ngem ti mabalin a panagsagaba ti tao, malaksid laeng iti patay; ta kitaem, agbulosto ti dara manipud iti tunggal bassit nga abut ti kudil, napalalonto unay ti leddaangna gapu iti kinadakes ken dagiti makarimon nga aramid dagiti taona.",
                "8": "Ket maawaganto iti Jesucristo, ti Anak ti Dios, ti Ama iti langit ken daga, ti Namarsua iti amin a banag manipud idi punganay; ket maawaganto ti inana iti Maria.",
                "9": "Ket kitaem, umayto iti bukodna, tapno umay ti pannakaisalakan dagiti annak ti tattao uray babaen ti pammati iti naganna; ket uray pay kalpasan amin dagitoy ibilangdanto a tao, ket ibagada nga adda kinasairona, ket saplitendanto ken ilansadanto iti krus.",
                "10": "Ket agungarto iti maikatlo nga aldaw manipud iti patay; ket kitaem, agtakderto a mangukom iti lubong; ket kitaem, mapasamakto amin dagitoy a bambanag tapno nalintegto ti pannakaukom dagiti annak ti tattao.",
                "11": "Ta kiaten, ket ti met darana ti mangsubbot kadagiti basol dagiti natnag babaen ti panagsilungasing ni Adan, a natay a saan a naammuan ti pagayatan ti Dios maipanggep kadakuada, wenno iti kinakuneng nagbassolda.",
                "12": "Ngem ay-ay pay, ay-ay pay ti makaammo nga isu ket simmuppiat iti Dios! Agsipud ta saan a mapasamak ti pannakaisalakan iti siasino man malaksid iti babaen ti panagbabawi ken pammati ken ni Apo Jesucristo.",
                "13": "Ket imbaon ti Apo a Dios dagiti nasantuan a propetana kadagiti annak ti tattao, tapno ipakdaar dagitoy a bambanag iti tunggal puli, pagilian, ken pagsasao, tapno iti kasta siasino man a mamati nga umayto ni Cristo, isunto ti umawat iti pannakapakawan iti basolda, ket agrag-onto iti napalalo, uray pay a kasla ketdin immayen kadakuada.",
                "14": "Ngem nakita ti Apo a Dios a nasukir dagiti taona, ket nangipaulog iti linteg nga agpaay kadakuada, uray pay iti linteg ni Moises.",
                "15": "Ket adu a pagilasinan, ken kinadatdatlag, ken langa, ken anniniwan ti imparangna kadakuada, maipanggep iti yaayna; ken kasta met nga nagsao dagiti nasantuan a propeta kadakuada ti maipapan iti yaayna; ngem pinatangkenda latta ti pusoda, ket saanda a naawatan nga awan ti maipaay ti linteg ni Moises malaksid iti pannubbot babaen ti darana.",
                "16": "Ket uray pay no mabalin nga agbasol dagiti babassit nga ubbing saanda a maisalakan; ngem ibagak kadakayo a naparaburanda; agsipud ta kitaen, kas ken ni Adan, wenno babaen iti nakainsigudandan, matinnagda, nupay kasta subboten ti dara ni Cristo dagiti basolda.",
                "17": "Ket kanayonanna, ibagak kadakayo, nga awanto iti sabali a nagan a maited wenno uray ania a pamay-an wenno wagas para iti pannakaisalakan dagiti annak ti tattao, isu laeng ken babaen iti nagan ni Cristo, ti Apo a Mannakabalin.",
                "18": "Ta kitaem isu ti mangukom, ket nalinteg ti panangukomna; ket saan a mapukaw ti maladaga a matay iti kinamaladagana; ngem inumen dagiti tattao ti pannakailunod ti kararuada malaksid no ipakumbabada ti bagbagida ket agbalinda a kas babassit nga ubbing, ket mamatida ti pannakaisalakan idi, ken ita, ken iti masakbayan, raman ken babaen iti pannubbot a dara ni Cristo, ti Apo a Mannakabalin.",
                "19": "Agsipud ta kabusor ti Dios ti nailubongan a tao, ket kastan manipud iti pannakatnag ni Adan, ket kastanto pay, iti agnanayon, malaksid no agtulok iti panangawis ti Nasantuan nga Espiritu, ken ikkatenna ti nailubongan a kinatao ket agbalin a santo babaen ti pannubbot ni Cristo nga Apo, ket agbalin a kasla ubing, natulok, naemma, napakumbaba, naanus, napnuan ayat, siaayat nga agpasakup iti amin a banag a makita ti Apo a rumbeng nga ipataw kenkuana, kas iti ubing nga agpasakup iti amana.",
                "20": "Ket kanayonanna, kunak kadakayo, a dumtengto ti kanito nga agwarasto ti pannakaammo iti Mangisalakan iti tunggal pagilian, puli, pagsasao, ken tattao.",
                "21": "Ket kitaen, no dumtengto dayta a kanito, awanto ti masarakan nga awan ti pakababalawanna iti sango ti Dios, malaksid dagiti babassit nga ubbing, babaen laeng iti panagbabawi ken pammati iti nagan ti Apo a Dios a Mannakabalin.",
                "22": "Ket kas iti daytoy a kanito, no naisuromton kadagiti taom dagiti banag nga imbilin kenka ti Apo a Diosmo, uray pay kasta saanda maibilang nga awan ti pakababalawanna iti imatang ti Dios, no la mayannurot kadagiti balikas a naisaokon kenka.",
                "23": "Ket ita naisaokon dagiti balikas nga imbilin kaniak ti Apo a Dios.",
                "24": "Ket kastoy ti kinuna ti Apo: Agtakderdanto a nalawag a pammaneknek a maibusor kadagitoy a tao, iti aldaw ti panangukom; nga isu ti pakaukomandanto, ti tunggal tao mayannurot kadagiti aramidna, naimbagda man, wenno dakesda.",
                "25": "Ket no dakesda maidatagda iti nakaal-alingget a buya ti bukodda a basol ken dagiti nakarimrimon nga aramid, a makaigapu iti panagkessenda manipud iti imatang ti Apo iti naladingit ken awan ti patinggana a panagtutuok a kasasaad, iti ayan a saanda pulos a makasubli; ngarud ininumdan ti pannakailunod ti kararuada.",
                "26": "Ngarud, immiinumdan manipud iti kopa ti pungtot ti Dios, a saanen a mabalin a maibabawi ti linteg kadakuada a mabalin a maibabawi a nasken a matnag ni Adan gapu iti pannanganna iti maiparit a bunga; ngarud, awanton ti pannakatunton ti asi kadakuada iti agnanayon.",
                "27": "Ket ti panagtuokda ket kas iti dan-aw ti apuy ken asupre, a saan a masebseban ti gil-ayabna, ket agpangato ti asukna iti agnanayon. Kastoy ti imbilin kaniak ti Apo. Amen."
            },
            "4": {
                "1": "Ket ita, napasamak nga idi inleppas ni ari Benjamin iti panagsaritana kadagiti balikas nga inted ti anghel ti Apo kenkuana, inwarasna ti panagkitana iti ummong, ket nakitana a nagpaklebda iti daga, agsipud ta simpeg kadakuada ti panagbuteng iti Apo.",
                "2": "Ket nakitada dagiti bagida iti nainlubongan a kasasaad, uray a nababbaba pay ngem iti tapok ti daga. Ket sangsangkamaysada a nagpukkaw babaen ti maysa a timek, a kinunada: Wen, mangngaasika, ket aramatem kadakami ti manangsubbot a dara ni Cristo tapno magun-odmi ti pannakapakawan dagiti basolmi, ket magugoran dagiti pusomi; gapu ta mamatikami ken ni Jesucristo, ti Anak ti Dios, a namarsua iti langit ken daga, ken amin a banag; a bumabanto kadagiti annak ti tattao.",
                "3": "Ket napasamak a kalpasan a naisaoda dagitoy a balikas immay kadakuada ti Espiritu ti Apo, ket napnuanda iti rag-o, ta inawatda ti pannakaugas dagiti basolda, ken kinakappia ti pakinakemda, gapu iti aglaplapunosan a pammatida ken ni Jesucristo nga umayto, a mayannurot kadagiti balikas nga insao ni ari Benjamin kadakuada.",
                "4": "Ket linuktan manen ni ari Benjamin ti ngiwatna ket rinugianna ti nagsao kadakuada, a kinunana: Gagayyem ken kakabsatko, kakabagian ken tattaok, kayatko manen nga awisen ti imatangyo, tapno mangngeg ken maawatanyo dagiti natda kadagiti balikasko nga isaok kadakayo.",
                "5": "Ta kitaen, no ti pannakaammo iti kinaimbag ti Dios iti daytoy a kanito ti nangriing kadakayo iti pannakarikna iti kinaubbawyo, ken kinaawan ti pategyo ken pannakatnag a kasasaadyo—",
                "6": "Kunak kadakayo, no nagun-odyo ti pannakaamo ti kinasayaat ti Dios, ken awan umartap a bilegna, ken ti kinasiribna, ken ti kinaanusna, ken ti naunday a panagibturna a maipaay kadagiti annak ti tattao; ken kasta met, ti pannubbot a naisagana manipud iti pannakaparsua ti lubong, tapno iti kasta dumteng kenkuana ti pannakaisalakan a mangpataud iti panagtalekna iti Apo, ken masapul a naregta nga agtungpal kadagiti bilin, ket agtultuloy ti pammati uray pay agingga iti panungpalan ti biagna, kayatko a sawen ti biag ti nainlasagan a bagi—",
                "7": "Kunak, a daytoy ti tao nga umawat iti pannakaisalakan, babaen ti pannubbot a naisagana manipud iti pannakaparsua ti lubong nga agpaay iti sangatauan, iti uray ania manipud iti pannakatnag ni Adan, wenno dagiti adda, wenno siasino man nga addanto, agpapan pay iti panungpalan ti lubong.",
                "8": "Ket daytoy ti pamuspusan tapno dumteng ti pannakaisalakan. Ket awan ti sabali a pakaisalakanan no saan iti naibagan; wenno adda ti uray ania nga alagaden a pakaisalakanan ti tao malaksid kadagiti alagaden a naibagakon kadakayo.",
                "9": "Mamatikayo iti Dios; mamatikayo nga isuna, a pinarsuana ti amin a banag, iti langit ken iti daga; mamatikayo nga adda kenkuana amin a kinasirib, ken amin a bileg, iti langit ken iti daga; mamatikayo a saan a matarusan ti tao ti amin a banag a matarusan ti Apo.",
                "10": "Ket manen, mamatikayo a nasken nga agbabawikayo kadagiti basbasolyo ket iwaksi ida, ken agpakumbabakayo iti sango ti Dios; ken agkiddawkayo a naimpapusuan tapno pakawanennakayo; ket ita, no mamatikayo kadagitoy a bambanag penkenyo nga aramidenyo ida.",
                "11": "Ket ibagak manen kadakayo a kas iti imbagak idin, a no naammuanyo ti kinadayag ti Dios, wenno naammuanyon ti kinaimbagna ken napadasyon ti ayatna, ken inawatyon ti pannakapakawan kadagiti basolyo, a nangted iti aglaplapunosan a rag-o iti kararuayo, agpapan pay a kasta kayatko a lagipenyo, ken kanayon a pagtalinaeden ti pakalaglagipan, ti kinaindaklan ti Dios, ken ti bukodyo a kinaawan, ken ti kinaimbagna ken ti naunday a panagibtur para kadakayo, dagiti saan a maikari a parsua, ket agpakumbabakayo uray pay iti kaunggan a kinapakumbaba, nga inaldaw nga umaw-awag iti nagan ti Apo, ken agtakder a sititibker iti pammati kadayta nga umayto, a naisao ti anghel.",
                "12": "Ket kitaenyo, kunak kadakayo a no aramidenyo daytoy kanayonkayonto nga agrag-o, ken mapnuan iti ayat ti Dios, ken agtalinaed ti pannakapakawan dagiti basolyo; ket umadunto ti pannakaammoyo maipanggep iti dayag ti namarsua kadakayo, wenno iti pannakaammo iti nalinteg ken iti pudno.",
                "13": "Ket awanto ti gagemyo nga agpipinnasakit iti tunggal maysa, ngem agbiag a sikakappia, ken mangipaay iti tunggal tao ti mayannurot a rumbeng a para kenkuana.",
                "14": "Ket saanyo nga ipalubos nga agbisin dagiti annakyo wenno aglamulamoda; wenno ipalubosyo nga agsalungasing kadagiti linteg ti Dios, ken agkakabil ken agaapa ti tunggal maysa, ken agserbi iti sairo, a pangulo ti basol, wenno dakes nga espiritu a naibagan dagiti ammatayo, a kabusor ti amin a kinalinteg.",
                "15": "Ngem isuroyo ida a magna kadagiti dalan ti kinapudno ken kinasimbeng; isuroyonto ida nga ayaten ti tunggal maysa, ken agserbi iti tunggal maysa.",
                "16": "Ken kasta met, a dakayo a mismo ti mangsaranay kadagiti makasapul iti saranayyo; ibinglayonto ti sanikuayo kadagiti makasapul; ket saanyonto ipalubos nga awan kapapayanna ti agpalama nga umar-araraw kadakayo, ket pagtalawen ida a maungaw.",
                "17": "Nalabit a kunaenyonto: Inyegna iti bagina ti kinapimpimanna; ngarud saanko a tulongan, ket saanko ikkan iti taraonko, wenno ibinglay kenkuana ti sanikuak tapno saan nga agrigat, ta nalinteg dagiti dusana—",
                "18": "Ngem kunak kenka, Wen sika a tao, siasino man a mangaramid iti kastoy addaan iti nabileg a panggapuanna nga agbabawi; ket no saan nga agbabawi iti dayta nga inaramidna, maungawto nga agnanayon, ket awanto ti lugarna iti pagarian ti Dios.",
                "19": "Ta kitaenyo, saan kadi nga agpalpalamatayo amin? Saan kadi nga agpannuraytayo amin iti isu met laeng a Parsua, uray iti Dios, para iti amin a sanikuatayo, para iti taraon ken pagan-anay, ken para iti balitok, ken para iti pirak, ken iti amin a kita ti kinabaknang nga adda kadatayo?",
                "20": "Ket kitaenyo, uray iti daytoy a kanito, aw-awaganyo ti naganna, ken idawdawatyo ti pannakapakawan ti basbasolyo. Ket impalubosna kadi nga awan nagbanagan ti panagdawatyo? Saan; imbukbokna ti Espirituna kadakayo, ket inaramidna a dagiti pusoyo ket napnuan iti rag-o, ken kineppetna dagiti ngiwatyo tapno saankayo makasao, ta nalaus unay ti rag-oyo.",
                "21": "Ket ita, no ti Dios, a namarsua kadakayo, nga isu ti pagpannurayanyo iti biagyo ken amin nga adda kadakayo, itedna kadakayo ti ania man a dawatenyo a nalinteg, a sipapammati, a mamati a makaawatkayo, Wen ngarud, nasken nga ibinglayyo iti sanikua nga adda kadakayo iti tunggal maysa kadakayo.",
                "22": "Ket no ukomenyo ti tao nga umar-araraw kadakayo para iti sanikuayo tapno saan a maungaw, ket babalawenyo, nakarkaro la ketdi nga amang ti pannakababalawyo gapu iti panangipaidamyo iti sanikuayo, a saanyo a kukua no di ket kukua ti Dios, nga isu ti akinkukua iti biagyo; ket saankayo pay nga immararaw, wenno nagbabawi man la koma kadagiti banag a naaramidyo.",
                "23": "Kunak kadakayo, ay-ay pay dayta a tao, agsipud ta kakuyogna a maungaw dagiti sanikuana; ket ita, ibagak dagitoy a bambanag kadakuada a nabaknang kadagiti banag nga adda iti daytoy a lubong.",
                "24": "Ket manen, kunak kadagiti nakurapay, dakayo nga awanan ngem ketdi addaan iti umdas, tapno agbiag iti inaldaw; kayatko a sawen a dakayo amin a saan a nangikaso iti agpalpalama ta awanankayo; kayatko a sawenyo iti pusoyo a: Saanak a nangted ta awananak, ngem no addaanak mangtedakto.",
                "25": "Ket ita, no kunaenyo dagitoy kadagiti pusoyo agtalinaedkayo nga awan basolna, ngem no saan makedngankayo; ket nainkalintegan ti pannakakednganyo ta agumanyo ti saanyo pay a naawat.",
                "26": "Ket ita, gapu kadagitoy a bambanag a nasaok kadakayo—ket ita, tapno agtalinaed ti pannakapakawan kadagiti basbasolyo iti inaldaw, tapno magnakayo nga awanan basol iti sanguanan ti Dios—kayatko a masapul nga ibinglayyo iti sanikuayo kadagiti napanglaw, iti tunggal tao a maibatay iti adda kenkuana, kas iti panangpakan iti mabisin, panangkawes iti lamulamo, panangsarungkar iti masakit ken panangipaay iti naespirituan ken naindagaan a pakalag-ananda, a maibatay iti pakasapulanda.",
                "27": "Ket penkenyo a maaramid amin dagitoy a bambanag a nainsiriban ken naurnos; agsipud ta saan a masapul nga agtaray ti tao iti naparpardas ngem iti kabaelanna. Ket manen, rumbeng a naregta tapno magun-odna ti gunggona; gapuna, nasken a naurnos ti pannakaaramid ti amin a banag.",
                "28": "Ket kayatko a nasken a laglagipenyo, a siasino man kadakayo ti bimmulod iti kaarrubana masapul nga isublina ti banag a binulodna, a mayannurot iti nakitulaganna, ta no saan makabasolkayonto; ken nalabit dakayo ti makaigapu nga agbasol met ti kaarrubayo.",
                "29": "Ket kamaudiananna, saanko a maibaga kadakayo ti amin a banag a mabalin a pagbasolanyo; agsipud ta adda dagiti nadumaduma a wagas ken pamuspusan, aduda unay isu ta saanko mabilang ida.",
                "30": "Ngem daytoy laeng ti makunak kadakayo, a no saanyo nga annadan ti bagbagiyo, ken ti pampanunotyo, ken ti sasaoyo, ken ti aramidyo, ken tungpalen dagiti bilin ti Dios, ken agtultuloy iti pammati a nangngeganyo maipapan iti yaay ti Apotayo, agpapan pay iti kamaudianan ti biagyo, nasken a maungawkayo. Ket ita, Wen sika a tao, laglagipem, ket saanka a maungaw."
            },
            "5": {
                "1": "Ket ita, napasamak nga idi nakasaon ni ari Benjamin dagiti taona, impaibagana kadakuada, a tinarigagayanna a maammuan kadagiti taona no patienda dagiti balikas nga insaona kadakuada.",
                "2": "Ket nagpukkawda iti maymaysa a timek, a kinunada: Wen, patienmi dagiti amin nga insaom kadakami; ket kasta met, nga ammomi ti kinatalged ken kinapudnoda, gapu iti Espiritu ti Apo a Mannakabalin amin, a nangaramid iti naindaklan a panagbalbaliw kadakami, wenno kadagiti pusomi, nga awanen ti tarigagaymi nga agaramid iti dakes, ngem ti ketdi agtultuloy nga agaramid iti kinaimbag.",
                "3": "Ket dakami, mismo, kasta met, babaen ti agnanayon a kinaimbag ti Dios, ken dagiti panangiparangarang ti Espirituna, addaan iti naisangsangayan a pannakasirmata iti masakbayan; ket no koma rumbeng, maipadtomi ti amin a bambanag.",
                "4": "Ket ti pammatimi kadagiti banag a naisao ti arimi ti nangyeg kadakami iti daytoy naindaklan a pannakaammo, gapuna a nagrag-okami iti aglaplapusanan a rag-o.",
                "5": "Ket sitatallugodkami a makitulag iti Diosmi nga agaramid iti pagayatanna, ken agtungpal kadagiti bilinna iti amin a banag nga ibilinnanto kadakami, iti amin a nabati nga aldawmi, tapno saan a sumangbay ti awan gibusna a panagtuok kadakami, a kas iti naisao ti anghel, tapno saanmi mainum iti kopa ti pungtot ti Dios.",
                "6": "Ket ita, dagitoy ti balikas a tinarigagayan ni ari Benjamin manipud kadakuada; ket kinunana ngarud kadakuada: Insaom dagiti balikas a tarigagayak; ket nalinteg a katulagan ti inaramidyo.",
                "7": "Ket ita, gapu iti katulagan nga inaramidyo maawagankayo nga annak ni Cristo, dagiti lallaki nga annakna ken babbai nga annakna; agsipud ta kitaen, impasngaynakayo a naespirituan iti daytoy nga aldaw; ta kinunayo a nabaliwan dagiti pusoyo babaen iti pammatiyo iti naganna; ngarud, naipasngaykayo kenkuana ket nagbalinkayo a dagiti lallaki nga annakna ken babbai nga annakna.",
                "8": "Ket babaen daytoy a daulo nawayawayaankayo, ket awan ti sabali nga daulo a makawayawaya kadakayo. Awan ti sabali a naited a nagan a paggapuan ti pannakaisalakan; ngarud, kayatko nga awatenyo ti nagan ni Cristo, dakayo a nakitulag iti Dios, ta masapul a natulnogkayo agingga iti kanibusanan ti biagyo.",
                "9": "Ket napasamakto a siasino man a mangaramid iti daytoy masarakanto iti makanawan nga ima ti Dios, agsipud ta ammonanto ti nagan a pakaawaganna; agsipud ta maawaganto iti nagan ni Cristo.",
                "10": "Ket ita mapasamakto, ta nasken a maawagan iti sabali a nagan ti siasino man a di umawat iti nagan ni Cristo; ngarud, masarakannanto ti bagina iti makanigid nga ima ti Dios.",
                "11": "Ket kayatko a laglagipenyo met, a daytoy ti nagan a kinunak a masapul nga itedko kadakayo a saanto pulos a mapunas, malaksid no babaen iti panagsalungasing; ngarud, agannadkayo tapno saankayo nga agsalungasing, tapno saan a mapunas ti nagan kadagiti pusoyo.",
                "12": "Ket kunak kadakayo, kayatko a laglagipenyo a taginayonen a kanayon ti nagan a naisurat iti puspusoyo, tapno saankayo a masarakan iti makanigid nga ima ti Dios, ngem denggen ken lasinenyo ti timek a pakaawagan kadakayo, ken kasta met, ti nagan a pangawagna kadakayonto.",
                "13": "Gapu ta kasano ti pannakaammo ti tao iti amo a saanna a nagserbian, ken maysa a ganggannaet kenkuana, ken adayo kadagiti pampanunot ken panggep ti pusona?",
                "14": "Ket manen, alaen kadi ti tao ti asno a kukua ti kaarrubana, ket tagikuaenna? Kunak kadakayo: Saan; saanna pay ipalubos a makipanganto kadagiti arbanna, ngem bugawennanto, ken paruarenna ida. Kunak kadakayo, a kasta met ti mapasamak kadakayo no saanyo nga ammo ti nagan a pakaawaganyo.",
                "15": "Ngarud, kayatko a nasken a natibkerkayo ken saan a maisin, kanayon nga aduan kadagiti naimbag nga aramid, tapno ni Cristo, ti Apo a Dios a Mannakabalin amin, a manglantip kadakayo, tapno maipankayo idiay langit, tapno maaddaankayo iti agnanayon a pannakaisalakan ken agnanayon a biag, babaen ti sirib, ken bileg, ken kinalinteg, ken asina a namarsua iti amin a bambanag, idiay langit ken iti daga, a Dios ti kangatuan iti amin. Amen."
            },
            "6": {
                "1": "Ket ita, napanunot ni ari Benjamin a rumbeng daytoy, kalpasan ti panagsaona kadagiti tattao, a nasken nga alaenna ti nagnagan dagiti amin a nakitulag iti Dios a mangtungpal kadagiti bilinna.",
                "2": "Ket napasamak nga awan ti uray no maysa a kararua, malaksid kadagiti babassit nga ubbing, ti saan a nakitulag ken immawat iti nagan ni Cristo.",
                "3": "Ket manen, napasamak nga inleppas ni ari Benjamin amin dagitoy a bambanag, ken kinonsagraranna ti lalaki nga anakna a ni Mosiah nga ari ken mangituray kadagiti taona, ken intedna amin a pagrebbengan maipanggep iti pagarian, ken nangdutok kadagiti saserdote a mangisuro kadagiti tattao, tapno mangngeg ken maammuanda dagiti bilin ti Dios, ken tinignayna ida a manglagip iti sapata nga inaramidda, pinagawidna ti ummong, ket nagsublida ti tunggal maysa, a mayannurot iti kaamaanda, kadagiti balayda.",
                "4": "Ket nangrugi a nagturay ni Mosiah a kasukat ti amana. Ket nangrugi a nagturay iti maika sangapulo ket tallo a tawenna, a nangbukel, iti agarup uppat a gasut ken pitopulo ket innem a tawen manipud iti panawen a pimmanaw ni Lehi iti Jerusalem.",
                "5": "Ket nagbiag pay ni ari Benjamin iti tallo a tawen ket natay.",
                "6": "Ket napasamak a sinurot ni ari Mosiah dagiti wagas ti Apo, ket tinungpalna dagiti pangngeddeng ken alagadenna, ket tinungpalna dagiti bilinna iti amin a banag nga imbilinna kenkuana.",
                "7": "Ket impatungpal ni ari Mosiah kadagiti taona a sukayenda ti daga. Kasta met, nga isu a mismo, nagsukay iti daga, tapno iti kasta saan nga agbalin a dagensen dagiti taona, tapno maaramidna ti mayannurot kadagiti amin a banag nga inaramid ti amana. Ket awan ti panagsusupanget kadagiti taona iti las-ud ti tallo a tawen."
            },
            "7": {
                "1": "Ket ita, napasamak a kalpasan a naaddaan iti nagtultuloy a kappia ni ari Mosiah iti las-ud ti tallo a tawen, tinarigagayanna a maammuan ti maipanggep kadagiti tattao a napan nagtaeng iti daga a Lehi-Nephi, wenno iti siudad ti Lehi-Nephi; agsipud ta awan ti aniaman a nangngeg dagiti tattao maipapan kadakuada manipud iti panawen a pimmanawda iti daga ti Zarahemla; ngarud, naburiboran kadagiti panagdamdamagda.",
                "2": "Ket napasamak nga impalubos ni ari Mosiah a makapan iti daga a Lehi-Nephi ti sangapulo ket innem kadagiti napigsa a lallakida, tapno dumamag maipanggep kadagiti kakabsatda.",
                "3": "Ket napasamak a nagrubbuatda iti kabigatanna, kaduada ti maysa nga agnagan iti Ammon, maysa a napigsa ken maingel a lalaki, ken maysa a kaputotan ni Zarahemla; ket isu met ti dadauloda.",
                "4": "Ket ita, saanda ammo ti turongen iti panagdaliasatda iti langalang iti ipapanda iti daga a Lehi-Nephi; ngarud nagallaallada iti adu nga aldaw iti langalang, a dimmanon pay iti uppat a pulo nga aldaw ti panagallaallada.",
                "5": "Ket kalpasan ti uppat a pulo nga aldaw a panagallaallada nakadanonda iti maysa a turod, nga amiananen ti daga a Shilom, ket impatakderda idiay dagiti toldada.",
                "6": "Ket intugot ni Ammon ti tallo kadagiti lallaki a kabsatna, ket Amaleki, Helem, ken Hem ti naganda, ket napanda iti daga a Nephi.",
                "7": "Ket kitaen, nasabatda ti ari dagiti tattao nga adda iti daga a Nephi, ken iti daga a Shilom; ket napalawlawanda kadagiti guardia ti ari, ket innalada ida, ken pinungoda, ket impanda iti pagbaludan.",
                "8": "Ket napasamak a kalpasan ti pannakaibaludda iti dua nga aldaw naisaklangda manen iti ari, ket nawarwar ti pungoda; ket nagtakderda iti sango ti ari, ket napalubosanda, wenno nabilinda, a nasken a sungbatanda dagiti saludsodna.",
                "9": "Ket kinunana kadakuada: Kitaendak, siak ni Limhi, ti lalaki nga anak ni Noe, a lalaki nga anak ni Zeniff, a naggapu iti daga a Zarahemla tapno tawidenna daytoy a daga, a daga dagiti ammada, a nagbalin nga ari babaen ti timek dagiti tattao.",
                "10": "Ket ita, kalikagumak a maammuan ti gapu ti kinaturedyo nga immasideg kadagiti pader ti siudad, idi a siak, a mismo, kaduak dagiti guardiak iti ruar ti ruangan?",
                "11": "Ket ita, daytoy ti panggepko nga impalubosko a nasken a masalaknibankayo, tapno makapagsaludsodak kadakayo, ta no saan nasken nga imbilinko a patayenkayo dagiti guardiak. Mapalubosankayo nga agsao.",
                "12": "Ket ita, idi naammuan ni Ammon a napalubosan isuna nga agsao, immasideg ket nagkurno iti sango ti ari; ket kinunana idi umangad manen: Wen ari, agyamanak unay iti Dios ita nga aldaw ta sibibiagak pay, ken napalubosanak nga agsao; ket ikagumaak ti agsao nga adaan turedna;",
                "13": "Ta naipanamnama kaniak a no am-ammonak saanmo koma nga impalubos a mapungoak. Ta siak ni Ammon, ket kaputotannak ni Zarahemla, ket naggapuak iti daga ti Zarahemla tapno dumamag maipanggep kadagiti kakabsatmi, nga impanaw ni Zeniff iti dayta a daga.",
                "14": "Ket ita, napasamak nga idi mangngeg ni Limhi dagiti balikas ni Ammon,naragsakan unay, ket kinunana: Ita, ammok a sitatalged a sibibiag pay dagiti kabsatko iti daga a Zarahemla. Ket ita, agrag-oakto; ket pagbalinnek nga agrag-onto met dagiti tattaok inton bigat.",
                "15": "Ta kitaem, adipenkami dagiti Lamanita, ket agbubuiskami iti buis a nadagsen unay nga ibaklay. Ket ita, kitaem, isalakanakaminto dagiti kakabsatmi iti pannakaadipenmi, wenno kadagiti ima dagiti Lamanita, ket agbalinkaminto nga adipenda; ta nasaysayaat nga adipendakami dagiti Nephita ngem iti agbuiskami iti ari dagiti Lamanita.",
                "16": "Ket ita, binilin ni ari Limhi dagiti guardiana a saandan a punguen ni Ammon wenno dagiti kakabsatna, ngem palubosanda ida a mapan iti turod iti amianan ti Shilom, ket itugotda dagiti kakabsatda iti siudad, tapno manganda idiay, ken uminumda, ken makainanada iti bannogda a nagdaliasat; ta adu a banag ti nagrigatanda; nagsagabada iti bisin, waw, ken bannog.",
                "17": "Ket ita, napasamak nga iti kabigatanna inwaragawag ni ari Limhi kadagiti taona, ta iti kasta aguummongda a mapan iti templo, tapno dumngegda kadagiti balikas nga isaona kadakuada.",
                "18": "Ket napasamak nga idi naummongdan imbagana kadakuada iti kastoy a wagas, a kinunana: Wen dakayo, a tattaok, yangadyo dagiti uloyo ket agliwliwakayo; ta kitaen, daytoyen ti panawen, wenno saan nga adayo, inton saannatayo iturayanen dagiti kabusortayo, nupay iti laksid ti adu a pannakidangadangtayo, ngem agtalekak nga adddaan iti nabati nga awan nagmamaayanna; ngem namnamaek nga addaanto pay iti epektibo a pannakidangadang a maaramid.",
                "19": "Ngarud, yangadyo dagiti uloyo, ket agrag-okayo, ket agtalekkayo iti Dios, iti dayta a Dios nga isu ti Dios ni Abraham, ken ni Isaac, ken ni Jacob; ken kasta met, iti Dios a nangipanaw kadagiti annak ti Israel manipud iti Egipto, ken pinagbalinna a makapagnada iti namaga a daga iti ibaballasiwda iti Nalabaga a Baybay, ken pinakanna ida iti mana tapno saanda a maungaw iti langalang; ken adu pay a banag ti inaramidna para kadakuada.",
                "20": "Ket manen, impanaw ti isu met laeng a Dios dagiti ammatayo iti Jerusalem, ket sinaluadan ken sinalaknibanna dagiti taona agingga ita; ket kitaen, gapu iti kinadangkes ken ti kinarimontayo ti nangigapuanna iti pannakaadipentayo.",
                "21": "Ket dakayo amin ti saksi ita nga aldaw, a ni Zeniff, a nagbalin nga ari dagitoy a tao, isu a naregget unay nga agtawid iti daga dagiti ammana, ngarud gapu iti pannakaallilawna babaen iti kinasikap ken kinaulbod ni ari Laman, a nakitulag ken ni ari Zeniff, ken nangisuko iti panagtagikua iti paset ti daga, wenno uray pay ti siudad a Lehi-Nephi, ken ti siudad a Shilom; ken amin a daga iti aglawlawna—",
                "22": "Ket inaramidna amin dagitoy, nga awan sabali a panggepna no di iti mangipan kadakuada iti sidong ti turayda wenno iti pannakaadipen. Ket kitaen, iti agdama agbuistayo iti ari dagiti Lamanita, iti gatad ti kagudua ti maistayo, ken ti sebadatayo, ken uray pay ti amin a kita ti binukeltayo, ken kagudua ti annak dagiti pangen ken arbantayo; ken uray pay ti kagudua ti amin nga adda wenno kukuatayo ti alaen kadatayo ti ari dagiti Lamanita, wenno ti biagtayo.",
                "23": "Ket ita, saan kadi a nadagsen unay daytoy a baklayen? Ket daytoy, sagsagabaentayo, saan kadi a nakaro unay? Ita kitaenyo, anian a nagkaro a puon ti pagladingitantayo.",
                "24": "Wen, kunak kadakayo, nakaro dagiti puon ti ladingittayo; ta kitaenyo manon ti napapatay kadagiti kakabsattayo, ket naibukbok ti darada nga awan kapapayanna, ket gapu amin dagitoy iti kinadangkes.",
                "25": "Agsipud ta no saan koma a nagsalungasing dagitoy a tao saan koma nga impalubos ti Apo a naiyeg kadakuada ti nakaro a kinadakes. Ngem kitaen, saanda ipangag dagiti balikasna; ngem timmaud dagiti panagsusupangetda, uray pay a nakaro unay a nakaibukbokan ti darada.",
                "26": "Ket pinapatayda ti propeta ti Apo; wen, ti napili a tao ti Dios, a nangibaga kadakuada ti kinadangkesda ken ti makarimon nga aramidda, ken nangipadto iti adu a banag a dumteng, wen, uray pay ti yaay ni Cristo.",
                "27": "Ket gapu ta imbagana kadakuada a ni Cristo ti Dios, ti Ama ti amin a banag, ken imbagana a nasken nga isuotna ti langa ti tao, ken isu ti langa a nakaparsuaan ti tao idi punganay; wenno iti sabali a pannao, imbagana a naparsua ti tao iti langa ti Dios, ket bumabanto ti Dios kadagiti annak ti tattao, ket maaddaanto iti lasag ken dara, ket mapanto iti rabaw ti daga—",
                "28": "Ket ita, gapu ta imbagana daytoy, pinapatayda; ken adu pay a banag ti inaramidda a nakaigapuan iti pungtot ti Dios kadakuada. Ngarud, asino ti masdaaw nga addada iti pannakaadipen, ken nadusada iti nakaro a panagsagaba?",
                "29": "Ta kitaenyo, kinuna ti Apo: saankonto saranayen dagiti tattaok iti aldaw a panagsalungasingda; ngem aladak dagiti dalanda tapno saanda a rumang-ay; ket agbalin dagiti aramidda a kas maysa a lapped iti sanguananda.",
                "30": "Ket manen, kinunana: No agmula dagiti tattaok iti kinarugit aniendanto ti taep iti alipugpog; ket sabidongto ti ibungana.",
                "31": "Ket kinunana manen: No agmula dagiti tattaok iti kinarugit aniendanto ti angin iti daya, a mangyeg iti madagdagus a pannakadadael.",
                "32": "Ket ita, kitaen, natungpalen ti kari ti Apo, ket nadusa ken nagsagabakayo.",
                "33": "Ngem no agsublikayo iti Apo nga addaan iti naan-anay a panggep ti puso, ken agtalekkayo kenkuana, ken agserbikayo kenkuana iti amin a kinaregta ti panunot, no aramidenyo daytoy, isalakannakayo manipud iti pannakaadipen, kas mayannurot iti pagayatan ken pakaragsakanna."
            },
            "8": {
                "1": "Ket napasamak a kalpasan nga inleppas ni ari Limhi ti pannakisaona kadagiti taona, ta adu a banag ti insaona kadakuada ken sumagmamano laeng kadagitoy ti insuratko kadaytoy a libro, imbagana kadagiti taona ti amin a banag maipanggep kadagiti kakabsatda nga adda iti daga ti Zarahemla.",
                "2": "Ket imbilinna ni Ammon nga agtakder iti sanguanan ti ummong, ket ulitenna kadakuada amin a napasamak kadagiti kakabsatda manipud iti panawen a pimmanaw ni Zeniff iti daga agpapan pay iti panawen a pimmanaw isuna iti daga.",
                "3": "Ken inulitna nga insalaysay kadakuada dagiti naudi a balikas nga insuro kadakuada ni ari Benjamin, ket inlawlawagna dagitoy kadagiti tattao ni ari Limhi, tapno bareng maawatanda amin a balikas nga insaona.",
                "4": "Ket napasamak a kalpasan a naaramidna amin dagitoy, pinagawid ni ari Limhi ti ummong, ket imbilinna nga agsubli ti tunggal maysa kadakuada iti balayna.",
                "5": "Ket napasamak nga pinaipanna iti sanguanan ni Ammon dagiti pinanid a naglaon iti kasuratan dagiti taona manipud iti panawen nga ipapanawda iti Zarahemla, tapno mabasana ida.",
                "6": "Ita, apaman a nabasa ni Ammon ti kasuratan, dinamag ti ari kenkuana tapno maammuanna no mabalinna nga ipatarus dagiti pagsasao, ket imbaga kenkuana ni Ammon a saan.",
                "7": "Ket imbaga ti ari kenkuana: Iti leddaangko gapu iti panagsagaba dagiti tattaok, pinagdaliasatko dagiti uppat a pulo ket tallo kadagiti tattaok iti langalang, tapno iti kasta bareng no masarakanda ti daga a Zarahemla, tapno maidawatmi kadagiti kakabsatmi nga isalakannakami iti pannakaadipen.",
                "8": "Ket nayaw-awanda iti langalang iti las-ud ti adu nga aldaw, ngem naregtada latta, ket saanda a nasarakan ti daga a Zarahemla ngem nagsublida iti daytoy a daga, ta nagdaliasatda iti maysa a daga nga adu ti kadandanuman, a nakaduktalanda iti daga a naaplagan iti tultulang ti tattao, ken ay-ayup, ken naaplagan pay iti rebba ti paspasdek ti nadumaduma a kita, a naduktalanda ti daga a nagbiagan ti tattao a kas iti kaadu ti pangen ti Israel.",
                "9": "Ket para iti pammaneknek a pudno dagiti banag a nasaoda nangyawidda iti duapulo ket uppat a pinanid a napno kadagiti kitikit, ket puroda a balitok.",
                "10": "Ket kitaen, met, nangitugotda kadagiti kabal, a dadakkel, ket naaramidda iti gambang ken kobre, ket naan-anay ti kinalagdada.",
                "11": "Ket manen, nangitugotda kadagiti espada, nga awanen ti putanda, ken narukopen iti lati dagiti tademda; ket awan ti asino man iti daga a makaipatarus iti pagsasao wenno dagiti kitikit nga adda kadagiti pinanid. Ngarud kunak kadakayo: Kabaelam kadi a mangipatarus?",
                "12": "Ket kunak manen kadakayo: Adda kadi asino man nga ammoyo a makaipatarus? Ta tarigagayak a nasken a maipatarus dagitoy a kasuratan iti pagsasaotayo; ta, nalabit, makaited dagitoy kadatayo iti pannakaammo kadagiti natda a tattao a nadadael, a nagtaudan dagitoy a kasuratan; wenno, nalabit, makaited dagitoy kadatayo iti pannakaammo kadagitoy mismo a tattao a nadadael; ket tarigagayak a maammuan ti gapu ti pannakadadaelda.",
                "13": "Ita kinuna ni Ammon kenkuana: Masiguradok nga ibaga kenka, O ari, ti maysa a tao a makaipatarus kadagitoy a kasuratan; ta adda kenkuana daytoy pagkitaanna, ken maipatarusna amin a kasuratan iti nagkauna a panawen; ket sagut daytoy a naggapu iti Dios. Ket maawagan dagitoy a banag a dagiti barubasa, ket awan ti tao a mabalin a kumita kadagitoy malaksid no nabilin, amangan ta no kitaenna dayta a saanna a karbengan ket nasken a maungaw. Ket asino man a nabilin a kumita kadakuada, isu met ti maawagan a mammadto.",
                "14": "Ket kitaen, ti ari dagiti tattao nga adda iti Zarahemla ti tao a mabilin a mangaramid kadagitoy a banag, ken addaan iti naindaklan a sagut a naggapu iti Dios.",
                "15": "Ket kinuna ti ari a nabilbileg ti mammadto ngem ti propeta.",
                "16": "Ket kinuna ni Ammon a maysa a mammaltiing ti mammadto ket kasta met a maysa a propeta; ket awan ti nabilbileg a sagut a magun-od ti tao, malaksid no adda kenkuana ti bileg ti Dios, a saan a kabaelan ti asino man a tao; ngem maaddaan met ti maysa a tao iti naindaklan a bileg a maited kenkuana manipud iti Dios.",
                "17": "Ngem maammuan ti mammadto dagiti banag a napalabas, ken dagiti banag a sumangbay, ket maipalgakto kadakuada amin a banag babaen kadagitoy, wenno, iti apag-isu, maiparangto dagiti nalimed a banag, ket maipakitanto dagiti nailimed a banag, ket maipakaammonto dagiti banag a saan a pagaammo, ket maipakitadanto met amin a banag a saan a naipakaammo.",
                "18": "Iti kasta nangipaay ti Dios iti wagas a ti tao, babaen ti pammati, mabalinna ti agaramid kadagiti nakaskasdaaw a milagro; ngarud agbalin a dakkel a gunggona para kadagiti padana a tattao.",
                "19": "Ket ita, nalaus ti rag-o ti ari kalpasan a naibaga ni Ammon amin dagitoy a balikas, ket nagyaman iti Dios, a kinunana: Awan duadua a linaon dagitoy a pinanid ti naindaklan a palimed, ket awan duadua a naisagana dagitoy a barubasa para iti panggep a mailatak amin dagitoy a palimed kadagiti annak ti tattao.",
                "20": "Wen anian a kinadatdatlag dagiti aramid ti Apo, ken anian a nagpaut ti panagsagabana kadagiti taona; wen, ken anian a kinabulsek ken ti kinarigat a makaaw-awat dagiti annak ti tattao; ta saanda a tuntonen ti sirib, wenno tarigagayanda man la koma nga isu ti agturay kadakuada!",
                "21": "Wen, kasda la iti atap a pangen a timmaray manipud iti pastor, ket nagwarawara, ket nabugtak, ken linamut ida dagiti atap nga ayup iti kabakiran."
            },
            "9": {
                "intro": "Ti Kasuratan ni Zeniff—Ti pakaammo dagiti taona, iti panawen nga ipapanawda iti daga ti Zarahemla agingga iti panawen a nawayawayaanda kadagiti Lamanita.",
                "1": "Siak, ni Zeniff, a nasursuruan iti amin a pagsasao dagiti Nephita, ken addaan iti pannakaammo iti daga a Nephi, wenno iti daga nga immuna a tawid dagiti ammami, ken naibaon kas maysa nga espia kadagiti Lamanita tapno espiaak dagiti bunggoyda, tapno madarup ken mapapatay ida ti buyotmi—ngem idi nakitak ti naimbag nga adda kadakuada tinarigagayak a saanda a mapapatay.",
                "2": "Ngarud, sinuppiatko kadagiti kabsatko iti langalang, agsipud ta kayatko a nasken a makitulag ti agturaymi kadakuada; ngem gapu ta naunget ken mammapatay a lalaki isuna imbilinna a nasken a patayendak; ngem naisalakanak babaen iti pannakaisayasay ti adu a dara; agsipud ta nagraranget ti ama kontra iti ama, ken ti kabsat kontra iti kabsat, agingga nga ad-adu iti bilang ti buyotmi ti napapatay iti langalang; ket nagsublikami, dakami a naisalakan, iti daga ti Zarahemla, a mangisalaysay iti dayta nga estoria kadagiti assawa ken annakda.",
                "3": "Ken nupay kasta, iti kinaregtak unay a mangtawid iti daga dagiti ammami, nakaurnongak ti kas iti kaadu kadagiti nagtarigagay a mapan agtagikua iti daga, ket inrugimi manen ti agdaliasat iti langalang iti papanmi iti daga; ngem nagsagabakami iti bisin ken nakaro a rigrigat; agsipud ta nabannayat kami a manglagip iti Apo a Diosmi.",
                "4": "Nupay kasta, kalpasan ti adu nga aldaw a panagallaalla iti langalang impatakdermi dagiti toldami iti lugar a nakapapatayan dagiti kakabsatmi, nga asideg iti daga dagiti ammami.",
                "5": "Ket napasamak a napanak manen a kinuyog ti uppat kadagiti tattaok iti siudad, iti ari, tapno maammuak ti panagipato ti ari, ken tapno maammuak no mabalinko a kaduaen dagiti tattaok ken tagikuaen ti daga a sitatalna.",
                "6": "Ket napanak iti ari, ket intulagna kaniak a mabalinko a tagikuaen ti daga a Lehi-Nephi, ken ti daga a Shilom.",
                "7": "Ken imbilinna met a nasken a pumanaw dagiti taona iti daga, ket napanak ken dagiti tattaok iti daga tapno tagikuaenmi.",
                "8": "Ket rinugianmi ti agpatakder iti pasdek, ken agtarimaan kadagiti pader ti siudad, wen, uray pay dagiti pader ti siudad ti Lehi-Nephi, ken ti siudad ti Shilom.",
                "9": "Ket rinugianmi a sinukay ti daga, wen, uray pay ti amin a kita ti bukbukel, ti bukbukel ti mais, ken ti trigo, ken ti sebada, ken ti neas, ken ti sheum ken bukbukel ti nadumaduma a bungbunga; ket rinugianmi ti umado ken rumang-ay iti daga.",
                "10": "Ita ti kinasikap ken kinamanangallilaw ni ari a Laman, a mangipan kadagiti tattaok iti pannakaadipen, insukona ti daga tapno mabalinmi a tagikuaen.",
                "11": "Ngarud napasamak, a kalpasan ti panagnaedmi iti daga iti las-ud ti sangapulo ket dua a tawen nangrugi a mariribukan ni ari Laman, amangan ta iti ania man a wagas bumileg dagiti tattaok iti daga, ket saanda a maparmek ken maiturong ida iti pannakaadipen.",
                "12": "Ita sadut ken managrukbab iti didiosen a tattao ida; ngarud tinarigagayanda a maiturongkami iti pannakaadipen, tapno bussogenda ti bagbagida kadagiti nagbannoganmi; wen, tapno pagpiestaanda dagiti arban iti talonmi.",
                "13": "Ngarud napasamak a rinugian ni ari Laman a mangsugsog kadagiti taona a nasken a makiranget kadagiti tattaok; ngarud nangrugi dagiti gubgubat ken panagsususik iti daga.",
                "14": "Ta, iti maikasangapulo ket tallo a tawen a panagturayko iti daga ni Nephi, iti adayo nga abagatan ti Shilom, bayat a papainumen ken pakpakanen dagiti tattaok dagiti arbanda, ken suksukayenda dagiti dagada, adu a buyot dagiti Lamanita ti nangraut kadakuada ket rinugianda a mangpapatay kadakuada, ken mangala kadagiti arbanda, ken mais dagiti talonda.",
                "15": "Wen, ket napasamak a naglibasda, amin dagiti saan a naparmek, uray iti siudad ti Nephi, ket nagkiddawda kaniak para iti salaknib.",
                "16": "Ket napasamak nga inarmasak ida kadagiti bai, ken dagiti pana, espada, ken palang, ken pang-or, ken palsiit, ken iti amin a kita dagiti armas a mapartuatmi, ket napannak ken dagiti tattaok a makidangadang kadagiti Lamanita.",
                "17": "Wen, napankami nakidangadang maibusor kadagiti Lamanita babaen ti bileg ti Apo; agsipud ta sibibileg nga immawagak ken dagiti tattaok iti Apo tapno isalakannakami manipud kadagiti ima dagiti kabusormi, agsipud ta nariingkami iti pannakalagip ti pannakawayawaya dagiti ammami.",
                "18": "Ket dinengngeg ti Dios ti ararawmi ken sinungbatanna dagiti kararagmi; ket napankami babaen iti bilegna; wen, napankami maibusor kadagiti Lamanita, ket pinapataymi ti tallo ribu ken uppat a gasut ket tallo iti maysa nga aldaw ken maysa a rabii; pinapataymi ida agingga a napapanawmi ida iti dagami.",
                "19": "Ket siak, a mismo, babaen dagiti bukodko nga ima, timmulongak a nangitanem kadagiti minatayda. Ket kitaen, iti nalabes a leddaang ken ladingitmi, dua gasut ken pitopulo ket siam ti natay kadagiti kabsatmi."
            },
            "10": {
                "1": "Ket napasamak a rinugianmi manen ti nangbangon iti pagarian ken rinugianmi manen ti nagtagikua iti daga a sitatalna. Ket imbilinko a masapul a maaramid dagiti amin a kita iti armas a pakigubat, tapno iti kasta maaddaannak kadagiti armas para kadagiti tattaok iti panawen nga umay manen manggubat dagiti Lamanita a maibusor kadagiti tattaok.",
                "2": "Ket nangikabilak iti guardia iti aglawlaw ti daga, tapno saandakami a maraut manen dagiti Lamanita a saanmi madlaw ket patpatayedakami; ket iti kasta sinalaknibak kadagiti tattaok ken dagiti arbanko, ken lappedan ti pannakatnagda kadagiti ima ti kabusormi.",
                "3": "Ket napasamak a tinawidmi ti daga dagiti ammami iti adu a tawen, wen, iti las-ud ti duapulo ket dua a tawen.",
                "4": "Ket imbilinko a masapul a sukayen dagiti lallaki ti daga, ket agpatuboda iti amin a kita ti bukbukel ken amin a kita ti nadumaduma a bunga.",
                "5": "Ket imbilinko nga agtibbi dagiti babbai, ken agbannog, ken agtrabaho, ken agabel iti amin a kita ti nalamuyot a seda, wen, ken lupot iti amin a kita, tapno makawesanmi ti kinalamulamomi; ket isu a rimmang-aykami iti daga—isu a naaddaankami iti agtultuloy a kappia iti daga iti las-ud ti duapulo ket dua a tawen.",
                "6": "Ket napasamak a natay ni ari Laman, ket nangrugi a simmublat nga agturay ti anakna. Ket rinugianna a sugsogan dagiti taona iti panagsupring maibusor kadagiti tattaok; ngarud rinugianda nga agsagana a makigubat, ken umay makidangadang maibusor kadagiti tattaok.",
                "7": "Ngem nangibaonnak kadagiti espiak iti aglawlaw ti Shemlon, tapno maduktalak dagiti panagsagsaganada, tapno masalaknibak ida maibusor kadakuada, tapno saanda a maraut dagiti tattaok ket mapapatay ida.",
                "8": "Ket napasamak a rimmautda iti amianan iti daga ti Shilom, iti adu a pangenda, dagiti lallaki a naarmasan kadagiti bai, ken pana, ken espada, ken palang, ken bato, ken palsiit; ken nakiskisan dagiti uloda ket lamulamoda; ket nabarikesanda iti lalat dagiti lomoda.",
                "9": "Ket napasamak nga imbilinko a masapul a mailemmeng iti langalang dagiti babbai ken annak dagiti tattaok; ket kasta met nga imbilinko a masapul nga aguummongda ti amin nga adda kaniak a lallakay a makaiggem iti armas, ken kasta met dagiti agtutubo a lallaki a makabael nga agiggem iti armas tapno makidangadang maibusor kadagiti Lamanita; ket intudingko ida iti ranggoda, tunggal lalaki segun iti tawenna.",
                "10": "Ket napasamak a napankami nakidangadang maibusor kadagiti Lamanita, ket siak, siak mismo, iti kinalakaykon, napanak met nakidangadang maibusor kadagiti Lamanita. Ket napasamak a napankami nakidangadang babaen ti bileg ti Apo.",
                "11": "Ita, awan ti ammo dagiti Lamanita maipanggep iti Apo, wenno ti bileg ti Apo, ngarud nagpannurayda iti bukodda a bileg. Ngem napigsada latta a tattao, kas iti kinabileg ti tattao.",
                "12": "Isuda ket naatap, ken narungsot, ken mammapatay a tattao, a mamati iti kaugalian dagiti ammada, nga isu daytoy—Mamatida a napapanawda iti Jerusalem gapu iti kinadangkes dagiti ammada, ken saan a nainkalintegan ti pannakatrato kadakuada dagiti kakabsatda iti langalang, ken pinadpadakesda pay ida bayat ti ibaballasiwda iti baybay;",
                "13": "Ket manen, pinadpadakesda ida bayat ti kaaddada iti daga nga immuna a tawidda, kalpasan a naballasiwda iti baybay, ket amin dagitoy gapu ta natultulnog ni Nephi a nangtungpal kadagiti bilin ti Apo—ngarud naipangpangruna ti Apo, ta nangngeg ti Apo dagiti kararagna ken sinungbatanna ida, ken indauluanna ida iti panagdaliasatda iti langalang.",
                "14": "Ket kinapungtotda isuna dagiti kabsatna agsipud ta saanda naawatan dagiti pannakilangen ti Apo; kinapungtotda pay isuna iti idadaliasatda iti danum agsipud ta pinatangkenda dagiti pusoda a maibusor iti Apo.",
                "15": "Ket manen, kinapungtotda isuna idi nakadanonda iti naikari a daga, agsipud ta kinunada nga innalana ti panagturay kadagiti tattao manipud kadagiti imada; ket pinanggepda a papatayen isuna.",
                "16": "Ket manen, kinapungtotda isuna agsipud ta napan iti langalang kas iti imbilin ti Apo kenkuana, ket innalana dagiti kasuratan a naikitikit kadagiti pinanid a gambang, agsipud ta kinunada a tinakawna ida.",
                "17": "Ket iti kasta insuroda dagiti annakda a nasken a guraenda ida, ken nasken a patayenda ida, ken nasken a takawan ken samsamanda ida, ken aramidenda amin a kabaelanda tapno dadaelenda ida; ngarud agnanayon ti gurada kadagiti annak ni Nephi.",
                "18": "Gapu iti daytoy mismo a panggep a ni ari Laman, babaen ti pananglimolimona, ken ti naulbod a kinasikapna, ken dagiti makaay-ayo a karina, inallilawnak, ta intugotko dagiti tattaok iti daytoy a daga, tapno madadaelda ida; wen, ket nagsagabatayo kadagitoy adu a tawen iti daga.",
                "19": "Ket ita siak, ni Zeniff, kalpasan ti panangibagak amin kadagitoy a banag kadagiti tattaok maipanggep kadagiti Lamanita, insugsogko ida a makidangadang iti kinabilegda, nga agtalekda iti Apo; ngarud, nakirangetkami kadakuada, iti sangunsango.",
                "20": "Ket napasamak a napapanawmi manen ida iti dagami; ket napapataymi ida iti nakaro a pammapatay, nakaad-aduda isu a saanmi a binilang ida.",
                "21": "Ket napasamak a nagsublikami manen iti dagami, ket rinugian manen dagiti tattaok a pastoren dagiti arbanda, ken sukayen ti dagada.",
                "22": "Ket ita siak, gapu ta lakayakon, intalekko ti pagarian kadagiti lallaki nga annakko; ngarud, awanen ti maibagak. Ket sapay koma ta bendisionan ti Apo dagiti tattaok. Amen."
            },
            "11": {
                "1": "Ket ita napasamak nga intalek ni Zeniff ti pagarian ken ni Noe, maysa kadagiti lallaki nga annakna; ngarud nangrugi a simmublat ni Noe nga agturay; ket saanna a sinurot dagiti wagas ti amana.",
                "2": "Ta kitaen, saanna a tinungpal dagiti bilin ti Dios, ngem sinurotna dagiti tarigagay ti pusona. Ket naaddaan iti adu nga assawa ken kamalala. Ket pinalugodanna dagiti taona nga agaramid iti basol, ken agaramid iti makarimon iti imatang ti Apo. Wen, ken inaramidda ti kinabalangkantis ken amin a kita ti kinadakes.",
                "3": "Ket inkeddengna ti apagkalima a buis ti amin a sanikuada, ti apagkalima ti balitok ken pirakda, ken apagkalima ti napateg a sanikuada, ken ti kobreda, ken ti gambangda ken ti landokda; ken ti apagkalima dagiti urbonda; kasta met ti apagkalima ti amin a bukbukelda.",
                "4": "Ket innalana amin dagitoy tapno suportaranna ti bagina, ken dagiti assawa ken kamalalana; ken kadagiti saserdotena, ken dagiti assawa ken kamalalada; iti kasta binaliwanna dagiti aramid a pakaseknan ti pagarian.",
                "5": "Ta inikkatna amin dagiti saserdote a natudingan ti amana, ket nangtuding iti kabarbaro a sukatda, kas kadagiti naparammag iti kinapalangguad dagiti pusoda.",
                "6": "Wen, ket iti kasta nasuportaranda iti kinasadutda, ken iti panagrukbabda iti didiosen, ken iti kinabalangkantisda, babaen ti buis nga impaulog ni ari Noe kadagiti taona; isu a kasta unay ti panagbannog dagiti tattao tapno masuportaran ti kinadangkes.",
                "7": "Wen, ket nagbalinda pay a managrukbab iti didiosen, agsipud ta naallilawda iti ubbaw ken makapatiray-ok a balikas ti ari ken dagiti saserdote; ta nagibagada iti balikas a makapatiray-ok kadakuada.",
                "8": "Ket napasamak a nangbangon ni ari Noe iti nadaeg ken nalawa a pasdek; ket inarkosanna iti kayo a kapintasan ti pannakaaramidna, ken amin a kita ti napateg a bambanag, a balitok, ken pirak, ken landok, ken gambang, ken napateg a metal, ken kobre.",
                "9": "Ken nangbangon met iti nalawa a palasiona, ken trono iti tengnga daytoy, naaramid amin dagioty iti nangato ti kalidad a kayo ken naarkosan iti balitok ken pirak ken napateg a bambanag.",
                "10": "Ket imbilinna met a masapul nga agaramid dagiti trabahadorna iti amin a kita ti napintas nga aramid iti uneg ti pader ti templo, iti napintas a kayo, ken kobre, ken gambang.",
                "11": "Ket dagiti tugaw a naisagana para kadagiti nangato a saserdote, a naidaddaduma kadagiti sabali a tugaw, inarkosanna iti puro a balitok; ket imbilinna a mayaramidanda iti pagsadagan, tapno makainana dagiti bagi ken dagiti takiagda bayat ti panagsaoda iti inuulbod ken ubbaw a balikas kadagiti taona.",
                "12": "Ket napasamak a nangbangon iti torre iti asideg ti templo; wen, maysa a nakangatngato a torre, uray iti kasta a kangato tapno makatakder iti tuktokna ken matantannawaganna ti daga a Shilom, kasta met ti daga a Shemlon, a tinagikua dagiti Lamanita; ken matannawaganna pay ti amin a daga iti aglawlaw.",
                "13": "Ket napasamak nga imbilinna ti pannakabangon ti adu a pasdek iti daga a Shilom; ken imbilinna ti pannakabangon ti dakkel a torre iti turod iti amianan ti daga a Shilom, a nagbalin a pagkamangan dagiti annak ni Nephi idi panawen a nagtalawda iti daga; ket isu daytoy ti inaramidna kadagiti nagun-odna a kinabaknang babaen ti buis dagiti taona.",
                "14": "Ket napasamak a tinarigagayan unay ti pusona ti kinabaknangna, ket binusbosna ti panawenna iti managbasol a panagbiag kadua dagiti assawa ken dagiti kamalalana; ken kasta met a binusbos dagiti saserdotena ti panawenda kadagiti balangkantis.",
                "15": "Ket napasamak a nagmula isuna kadagiti kaubasan iti aglawlaw ti daga; ken nagbangon kadagiti pagpespesan, ket nagaramid iti adu nga arak; ket ngarud nagbalin a mammartek, ken kasta met dagiti taona.",
                "16": "Ket napasamak a rinugian a rauten dagiti Lamanita dagiti taona, iti saggabassit a bilang, ken tapno papatayenda ida iti talonda, ken bayat nga ay-aywananda dagiti arbanda.",
                "17": "Ket nangibaon ni ari Noe kadagiti guardia iti aglawlaw ti daga tapno matubengda; ngem saan a nangibaon iti umdas a bilang, ket rinaut dagiti Lamanita ken pinapatayda ida, ken binugawda dagiti adu nga arbanda iti ruar ti daga; isu a rinugian dagiti Lamanita a dadaelen ida, ken tapno maipakatda ti gurada kadakuada.",
                "18": "Ket napasamak nga imbaon ni ari Noe dagiti buyotna a sumaranget kadakuada, ket napasanudda, wenno napagsanudda ida iti apagbiit; ngarud, nagsublida a sirarag-o iti sinamsamda.",
                "19": "Ket ita, gapu iti daytoy a dakkel a balligi nagbalin a napalangguad dagiti pusoda; impannakkelda ti pigsada, kunkunada a kabaelan ti limapuloda a sarangten maibusor iti rinibu a Lamanita; ket isu a nagpannakkelda, ket pagragsakanda ti panangpapatay, ken ti panagsayasay iti dara dagiti kabsatda, ket gapu daytoy iti kinadakes ti ari ken dagiti saserdoteda.",
                "20": "Ket napasamak nga adda kadakuada ti maysa a lalaki nga agnagan iti Abinadi; ket nakilaok kadakuada, ken rinugianna ti agipadto, a kinunana: Kitaen, isu daytoy ti kinuna ti Apo, ket isu daytoy ti imbilinna kaniak, a kinunana, Inka, ket ibagam kadagitoy a tattao, isu daytoy ti kinuna ti Apo—Ay-ayto dagitoy a tattao, agsipud ta nakitak dagiti kinarimonda, ken dagiti kinadakesda, ken dagiti kinamanangabigda; ket malaksid no agbabawida sarungkarakto ida iti pungtotko.",
                "21": "Ket malaksid no agbabawida ken agpannuray iti Apo a Diosda, kitaen, yawatkonto ida kadagiti kabusorda; wen, ket maadipendanto; ket maparigatandanto babaen iti ima dagiti kabusorda.",
                "22": "Ket mapasamakto a maammuandanto a siak ti Apo a Diosda, ken managimonak a Dios, ken sarsarungkarak dagiti kinadangkes dagiti tattaok.",
                "23": "Ket mapasamakto a malaksid no agbabawi dagitoy a tattao ken agpannuray iti Apo a Diosda, maadipendanto; ket awanto ti mangisalakan kadakuada, malaksid iti babaen ti Apo a Mannakabalin a Dios.",
                "24": "Wen, ket mapasamakto nga inton umararawdanto kaniak nabannayatkonto nga imdengan dagiti ararawda; wen, ket ipaluboskonto a parigaten ida dagiti kabusorda.",
                "25": "Ket malaksid no agbabawida babaen ti panagkawesda iti nakersang ken panangwarakiwakda iti dapu, ken umararaw a sipapasnek iti Apo a Diosda, saankonto nga imdengan dagiti kararagda, wenno isalakan ida iti rigrigatda; ket isu daytoy ti kinuna ti Apo, ken kasta a binilinnak.",
                "26": "Ita napasamak a kinapungtotda ni Abinadi idi naisaona kadakuada dagitoy a balikas, ket pinanggepda a papatayen; ngem insalakan ti Apo manipud kadagiti imada.",
                "27": "Ita idi nangngeg ni ari Noe dagiti balikas nga insao ni Abinadi kadagiti tattao, nagpungtot met; ket kinunana: Asino ni Abinadi, a mangukom kaniak ken dagiti tattaok, wenno asino ti Apo, a mangipaayto kadagiti tattaok iti kasta kakaro a panagrigat?",
                "28": "Ibilinko kadakayo a yegyo ditoy ni Abinadi, tapno papatayek, agsipud ta imbagana dagitoy a banag a mangaron iti pungtot dagiti tattaok iti tunggal maysa, ken mamataud iti panagsusupanget dagiti tattaok; ngarud papatayek isuna.",
                "29": "Ita dagiti mata ti tattao ket nabulsek; ngarud pinatangkenda dagiti pusoda a maisuppiat ken ni Abinadi, ket pinanggepda manipud iti dayta a kanito nga alaen isuna. Ket pinatangken ni ari Noe ti pusona a maisuppiat iti balikas ti Apo, ket saan a nagbabawi kadagiti dakes nga aramidna."
            },
            "12": {
                "1": "Ket napasamak a kalpasan ti uneg ti dua a tawen nga immay kadakuada ni Abinadai a nakapammarang, isu a saanda nalasin, ket rinugianna ti mamadto kadakuada, a kinunana: Daytoy ti imbilin kaniak ti Apo, a kunkunana—Abinadi, Inka ken mangipadtoka kadagitoy a taok, agsipud ta pinatangkenda ti puspusoda a maisuppiat kadagiti balikasko; saanda nagbabawi kadagiti dakes nga aramidda; ngarud, sarungkarakto ida iti pungtotko, wen, sarungkarakto ida iti nakaro a pungtotko kadagiti kinadangkes ken kinarimonda.",
                "2": "Wen, ay-ayto daytoy a sangkaputotan! Ket kinuna ti Apo kaniak: Unnatem ti imam ket mangipadtoka, a kunam: Kastoy ti kinuna ti Apo, mapasamakto a daytoy a sangkaputotan, gapu iti kinadangkesda, maadipento, ket masaplitda iti pingping; wen, ken papanawen dagiti tattao, ken mapapatay; ket dagiti buitre iti tangatang, ken dagiti aso, wen, ken dagiti atap nga ayup, ti manglamutto iti lasagda.",
                "3": "Ket mapasamakto a mapatganto ti biag ni ari Noe uray pay a kas iti pagan-anay iti napudot nga urno; ta maammuannanto a siak ti Apo.",
                "4": "Ket mapasamakto a saplitakto dagitoy a taok kadagiti nakaro a rigrigat, wen, iti bisin ken iti angol; ket paganug-ogekto ida nga agmalem.",
                "5": "Wen, ket pagbalinek a maaddaandanto kadagiti awit a maigalut kadagiti likkodda; ket maabogdanto a kas iti umel nga asno.",
                "6": "Ket mapasamakto a pagtinnagekto ti uraro kadakuada, ket dagitoy ti mangsaplit kadakuda; ket masaplitandanto pay iti angin iti daya; ket alimutngento met dagiti insekto ti dagada, ken ibusendanto dagiti bukbukelda.",
                "7": "Ket masaplitto ida iti nakaro nga angol—ket aramidek amin dagitoy gapu kadagiti kinadangkes ken kinarimonda.",
                "8": "Ket mapasamakto a malaksid no agbabawida dadaelekto ida a namimpinsan iti rabaw ti daga; ngem mangibatidanto iti kasuratan nga agtalinaed kalpasan iti pannakaungawda, ket italimengkonto ida para kadagiti sabali a pagilian a mangtagikua iti daga; wen, aramidekto uray daytoy tapno maipakitak dagiti kinarimon dagitoy a tao kadagiti sabsabali a pagilian. Ket adu a banag ti impadto ni Abinadi a maibusor kadagitoy a tao.",
                "9": "Ket napasamak a kinapungtotda isuna; ket innala ken inawitda isuna a sipupungo iti sanguanan ti ari, ket kinunada iti ari: Kitaen, inyeganmi iti sanguanam ti maysa a lalaki a nagipadto iti dakes maipanggep kadagiti tattaom, ket kinunana a dadaelenda ida ti Dios.",
                "10": "Ken ipadtona pay ti dakes maipanggep iti biagmo, ket kunana a kaslanto iti pagan-anay iti urno nga adda apuyna ti biagmo.",
                "11": "Ket manen, kunana nga agbalinkanto a kas garami, uray pay a kas maysa a nagango a garami iti talon, nga inasak dagiti ayup ken nabaddebaddekan.",
                "12": "Ket manen, kunana a kaarngimto dagiti sabong ti kalunay, a, no naluomen, no agangin, maitayab iti rabaw ti daga. Ket agpammarang a naisaon daytoy ti Apo. Ket kunana a mapasamakto amin dagitoy kenka malaksid no agbabawika, ket gapu daytoy iti kinadangkesmo.",
                "13": "Ket ita, O ari, ania a dakkel a kinadakes ti naaramidmo, wenno ania a nakaro a basol ti naaramid dagiti tattaom, ta nasken a kedngannatayo ti Dios wenno ukomennatayo daytoy a tao?",
                "14": "Ket ita, O ari, kitaen, awan ti basoltayo, ket sika, O ari, saanka a nagbasol; ngarud, nagulbod daytoy a tao maipanggep kenka, ket nagipadto iti awan kaes-eskanna.",
                "15": "Ket kitaen, napigsatayo, saantayo a maadipen, wenno maibalud dagiti kabusortayo; wen, ket rimmang-ayka iti daga, ken rumang-aykanto pay.",
                "16": "Kitaen, daytoy ti lalaki, idatagmi kenka; mabalinmo nga aramidem latta ti kaykayatmo kenkuana.",
                "17": "Ket napasamak nga imbilin ni ari Noe a rumbeng a maibalud ni Abinadi; ket imbilinna a nasken nga aguummong a sangsangkamaysa dagiti saserdote tapno pagnunumoan no ania ti aramidenda kenkuana.",
                "18": "Ket napasamak a kinunada iti ari: Idatagmo kadakami tapno masaludsodmi; ket imbilin ti ari a nasken a maidatag kadakuada.",
                "19": "Ket rinugianda a saludsoden isuna, tapno mapagbalinda a supiaten ti bagina, tapno iti kasta mabalinda nga idarum isuna; ngem situtured a sinungbatanna ida, ket nasarangetna amin a saludsodda, wen, ket nasdaawda; ta nasarangetna amin a saludsodda, ket napaulimekna ida iti amin a balikasda.",
                "20": "Ket napasamak a maysa kadakuada ti kinunana kenkuana: Ania ti kayat a sawen dagiti naisurat a balikas, ken naisuro dagiti ammatayo, a kunkunana:",
                "21": "Anian ti kinapintas kadagiti bantay dagiti saka a mangiyeg kadagiti naimbag a damag; a mangiwarwaragawag iti kappia; a mangiyeg iti naimbag a damag ti nasayaat; a mangiwarwaragawag iti pannakaisalakan; a kunana iti Zion, Agturay ti Diosmo;",
                "22": "Ipukkawto dagiti bataymo; agkantadanto a sangsangkamaysa; agsipud ta agkikitadanto inton iyeg manen ti Apo ti Zion;",
                "23": "Agrag-okayo; agkantakayo a sangsangkamaysa dakayo a nabaybay-an a luglugar ti Jerusalem; agsipud ta liniwliwan ti Apo dagiti taona, nasubbotnan ti Jerusalem;",
                "24": "Impakitan ti Apo ti nasantuan a takiagna a makita iti amin a pagilian, ket makitanto ti amin nga ungto ti daga ti panangisalakan ti Diostayo?",
                "25": "Ket ita kinuna ni Abinadi kadakuada: Dakayo kadi ket saserdote, ken agpammarang a mangisuro kadagitoy a tao, ken maawatan iti espiritu ti panagipadto, ket tarigagayanyo pay laeng a maammuan kaniak ti kaipapanan dagitoy a banag?",
                "26": "Kunak kadakayo, ay-aykayonto pay iti panangbalusingsingyo kadagiti wagas ti Apo! Ta no maawatanyo dagitoy a banag saanyo insuro ida; ngarud, binalusingsingyo dagiti wagas ti Apo.",
                "27": "Saanyo inaramat kadagiti pusoyo iti pannakaawat; ngarud, saankayo a nainsiriban. Ngarud, ania ti isuroyo kadagitoy a tao?",
                "28": "Ket kinunada: Isuromi ti linteg ni Moises.",
                "29": "Ket kinunana manen kadakuada: No isuroyo ti linteg ni Moises apay a saanyo tungpalen? Apay a tarigagayan dagiti pusoyo dagiti kinabaknang? Apay nga aramidenyo ti panagiinnabig ken ibusenyo ti pigsayo kadagiti balangkantis, wen, ken makagapu kadagitoy a tao nga agbasol, a nakaigapuan ti panangibaon kaniak ti Apo a mangipadto iti maibusor kadagitoy a tao, wen, uray pay ti nakaro a kinadakes a maibusor kadagitoy a tao?",
                "30": "Saanyo kadi ammo nga agsaoak ti kinapudno? Wen, ammoyo nga agsaoak ti kinapudno; ket nasken koma nga agpigergerkayo iti sanguanan ti Dios.",
                "31": "Ket mapasamakto a masaplitkayonto iti kinadangkesyo, ta imbagayo nga insuroyo ti linteg ni Moises. Ket ania ti ammoyo maipanggep iti linteg ni Moises? Dumteng kadi ti pannakaisalakan babaen ti linteg ni Moises? Ania ti makunayo?",
                "32": "Ket simmungbatda ket kinunada a dumteng ti panangisalakan babaen ti linteg ni Moises.",
                "33": "Ngem ita kinuna ni Abinadi kadakuada: Ammok a no tungpalenyo dagiti bilin ti Dios maisalakankayonto; wen, no tungpalenyo dagiti bilin ti Dios nga inyawatna ken ni Moises iti bantay a Sinai, a kunana:",
                "34": "Siak ti Apo a Diosyo, a nangiruar kadakayo iti Egipto, manipud iti balay ti pannakaadipen.",
                "35": "Awan ti bigbigenyo a sabali a Dios no saan lang a siak.",
                "36": "Saankayo nga agaramid iti uray ania a kinitikitan a ladawan, wenno uray ania a kapadpada ti parsua sadi langit, wenno dagiti banag nga adda iti uneg ti daga.",
                "37": "Ket ita kinuna ni Abinadi kadakuada, Naaramidyo kadin amin dagitoy? Kunak kadakayo, Saan, saanyo a naaramid. Ket insuroyo kadi dagitoy a tao a nasken nga aramidenda amin dagitoy a banag? Kunak kadakayo, Saan, saanyo a naaramid."
            },
            "13": {
                "1": "Ket ita idi nangngeg ti ari dagitoy a balikas, kinunana kadagiti saserdotena: Iyadayoyo daytoy a tao, ken patayenyo; agsipud ta ania ti pakaseknantayo kenkuana, agsipud ta agmauyong isuna.",
                "2": "Ket immasideg ken pinadasda a gammatan isuna; ngem naiwalinna ida, ket kinunana kadakuada:",
                "3": "Saandak a sagiden, agsipud ta saplitennakayo ti Dios no gammatandak, agsipud ta saanko pay naisao ti mensahe nga inted ti Apo nga isaok; wenno naibaga kadakayo ti dinawatyo a nasken nga ibagak; ngarud, saan nga ipalubos ti Dios a mapapatayak ita.",
                "4": "Ngem nasken a tungpalek dagiti bilin nga imbilin kaniak ti Dios; ket kaungetdak agsipud ta imbagak kadakayo ti kinapudno. Ket manen, inkeddengyo nga agmauyongak agsipud ta insaokon ti balikas ti Dios.",
                "5": "Ita napasamak a kalpasan ti panangisao ni Abinadi kadagitoy a balikas a saan nga impadas a gammatan dagiti tattao ni ari Noe, agsipud ta adda kenkuana ti espiritu ti Apo; ket nagsilnag ti rupana iti napalaus a rimat, uray pay a kas iti napasamak ken ni Moises idiay bantay ti Sinai, bayat iti pannakisaona iti Apo.",
                "6": "Ket nagsao nga addaan iti bileg ken turay manipud iti Dios; ket intuloyna dagiti balikasna, a kunana:",
                "7": "Napaneknekanyo nga awan ti bilegyo a mangpatay kaniak, ngarud ileppasko ti mensahek. Wen, ket matarusak a nasair dagiti pusoyo agsipud ta ibagak kadakayo ti kinapudno maipanggep kadagit kinadangkesyo.",
                "8": "Wen, ket pinunnona kayo dagiti balikasko iti kinadatdatlag ken kinasiddaaw, ken pungtot.",
                "9": "Ngem ileppasko ti mensahek; ket kalpasanna awan ti aniamanna iti mapanak, no la ket maisalakanak.",
                "10": "Ngem daytoy ti maibagak kadakayo, no ania man ti aramidenyo kaniak, kalpasan daytoy, kastanto ti kita wenno anniniwan dagiti banag a dumteng.",
                "11": "Ket ita ibasak kadakayo dagiti nabati kadagiti bilin ti Dios, ta matarusak a saanda a naisurat kadagiti pusoyo; matarusak nga inadalyo ken insuroyo ti kinadangkes iti kadakkelan a paset ti panagbiagyo.",
                "12": "Ket ita, lagipenyo nga imbagak kadakayo: Saankayo nga agaramid iti uray ania a kinitikitan a ladawan, wenno ti uray ania a kapadpada ti parsua sadi langit, wenno dagiti banag nga adda iti uneg ti daga, wenno dagiti banag nga adda iti danum iti uneg ti daga.",
                "13": "Ket manen: Dikayo agkurno kadakuada, wenno agserbi kadakuada; ta siak nga Apo a Diosyo naimunak a Dios, sarsarungkarak dagiti kinadangkes dagiti amma kadagiti ubbing, iti maikatlo ken maikapat a sangkaputotan dagiti manggurgura kaniak;",
                "14": "Ken mangipakita iti asik kadakuada a rinibu a mangay-ayat kaniak ken mangtungtungpal kadagiti bilinko.",
                "15": "Dimo aramaten ti nagan ti Apo a Diosmo iti barengbareng; agsipud ta saan ibilang ti Apo nga awanan basol ti mangaramat iti naganna a barengbareng.",
                "16": "Ti aldaw a panaginana ket lagipem, a ngilinem daytoy.",
                "17": "Agbannogka iti innem nga aldaw, ket aramidem amin a trabahom;",
                "18": "Ngem iti maikapito nga aldaw, ti aldaw a panaginana ti Apo a Diosmo, saanka nga agtrabaho iti uray ania, sika, wenno ti lalaki nga anakmo, wenno ti babai nga anakmo, ti lalaki a katulongam, wenno ti babai a katulongam, wenno dagiti bakam, wenno ti gangganaet nga adda iti uneg dagiti ruanganmo;",
                "19": "Agsipud ta iti innem nga aldaw inaramid ti Apo ti langit ken daga, ken ti baybay, ken amin nga adda iti unegda; gapuna binendisionan ti Apo ti aldaw a panaginana, ket pinagbalinna a nasantuan.",
                "20": "Dayawem ti ama ken ti inam, tapno agpaut ti aldawmo iti daga nga inted kenka ti Apo a Diosmo.",
                "21": "Dika mamapatay.",
                "22": "Dika makiabig. Dika agtakaw.",
                "23": "Dika agparbo a maibusor iti kaarrubam.",
                "24": "Dimo aguman ti balay ti kaarrubam, dimo aguman ti asawa ti kaarrubam, wenno ti lalaki a katulonganna, wenno ti babai a katulonganna, wenno ti bakana, wenno ti asnona, wenno ania man a kukua ti kaarrubam.",
                "25": "Ket napasamak a kalpasan ti panangigibus ni Abinadi kadagitoy a pagsasao nga imbagana kadakuada: Insuroyo kadi dagitoy a tao a nasken nga aramiden amin dagitoy a banag a panangtungpal kadagitoy a bilin?",
                "26": "Kunak kadakayo, Saan; ta no koma inaramidyo, saan koman nga imbilin ti Apo nga umayak ket ipadtok ti dakes a mapasamak maipanggep kadagitoy a tao.",
                "27": "Ket ita imbagayo a dumteng ti pannakaisalakan babaen iti linteg ni Moises. Kunak kadakayo a rumbeng unay a nasken a tungpalenyo pay ti linteg ni Moises; ngem kunak kadakayo, a dumtengto ti kanito a saanen a rumbeng a tungpalen ti linteg ni Moises.",
                "28": "Kangrunaanna pay, kunak kadakayo, a ti pannakaisalakan saan a dumteng babaen ti linteg laeng; ken no saan a gapu ti pannubbot, nga aramiden a mismo ti Dios para kadagiti basol ken kinadangkes dagiti taona, ta saan a maliklikan ti pannakaungawda, uray pay ti kinaadda ti linteg ni Moises.",
                "29": "Ket ita kunak kadakayo a rumbeng unay nga adda ti linteg a naited kadagiti annak ti Israel, wen, uray pay ti kaigetan a linteg; agsipud ta nasukirda a tattao, alistoda nga agaramid iti kinadangkes, ken nabannayatda a manglagip iti Apo a Diosda;",
                "30": "Ngarud adda linteg a naited kadakuada, wen, ti linteg ti panagaramid ken dagiti ordinansa, ti linteg a surotenda a siiget iti inaldaw, tapno kanayon a mangipalagip kadakuada iti Dios ken ti pagrebbenganda kenkuana.",
                "31": "Ngem kitaen, kunak kadakayo, nga amin dagitoy a banag ti kita dagiti banag a dumteng.",
                "32": "Ket ita, naawatanda kadi ti linteg? Kunak kadakayo, Saan, saanda amin a naawatan ti linteg; ket gapu daytoy ti kinatangken dagiti pusoda; agsipud ta saanda naawatan nga awan ti asino man a tao a maisalakan malaksid no babaen ti pannubbot ti Dios.",
                "33": "Ta kitaen, saan kadi impadto ni Moises kadakuada ti maipanggep iti yaay ti Mesias, ket nasken a subboten ti Dios dagiti taona? Wen, ken uray pay ti amin a propeta a namadto manipud iti punganay ti lubong—saanda kadi nagsao iti agarup maipanggep kadagitoy a banag?",
                "34": "Saanda kadi imbaga a bumaba a mismo ti Dios kadagiti annak ti tattao, ket agtagitao, ket mapan nga addaan iti naidaklan a bileg iti rabaw ti daga?",
                "35": "Wen, ken saanda kadi met imbaga nga ipatungpalna ti panagungar dagiti natay, ket isu, a mismo, mairurumen ket agsagabanto?"
            },
            "14": {
                "1": "Wen, di kadi met kinuna ni Isaias: Asino ti namati iti padamagtayo, ken siasino ti nakaipalgakan ti takiag ti Apo?",
                "2": "Ta dumakkelto iti imatangna a kas iti naganus a mula, ken kas iti ramut manipud iti namaga a daga; awan ti langana wenno makaay-ayo a buyana; ket no makitatayonto awan pintasna tapno tarigagayantayo isuna.",
                "3": "Nauy-uyaw ken saan nga inawat dagiti tattao; maysa a tao ti ladingit, ken nakaamammo iti liday; ket kas inlengedtayo ti rupatayo manipud kenkuana; inuy-uyaw, ket saantayo impatpateg.",
                "4": "Pudno nga inturedna dagiti lidaytayo, ken inawitna dagiti ladingittayo; nupay kasta impatotayo a nasaplit, sinaplitan ti Dios, ken naparigatan.",
                "5": "Ngem nasugsugat gapu kadagiti labsingtayo, napalitem gapu iti kinadangkestayo; ti dusa ti pakaikappiaantayo naipatay kenkuana; ken gapu kadagiti saplitna naagasantayo.",
                "6": "Datayo amin, kasla karnero, a nayaw-awan; tinurong ti tunggal maysa kadatayo ti bukodna a dalan; ken impataw ti Apo kenkuana dagiti kinadangkestayo amin.",
                "7": "Nairurumen, ken naparparigat, ngem saanna nginanga ti ngiwatna; naiturong a kas maysa a kordero iti pagpartian, ket kas maysa a karnero a nagumel iti sanguanan dagiti mangpukis isu a saanna innganga ti ngiwatna.",
                "8": "Nairuar iti pagbaludan ken iti pangukoman; ket asino ti mangipakdaar iti sangkaputotanna? Agsipud ta naisina manipud iti daga dagiti sibibiag; naparigatan gapu kadagiti panaglabsing dagiti tattaok.",
                "9": "Ket naitanem a naitipon kadagiti managdakdakes, ken iti denna ti baknang iti ipapatayna; agsipud ta awan ti inaramidna a dakes, wenno aniaman a panangallilaw iti ngiwatna.",
                "10": "Nupay kasta naay-ayo ti Apo iti pinangpalitemna kenkuana; pinalidayna; inton aramidenna ti kararuana a maysa a daton a para iti basol makitananto ti kaputotanna, paatiddugennanto dagiti aldawna, ket rumang-ayto ti pannakaay-ayo ti Apo iti imana.",
                "11": "Makitananto ti panagrigat ti kararuana, ket mapnekto; adunto ti maikalintegan ti nalinteg a katulongak babaen ti pannakammona; agsipud ta ibaklaynanto dagiti kinadangkesda.",
                "12": "Ngarud ibingayakto iti paset kadagiti nabileg, ket bingayennanto ti samsam kadagiti napigsa; gapu ta imbukbokna ti kararuana iti patay; ket naibilang kadagiti managlabsing; ken inawitna dagiti basol ti adu, ken nagaramid iti panangibabaet kadagiti managlabsing."
            },
            "15": {
                "1": "Ket ita kinuna ni Abinadi kadakuada: Kayatko a maawatanyo a mismo a ti Dios ti bumabanto kadagiti annak ti tattao, ken subbotenna dagiti taona.",
                "2": "Ket gapu ta agtaengto a nainlasagan maawaganto iti Anak ti Dios, ken gapu ta impasakupna ti lasag iti pagayatan ti Ama, ta isu ti Ama ken ti Anak—",
                "3": "Ti Ama, agsipud ta nainaw babaen iti bileg ti Dios; ken ti Anak, gapu iti lasag; isu a nagbalin nga Ama ken Anak—",
                "4": "Ket maymaysada a Dios, wen, ti pudno nga Agnanayon nga Ama iti langit ken iti daga.",
                "5": "Ket kasta nga agpasakup ti Espiritu ti lasag, wenno ti Anak iti Ama, a maymaysa a Dios, agsagaba iti pannulisog, ket saan a simmuko iti pannulisog, ngem impalubosna ti bagina a mauyaw, ken masaplitan, ken mapapanaw, ken mailaksid dagiti taona.",
                "6": "Ket kalpasan amin daytoy, kalpasan ti panagaramidna iti adu a naindaklan a milagro kadagiti annak ti tattao, maabogto, wen, a kas iti kinuna ni Isaias, a kas iti umel a karnero iti sango ti mammukis, saanna ngarud innganga ti ngiwatna.",
                "7": "Wen, uray kasta maabogto, mailansa iti krus, ken mapapatay, agpasakup ti lasag uray inggana patay, maipamaysanto ti pagayatan ti Ama ti pagayatan ti Anak.",
                "8": "Ket isu a pugsatento ti Dios dagiti bedbed ti ipapatay, ta nagun-odna ti balligi ken patay; inikkanna ti Anak iti bileg a mangaramid iti panangibabaet kadagiti annak ti tattao—",
                "9": "Gapu ta nagpangaton iti langit, gapu ta addaan kadagiti lalaem ti panangngaasi; napnuan ti pannakipagrikna kadagiti annak ti tattao; sitatakder iti nagbaetanda ken iti hustisia; napekkanan ti bedbed ti ipapatay, inako ti bagina ti kinadangkes ken dagiti panaglabsingda, nasubbotnan ida, ken nasungbatanna dagiti kalikagum ti hustisia.",
                "10": "Ket ita kunak kadakayo, asinonto ti mangipakdaar iti sangkaputotanna? Kitaen, kunak kadakayo, nga inton maidaton ti karuruana para iti basol makitananto ti kaputotanna. Ket ita ania ti makunayo? Ken asinonto ti kaputotanna?",
                "11": "Kitaen kunak kadakayo, nga asino man ti dimngeg kadagiti balikas dagiti propeta, wen, iti amin a nasantuan a propeta a nangipadton maipanggep iti yaay ti Apo—kunak kadakayo, nga amin kadagiti nangipangag kadagiti balikasda, ken namati a subboten ti Apo dagiti taona, ken nangnamnama iti dayta nga aldaw para iti pannakaugas kadagiti basolda, kunak kadakayo, a dagitoy dagiti kaputotanna, wenno isuda dagiti agtawid iti pagarian ti Dios.",
                "12": "Ta dagitoy dagiti nakaipuonan nga isuna ti nangibaklay ti basbasolda; dagitoy dagiti nakaipuonan ti ipapatayna, tapno subbotenna ida manipud kadagiti panaglabsingda. Ket ita, saan kadi a kaputotanna ida?",
                "13": "Wen, ken saan kadi a dagiti propeta, tunggal maysa a nangungap iti ngiwatna tapno mangipadto, a saan a natnag iti panaglabsing, kayatko a sawen dagiti amin a nasantuan a propeta manipud pay idi punganay ti lubong? Kunak kadakayo a kaputotanna ida.",
                "14": "Ket isuda dagitoy nangipakaammo iti kappia, a nangyeg iti naimbag a damag ti naimbag, a nangipakaammo ti pannakaisalakan; ken nagkuna iti Zion: Agturay ti Diosyo!",
                "15": "Ket O anian ti kinapintas kadagiti bambantay dagiti sakada!",
                "16": "Ket manen, anian ti kinapintas kadagiti bambantay dagiti saka dagidiay mangipakpakaammo pay laeng iti kappia!",
                "17": "Ket manen, anian ti kinapintas kadagiti bambantay dagiti saka dagidiay mangipakaammonto iti kapia manipud ita, wen, manipud itoy a kanito ken iti agnanayon!",
                "18": "Ket kitaen, kunak kadakayo, saan laeng a dagitoy. Ta O anian ti kinapintas kadagiti bambantay dagiti saka ti mangyeg iti naimnag a damag, nga isu ti namunganay iti kappia, wen, nga isu ti Apo, a nangsubbot kadagiti taona; wen, isu a nangipaay iti pannakaisalakan kadagiti taona;",
                "19": "Agsipud ta no saan a gapu iti pannubbot nga inaramidna para kadagiti taona, a naisagana manipud iti pundasion ti lubong, kunak kadakayo, no saan a gapu kadaytoy, nasken nga amin a sangatauan ket naungawen.",
                "20": "Ngem kitaen, mapekkanto ti bedbed ti ipapatay, ket agturayto ti Anak, ket adda bilegna kadagiti natay; ngarud, ipatungpalna ti panagungar dagiti natay.",
                "21": "Ket dumteng ti panagungar, uray ti umuna a panagungar; wen, uray iti panagungar dagidiay immunan, ken dagiti agdama, ken dagiti sumarsaruno, uray pay agingga iti panagungar ni Cristo—ta isu ti awagto kenkuana.",
                "22": "Ket ita, ti panagungar dagiti amin a propeta, ken amin dagidiay namati kadagiti balikasda, wenno amin dagiti nangtungpal kadagiti bilin ti Dios, bumangonto iti umuna a panagungar; ngarud, isuda ti umuna a panagungar.",
                "23": "Napagungarda tapno makipagnaed iti Dios a nangsubbot kadakuada; isu nga addaanda iti agnanayon a biag babaen ni Cristo, a nangpekka iti bedbed ti ipapatay.",
                "24": "Ket dagitoy dagidiay adda lugarna iti umuna a panagungar; ket isuda dagiti natay sakbay a dimteng ni Cristo, iti kinakunengda, saan a naipakaammo ti pannakaisalakan kadakuada. Ket isu nga ipatungpal ti Apo ti pannakaisubli dagitoy; ket adda lugarda iti umuna a panagungar, wenno addaan iti agnanayon a biag, kas sinubbot ti Apo.",
                "25": "Ket addaan met dagiti ubbing iti agnanayon a biag.",
                "26": "Ngem kitaen, ken agbutengkayo, ken agpigergerkayo iti sanguanan ti Dios, ta nasken nga agpigergerkayo; ta awan ti subboten ti Apo nga sumupring kenkuana ken matay kadagiti basolda; wen, uray pay amin dagiti naungaw kadagiti basolda manipud pay idi punganay ti lubong, a nangiranta a nagsupring maibusor iti Dios, a makaammon kadagiti bilin ti Dios, ken saanda a tungpalen; dagitoy dagiti awanan iti lugar iti umuna a panagungar.",
                "27": "Ngarud saankayo kadi agpigerger? Agsipud ta awan ti pannubot a dumteng iti kakasta; agsipud ta awan ti kasta a sinubbot ti Apo; wen, ken saan a masubbot ti Apo ti kasta; agsipud ta saanna mailibak ti bagina; agsipud ta no tuntonen ti hustisia saanna mailibak daytoy.",
                "28": "Ket ita kunak kadakayo a dumtengto ti kanito a maiwaragawagto ti panangisalakan ti Apo iti tunggal pagilian, puli, pagsasao, ken tattao.",
                "29": "Wen, Apo, dagiti bantaymo ket agpukkawto; sangsangkamaysadanto nga agkanta; agsipud ta agkikitadanto, inton iyeg manen ti Apo ti Zion.",
                "30": "Agrag-okayo, agkantayo a sangsangkamaysa, dakayo a nabaybay-an a luglugar ti Jerusalem; agsipud ta liniwliwa ti Apo dagiti taona, sinubbotna ti Jerusalem.",
                "31": "Impakita ti Apo ti nasantuan a takiagna iti amin a pagilian; ket makitanto ti amin nga ungto ti daga ti panangisalakan ti Diostayo."
            },
            "16": {
                "1": "Ket ita, napasamak a kalpasan ti pannakaisao ni Abinadi dagitoy a balikas inunnatna ti imana ket kinunana: Dumtengto ti panawen a makitanto ti amin ti panangisalakan ti Apo; inton agkikinnitanto ti tunggal pagilian, puli, pagsasao, ken tattao ken ipudnodanto iti sanguanan ti Dios a nainkalintegan dagiti panangukomna.",
                "2": "Ket kalpasanna dagiti managdakdakes ket mapapanawto, ket addaandanto iti rason nga aganug-og, ken agsangit, ken agdung-aw, ken agngaretnget; ket gapu daytoy ti saanda panangipangag iti timek ti Apo; ngarud saan a subboten ida ti Apo.",
                "3": "Agsipud ta nailubongan ken sinasairoda, ket addaan bileg ti sairo kadakuada; wen, uray pay iti uleg idi ugma a nangallilaw kadagiti immuna a nagannaktayo, a nakaigapuan ti pannakatnagda; a nakaigapuan ti panagbalin amin a sangatauan a nailubongan, nagartem, sinasairo, makaammo iti dakes manipud iti naimbag, agpasakupda iti sairo.",
                "4": "Isu nga amin a sangkatauan ket napukaw; ket kitaen, napukawda koma iti awan patinggana no saan a gapu iti panangsubbot ti Dios kadagiti taona manipud iti pannakapukaw ken pannakatnag a kasasaad.",
                "5": "Ngem laglagipenyo nga asino man nga agtultuloy iti bukodna a nailubongan a kababalin, ket agtultuloy kadagiti wagas ti basol ken panagsupring maibusor iti Dios, agtalinaed iti pannakatnag a kasasaad ket addaan iti amin a bileg ti sairo nga agturay kenkuana. Ngarud kasla awan ti naaramid a pannubbot kenkuana, ta kabusor ti Dios; ket kasta met a kabusor ti Dios ti sairo.",
                "6": "Ket ita no saan nga immay ni Cristo iti lubong, nga agsasao kadagiti banag a dumteng a kasla dimtengdan, awan koma ti pannubbot.",
                "7": "Ken no saan koma a nagungar ni Cristo, wenno napekka ti bedbed ti patay tapno saan nga agballigi ti tanem, ken nasken a ti patay awanan ti pannilud, awan koma ti panagungar.",
                "8": "Ngem adda panagungar, saan ngarud agballigi ti tanem, ken ti pannilud ti patay ket pinarmek ni Cristo.",
                "9": "Isu ti silaw ken biag ti lubong; wen, silaw nga awan inggana, a saan a pulos a mapasipnget; wen, ken biag met nga awan inggana, tapno awanton ti ipapatay.",
                "10": "Makawesanto uray daytoy bagi a matay iti bagi a saan a matayen, ket makawesanto daytoy bagi nga agrupsa iti bagi a saan nga agrupsa, ket maiturongto nga agtakder iti sanguanan iti pangukoman ti Dios, tapno maukom a mayannurot iti aramidda nasayaatda man wenno dakesda—",
                "11": "No nasayaatda, iti panagungar ti awan inggana a biag ken ragsak; ket no dakesda, iti panagungar ti awan inggana a pannakailunod, ta nayawatda iti sairo, a nangsakup kadakuada, nga iti pannakailunod—",
                "12": "Ta sinurotda dagiti maibatay kadagiti bukodda a nailubongan a pagayatan ken tarigagayda; ta saanda pulos nga immawag iti Apo bayat ti pannakaitanggaya ti takiag ti kaasi kadakuada; agsipud ta naitanggaya ti takiag ti asi kadakuada, ngem saanda kinayat; isuda a naballaagan kadagiti kinadangkesda ket saanda latta tinallikudan dagitoy; ken nabilinda nga agbabawi ngem saanda pay la agbabawi.",
                "13": "Ket ita, saan kadi rumbeng koma nga agpigerger ken agbabawikayo kadagiti basolyo, ken laglagipenyo a maisalakankayo babaen ken gapu laeng ken ni Cristo?",
                "14": "Ngarud, no isuroyo ti linteg ni Moises, isuroyo met nga isu ti anniniwan dagiti banag a dumteng—",
                "15": "Isuroyo ida a dumteng ti pannakasubbot babaen ken ni Cristo nga Apo, nga isu ti kakaisuna nga Agnanayon nga Ama. Amen."
            },
            "17": {
                "1": "Ket ita napasamak a kalpasan a naibaga ni Abinadi dagitoy a balikas, nga imbilin ti ari kadagiti saserdote a nasken a tiliwen ken papatayenda.",
                "2": "Ngem adda maysa kadakuada nga agnagan iti Alma, a nagtaud met iti kaputotan ni Nephi. Maysa nga agtutubo, ket namati kadagiti balikas nga insao ni Abinadi, agsipud ta ammona ti maipapan iti kinadangkes a pinaneknekan ni Abinadi a maibusor kadakuada; ngarud rinugianna nga impakaasi iti ari a saanna kapungtot ni Abinadi, ngem palubosanna a pumamaw a sitatalna.",
                "3": "Ngem ad-adda a nagpungtot ti ari, ket imbilinna a pagtalawenda ni Alma kadakuada, ket imbaonna dagiti katulonganna a kamaten isuna tapno mapapatayda.",
                "4": "Ngem intarayanna ida ket naglemmeng tapno saanda mabirokan. Ket gapu ta nakalemmeng iti adu nga aldaw insuratna dagiti amin a naisao ni Abinadi.",
                "5": "Ket napasamak nga imbilin ti ari kadagiti guardiana a palawlawan ken tiliwenda ni Abinadi; ket pinungo ken imbaludda.",
                "6": "Ket kalpasan ti tallo nga aldaw, kalpasan iti panangbalakad kadagiti saserdotena, imbilinna nga iyegda isuna iti sanguananna manen.",
                "7": "Ket kinunana kenkuana: Abinadi, nakasarakkamin iti pammabasol a maibusor kenka, ket rumbeng a matayka.",
                "8": "Agsipud ta kinunam a mismo a ti Dios ti bumabanto kadagiti annak ti tattao; ket ita, gapu iti daytoy mapapatayka malaksid no ibabawim amin dagiti dakes a balikas nga insaom maipapan kaniak ken dagiti tattaok.",
                "9": "Ita kinuna ni Abinadi kenkuana: Ibagak kenka, a saanko ibabawi dagiti balikas nga insaok kadakayo maipapan kadagitoy a tao, agsipud ta pudnoda; ket tapno maammuanyo ti kinapudnoda impalubosko a matnag ti bagik kadagiti imayo.",
                "10": "Wen, ket agsagabaak uray agingga iti patay, ket saanko nga ibabawi dagiti balikasko, ket agtalinaedda a pammaneknek maibusor kadakayo. Ket imbukbokyo ti awanan basol a dara no papatayendak, ket agbalinto met a pammaneknek maibusor kadakayo iti maudi nga aldaw.",
                "11": "Ket ita, dandani pinaruk-atan ni ari Noe, gapu ta kinabutengna ti naibalikas; agsipud ta kabutengna a maipataw dagiti panangukom ti Dios kenkuana.",
                "12": "Ngem nagririaw dagiti saserdote ti maibusor kenkuana, ket rinugianda ti pammabasol, a kunkunada: Linaisna ti ari. Ngarud narubroban ti pungtot ti ari maibusor kenkuana, ket inyawatna kadakuada tapno mapapatayda.",
                "13": "Ket napasamak a tiniliw ken pinungoda, ken sinaplitanda iti nareppet a pagtungo, wen, uray pay agingga iti ipapatayna.",
                "14": "Ket itan idi mangrugi a masinit iti gil-ayab, nagpukkaw kadakuada, a kinunana:",
                "15": "Kitaen, uray a kas iti inaramidyo kaniak, mapasamakto a dagitinto kaputotanyo ti makaigapu iti panagsagabanto ti adu a saem a sagsagabaek, uray pay ti saem iti ipapatay iti apuy; ket gapu daytoy iti panamatida iti panangisalakan ti Apo a Diosda.",
                "16": "Ket mapasamakto a kaptennakayo ti amin a klase ti saksakit gapu iti kinadangkesyo.",
                "17": "Wen, ket madangrankayonto sadinoman ti ayanyo, ket mayabog-abog ken mawaraswaraskayonto, uray pay a kas iti atap nga arban a paksiaten dagiti atap ken narungsot nga ayup.",
                "18": "Ket maanopkayonto iti dayta nga aldaw, ket matiliwkayonto dagiti kabusoryo, ket agsagabakayonto a kas iti panagsagabak, kadagiti saem ti ipapatay babaen ti apuy.",
                "19": "Isu nga ipakat ti Dios ti panagibales kadagiti mangdadael kadagiti taona. O Dios, awatem daytoy kararuak.",
                "20": "Ket ita, idi maibaga ni Abinadi dagitoy a balikas, natay, gapu iti pannakauramna; wen, napapatay agsipud ta saanna nga inlibak dagiti bilin ti Dios, pinatalgedanna ti kinapudno dagiti balikasna babaen ti ipapatayna."
            },
            "18": {
                "1": "Ket ita, napasamak a ni Alma, a naglibas manipud kadagiti katulongan ni ari Noe, nagbabawi kadagiti basol ken kinadangkesna, ket napan a sililimed kadagiti tattao, ket rinugianna nga isuro dagiti balikas ni Abinadi—",
                "2": "Wen, maipanggep iti dumteng, ken kasta met ti maipanggep iti panagungar dagiti natay, ken ti pannakasubbot ti tattao, a mapasamak babaen ti bileg, ken panagsagaba, ken ipapatay ni Cristo, ken ti panagungarna ken yuulina idiay langit.",
                "3": "Ket insurona ti kas iti kaadu kadagiti dumngeg iti balikasna. Ket insurona ida iti nalimed, tapno saan a maammuan ti ari. Ket adu ti namati kadagit balikasna.",
                "4": "Ket napasamak a kas iti kaadu kadagiti namati kenkuana ti napan iti lugar a naawagan iti Mormon, a naadaw ti naganna manipud iti ari, nga adda iti beddeng ti daga a nakaad-adu iti atap nga ayup bayat iti tiempo wenno panawen.",
                "5": "Ita, addaan iti Mormon ti maysa nga ubbog ti nadalus a danum, ket napan sadiay ni Alma, ta adda rimmuong ti babassit a kayo iti asideg ti danum, a paglemmenganna iti aldaw manipud kadagiti panagsapsapul ti ari.",
                "6": "Ket napasamak a kas iti kaadu kadagiti namati kenkuana ti napan sadiay a dumngeg kadagiti balikasna.",
                "7": "Ket napasamak kalpasan ti adu nga aldaw nga adda dakkel a bilang a naguummong a sangsangkamaysa iti lugar a Mormon, tapno dumngeg iti balikas ni Alma. Wen, nagtitipon dagiti amin a namati iti balikasna, tapno dumngeg kenkuana. Ket insurona ida, ken inkasabana kadakuada ti panagbabawi, ken pannakasubbot, ken pammati iti Apo.",
                "8": "Ket napasamak a kinunana kadakuada: Kitaen, dagitoy ti danum ti Mormon (gapu ta kastoy ti pannakaawagda) ket ita, gapu ta tarigagayanyo nga umay iti pagaponan ti Dios, ken maawagan a taona, ken sitatallugod a makipagbaklay iti imet ti tunggal maysa, tapno lumag-anda;",
                "9": "Wen, ken sitatallugod a makipagladingit kadagiti agladladingit; wen, ken manglinglingay kadagiti agkasapulan iti pannakalinglingay, ken agtakder a kas kadagiti saksi ti Dios iti amin a tiempo ken iti amin a banag, ken iti amin a lugar nga ayanyo, uray pay agingga iti ipapatay, tapno masubbotnakayo ti Dios, ket maibilangkayo kadagidiay adda iti umuna a panagungar, tapno maaddaankayo iti agnanayon a biag—",
                "10": "Ita kunak kadakayo, no daytoy ti tarigagay dagiti pusoyo, ania a rasonyo a saan nga agpabuniag iti nagan ti Apo, a kas pannangsaksi iti sanguananna a nakitulagkayo kenkuana, nga agserbikayo kenkuana ken agtungpalkayo kadagiti bilinna, tapno nabusbuslon ti panangiburayna iti Espirituna kadakayo?",
                "11": "Ket ita idi nangngegan dagiti tattao dagitoy a balikas, nagsisipatda gapu iti rag-o, ket inyebkasda: Daytoy ti tarigagay dagiti pusomi.",
                "12": "Ket ita napasamak nga innala ni Alma ni Helam, gapu ta isu ti maysa kadagiti immuna, ket napan nagtakder iti danum, ket immawag, kinunana: O Apo, ibukbokmo ti Espiritum iti katulongam, tapno maaramidna daytoy nga aramid nga addaan iti nasantuan a puso.",
                "13": "Ket idi naibagana dagitoy a balikas, nagadda kenkuana ti Espiritu ti Dios, ket kinunana: Helam, buniaganka, gapu iti turay nga adda kaniak manipud iti Mannakabalin a Dios, a kas pammaneknek a nakitulagka nga agserbi kenkuana agingga iti ipapataymo iti nainlasagan a bagi; ket sapay koma ta maibukbok kenka ti Espiritu ti Apo; ken sapay koma ta ipaay kenka ti agnanayon a biag, babaen ti pannubbot ni Cristo, nga insaganana manipud idi pannakaparsua ti lubong.",
                "14": "Ket kalpasan a naibaga ni Alma dagitoy a balikas, agpada nga nairarem da Alma ken Helam iti danum; ket limmung-awda ken sirarag-o a timmakdangda manipud iti danum, ta napnoda iti Espiritu.",
                "15": "Ket manen, nangala ni Alma iti sabali, ket napan iti danum iti maikadua a gundaway, ket binuniaganna a kas iti immuna, ngem saannan nga inrarem ti bagina iti danum.",
                "16": "Ket binuniaganna iti kastoy a wagas ti tunggal maysa a napan iti lugar a Mormon; ket agdagupda iti dua gasut ken uppat a kararua; wen, ket nabuniaganda iti danum ti Mormon, ket napnuanda iti parabur ti Dios.",
                "17": "Ket nanagananda iti simbaan ti Dios, wenno ti simbaan ni Cristo, manipud iti dayta a kanito. Ket napasamak a nainayon iti simbaanna ti siasino man a nabuniagan babaen ti bileg ken turay ti Dios.",
                "18": "Ket napasamak a nangorden ni Alma kadagiti saserdote gapu ta adda iti turay manipud iti Dios; nangorden ti uray maysa a saserdote iti tunggal limapulo kadagiti bilangda a mangasaba kadakuada, ken mangisuro kadakuada maipanggep kadagiti banag a maipapan iti pagarian ti Dios.",
                "19": "Ket binilinna ida a nasken nga awan sabali nga isuroda malaksid dagiti banag a naisurona, ken naisaon babaen iti nagaon iti ngiwat dagiti nasantuan a propeta.",
                "20": "Wen, uray pay a binilinna ida a nasken nga awan ti ikasabada malaksid ti panagbabawi ken pammati iti Apo, a nangsubbot kadagiti taona.",
                "21": "Ket binilinna ida a nasken nga awan ti panagsususik ti tunggal maysa, ngem nasken a sangsangkamaysada nga agnamnama, nga addaan iti maysa a pammati ken maysa a panagbuniag, a namagtitipon dagiti pusoda nga addaan iti panagkaykaysa ken panagayat iti tunggal maysa.",
                "22": "Ket ngarud binilinna ida a mangasaba. Ket ngarud nagbalinda nga annak ti Dios.",
                "23": "Ket binilinna ida a nasken a ti aldaw ti panaginana ket ngilinen, ken pagtalinaedenda a nasantuan, ken kasta met a nasken nga inaldaw nga agyamanda iti Apo a Diosda.",
                "24": "Ket binilinna pay ida a nasken nga agbannog dagiti saserdote nga inordenanna babaen ti bukodda a bannog para kadagiti kasapulanda.",
                "25": "Ket nailatang ti maysa nga aldaw a nasken nga aguummongda a sangsangkamaysa tapno masuruan dagiti tattao, ken mangdayaw iti Apo a Diosda, ken kasta met, agingga iti kabaelanda, nga aguummongda a sangsangkamaysa.",
                "26": "Ket saan nga idas-al dagiti saserdote kadagiti tattao ti kasapulanda; ngem umawatda iti parabur ti Dios para iti bannogda, isu a pimmigsada iti Espiritu, nga addaan iti pannakaammo iti Dios, tapno makaisuroda nga addaan bileg ken turay a manipud iti Dios.",
                "27": "Ket manen imbilin ni Alma kadagiti tattao ti simbaan a nasken a mangibingayda iti sanikuada, mayannatop ti kaadda iti tunggal maysa; no nabusbuslon nasken a nabusbuslon met ti ibingay; ket ti addaan sangkabassit, bassit met ti kasapulan; ket nasken a maikkan ti awanan.",
                "28": "Ket ngarud nasken nga mangibingayda kadagiti sanikuada nga addaan ti nawaya a pangngeddeng ken naimbag a tarigagay iti Dios, ken kadagidiay saserdote nga agkasapulan, wen, ken iti tunggal agkasapulan, lamulamo a tao.",
                "29": "Ket imbagana daytoy kadakuada, gapu ta binilin ti Dios; ket nagbiagda a sililinteg iti sanguanan ti Dios, a mangibinglay iti tunggal maysa iti naindagaan ken naespirituan a mayannatop iti kasapulan ken kayatda.",
                "30": "Ket ita napasamak a naaramid amin dagitoy idiay Mormon, wen, iti asideg ti dandanum ti Mormon, iti kabakiran nga asideg ti dandanum ti Mormon; wen, iti lugar ti Mormon, iti dandanum ti Mormon, iti kabakiran ti Mormon, anian ti kinapintasda kadagiti mata dagiti napan sadiay a nakaammo iti Mannubbotda; wen, ket anian a pannakaparaburda, agsipud ta agkantadanto ti pakadaydayawanna iti agnanayon.",
                "31": "Ket naaramid dagitoy a banag kadagiti beddeng ti daga, tapno saan a maammuan ida ti ari.",
                "32": "Ngem kitaen, napasamak a ti ari, gapu ta naduktalanna ti panagtignay dagiti tattao, nangibaon kadagiti katulonganna a mangsiput kadakuada. Ngarud nasarakan ida ti ari iti aldaw a panaguummongda a dumngeg ti balikas ti Apo.",
                "33": "Ket ita kinuna ti ari a sugsugsogan ni Alma dagiti tattao ti iyaalsada a maibusor kenkuana; imbaonna ngarud dagiti buyotna a mangdadael kadakuada.",
                "34": "Ket napasamak a naipakaammo ken ni Alma ken dagiti tattao ti Apo ti yaay ti buyot ti ari; ngarud innalada dagiti toldada ken dagiti pamiliada ket pimmadawda a nagturong iti langalang.",
                "35": "Ket agarup nga agdagupda iti uppat a gasut ken limapulo a tao."
            },
            "19": {
                "1": "Ket napasamak a nagsubli dagiti buyot ti ari, awan serserbi iti panagsapulda kadagiti tattao ti Apo.",
                "2": "Ket ita kitaen, bassit ti bilang dagiti soldado ti ari, gapu ta nakissayan, ket nangrugi ti panagsisina dagiti nabati kadagiti tattao.",
                "3": "Ket nangrugi ti basbassit a paset ti tattao a nangipeksa iti pammutbutengda iti ari, ket nangrugi ti dakkel a panagsususikda.",
                "4": "Ket ita adda maysa a lalaki kadakuada nga agnagan iti Gideon, ket gapu ta napigsa a lalaki ken kabusor ti ari, ngarud inasutna ti espadana, ket iti pungtotna insapatana a papatayenna ti ari.",
                "5": "Ket napasamak a kinarangetna ti ari; ket idi makita ti ari a dandanin a maparmek, naglibas ket nagtaray ket immuli iti torre nga asideg iti templo.",
                "6": "Ket kinamat ni Gideon ket dandanin makauli iti torre tapno patayenna ti ari, ket inwaras ti ari ti panagkitana iti aglawlaw ti daga a Shemlon, ket kitaen, adda ti buyot dagiti Lamanita kadagiti beddeng ti daga.",
                "7": "Ket ita nagpakpakaasi ti ari iti nalaus a sanaang ti kaungganna, a kinunana: Gideon, saannak a patayen, ta umasidegen dagiti Lamanita kadatayo, ket dadaelennatayo; wen, dadaelenna dagiti tattaok.",
                "8": "Ket ita saan unay a maseknan ti ari kadagiti taona ngem ketdi iti biagna; nupay kasta, inispal ni Gideon ti biagna.",
                "9": "Ket binilin ti ari dagiti tattao a nasken a libasanda dagiti Lamanita, ket indauloanna ida, ket pimmanawda iti langalang, a kaduada dagiti babbai ken annakda.",
                "10": "Ket napasamak a kinamat dagiti Lamanita ida, ket naabutanda ida, ket rinugianda ida a papatayen.",
                "11": "Ita napasamak nga imbilin ti ari a nasken a panawanda ti amin a lallaki dagiti assawada ken annakda, ket libasanda dagiti Lamanita.",
                "12": "Ita adu ti saan a mangayat a panawan ida, ngem kaykayatda nga agbati ken maungaw a kaduada ida. Ket pinanawan ti dadduma dagiti assawa ken annakda ket naglibasda.",
                "13": "Ket napasamak nga imbilin dagiti nagbati a kadua dagiti assawa ken annakda a pumasango dagiti napintas a babbalasangda ket agpakaasida kadagiti Lamanita a saanda ida a patpatayen.",
                "14": "Ket napasamak a kinaasian ida dagiti Lamanita, agsipud ta naguyugoyda iti kinapintas dagiti babbaida.",
                "15": "Ngarud inispal dagiti Lamanita ti biagda, ket inalada a kas balud ken insublida iti daga a Nephi, ket pinalubosanda a mangtagikua iti daga, babaen ti saritaan nga idatagda ni ari Noe kadagiti Lamanita, ken itedda dagiti sanikuada, uray pay ti kagudua ti amin a kukuada, kagudua ti balitokda, ken ti pirakda, ken amin a napateg a bambanagda, ket kasta a nasken nga agbayadda iti buis iti ari dagiti Lamanita iti tinawen.",
                "16": "Ket ita adda maysa kadagiti annak ti ari kadagiti naala a balud, nga agnagan iti Limhi.",
                "17": "Ket ita tarigagay ni Limhi a saan koma a madadael ti amana; nupay kasta, saan a limed ken ni Limhi iti kinadangkes ti amana, idinto nga isu ket nalinteg a tao.",
                "18": "Ket napasamak a sililimed a nangibaon ni Gideon kadagiti lallaki iti langalang, a mangsapul iti ari ken kadagiti kinakuyogna. Ket napasamak a nasabetda dagiti tattao iti langalang, isuda amin malaksid ti ari ken dagiti saserdotena.",
                "19": "Ita naikarida kadagiti pusoda nga agsublida iti daga a Nephi, ket no napapatay dagiti assawa ken annakda, ken kasta met dagiti nagbati kadakuada, nga agibalesda, ket mapapatayda met a kas kadakuada.",
                "20": "Ket imbilin kadakuada ti ari a nasken nga saanda agsubli; ket kinaungetda ti ari, ket impakatda a nasken nga agsagaba isuna, uray pay ti ipapatay babaen iti apuy.",
                "21": "Ket alaenda koma met dagiti saserdote ken papatayenda, ngem nakalibasda.",
                "22": "Ket napasamak nga agsublida koman iti daga a Nephi, ket nasabetda dagiti tattao ni Gideon. Ket imbaga dagiti tattao ni Gideon kadakuada ti amin a napasamak kadagiti assawa ken annakda; ken pinalubosan ida dagiti Lamanita nga agtagikua iti daga babaen ti panagbayadda iti buis kadagiti Lamanita iti kagudua ti amin a sanikuada.",
                "23": "Ket imbaga dagiti tattao kadagiti tattao ni Gideon a napataydan ti ari, ken linibasan ida dagiti saserdotena iti langalang.",
                "24": "Ket napasamak a kalapasan a nalpasda ti seremonia, nagsublida iti daga a Nephi, nagrag-oda gapu ta saan a napapatay dagiti assawa ken annakda; ken imbagada ken ni Gideon ti inaramidda iti ari.",
                "25": "Ket napasamak a nagaramid ti ari dagiti Lamanita iti sapata kadakuada, a nasken a saanda a dadaelen dagiti taona.",
                "26": "Ken kasta met ni Limhi, gapu ta anak ti ari, gapu ta naitalek kenkuana ti pagarian babaen dagiti tattao, nagsapata iti ari dagiti Lamanita nga agbayad kenkuana dagiti taona iti buis, uray pay ti kagudua ti amin a sanikuada.",
                "27": "Ket napasamak a rinugian ni Limhi a binukel ti pagarian ken siniguradona ti kaadda iti kappia kadagiti taona.",
                "28": "Ket nangipan ti ari dagiti Lamanita kadagiti guardia iti aglawlaw ti daga, tapno maipilitna nga agtalinaed dagiti tattao ni Limhi iti daga, tapno saanda makapanaw a mapan iti langalang; ket nangipaay kadagiti guardiana kadagiti kasapulanda aggapu iti buis a naawatna manipud kadagiti Nephita.",
                "29": "Ket ita napagtultuloy ni Limhi ti kappia iti pagarianna iti las-ud ti dua a tawen, ta saanda a riniribuk dagiti Lamanita wenno ginandat a papatayen ida."
            },
            "20": {
                "1": "Ita adda maysa a lugar iti Shemlon a naguummongan dagiti babbalasang dagiti Lamanita tapno agkanta, ken agsala, ken tapno pagragsaken dagiti bagida.",
                "2": "Ket napasamak nga iti maysa nga aldaw bassit a bilangda ti naguummong tapno agkanta ken agsala.",
                "3": "Ket ita dagiti saserdote ni ari Noe, iti bainda nga agsubli iti siudad ti Nephi, wen, ken nagamakda amangan no papatayen ida dagiti tattao, ngarud saanda naitured nga agsubli kadagiti assawa ken annakda.",
                "4": "Ket gapu ta nagbatida iti langalang, ken gapu ta naduktalanda ti babbalasang dagiti Lamanita, naglemmengda ket binuybuyada ida;",
                "5": "Ket idi bassit laeng kadakuada ti naguummong tapno agsala, rimmuarda kadagiti naglemlemmenganda ket innala ket intalawda ida iti langalang; wen, duapulo ket uppat kadagiti babbalasang dagiti Lamanita ti inatalawda iti langalang.",
                "6": "Ket napasamak nga idi naduktalan dagiti Lamanita ti panagpukaw dagiti babbalasangda, kinapungtotda dagiti tattao ni Limhi, agsipud ta impagarupda nga isuda dagiti tattao ni Limhi.",
                "7": "Ngarud imbaonda dagiti buyotda; wen, uray a mismo ti ari ti nakikuyog kadagiti taona; ket nagturongda iti daga a Nephi tapno dadaelen dagiti tattao ni Limhi.",
                "8": "Ket ita natakkuatan ni Limhi ida manipud iti torre, uray pay a natakkuatanna amin a panagsagsaganada para iti gubat; ngarud inummongna a sangsangkamaysa dagiti taona, ket inurayda ida kadagiti kataltalonan ken kadagiti kabakiran.",
                "9": "Ket napasamak idi a dumteng dagiti Lamanita, a rinugian dagiti tattao ni Limhi a rauten ida kadagiti pagur-urayanda a lugar, ket rinugianda a papatayen ida.",
                "10": "Ket napasamak a nagbalin a nakaro unay ti dangadang, ta nakirupakda a kasla leon kadagiti an-anupenda.",
                "11": "Ket napasamak a rinugian dagiti tattao ni Limhi a pagsanuden dagiti Lamanita kadakuada; nupay saan a kagudua ti kaaduda a kas kadagiti Lamanita. Ngem nakirinnupakda para kadagiti biagda, ken para kadagiti assawada, ken para kadagiti annakda; ngarud impanda amin a kabaelanda ket nakirupakda a kasla kadagiti dragon.",
                "12": "Ket napasamak a nasarakanda ti ari dagiti Lamanita kadagiti napapatay; ngem saan pay a natay, nasugatan laeng ket nabaybay-an iti daga, ta nadaras ti panaglibas dagiti taona.",
                "13": "Ket innalada ken binedbedanda dagiti sugatna, ket indatagda ken ni Limhi, ket kinunada: Kitaen, daytoy ti ari dagiti Lamanita; gapu ta nasugatan ket nabati iti ayan dagiti natay, ket binay-anda; ket kitaen, indatagmi kenka; ket ita patayentayon.",
                "14": "Ngem kinuna ni Limhi kadakuada: Saanyo patpatayen, ngem iyegyo ditoy tapno makitak. Ket indatagda. Ket kinuna ni Limhi kenkuana: Ania ti rasonyo a makigubat maibusor kadagiti tattaok? Kitaen, saan a naglabsing dagiti tattaok ti sapata nga inaramidko kenka; ngarud, apay nga aglabsingka ti sapata nga inaramidmo kadagiti tattaok?",
                "15": "Ket kinuna ita ti ari: Linabsingko ti sapatak gapu ta inlibas dagiti tattaom dagiti babbai nga annak dagiti tattaok; ngarud, gapu iti pungtotko binilinko dagiti tattaok nga umay makigubat maibusor kadagiti tattaom.",
                "16": "Ket ita awan ti nangngeg ni Limhi maipanggep kadaytoy a banag; ngarud kinunana: Birokekto kadagiti tattaok ket maungawto ti asino man a nagaramid kadaytoy a banag. Ngarud imbilinna ti panagbirok kadagiti taona.",
                "17": "Ita idi nangngegan ni Gideon dagitoy a banag, gapu ta isu ti kapitan ti ari, napan ket kinunana iti ari: Kiddawek kenka a saanmo nga ituloy, ket saanmo a biroken kadagitoy a tao, ket saanmo ipabasol kadakuada daytoy a banag.",
                "18": "Ta saanmo kadi malagip dagiti saserdote ti amam, a pinanggep dagitoy a tao a patayen? Ken saan kadi nga addada iti langalang? Ken saan kadi nga isuda ti nangala kadagiti babbalasang dagiti Lamanita?",
                "19": "Ket ita, kitaen, ken ibagam iti ari dagitoy a banag, tapno ibagana kadagiti taona a talnaandatayo; agsipud ta kitaen agsagsaganadan a rumaut maibusor kadatayo; ken kitaen pay a bassittayo laeng.",
                "20": "Ken kitaen, umayda a nabuyogan ti nakaadadu a buyotda; ket malaksid no pagtalnaen ida ti ari nasken a maungawtayo.",
                "21": "Ta saan kadi a dagiti balikas ni Abinadi ket natungpal, nga impadtona maibusor kadatayo—ket amin dagitoy gapu ta saantayo dinengngeg dagiti balikas ti Apo, ket panawantayo ti kinadangkestayo?",
                "22": "Ket ita patalnaentayo ti ari, ket tungpalentayo ti inaramidtayo a sapata kenkuana; ta nasaysayaat a maadipentayo ngem iti mapukawtayo ti biagtayo; ngarud, lapdantayon ti nabuslon unay a panagayus ti dara.",
                "23": "Ket ita imbaga amin ni Limhi iti ari dagiti banag maipanggep iti amana, ken dagiti saserdote a naglibas iti langalang, ket impabasolda ti pannakaitalaw dagiti babbai nga annakda kadakuada.",
                "24": "Ket napasamak a nagtalna ti ari para kadagiti taona; ket kinunana kadakuada: Intayo sabaten dagiti tattaok, nga awanan iti armas; ket ikarik kadakayo babaen iti sapata a saan a papatayen dagiti tattaok dagiti tattaom.",
                "25": "Ket napasamak a sinurotda ti ari, ket napanda simmabat kadagiti Lamanita nga awan armasda. Ket napasamak a sinabatda dagiti Lamanita; ket nagrukob ti ari ti Lamanita iti sanguananda, ket nagpakaasi maipagapu kadagiti tattao ni Limhi.",
                "26": "Ket idi nakita dagiti Lamanita dagiti tattao ni Limhi, nga awanan iti armas, naasianda kadakuada ket napatalnada, ket inkuyogda a sitatalna ti arida a nagsubli iti budkoda a daga."
            },
            "21": {
                "1": "Ket napasamak a nagsubli da Limhi ken dagiti taona iti siudad ti Nephi, ket nangrugida a nagnaed a sitatalna iti daga.",
                "2": "Ket napasamak a kalpasan ti adu nga aldaw nangrugi manen a masugsugan ti pungtot dagiti Lamanita maibusor kadagiti Nephita, ket rinugianda manen ti umasideg iti aglawlaw ti beddeng ti daga.",
                "3": "Ita saanda naitured a papatayen ida, gapu iti sapata nga inaramid ti arida ken ni Limhi; ngem tungpaenda ida iti pingpingda, ken ipakatda ti turay kadakuada; ket rinugianda ti mangipan iti nadagsen nga aw-awit kadagiti likodda, ket maabogda a kas iti umel nga asno—",
                "4": "Wen, naaramid amin dagitoy tapno matungpal ti balikas ti Apo.",
                "5": "Ket ita nakaro dagiti rigat dagiti Nephita, ket awan ti pamuspusan a mawayawayaanda ti bagbagida manipud kadagiti imada, agsipud ta iti tunggal sikig napalawlawan ida dagiti Lamanita.",
                "6": "Ket napasamak a rinugian dagiti tattao nga agtanabutob iti ari gapu kadagiti panagrigatda; ket rinugianda a tarigagayan a makigubat kadakuada. Ket nakaro ti panangparigatda kadagiti reklamoda; ngarud pinalubosanna ida nga aramiden ti mayannurot kadagiti tarigagayda.",
                "7": "Ket naguummongda a sangsangkamaysa manen, ket inkawesda dagiti kalasagda, ket dinarupda dagiti Lamanita tapno papanawenda ida iti dagada.",
                "8": "Ket napasamak nga inabak ida dagiti Lamanita, ket pinagsanudda ida, ken pinapatayda ti adu kadakuada.",
                "9": "Ket ita addaan iti nakaro a panagladingit ken panagdung-aw kadagiti tattao ni Limhi, ti balo agladingit para iti asawana, ti lallaki ken babai nga annak agladingit para iti amada, ken dagiti lallaki a kabsat para kadagiti kabsatda.",
                "10": "Ita nakaad-adu ti balo iti daga, ket inaldawda a nagsangsangit, agsipud ta nariknada iti napalaus a buteng kadagiti Lamanita.",
                "11": "Ket napasamak a nasugsogan ti agtultuloy a panagsangitda dagiti nabati a tao ni Limhi ti pungtot a maibusor kadagiti Lamanita; ket napanda manen nakidangadang, ngem napasanudda manen, nagsagabada iti pannakapukaw ti adu a biag.",
                "12": "Wen, napanda manen iti maikatlo a gundaway, ket kasta met laeng ti sinagabada; ket nagsubli manen dagiti saan a napapatay iti siudad ti Nephi.",
                "13": "Ket nagpakumbabada uray pay iti katapokan, pinaiturayanda ti bagbagida iti sangol ti pannakaadipen, pinaiturayanda ti bagbagida a masaplitan, ken maabog nga agsublisubli, ken madagensenan, a maibatay iti tarigagay dagiti kabusorda.",
                "14": "Ket nagpakumbabada uray pay iti tukot ti kinapakumbaba; ket immawagda a sipapasnek iti Dios; wen, uray pay agmalmalem a napakaasida iti Diosda a maisalakanda kadagiti rigrigatda.",
                "15": "Ket ita nabuntog a denggen ti Apo iti panagpakaasida gapu iti kinadangkesda; nupay kasta dinengngeg ti Apo dagiti awagda, ket rinugianna a pinalukneng dagiti puso dagiti Lamanita ta rinugianda a pinalag-an dagiti dadagsenda; ngem saan pay nakita ti Apo a wayawayaanna ida manipud iti pannakaadipenda.",
                "16": "Ket napasamak nga in-inut a nangrugida a rimmang-ay iti daga, ket nangrugi a nagpataudda ti adu a bukbukel, ken dagiti arban, ken dagiti pangen, isu a saanda nagsagaba iti bisin.",
                "17": "Ita adda dakkel a bilang dagiti babbai, nga ad-adu ngem dagiti lallaki; ngarud imbilin ni ari Limhi a nasken a bingayan ti tunggal lalaki dagiti balo ken dagiti annakda para iti kasapulanda, tapno saanda matay iti bisin; ket inaramidda daytoy gapu iti kinaadu ti bilang dagiti napapatay.",
                "18": "Ita agingga a mabalin nagtitipon a sangsangkamaysa dagiti tattao ni Limhi, ket pinatalgedda dagiti bukbukel ken arbanda:",
                "19": "Ket ti ari a mismo ti saan nga agtalek iti bagina iti ruar dagiti pader ti siudad, malaksid no ikuyogna dagiti guardiana, ta maamak a mabalin a matiliw iti aniaman a wagas dagiti Lamanita.",
                "20": "Ket imbilinna kadagiti taona a nasken a sipsiputanda ti aglawlaw ti daga, ta iti aniaman a wagas matiliwda dagiti saserdote a naglibas iti langalang, a nangala kadagiti babbalasang dagiti Lamanita, ken nakaigapuan ti nakaro a pannakadadaelda a napasamak kadakuada.",
                "21": "Agsipud ta tarigagayanda nga alaen ida tapno dusaenda ida; agsipud ta umayda iti daga a Nephi iti rabii, ket binunagda dagiti bukbukelda ken adu kadagiti napateg a bambanagda; ngarud inurayda ida.",
                "22": "Ket napasamak nga awanen ti riribuk kadagiti Lamanita ken dagiti tattao ni Limhi, uray agingga iti panawen nga idadateng da Ammon ken dagiti kabsatna iti daga.",
                "23": "Ket gapu iti kaadda ti ari iti ruar ti ruangan ti siudad a kaduana ti guardiana, natakuatanna ni Ammon ken dagiti kabsatna; ket impagarupna a saserdote ida ni Noe ngarud imbilinna a matiliw ida, ken mapungo, ket maipan iti pagbaludan. Ket no saserdoteda koma ni Noe imbilinna koma ti pannakapapatayda.",
                "24": "Ngem idi naammuanna a saan, ngem isuda dagiti kabsatna, ken naggapuda iti daga a Zarahemla, napnuan ti kasta unay a rag-o.",
                "25": "Ita nangibaon ni Limhi, sakbay ti yaay ni Ammon, iti bassit a bilang dagiti lallaki a biroken ti daga a Zarahemla; ngem dida nasarakan, ket nayaw-awanda iti langalang.",
                "26": "Nupay kasta, nakasarakda iti daga a nagnaedan ti tattao; wen, ti daga a naaplagan kadagiti nagango a tultulang; wen, maysa a daga a nagnaedan ti tattao ken nadadaelda; ket isuda, gapu ta impagarupda a daytoy ti daga a Zarahemla, nagsublida iti daga a Nephi, nakadanonda iti nagbedngan ti daga sumagmamano nga aldaw sakbay ti yaay ni Ammon.",
                "27": "Ket intugotda ti maysa a kasuratan, a kasuratan dagiti tattao nga akintulang kadagiti nasarakanda, ken naikitikit kadagiti pinanid a minas.",
                "28": "Ket ita napnuan manen ti rag-o ni Limhi idi naammuanna ken ni Ammon nga addaan ni ari Mosiah iti sagut a naggapu iti Dios, a mabalinna nga ipatarus dagiti kitikit; wen, ket nagrag-o met ni Ammon.",
                "29": "Ngem napnuan pay laeng ti liday ni Ammon ken dagiti kabsatna gapu iti kaadu ti napapatay kadagiti kabsatda;",
                "30": "Kasta pay a pinalugodan ni ari Noe ken dagiti saserdotena dagiti tattao nga agaramid iti adu a basol ken kinadangkes a maibusor iti Dios; ken nagladingitda pay ti ipapatay ni Abinadi; kasta pay ti ipapanaw ni Alma ken dagiti tattao a simmurot kenkuana, a nangbukel iti simbaan ti Dios babaen ti pigsa ken bileg ti Dios, ken pammati kadagiti balikas nga insao ni Abinadi.",
                "31": "Wen, nagladingitda iti ipapanawda, ta saanda ammo ti napananda. Ita maragsakanda koma a makitipon kadakuada, agsipud ta nakitulagda a mismo iti Dios nga agserbida kenkuana ken tungpalenda dagiti bilinna.",
                "32": "Ket ita manipud iti yaay ni Ammon, nakitulag met ni ari Limhi iti Dios, kasta met ti adu kadagiti taona, nga agserbida kenkuana ken tungpalenda dagiti bilinna.",
                "33": "Ket napasamak a tinarigagayan ni ari Limhi ken adu kadagiti taona ti mabuniagan; ngem awan ti asino man iti daga ti addaan iti turay a naggapu iti Dios. Ket saan a kayat ni Ammon nga aramiden daytoy, ta ibilangna ti bagina a saan a maikari a katulongan.",
                "34": "Ngarud saanda binukel ti bagbagida a simbaan iti dayta a panawen, agur-urayda iti Espiritu ti Apo. Ita tarigagayanda ti agbalin a kas ken ni Alma ken dagiti kabsatna, a naglibas iti langalang.",
                "35": "Tinarigagayanda ti mabuniagan a kas saksi ken pammaneknek a situtulokda nga agserbi iti Dios iti amin a pusoda; nupay kasta naitantanda ti panawen; ket maitedto ti pakaammuan ti pannakabuniagda kalpasan daytoy.",
                "36": "Ket ita iti amin a panagregget ni Ammon ken dagiti taona, ken ni ari Limhi ken dagiti taona, isu iti wayawayaanda ti bagbagida manipud iti ima dagiti Lamanita ken iti pannakaadipen."
            },
            "22": {
                "1": "Ket ita napasamak a rinugian da Ammon ken ari Limhi a kainnuman dagiti tattao no kasano a wayawayaanda ti bagbagida iti pannakaadipen; ken uray imbilinda pay a nasken nga aguummong a sangsangkamaysa dagiti tattao; ket inaramidda daytoy tapno maammuanda ti timek dagiti tattao maipanggep daytoy a banag.",
                "2": "Ket napasamak nga awan ti makitada a pamuspusan tapno wayawayaanda ti bagbagida iti pannakaadipen, malaksid iti panangalada kadagiti babbai ken annakda, ken dagiti arbanda, ken dagiti pangenda, ken dagiti toldada, ken pumanaw iti langalang; gapu ta nakaad-adu dagiti Lamanita, saan a mabalin para kadagiti tattao ni Limhi ti makisusik kadakuada, iti pampanunotenda a wayawayaanda ti bagbagida manipud iti pannakaadipen babaen ti espada.",
                "3": "Ita napasamak a napan ni Gideon ket sinangona ti ari, ket kinunana kenkuana: Ita O ari, namin-adu a dinengngegmo dagiti balikasko iti pannakisusik kadagiti kabsattayo, dagiti Lamanita.",
                "4": "Ket ita O ari, no iti panagkitam ket saanak a mapangnamnamaan a katulongan, wenno no agingga ita dinengngegmo dagiti balikasko iti ania man a saad, ket nagserbida kenka, uray ad-adda pay ti tarigagayko a nasken a dumngegka kadagiti balikasko iti daytoy a kanito, ket agbalinak a katulongam ket mawayawayaan dagitoy a tao manipud iti pannakaadipen.",
                "5": "Ket pinalubosan ti ari nga agsao. Ket kinuna kenkuana ni Gideon:",
                "6": "Ibilangtayo ti akinlikud a pagdalanan, babaen iti akinlikud a pader, iti likudan ti siudad. Nabartek no rabii dagiti Lamanita, wenno dagiti guardia dagiti Lamanita; ngarud mangipantayo iti waragawag ti amin dagiti tattao nga ummongenda a sangsangkamaysa dagiti arban ken pangenda, tapno maiturongda ida iti langalang iti rabii.",
                "7": "Ket mapannak maitutop iti bilinmo ken bayadak iti maudi a buis nga arak kadagiti Lamanita, ket mabartekda; ket lasatentayo ti nalimed a pagnaan iti makanigid ti kampoda inton nabartek ken nakaturogdan.",
                "8": "Kasta ti ipapanawtayo a kaduatayo dagiti babbai ken annaktayo, dagiti arbantayo, ken dagiti pangentayo iti langalang; ket agdaliasattayo iti lawlaw ti daga a Shilom.",
                "9": "Ket napasamak a dinengngeg ti ari dagiti balikas ni Gideon.",
                "10": "Ket imbilin ni ari Limhi a nasken nga ummongen a sangsangkamaysa dagiti taona dagiti arbanda; ket impatulodna ti buis nga arak kadagiti Lamanita; ken nangipatulod pay iti ad-adu nga arak, a kas sagut kadakuada; ket nagrenrennekda nga imminum iti arak nga impatulod kadakuada ni ari Limhi.",
                "11": "Ket napasamak a napan dagiti tattao ni ari Limhi iti langalang iti rabii nga inkuyogda dagiti arban ken pangenda, ket napanda iti aglawlaw ti daga a Shilom iti langalang, ken sinurotda ti agturong iti daga a Zarahemla, nga impanguluan ni Ammon ken dagiti kabsatna.",
                "12": "Ket naitugotda amin a balitok, ken pirakda, dagiti napateg nga bambanagda, a maawitda, kasta met dagiti abastoda, iti langalang; ket intuloyda ti panagdaliasatda.",
                "13": "Ket kalpasan ti adu nga aldawda iti langalang nakadanonda iti daga a Zarahemla, ket timmiponda kadagiti tattao ni Mosiah, ket nagbalinda nga iturayanna.",
                "14": "Ket napasamak a siraragsak ni Mosiah a nangawat kadakuada; ken inawatna met dagiti kasuratanda, kasta met dagiti kasuratan a nasarakan dagiti tattao ni Limhi.",
                "15": "Ket ita napasamak idi naduktalan dagiti Lamanita a naglibas dagiti tattao ni Limhi iti daga iti rabii, a nangibaonda iti buyot iti langalang tapno kamakamenda ida;",
                "16": "Ket kalpasan ti dua nga aldaw a panangkamakamda kadakuada, saandan a nasurotan ti nagturonganda; ngarud nayaw-awanda iti langalang."
            },
            "23": {
                "intro": "Ti pakaammo ni Alma ken dagiti tattao ti Apo, nga inyabug dagiti tattao ni Ari Noe iti langalang.",
                "1": "Ita ni Alma, a binallaaganen ti Apo a rauten ida dagiti buyot ni ari Noe, ken gapu ta imapakaammona kadagiti taona, ngarud inummongda dagiti arbanda, ken innalada dagiti bukelda, ket napanda iti langalang sakbay dagiti buyot ni ari Noe.",
                "2": "Ket pinapigsa ida ti Apo, tapno saanda maabutan dagiti tattao ni ari Noe ta dadaelenda ida.",
                "3": "Ket walo nga aldaw ti panagdaliasatda nga agturong iti langalang.",
                "4": "Ket nakadanonda iti maysa a daga, wen, maysa a nakapimpintas ken makaay-ayo a daga, ti daga nga addaan iti natarnaw a danum.",
                "5": "Ket insimpada dagiti toldada, ket rinugianda a sukayen ti daga, ken rinugianda ti agpatakder kadagiti pasdek; wen, nagagetda, ket kasta unay ti panagtrabahoda.",
                "6": "Ket tinarigagayan dagiti tattao a ni Alma ti agbalin nga arida, gapu ta ipatpateg dagiti taona.",
                "7": "Ngem kinunana kadakuada: Kitaen, saan a rumbeng a maaddaantayo iti ari; agsipud ta kastoy ti kinuna ti Apo: Saanyo a raemen ti maysa a tao a nangatngato iti sabali, wenno saan a panunoten ti tao a nangatngato ti bagina ngem iti sabali; ngarud kunak kadakayo a saan a rumbeng a maaddaankayo iti ari.",
                "8": "Nupay kasta, no mabalin koma a kanayon nga adda kadakayo kadagiti nalinteg a lallaki nga agbalin nga ariyo nasayaat a maaddaankayo iti ari.",
                "9": "Ngem laglagipenyo ti kinadangkes ni ari Noe ken dagiti saserdotena; ket nasiloannak a mismo, ken nagaramidak iti adu a banag a makarimon iti imatang ti Apo, a nakaigapuan ti nakaro a panagbabawik;",
                "10": "Nupay kasta, kalpasan ti adu a panagtutuok, dinengngeg ti Apo dagiti ararawko, ken sinungbatanna dagiti kararagko, ket inaramatnak a maysa a ramit kadagiti ima ti Apo a mangidanon iti adu kadakayo iti pannakaammo iti kinapudno.",
                "11": "Nupay kasta, saanko a panangipadayaw daytoy, ta saanak a maikari a mangidaydayaw iti bagik.",
                "12": "Ket ita kunak kadakayo, inrurumennakayo ni ari Noe, ken inadipennakayo ken dagiti saserdotena, ken isuda ti nangiturong kadakayo iti kinadangkes; ngarud naibaudkayokadagiti bedbed ti kinadangkes.",
                "13": "Ket ita kas nawayawayaankayo kadagitoy a kawar babaen iti bileg ti Dios; wen, uray pay manipud iti ima ni ari Noe ken dagiti taona, ken kasta met manipud kadagiti kawar ti kinadangkes, isu a tarigagayak a nasken nga agtalinaedkayo a natibker iti daytoy a wayawaya a nakawayawayaanyo, ket saankayo nga agtalek iti asino man a tao nga agbalin nga ariyo.",
                "14": "Ken kasta met a saankayo nga agtalek iti asino man a mannursuroyo wenno ministroyo, malaksid no tao ti Dios, a magmagna kadagiti wagasna ken mangtungtungpal kadagiti bilinna.",
                "15": "Kasta ti panangisuro ni Alma kadagiti taona, a nasken nga ayaten ti tunggal tao ti kaarrubana a kas iti bagina, nga awan ti panagsususik kadakuada.",
                "16": "Ket ita, ni Alma ti nangato a saserdoteda, isu a nangbangon iti simbaanda.",
                "17": "Ket napasamak nga awan ti nakaawat iti turay a mangasaba wenno mangisuro malaksid a naggapu manipud iti Dios. Ngarud kinonsagrarna amin dagiti saserdoteda ken amin dagiti mannursuroda; ket awan ti nakonsagrar malaksid no nalintegda a lallaki.",
                "18": "Ngarud binantayanda dagiti tattaoda, ken tinarakenda ida kadagiti banag a maipanggep iti kinalinteg.",
                "19": "Ket napasamak a nangrugi ti nalaus a panagrang-ayda iti daga; ket ninagananda ti daga iti Helam.",
                "20": "Ket napasamak nga immaduda ken nalaus ti panagrang-ayda iti daga a Helam; ket nangbangonda iti siudad, a ninagananda iti siudad ti Helam.",
                "21": "Nupay kasta nakita ti Apo a rumbeng a dusaenna dagiti taona; wen, suotenna ti kinaanusda ken ti pammatida.",
                "22": "Nupay kasta—asino man ti agtalek kenkuana isunto met laeng ti maitag-ay iti maudi nga aldaw. Wen, kastoy idi kadagitoy a tattao.",
                "23": "Ta kitaen, ipakitak kadakayo a naadipenda, ket awan ti mangwaywaya kadakuada malaksid ti Apo a Diosda, wen, ti Dios ni Abraham ken ni Isaac ken ni Jacob.",
                "24": "Ket napasamak nga winawayaanna ida, ket impakitana kadakuada ti naindaklan a bilegna, ket napalalo ti ragrag-oda.",
                "25": "Ta kitaen, napasamak a bayat ti kaaddada iti daga a Helam, wen, iti siudad ti Helam, bayat ti panangsukayda iti daga iti aglawlaw, kitaen adda ti buyot dagiti Lamanita iti beddeng ti daga.",
                "26": "Ita napasamak a pimmanaw dagiti kabsat ni Alma manipud kadagiti talonda, ket naguummongda a sangsangkamaysa iti siudad ti Helam; ket kasta unay ti panagbutengda gapu iti panagparang dagiti Lamanita.",
                "27": "Ngem napan ni Alma ket nagtakder iti sangoda, ket ginutugotna ida a nasken a saanda nga agbuteng, ngem nasken a lagipenda ti Apo a Diosda ket wayawayaanna ida.",
                "28": "Ngarud inep-eppanda dagiti butengda, ket rinugianda nga umararaw iti Apo a paluknengenna ti puspuso dagiti Lamanita, tapno ispalenna ida, ken dagiti assawada, ken dagiti annakda.",
                "29": "Ket napasamak a pinalukneng ti Apo ti puspuso dagiti Lamanita. Ket napan da Alma ken dagiti kabsatna ket inyawatda ti bagbagida kadakuada; ket tinagikua dagiti Lamanita ti daga a Helam.",
                "30": "Ita nayaw-awan dagiti buyot dagiti Lamanita, a nangsurot kadagiti tattao ni ari Limhi, iti langalang iti adu nga aldaw.",
                "31": "Ket kitaen, nasarakanda dagidiay saserdote ni ari Noe iti lugar a ninagananda iti Amulon; ket rinugianda ti mangtagikua iti daga nga Amulon ken rinugianda a sukayen ti daga.",
                "32": "Ita Amulon ti nagan ti dadaulo dagidiay a saserdote.",
                "33": "Ket napasamak a nagpakpakaasi ni Amulon kadagiti Lamanita; ken kasta met nga imbaonna dagiti assawada, a babbai nga annak dagiti Lamanita, nga agpakpakaasi kadagiti kakabsatda, tapno saanda dadaelen dagiti assawada.",
                "34": "Ket adda panangngaasi dagiti Lamanita ken ni Amulon ken dagiti kabsatna, ket saanda a dinadael ida, gapu kadagiti assawada.",
                "35": "Ket nakitipon ni Amulon ken dagiti kabsatna kadagiti Lamanita, ket agdaldaliasatda iti langalang iti panangsapulda iti daga a Nephi idi nasarakanda ti daga a Helam, a tinagikua da Alma ken dagiti kabsatna.",
                "36": "Ket napasamak nga inkari dagiti Lamanita kada Alma ken dagiti kabsatna, nga isagutda dagiti biagda ken wayawayada no isuroda ti dana nga agturong iti daga a Nephi.",
                "37": "Ngem saan a tinungpal dagiti Lamanita ti karida kalpasan ti panangipakita ni Alma iti dana nga agturong iti daga a Nephi; ngem nangikabilda kadagiti guardia iti aglawlaw ti daga a Helam, kada Alma ken dagiti kabsatna.",
                "38": "Ket napan iti daga a Nephi dagiti nabati kadakuada; ket nagsubli iti daga a Helam dagiti dadduma, ken intugotda met dagiti assawa ken annak dagiti guardia a nabati iti daga.",
                "39": "Ket impalubos ti ari dagiti Lamanita a ni Amulon ti agbalin nga ari ken mangituray kadagiti taona, nga adda iti daga a Helam; nupay kasta awan ti bilegna a mangaramid iti ania man a maisuppiat iti pagayatan ti ari dagiti Lamanita."
            },
            "24": {
                "1": "Ket napasamak a nakagun-od iti parabur ni Amulon iti imatang ti ari dagiti Lamanita; ngarud, impalubos ti ari dagiti Lamanita kenkuana ken dagiti kakabsatna a nasken a madutokan ida a mannursuro kadagiti taona, wen, uray pay dagiti tattao nga adda iti daga a Shemlon, ken iti daga a Shilom, ken iti daga nga Amulon.",
                "2": "Ta tinagikuan dagiti Lamanita amin dagitoy a daga; ngarud, nangdutok ti ari dagiti Lamanita iti ar-ari ti amin kadagitoy a daga.",
                "3": "Ket ita Laman ti nagan ti ari dagiti Lamanita, ta naipanagan kenkuana ti nagan ti amana; ket ngarud napanaganan nga ari Laman. Ket isu ti ari ti nakaad-adu a tao.",
                "4": "Ket nangdutok iti mannursuro kadagiti kakabsat ni Amulon iti tunggal daga a tinagikua dagiti taona; ket kasta a nangrugi a naisuro ti pagsasao ni Nephi kadagiti amin a tao dagiti Lamanita.",
                "5": "Ket taoda a mannakigayyem iti tunggal maysa; nupay kasta saanda ammo ti Dios; saan met nga insuro dagiti kabsat ni Amulon ti aniaman a banag maipanggep iti Apo a Diosda, kasta met ti linteg ni Moises; wenno insuroda man la koma kadakuada dagiti balikas ni Abinadi;",
                "6": "Ngem insuroda ida a nasken nga ituloyda ti kasuratanda, ken ta mabalinda ti agsisinnurat iti tunggal maysa.",
                "7": "Ket kasta a nangrugi nga immadu ti kinabaknang dagiti Lamanita, ken nangrugida a makimaro iti tunggal maysa ket agbalinda a nasaliwanwan, ken nangrugida a nasikap ken masirib a tattao, kas iti pagsiriban ti lubong, wen, nakasiksikap unay a tattao, maay-ayo iti amin a kita ti kinadakes ken panagagum, malaksid kadagiti kakabsatda.",
                "8": "Ket ita napasamak a rinugian ni Amulon nga aramaten ti turay ken ni Alma ken dagiti kabsatna, ken rinugianna nga indadanes, ken imbilinna nga idadanes dagiti annakna dagiti annakda.",
                "9": "Ta am-ammo ni Amulon ni Alma, a maysa idi kadagiti saserdote ti ari, ken isu ti namati kadagiti balikas ni Abinadi ken napapanaw iti sanguanan ti ari, ket ngarud kinapungtotna; ta iturayan ni ari Laman, ngem inaramatna ti bilegna kadakuada, ket nadagsen a trabaho ti impakatna kadakuada, ken nangtuding iti mangiwanwan kadakuada.",
                "10": "Ket napasamak a nakaro unay ti panagrigatda isu a rinugianda nga umararaw a sipapasnek iti Dios.",
                "11": "Ket binilin ida ni Amulon a nasken nga isardengda dagiti ararawda; ket nangikabil kadagiti guardia a mangsiput kadakuada, ta mapapatay ti asino man a matiliwan nga umar-araraw iti Dios.",
                "12": "Ket saan nga impangngeg ni Alma ken dagiti taona ti ararawda iti Apo a Diosda, ngem imbukbokda ti puspusoda kenkuana; ket ammona ti araraw ti puspusoda.",
                "13": "Ket napasamak a dimteng kadakuada ti timek ti Apo iti panagrigrigatda, a kinunana: Yangadyo dagiti uloyo ket maliwliwakayo, ta ammok ti katulagan nga inaramidyo kaniak; ket makitulagak kadagiti tattaok ken wayawayaak ida manipud iti pannakaadipen.",
                "14": "Ket palag-anekto met dagiti dagensen nga adda kadagiti abagayo, tapno saanyo marikna iti kaaddada iti likudyo, uray pay bayat iti pannakaadipenyo; ket aramidekto daytoy tapno agbalinkayo a saksi kalpasanna, ken tapno maammuanyo a pudno a siak, ti Apo a Dios, sarungkarak dagiti tattaok iti panagrigrigatda.",
                "15": "Ket ita napasamak a limmag-an dagiti dagensen a naipabaklay ken ni Alma ken dagiti kabsatna; wen, pinatibker ida ti Apo tapno maibturanda dagiti dagensenda a nalaklaka, ket pinaiturayanda a siraragsak ken addaan iti kinaanus iti amin a pagayatan ti Apo.",
                "16": "Ket napasamak a kasta unay ti pammatida ken ti panagituredda isu a dimteng manen kadakuada ti timek ti Apo, a nagkuna: Agliwliwakayo, agsipud ta wayawayaankayonto iti pannakaadipenyo inton bigat.",
                "17": "Ket kinunana ken ni Alma: Mapanka iti sanguanan dagitoy a tao, ket kuyogenkanto ket wayawayaakto dagitoy a tao iti pannakaadipen.",
                "18": "Ita napasamak nga inummong a sangsangkamaysa da Alma ken dagiti taona iti rabii dagiti arbanda, kasta met dagiti bukbukelda; wen, nagpatnagda a nangum-ummong a sangsangkamaysa kadagiti arbanda.",
                "19": "Ket iti agsapa pinaturog ti Apo dagiti Lamanita iti nargaan, wen, ken pinaturogna iti nargaan amin dagiti mangiwanwanda.",
                "20": "Ket nagturong da Alma ken dagiti taona iti langalang; ket idi nakapagdaliasatdan iti nagmalem impatakderda dagiti toldada iti tanap, ket ninagananda ti tanap iti Alma, gapu ta indauluanna ida iti langalang.",
                "21": "Wen, ket imbukbokda ti panagyamanda iti Dios iti tanap ti Alma gapu iti kinamanangngaasina kadakuada, ken pinalag-anna dagiti dagensenda, ken winayawayaanna ida iti pannakaadipen; agsipud ta naadipenda, ket awan ti asino man a makawayawaya kadakuada malaksid ti Apo a Diosda.",
                "22": "Ket nagyamanda iti Dios, wen, napigsa ti timek dagiti amin a lallakida ken amin dagiti babbaida ken amin dagiti annakda a makapagsao iti panangidaydayawda iti Diosda.",
                "23": "Ket ita kinuna ti Apo ken ni Alma: Darasem ket pumanawka ken dagitoy a tao ditoy a daga, ta nakariingen dagiti Lamanita ket kamatendakayo; ngarud pumanawkayo ditoy a daga, ket pagsardengek dagiti Lamanita ditoy a tanap tapno saanda makamatan dagitoy a tao.",
                "24": "Ket napasamak a pimmanawda iti tanap, ket nagdaliasatda iti langalang.",
                "25": "Ket kalpasan ti kaaddada iti langalang iti sangapulo ket dua nga aldaw nakadanonda iti daga a Zarahemla; ket inawat met ida ni ari Mosiah a siraragsak."
            },
            "25": {
                "1": "Ket ita kayat ni ari Mosiah nga aguummong a sangsangkamaysa amin dagiti tattao.",
                "2": "Ita saan unay nga adu dagiti annak ni Nephi, wenno saan unay nga adu dagiti kaputotan ni Nephi, a kas iti kaadu dagiti tattao ni Zarahemla, a kaputotan ni Mulek, ken dagiti simmurot kenkuana iti langalang.",
                "3": "Ket saan unay nga adu dagiti tattao ni Nephi ken dagiti tattao ni Zarahemla a kas iti kaadu dagiti Lamanita; wen, awan pay a kagudua ti kaaduda.",
                "4": "Ket ita nagtataripnong a sangsangkamaysa amin dagiti tattao ni Nephi, kasta met amin dagiti tattao ni Zarahemla, ket naguummongda a sangsangkamaysa iti dua a ragup.",
                "5": "Ket napasamak a binasa ni Mosiah, ken imbilinna a maibasa, dagiti kasuratan ni Zeniff kadagiti taona; wen, binasana dagiti kasuratan dagiti tattao ni Zeniff, manipud iti panawen nga ipapanawda iti daga a Zarahemla agingga iti panagsublida manen.",
                "6": "Ken binasana met dagiti pakaammo ni Alma ken dagiti kabsatna, ken ti amin a panagrigrigatda, manipud iti panawen nga ipapanawda iti daga a Zarahemla agingga iti panawen a panagsublida manen.",
                "7": "Ket ita, idi inggibus ni Mosiah ti panangbasana kadagiti kasuratan, nasdaaw ken nagsiddaaw dagiti taona a nabati iti daga.",
                "8": "Agsipud ta saanda ammo ti panunotenda; agsipud ta idi maimatanganda dagiti nawayawayaan manipud iti pannakaadipen napnoda iti napalaus a rag-o.",
                "9": "Ket manen, napnoda iti leddaang idi malagipda dagiti kabsatda a pinapatay dagiti Lamanita, ket uray pay a nagarubos dagiti lua iti panagladingitda.",
                "10": "Ket manen, idi malagipda ti madagdagus a kinamanangngaasi ti Dios, ken ti bilegna a nangwayawaya kada Alma ken dagiti kabsatna manipud kadagiti ima dagiti Lamanita ken iti pannakaadipen, impigsada ti timekda ken nagyaman iti Dios.",
                "11": "Ket manen, idi malagipda dagiti Lamanita, a kakabsatda, iti kinamanagbasol ken narugit a kasasaadda, napnoda iti saem ken ladingit gapu iti pagimbagan dagiti kararuada.",
                "12": "Ket napasamak a dagidiay annak ni Amulon ken dagiti kabsatna, a nangasawa kadagiti babbalasang dagiti Lamanita, saanda a naay-ayo iti ugali dagiti ammada, ket saandan a kayat a maawagan iti nagnagan ti ammada, ngarud inawatda iti bagbagida ti nagan ni Nephi, tapno maawaganda nga annak ni Nephi ken maibilangda kadagiti maawagan a Nephita.",
                "13": "Ket ita naibilang a Nephita ti amin a tao ti Zarahemla, ket daytoy ket gapu iti kaawan ti nakaitalkan ti pagarian malaksid dagidiay laeng an-annabo ni Nephi.",
                "14": "Ket ita napasamak nga idi malpas ni Mosiah nga agsao ken nangibasa kadagiti tattao, tinarigagayanna nga agsao met ni Alma kadagiti tattao.",
                "15": "Ket nagsao ni Alma kadakuada, idi makapaguummongda a sangsangkamaysa iti dakkel a ragup, ket napan iti tunggal ragup, ket napan nangikaskasaba kadagiti tattao iti panagbabawi ken pammati iti Apo.",
                "16": "Ket ginutugotna dagiti tattao ni Limhi ken dagiti kabsatna, amin dagidiay nawayawayaanen manipud iti pannakaadipen, a nasken a laglagipenda a ti Apo ti nangwayawaya kadakuada.",
                "17": "Ket napasamak a kalpasan ti panangisuro ni Alma kadagiti tattao ti adu a bambanag, ket inggibusnan ti pannakisaona kadakuada, a tinarigagayan ni ari Limhi ti pannakabuniagna; ken tinarigagayan amin dagiti taona ti mabuniagan met.",
                "18": "Ngarud, timmapog ni Alma iti danum ket binnuniaganna ida; wen, binunniaganna ida iti wagas nga inaramid na kadagiti kakabsatna iti danum ti Mormon; wen, ket kas kaadu kadagiti binnungiaganna ti nagbalin a kameng ti simbaan ti Dios; ket gapu daytoy iti pammatida kadagiti balikas ni Alma.",
                "19": "Ket napasamak a pinalubosan ni ari Mosiah ni Alma a mangbangon iti simbaan iti amin a daga ti Zarahemla; ken inikkanna iti bileg a mangorden kadagiti saserdote ken mannursuro iti tunggal simbaan.",
                "20": "Ita naaramid daytoy gapu iti kaadu ti tao ket saan a kabaelan a matarawidwidan ida amin iti maymaysa a mannursuro; wenno mangngegda ti amin a balikas ti Dios iti maymaysa a pagtitiponan.",
                "21": "Ngarud tiniponda a sangsangkamaysa ti bagbagida iti sabasabali a grupo, maawaganda ida a simbaan; addaan ti tunggal simbaan kadagiti saserdote ken mannursuro, ket ikasaba ti tunggal saserdote ti balikas a mayannurot iti naggapu iti inbaga iti ngiwat ni Alma.",
                "22": "Ket kasta, uray pay iti kaadu ti simbaan maymaysada laeng a simbaan, wen, uray pay iti simbaan ti Dios; agsipud ta awan ti ania man a naikasaba iti amin a simbaan malaksid iti panagbabawi ken pammati iti Dios.",
                "23": "Ket ita addaan iti pito a simbaan ti daga a Zarahemla. Ket napasamak nga asino man nga agtarigagay nga umawat iti nagan ni Cristo, wenno ti Dios, nagkamengda kadagiti simbaan ti Dios;",
                "24": "Ket naawaganda iti tattao ti Dios. Ket imbukbok ti Apo ti Espirituna kadakuada, ket nabendisionanda, ken rimmang-ayda iti daga."
            },
            "26": {
                "1": "Ita napasamak nga adu kadagiti tumantanor a kaputotan ti saan a makaawat kadagiti balikas ni ari Benjamin, ta babassitda pay nga ubbing iti panawen a panangibagana kadagiti taona; ket saanda patien ti kannawidan dagiti ammada.",
                "2": "Saanda mamati iti naibagan maipanggep iti panagungar dagiti natay, kasta met a saanda mamati iti maipanggep iti yaay ni Cristo.",
                "3": "Ket ita gapu iti kinaawan ti pammatida saanda maawatan ti balikas ti Dios; ket natangken ti panagpuspusoda.",
                "4": "Ket saanda a kayat a mabuniagan; wenno makikappeng iti simbaan. Ket naisinada a tao maipanggep iti pammatida, ken nagpatuloyda a kastoy, uray pay iti nailubongan ken managbasol a kasasaadda; agsipud ta saanda immawag iti Apo a Diosda.",
                "5": "Ket ita iti panagturay ni Mosiah saanda pay a makagudua iti bilang dagiti tattao ti Dios; ngem gapu iti panagsusuppiat dagiti agkakabsat nagbalinda nga ad-adu.",
                "6": "Ta napasamak nga adu ti inallilawda nga adda iti simbaan babaen iti pammatiray-ok a balikasda, ket insagmakda ida nga agbasol; ngarud nagbalin a rumbeng kadagiti nagbasol, nga adda iti simbaan, a nasken a ballaagan ti simbaan.",
                "7": "Ket napasamak a naisaklangda kadagiti saserdote, ket babaen kadagiti mannursuro naiyawatda kadagiti saserdote; ket indatag dagiti saserdote iti sanguanan ni Alma, nga kangatuan a saserdote.",
                "8": "Ita inikkan ni ari Mosiah ni Alma iti turay a mangiturong iti simbaan.",
                "9": "Ket napasamak a saan nga ammo ni Alma ti maipanggep kadakuada; ngem adu ti saksi a maibusor kadakuada; wen, nagtakder dagiti tattao ket pinaneknekanda ti napalalo a kinadangkesda.",
                "10": "Ita awan pay ti kasta a napasamak idi iti simbaan; ngarud kasta unay a nariribuk ti espiritu ni Alma, ket imbilina a nasken a maidatagda iti sanguanan ti ari.",
                "11": "Ket kinunana iti ari: Kitaen, dagitoy dagiti adu nga inyegmi iti sanguanam, a pinabasol dagiti kabsatda; wen, natiliwda a nagaramid iti nadumaduma a kinadangkes. Ket saanda nga agbabawi kadagiti kinadangkesda; ngarud inyegmi iti sanguanam, tapno mabalinmo nga ukomen ida a mayannurot kadagiti basolda.",
                "12": "Ngem kinuna ni ari Mosiah ken ni Alma: Kitaen, saanko a kedngan ida; ngarud yawatko ida kenka tapno kedngam.",
                "13": "Ket ita nariribukan manen ti espiritu ni Alma; ket napan ken nagdamag iti Apo no ania ti aramidenna maipanggep kadaytoy a banag, agsipud ta mabuteng a makaaramid iti biddut iti imatang ti Dios.",
                "14": "Ket napasamak a kalpasan ti panangibukbokna iti kaungganna iti Dios, immay ti timek ti Apo kenkuana, a nagkuna:",
                "15": "Naparaburanka, Alma, ken naparaburan dagiti nabuniagan iti danum ti Mormon. Naparaburanka gapu iti aglaplapusanan a pammatim kadagiti balikas laeng ti katulongak a ni Abinadi.",
                "16": "Ken naparaburanda agsipud iti aglaplapusanan a pammatida kadagiti balikas laeng nga imbagam kadakuada.",
                "17": "Ken nagasatka gapu ta binangonmo ti simbaan kadagitoy a tao; ket mabangonda, ket agbalindanto a taok.",
                "18": "Wen, nagasat dagitoy a tao a siaayat nga umawat iti naganko; agsipud ta maawagandanto iti naganko; ket kukuak ida.",
                "19": "Ket gapu ta nagdamagka kaniak maipanggep kadagiti managbasol, nagasatka.",
                "20": "Sika ti katulongak; ket itulagko kenka a maaddaanka iti biag nga agnanayon; ket pagserbiannak ket aggunaykanto babaen ti naganko, ket ummongemto a sangsangkamaysa dagiti karnerok.",
                "21": "Ket isu a dumngegto iti timekko isunto ti karnerok; ket awatemto iti simbaan, ket awatekto met.",
                "22": "Agsipud ta kitaen, daytoy ti simbaanko; asino man a mabuniagan mabuniaganto iti panagbabawi. Ket mamatinto iti naganko ti asino man nga awatem; ket siwawayanto a pakawanek.",
                "23": "Agsipud ta siak ti mangbaklay kadagiti basol ti lubong; agsipud ta siak ti nangparsua kadakuada; ken siak ti mangted kenkuana a mamati agingga iti kanibusanan ti puesto iti makanawanko.",
                "24": "Ta kitaen, maawaganda iti naganko; ket no ammodak umasidegda, ket addanto agnanayon a puestoda iti makanawanko.",
                "25": "Ket napasamakto nga inton aguni ti maikadua a trumpeta umayton dagiti saan a pulos a nakaam-ammo kaniak ket agtakderdanto iti imatangko.",
                "26": "Ket maammuandanton a siak ti Apo a Diosda, a siak ti Mannubbotda; ngem saandanto a masubbot.",
                "27": "Ket kalpasanna ipudnokto kadakuada a pulos a saanko am-ammo ida; ket mapandanto iti agnanayon nga apuy a naisagana para iti sairo ken dagiti anghelna.",
                "28": "Ngarud kunak kenka, ta isu a saan a dumngeg iti timekko, isu met laeng ti saanmo nga awaten iti simbaanko, agsipud ta isunto ti saanko nga awaten iti maudi nga aldaw.",
                "29": "Ngarud kunak kenka, Mapanka; ket asino man ti aglabsing kaniak, ukomemto a segun kadagiti basol nga inaramidna; ket no agkonpesar ti basbasolna kenka ken kaniak, ken agbabawi iti kinapasnek ti pusona, pakawanemto, ket pakawanekto met isuna.",
                "30": "Wen, ket kas iti masansan ti panagbabawi dagiti tattaok ti panangpakawanko iti naglabsinganda kaniak.",
                "31": "Ket pakawanenyonto met ti naglabsingan ti tunggal maysa kadakayo; agsipud ta pudno kunak kenka, ti saan a mamakawan ti basbasol ti padana a tao no kunana nga agbabawi, isu met la ti nangipan ti bukodna iti pannakailunod.",
                "32": "Ita kunak kenka, Mapanka; ket asino man a saan nga agbabawi iti basbasolna isunto met ti saan a maibilang kadagiti tattaok; ket masurotto daytoy manipud ita.",
                "33": "Ket napasamak nga idi nangngeg ni Alma dagitoy a balikas insuratna ida tapno maalana ida, ken tapno maukomna dagiti tattao iti dayta a simbaan a mayannurot kadagiti bilin ti Dios.",
                "34": "Ket napasamak a napan ni Alma ket inukomna dagiti natiliw a nagaramid ti kinadangkes, a mayannurot iti balikas ti Apo.",
                "35": "Ket asino man a nagbabawi iti basbasolda ken ipudnoda ida, maibilangda kadagiti tattao ti simbaan;",
                "36": "Ket dagiti saan a mangipudno iti basbasolda ken saan nga agbabawi iti kinadangkesda, isuda dagiti saan a maibilang kadagiti tattao ti simbaan, ket dagiti naganda ket mapunas.",
                "37": "Ket napasamak a tinimbeng ni Alma dagiti aramid iti simbaan; ket nangrugi manen a naaddaanda iti kappia ken rimmang-ayda a napalaus kadagiti aramid iti simbaan, siaannad a magmagna iti sanguanan ti Dios, umaw-awat iti adu, ken mangbumbuniag iti adu.",
                "38": "Ket ita inaramid ni Alma ken dagiti kaduana a trabahador a mangmunmuno iti simbaan iti amin dagitoy a bambanag, a buyogen iti amin a kinagaget, mangisursuro iti balikas ti Dios iti amin a bambanag, agsagsagaba iti amin a kita dagiti panagrigrigat, nga idadanes dagiti amin a saan a kameng ti simbaan ti Dios.",
                "39": "Ket binagbagaanda dagiti kabsatda; ken kasta met a nabagbagaanda, ti tunggal maysa babaen ti balikas ti Dios, a mayannatup iti basbasolna, wenno iti basbasol a naaramidna, ta imbilin ti Dios nga agkararag nga awan ressatna, ken agyaman iti amin a bambanag."
            },
            "27": {
                "1": "Ket ita napasamak a kimmaro ti panangidadanes nga inaramid dagiti saan a mamati iti simbaan ta nangrugi nga agtanabutob ti simbaan, ken yaasugda kadagiti dadauloda maipanggep kadaytoy a banag; ket immasugda ken ni Alma. Ket indatag ni Alma ti parikut iti arida, a ni Mosiah. Ket kinasarita ni Mosiah dagiti saserdotena.",
                "2": "Ket napasamak nga impaiwaragawag ni ari Mosiah iti aglawlaw ti daga a nasken nga awan ti asino man a saan a mamati ti mangidadanes iti asino man a kameng ti simbaan ti Dios.",
                "3": "Ket adda naiget a bilin iti amin a simbaan a nasken nga awan ti mangidadanes kadakuada, a nasken nga adda panagpapatas ti amin a tao;",
                "4": "A nasken a saanda nga ipalubos a riribuken ti kinapalangguad wenno kinapangas ti kappiada; a nasken a raemen ti tunggal tao ti kaarrubana a kas iti bagina, nga agtrabahoda babaen iti bukoda nga ima para iti pagbiagda.",
                "5": "Wen, ken nasken nga agtrabaho amin dagiti saserdote ken mannursuroda babaen iti imada nga agpaay iti pagbiagda, iti amin a kasasaad malaksid iti sakit, wenno iti nalabes a kinakurang; ket iti panagaramidda kadagitoy a banag, naglablabonanda iti parabur ti Dios.",
                "6": "Ket nangrugi manen ti makapnek a kappia iti daga; ket nangrugi nga immadu ti tao, ket nangrugida a nagwaras iti ganggannaet a rabaw ti daga, wen, iti amianan ken iti abagatan, iti daya ken iti laud, nagbangonda iti dadakkel a siudad ken purok iti amin a suli ti daga.",
                "7": "Ket sinarungkaran ken pinarang-ay ida ti Apo, ket nagbalinda a dadakkel ken babaknang a tao.",
                "8": "Ita naibilang dagiti lallaki nga annak ni Mosiah kadagiti saan a mamatpati; ken kasta met a naibilang kadakuada ti maysa kadagiti lallaki nga annak ni Alma, isu a nanaganan iti Alma, a naipasurot iti amana; nupay kasta, nagbalin a nadangdangkes ken managrukbab iti didiosen a tao. Ket isu ti tao nga aduan iti balikas, ket nagsao iti adu a pammatiray-ok kadagiti tattao; ngarud naiturongna ti adu a tao a sumurot kadagiti kinadangkesna.",
                "9": "Ket nagbalin a dakkel a tubeng iti panagdur-as ti simbaan ti Dios; taktakawenna ti puspuso dagiti tattao; mangar-aramid iti nalabes a panagsusuppiat dagiti tattao; mangmangted iti gundaway iti kabusor ti Dios a mangaramat iti bilegna kadakuada.",
                "10": "Ket ita napasamak a bayat ti panagsursorda a mangdadael iti simbaan ti Dios, ta sillimed a nagsursor a kaduana dagiti lallaki nga annak ni Mosiah tapno mangdadael ti simbaan, ken tapno maisiasi dagiti tattao ti Apo, a maisupadi kadagiti bilin ti Dios, wenno uray pay ti ari—",
                "11": "Ket kas nasaokon kadakayo, bayat iti panagsursorda a summupiat maibusor iti Dios, kitaen, maysa nga anghel ti Apo ti nagparang kadakuada; ket bimmaba a kasla adda iti ulep; ket nagsao a kasla gurruod ti timekna, a nakaigapuan ti panaggungon ti daga a nagtakderanda;",
                "12": "Ket nalaus unay ti siddaawda, ta natuangda iti daga, ket saanda naawatan dagiti balikas nga insaona kadakuada.",
                "13": "Nupay kasta immawag manen, a kinunana: Alma, bumangonka ket tumakderka, ta apay nga idadanesmo ti simbaan ti Dios? Agsipud ta kinuna ti Apo: Daytoy ti simbaanko, ket ipatakderko; ket awan ti makaparmek kadaytoy, malaksid iti panaglabsing dagiti tattaok.",
                "14": "Ket manen, kinuna ti anghel: Kitaen, nangngeg ti Apo dagiti kararag ti taona, kasta met dagiti kararag ti katulonganna, ni Alma, nga isu ti amam; agsipud ta nagkararag a napnuan iti pammati maipanggep kenka tapno maibagnoska iti pannakaammo iti pudno; ngarud, daytoy ti panggepko nga immayak tapno ipapatika iti bileg ken turay ti Dios, tapno masungbatan dagiti karkararag dagiti katulonganna a mayannurot iti pammatida.",
                "15": "Ket ita kitaen, mabalusingsingmo kadi ti bileg ti Dios? Agsipud ta kitaen, saan kadi dinayyeg ti timekko ti daga? Ken saannak kadi a makita iti sangom? Ket siak ti nabaon a naggapu iti Dios.",
                "16": "Ita kunak kenka: Mapanka, ket laglagipem ti pannakaadipen dagiti ammam iti daga a Helam, ken iti daga a Nephi; ken laglagipem dagiti napintas a bambanag nga inaramidna kadakuada; ta adipenda idi, ket winayawayaanna ida. Ket ita kunak kenka, Alma, mapankan, ket saanmon a panggepen pay a dadaelen ti simbaan, tapno masungbatan dagiti kararagda, ket daytoy uray pay a mapapanawka.",
                "17": "Ket ita napasamak a dagitoy ti naudi a balikas nga insao ti anghel ken ni Alma, ket pimmanawen.",
                "18": "Ket ita natuang manen ni Alma ken dagiti kaduana iti daga, agsipud ta nalaus ti panagsiddaawda; agsipud ta nakitada a mismo kadagiti matada ti anghel ti Apo; ket kasla gurruod ti timekna, a nangdayyeg iti daga; ket ammoda nga awan ti asino man malaksid iti bileg ti Dios a mabalin a mangdayyeg iti daga ken manggunggon a kas agrengngat daytoy.",
                "19": "Ket ita napaumel ni Alma gapu iti nalaus a siddaaw, ket saanna maungap ti ngiwatna; wen, ket kimmapsut, nga uray la a saanna makuti dagiti imana; ngarud innala dagiti kaduana, ket awan gawayna a binagkatda, agingga a naipaiddada iti sango ti amana.",
                "20": "Ket inulitda iti amana ti amin a napasamak kadakuada; ket nagrag-o ti amana, agsipud ta ammona a bileg dayta ti Dios.",
                "21": "Ket imbilinna nga aguummong a sangsangkamaysa ti pangen tapno imatanganda ti inaramid ti Apo para iti anakna, kasta met para kadagidiay kakaduanna.",
                "22": "Ket imbilinna nga agtitipon a sangsangkamaysa dagiti saserdote; ket rinugianda ti nagayuno, ken nagkararag iti Apo a Diosda nga ungapenna ti ngiwat ni Alma, tapno makapagsao, tapno pumigsa met dagiti saka ken imana—tapno maluktan ti mata dagiti tattao ket makita ken maammuanda ti kinaimbag ken kinatan-ok ti Dios.",
                "23": "Ket napasamak kalpasan ti panagayuno ken panagkararagda iti las-ud ti dua nga aldaw ken dua a rabii, pimmigsa dagiti saka ken takiag ni Alma, ket timmakder ken rinugianna ti nakisao kadakuada, kiddawenna ida a maaddaanda iti liwliwa:",
                "24": "Ta, kinunana, nagbabawiakon iti basbasolko, ket sinubbotnakon ti Apo; kitaenyo naipasngayak iti Espiritu.",
                "25": "Ket kinuna ti Apo kaniak: Saanka masdaaw nga amin a sangkatauan, wen, lallaki ken babbai, amin a pagilian, puli, pagsasao ken tattao, nasken a maipasngay manen; wen, maipasngay iti Dios, mabaliwan manipud iti nailubongan ken pannakatnag a kasasaad, iti kinalinteg a kasasaad, a sinubboten ti Dios, nga agbalin nga lallaki ken babbai nga annakna;",
                "26": "Ket kastoy ti panagbalinda a baro a parsua; ket malaksid no aramidenda daytoy, pulos a saanda matawid ti pagarian ti Dios.",
                "27": "Kunak kadakayo, malaksid no kastoy ti mapasamak, nasken a mapatalawda; ket ammok daytoy, gapu ta dandaniak met a naiwalin.",
                "28": "Nupay kasta, kalpasan ti ilalasatko iti adu a rigat, nagbabawiak a dandani iti ipapatay, nakita ti Apo babaen iti asina a rumbeng a maikanadaak a maagaw manipud iti pannakauram nga agnanayon, ket naipasngayak iti Dios.",
                "29": "Nasubbot ti kararuak manipud iti kaaddak iti pait ti apro ken kawar ti kinadangkes. Addaak idi iti kasipngetan a derraas; ngem ita makitak ti nakaskasdaaw a lawag ti Dios. Ti karuruak ket nairaked iti agnanayon a pannakatuok; ngem naagawak, ket awanen ti saem iti kararuak.",
                "30": "Linaksidko ti Mannubbotko, ken inlibakko ti insao dagiti ammak; ngem ita tapno nasaksakbay a makitada nga umayto, ken ta malagipna ti tunggal pinarsuana, agpakitanto iti amin.",
                "31": "Wen, agparintumengto ti tunggal tumeng, ken agpudnonto ti tunggal dila iti sangona. Wen, uray pay iti maudi nga aldaw, inton agtakder tapno ukomenna amin a tao, ket isunton ti panagpudnoda nga isu ti Dios; ket isunton ti panagpudnoda, dagiti nagbiag nga awanan iti Dios iti lubong, a nalinteg ti pannakaikeddeng ti agnanayon a pannusa kadakuada; ket agarigengendanto, ken agpigerger, ken iti italtaldiap ti manangmatmat a matana.",
                "32": "Ket ita napasamak a rinugian ni Alma iti dayta a kanito nga isuro dagiti tattao, ken dagiti kadua ni Alma a nagparangan ti anghel, a nagdaliasat iti aglawlaw ti amin a daga, a mangisaknap kadagiti tattao kadagiti banag a nangngegan ken nakitada, ken nangikasaba iti balikas ti Dios iti adu a rigat, iti nakaro a panangidadanes dagiti saan a mamatpati, a sinaplit ti adu kadakuada.",
                "33": "Ngem iti laksid amin daytoy, nangibinglayda iti adu a pangliwliwa iti simbaan, nga impatalgedda ti pammatida, ken ginutugotda ida nga addaan iti panagitured ken adu a panagtutuok iti panagtungpalda kadagiti bilin ti Dios.",
                "34": "Ket uppat kadakuada ti lallaki nga annak ni Mosiah; ket Ammon, ken Aaron, ken Omner, ken Himni ti naganda; dagitoy ti nagan dagiti lallaki nga annak ni Mosiah.",
                "35": "Ket nagdaliasatda iti amin a daga ti Zarahemla, ken iti amin a tao nga iturayan ni ari Mosiah, sireregtada a nangikarkarigatan a nangpalunit iti amin a sugat a naaramidda iti simbaan, nga impudnoda amin a basbasolda, ken impablaakda amin a banag a nakitada, ken inlawlawagda dagiti padto ken dagiti nasantuan a kasuratan iti amin nga agtarigagay a dumngeg kadakuada.",
                "36": "Ket kastoy ti panagbalinda a ramit iti ima ti Dios iti panangidanonda iti adu iti pannakaammo iti pudno, wen, iti pannakaammo iti Mannubbotda.",
                "37": "Ket anian a gasatda! Ta impablaakda ti kappia; insaknapda dagiti naimbag a damag ti naimbag; ken impakdaarda kadagiti tattao a ti Apo ti agturay."
            },
            "28": {
                "1": "Ita napasamak a kalpasan ti panangaramid dagiti lallaki nga annak ni Mosiah amin dagitoy a banag, inkuyogda ti sumagmamano kadakuada ket nagsublida iti amada, ti ari, ket indawatda kenkuana nga ipalubosna a mapanda, a kakuyogda dagiti pinilida, iti daga a Nephi tapno ikasabada dagiti banag a nangngeganda, ken tapno maiburayda ti balikas ti Dios kadagiti kabsatda, dagiti Lamanita—",
                "2": "Ta bareng maiturongda ida iti pannakaammo iti Apo a Diosda, ken mapamati ida iti kinadangkes dagiti ammada; ken ta bareng maagasanda ida iti gurada kadagiti Nephita, tapno mairamanda met nga agrag-o iti Apo a Diosda, tapno agbalinda a mannakigayyem iti tunggal maysa, ken tapno awanen ti panagsususik iti amin a daga nga inted kadakuada ti Apo a Diosda.",
                "3": "Ita tinarigagayanda a nasken a maipakdaar ti pannakaisalakan iti amin a parsua, agsipud ta saanda maibturan a nasken a maungaw ti kararua ti asinoman; wen, uray mamagaringenggen ken mamagpigerger kadakuada ti mismo a kapanunotan a nasken nga agibtur iti awan inggana a panagtutuok ti asinoman a karurua.",
                "4": "Ket kasta ti panagtignay ti Espiritu ti Apo kadakuada, agsipud ta isuda ti kadadaksan kadagiti managbasol. Ket nakita ti Apo a maikanada iti awan inggana nga asina nga isalakanna ida; nupay kasta sinagabada ti nalaus a leddaang ti kararua gapu kadagiti kinadangkesda, a nalaus ti panagsagaba ken panagbutengda ta nasken a maisinada iti agnanayon.",
                "5": "Ket napasamak a nagpakaasida iti amada iti adu nga aldaw tapno makapanda iti daga a Nephi.",
                "6": "Ket napan nagdamag ni ari Mosiah iti Apo no rumbeng a palubosanna dagiti lallaki nga annakna a mapan mangikasaba iti balikasna kadagiti Lamanita.",
                "7": "Ket kinuna ti Apo ken ni Mosiah: Palubosam ida a mapan, agsipud ta adunto ti mamati kadagiti balikasda, ket maaddaandanto iti agnanayon a biag; ket wayawayaakto dagiti lallaki nga annakmo manipud kadagiti ima dagiti Lamanita.",
                "8": "Ket napasamak nga impalubos ni Mosiah a mabalin a mapanda ken aramidenda ti mayannurot iti dinawatda.",
                "9": "Ket nagdaliasatda iti langalang tapno ikasaba ti balikas kadagiti Lamanita; ket itdek ti pakaammuan iti inaramidda kalpasanna.",
                "10": "Ita awan ti asino man a pakaitalkan ni ari Mosiah iti pagarian, agsipud ta awan ti asino man kadagiti lallaki nga annakna ti umawat iti pagarian.",
                "11": "Ngarud innalana dagiti kasuratan a naikitikit kadagiti pinanid a gambang, kasta met dagiti pinanid ni Nephi, ken amin a banag a sinalimetmetan ken tinaginayonna a kas mayannurot kadagiti bilin ti Dios, kalpasan ti panangipatarusna ken pannakaipasuratna dagiti salaysay nga adda kadagiti pinanid a balitok a nasarakan dagiti tattao ni Limhi, nga inyawat kenkuana ni Limhi;",
                "12": "Ket inaramidna daytoy gapu iti nalaus a gagar dagiti taona; agsipud ta saan a marukod ti tarigagayda a mangammo iti maipanggep kadagidiay tao a nadadael.",
                "13": "Ket ita impatarusna ida babaen dagidiay dua a bato a naimuntar iti dua nga iking ti bai.",
                "14": "Ita naisagana dagitoy a banag manipud pay idi punganay, ket naipaima iti agsasaruno a kaputotan, iti panggep a panangyulog kadagiti pagsasao;",
                "15": "Ket nasaluadan ken nasalaknibanda babaen ti ima ti Apo, ta nasken a maipalgak iti tunggal parsua no asino ti mangtagikua iti daga dagiti kinadangkes ken dagiti kinarimon ti taona;",
                "16": "Ket asino man nga agtagikua dagitoy a bambanag maawagan iti mammadto, a naipasurot iti wagas dagiti nagkauna a panawen.",
                "17": "Ita kalpasan ti panangipatarus ni Mosiah kadagitoy a kasuratan, kitaen, intedna ti pakaammuan kadagiti tattao a nadadael, manipud iti panawen a pannakadadaelda agpasanud iti panawen a pannakaipasdek ti dakkel a torre, agpasanud iti panawen a riniro ti Apo iti pagsasao dagiti tattao ket naiwaraswarasda iti ganggannaet iti amin a daga, wen, ken uray pay a manipud iti dayta a panawen nga agsubli agingga iti pannakaparsua ni Adan.",
                "18": "Ita pinarnuay daytoy a pakaammuan ti nalaus a panagleddaang dagiti tattao ni Mosiah, wen, napnoda iti ladingit; nupay kasta nangted daytoy kadakuada iti nawada a pannakaammo, ket iti dayta nagrag-oda.",
                "19": "Ket maisuratto daytoy a pakaammuan kalpasanna; agsipud ta kitaen, rumbeng unay a maammuan ti amin a tao dagiti banag a naisurat iti daytoy a pakaammuan.",
                "20": "Ket ita, kas nasaokon kadakayo, a kalpasan ti panangaramid ni ari Mosiah kadagitoy a banag, innalana dagiti pinanid a gambang, ken amin dagiti banag a sinalimetmetanna, ket intalekna ida ken ni Alma, a lalaki nga anak ni Alma; wen, amin dagiti kasuratan, kasta met dagiti barubasa, ket intalekna ida kenkuana, ket imbilinna kenkuana a nasken a salimetmetan ken taginayonenna ida, kasta met nga idulinna ti kasuratan dagiti tattao, nga impaimana manipud iti maysa a sangkaputotan iti sumaruno, a kas met iti pannakaipaimada manipud iti panawen nga ipapanaw ni Lehi iti Jerusalem."
            },
            "29": {
                "1": "Ita idi naaramid ni Mosiah daytoy impatulodna iti amin a daga, kadagiti amin a tao, a tarigagayna a maammuan ti kayatda maipanggep iti no asino ti agbalin nga arida.",
                "2": "Ket napasamak a dimteng ti timek dagiti tattao, a nagkuna: Kayatmi a ni Aaron a lalaki nga anakmo ti nasken nga agbalin nga arimi ken mangituray kadakami.",
                "3": "Ita napan ni Aaron iti daga a Nephi, ngarud saan a maitalek ti ari ti pagarian kenkuana; saan nga akemen uray ni Aaron ti pagarian; awan met uray asino man kadagiti lallaki nga annak ni Mosiah ti sitatallugod a mangakem ti pagarian.",
                "4": "Ngarud nangipatulod manen ni ari Mosiah kadagiti tattao; wen, nangipatulod pay iti surat kadagiti tattao. Ket dagitoy ti balikas a naisurat, nga agkuna:",
                "5": "Kitaen, O dakayo a taok, wenno kakabsatko, agsipud ta raemenkayo a kasta, tarigagayak nga utobenyo ti gapu ti nakaayabanyo nga utoben—agsipud ta tarigagayanyo ti maaddaan iti ari.",
                "6": "Ita ipakdaarko kadakayo a saan nga inawat ti maikari a pakaipaayan ti pagarian, ket saanna awaten ti pagarian.",
                "7": "Ket ita no adda man sabali a matudingan a mangisaup kenkuana, kitaen amkek ta amangan no tumaod ti panagsususik kadakayo. Ket asino ti makaammo malaksid iti anakko, a maikari iti pagarian, nga agpungtotto ket guyugoyenna ti sumagmamano kadagitoy a tao a sumurot kenkuana, a pakaigapuan dagiti gubgubat ken panagsususikyo, a pakaigapuanto iti panagsayasay ti dara ken mangballikug iti wagas ti Apo, wen, ken mangdadael kadagiti kararua ti adu a tao.",
                "8": "Ita kunak kadakayo mainsiribantayo koma ket utobentayo dagitoy a banag, agsipud ta awan ti karbengantayo a mangdadael iti anakko, wenno awan ti karbengantayo a mangdadael iti sabali a matudingan a mangisaup kenkuana.",
                "9": "Ket no agsublinto manen ti lalaki nga anakko iti kinapalangguadna ken kadagiti awan kaes-eskanna a banag malagipnanto dagiti banag nga imbagana, ket tuntonenna ti karbenganna iti pagarian, a mangtignay kenkuana ken kasta met kadagitoy a tao nga agaramid iti adu a basol.",
                "10": "Ket ita mainsiribantayo ken padaanantayo dagitoy a banag, ket aramidentayo ti mamataud iti kappia kadagitoy a tao.",
                "11": "Ngarud siakto ti ariyo kadagiti nabati pay nga aldawko; nupay kasta, mangdutoktayo kadagiti ukom, a mangukom kadagitoy a tao a mayannurot iti lintegtayo; ket pabaruentayo nga urnosen dagiti aramid dagitoy a tao, agsipud ta mangdutoktayo iti masirib a tattao nga agbalin nga ukom, a mangukom kadagitoy a tao a mayannurot kadagiti bilin ti Dios.",
                "12": "Ita nasaysayaat a ti Dios ti mangukom iti tao ngem ti tao, agsipud ta kanayon a nalinteg ti panangukom ti Dios, ngem saan a kanayon a nalinteg ti panangukom ti tao.",
                "13": "Ngarud, no mabalin a maaddaankayo koma iti nalinteg a lallaki nga agbalin nga ariyo, a mangbangon kadagiti linteg ti Dios, ken mangukom kadagitoy a tao a maibatay kadagiti bilinna, wen, no adda koma taoyo nga agbalin nga ariyo a makaaramid iti kas iti inaramid ti amak a ni Benjamin kadagiti taona—kunak kadakayo, no kastoy koma a kanayon ti kasasaad mainugot ngarud a nasken a kanayon nga adda ariyo a mangituray kadakayo.",
                "14": "Ket nagtrabahoak pay a mismo iti amin a bileg ken kabaelan nga addaan kaniak, a mangisuro kadakayo kadagiti bilin ti Dios, ken mangipasdek iti kappia iti amin a daga, tapno nasken nga awan ti gubgubat wenno panagsususik, awan ti panagtakaw, wenno panagsamsam, wenno panagpapatay, wenno ania man a kita ti kinadangkes;",
                "15": "Ket asino man a nakaaramid iti kinadangkes, dinusak a mayannurot iti naaramidna a basol, a mayannurot iti linteg nga inted kadatayo dagiti ammatayo.",
                "16": "Ita kunak kadakayo, a gapu ta saan a nalinteg amin a tao saan a maikanada a maaddaankayo iti ari wenno ar-ari a mangituray kadakayo.",
                "17": "Agsipud ta kitaen, mano a kinadangkes ti maaramid ti maysa a dakes nga ari, wen, ket anian a nakaro a pannakadadael!",
                "18": "Wen, laglagipenyo ni ari Noe, ti kinadakesna ken dagiti kinarimonna, ken kasta met dagiti kinadakes ken dagiti kinarimon dagiti taona. Kitaen anian a nakaro a pannakadadael ti dimteng kadakuada; ken gapu kadagiti kinadangkesda a nangiturong ti pannakaadipenda.",
                "19": "Ket no saan a gapu iti ibaballaet ti kasiriban a Namarsuada, ket gapu daytoy iti naimpusuan a panagbabawida, nasken a saanda maliklikan nga agtalinaed ti pannakaadipen agingga ita.",
                "20": "Ngem kitaen, winayawayaanna ida gapu iti panangipakumbabada iti bagbagida iti imatangna; ken gapu ta napinget ti panagdawatda kenkuana winayawayaanna ida manipud iti pannakaadipen; ket kasta ti panagtrabaho ti Apo babaen iti bilegna iti amin a kasasaad kadagiti annak ti tattao, itanggayana ti takiag ti asi kadakuada nga agtalek kenkuana.",
                "21": "Ket kitaen, ita kunak kadakayo, saanyo maikkat iti trono ti nadangkes nga ari malaksid iti nalabes a panagsususik, ken ti nabuslon a panagsayasay ti dara.",
                "22": "Agsipud ta kitaen, addaan dagiti gagayyemna iti kinadangkes, ket adda dagiti guardiana iti aglawlawna; ket dadaelenna dagiti linteg dagidiay immuna kenkuana a nagturay iti kinalinteg; ket ibadde-baddekna dagiti bilin ti Dios;",
                "23": "Ket nangipaulog kadagiti linteg, ket inwarasna kadagiti taona, wen, dagiti linteg a mainugot iti kinadakesna; ket dadaelenna ti asino man a saan nga agtungpal kadagiti lintegna; ket ibaonna dagiti buyotna a manggubat kadakuada iti siasino man nga umalsa a maibusor kenkuana, ket no kabaelanna dadaelenna ida; ket kasta ti panangballikug ti ari ti amin a wagas ti kinalinteg.",
                "24": "Ket ita kitaen kunak kadakayo, saan a maikanada a dumteng kadakayo ti kasta a kinarimon.",
                "25": "Ngarud, pumilikayo babaen ti timek dagitoy a tao, kadagiti ukom, tapno maukomkayo a mayannurot kadagiti linteg nga inted kadakayo dagiti ammatayo, a pudno, nga inyawat kadakuada ti Apo.",
                "26": "Ita saan a gagangay a tarigagayan ti timek dagiti tattao ti ania man a banag a maisuppiat iti nasayaat; ngem gagangay iti basbassit a bilang ti tattao nga agtarigagay iti saan a nasayaat; ngarud daytoy ti surotenyo ken aramidenyo a lintegyo—iti panangtarawidwidyo iti aramidyo babaen ti timek dagiti tattao.",
                "27": "Ket no dumteng ti panawen a pilien ti timek dagiti tattao ti kinadangkes, daytan ti panawen a dumtengto kadakayo ti panangukom ti Dios; wen, daytan ti panawen a panangisarungkarna kadakayo iti nakaro a pannakadadael uray a kas iti isasarungkarna ditoy a daga.",
                "28": "Ket ita no adda dagiti ukomyo, ket saandakayo nga ukomen a mayannurot ti linteg a naited, mabalinyo a paukom ida iti nangatngato nga ukom.",
                "29": "Ket no saan a mangukom dagiti nangatngato nga ukom iti nalinteg a panangukom, mabalinyo nga idawat nga agtitipon a sangsangkamaysa dagiti nababbaba nga ukomyo, ket ukomenna dagiti nangatngato nga ukomyo, a mayannnurot iti timek dagiti tattao.",
                "30": "Ket bilinenkayo a mangaramid kadagitoy a banag nga addaan iti amak iti Apo; ket bilinenkayo a mangaramid kadagitoy a banag, ket awan ti ariyo; a no agaramid dagitoy a tao kadagiti basol ken kinadangkes dagitinto uloda ti pagsungbatda.",
                "31": "Ta kitaen kunak kadakayo, nagtaud dagiti basol ti adu a tao iti kinadangkes dagiti arida; ngarud tinto ulo dagiti arida ti agsungbat iti kinadangkesda.",
                "32": "Ket ita tarigagayak nga awan koman ti saan a panagpapatas ditoy a daga, kangrunaanna kadagitoy taok; ngem tarigagayak nga agbalin daytoy a daga a daga ti wayawaya, ket sagrapen ti tunggal tao ti kalintegan ken gundawayna nga agpadpada, agingga a makita ti Apo a mainugottayo nga agyan ken agtawid iti daga, wen, uray pay nga agingga nga agtalinaed dagiti kaputotan iti rabaw ti daga.",
                "33": "Ken adu pay a banag ti insurat ni ari Mosiah kadakuada, nga impalgakna kadakuada ti amin a pannubok ken parikut ti nalinteg nga ari, wen, amin ti panagtutuok ti kararua para kadagiti taona, kasta met ti amin a daydayamudom dagiti tattao iti arida; ket inlawlawagna amin dagitoy kadakuada.",
                "34": "Ket imbagana kadakuada a saan koma a kastoy dagitoy a banag; ngem maited koma iti amin a tao ti dagensen, tapno imeten ti tunggal tao ti bingayna.",
                "35": "Ken impalgakna met kadakuada dagiti pakadaksan a sinagrapda, babaen iti kaadda ti saan a nalinteg nga ari a nangituray kadakuada;",
                "36": "Wen, amin dagiti kinadangkes ken dagiti kinarimonda, ken amin a gubgubat, ken panagsusussik, ken panagsayasay iti dara, ken ti panagtatakaw, ken ti panagsamsam, ken ti panagaramid kadagiti kinabalangkantis, ken amin a kita ti kinadangkes a saan a mainaganan—imbagana kadakuada a saan koma a kastoy dagitoy a banag, a nabatad a maisuppiat kadagiti bilin ti Dios.",
                "37": "Ket ita napasamak, kalpasan ti panangited ni ari Mosiah kadagitoy a banag kadagiti tattao napamatida iti kinapudno dagiti balikasna.",
                "38": "Ngarud imbabawidan ti tarigagayda a maaddaan iti ari, ket magagaranda unay a maaddaan ti tunggal maysa iti agpadpada a gundaway iti amin a daga; wen, ket impeksa ti tunggal tao ti ayatna a mangsungbat iti bukodna a basol.",
                "39": "Ngarud, napasamak nga inummongda ti bagbagida iti intero a daga, tapno itdenda ti timekda maipanggep iti no asino ti agbalin nga uk-ukomda, a mangukom kadakuada a mayannurot iti linteg a naiteden kadakuada; ket napalaus ti panagrag-oda gapu iti wayawaya a naited kadakuada.",
                "40": "Ket timmibkerda iti panagayatda ken ni Mosiah; wen, rinaemda a nalablabes ngem iti asino man a tao; agsipud ta saanda imbilang a manangilupit nga agsapsapul iti gunggona, wen, iti dayta a kinabaknang a mangdadael iti kararua; agsipud ta saan a nagdawat kadakuada iti kinabaknang, wenno saanna pakaragsakan ti panagayus ti dara; ngem pinatibkerna ti kappia iti daga, ket insagutna kadagiti taona ti pannakawayawayada iti amin a pannakaadipen; ngarud rinaemda, wen, napalaus unay, a saan a marukod.",
                "41": "Ket napasamak a nangdutokda kadagiti ukom a mangituray kadakuada, wenno mangeddeng kadakuada a mayannurot iti linteg; ket inaramidda daytoy iti intero a daga.",
                "42": "Ket napasamak a nadutokan ni Alma nga umuna a kangatuan nga ukom, nga isu met laeng ti kangatuan a saserdote, iti panangitalek kenkuana ti amana iti pagakeman, ken naited kenkuana ti rebbengen maipanggep kadagiti aramid iti simbaan.",
                "43": "Ket ita napasamak a nagbiag ni Alma dagiti wagas ti Apo, ken tinungpalna dagiti bilinna, ken nangukom iti nalinteg a panangukom; ket nagtultuloy ti kappia iti daga.",
                "44": "Ket kasta ti panangrugi ti panagturay dagiti ukom iti intero a daga ti Zarahemla, kadagiti amin a tao a managanan iti Nephita; ket ni Alma ti immuna ken kangatuan nga ukom.",
                "45": "Ket ita napasamak a natay ti amana, iti tawenna a walopulo ket dua, a nagbiag tapno tungpalenna dagiti bilin ti Dios.",
                "46": "Ket napasamak a natay met ni Mosiah, iti maikatallopulo ket tallo a tawen ti panagturayna, iti tawenna nga innem a pulo ket tallo a tawen; a madagup, lima gasut ken siam a tawen manipud iti panawen nga ipapanaw ni Lehi iti Jerusalem.",
                "47": "Ket kasta ti panaggibus ti panangituray dagiti ari kadagiti tattao ni Nephi; ket kasta ti panaggibus dagiti aldaw ni Alma, a nangbangon iti simbaan."
            }
        }
    },
    "alma": {
        "meta": {
            "slug": "alma",
            "name": "Ti Libro ni Mormon",
            "chapterWord": "Kapitulo"
        },
        "chapters": {
            "1": {
                "intro": "Ti pakaammo ni Alma, a lalaki nga anak ni Alma, ti umuna ken pangulo nga ukom dagiti tattao ni Nephi, ken kasta met ti nangato a saserdote ti Simbaan. Ti pakaammuan iti panagturay dagiti ukom, ken dagiti gubat ken panagsususik dagiti tatao. Ken kasta met a pakaammuan ti maysa a gubat dagiti Nephita ken dagiti Lamanita, a mayannurot iti sinurat ni Alma, ti umuna ken pangulo nga ukom.",
                "1": "Ita napasamak nga iti umuna a tawen ti panangituray dagiti ukom kadagiti tattao ni Nephi, agtultuloy manipud itoy a panawen, gapu ta pimmanawen ni ari Mosiah ditoy daga, a nakigubat iti nasayaat a pannakigubat, a nagna a sililinteg iti imatang ti Dios, nga awan ti imbatina a mangisuno kenkuana nga agturay; nupay kasta nangipaulog kadagiti linteg, ket binigbig ida dagiti tattao; ngarud napilitanda nga agtungpal kadagiti linteg nga inaramidna.",
                "2": "Ket napasamak nga iti immuna a tawen iti panagturay ni Alma iti pangukoman, adda maysa a lalaki a naisaklang kenkuana tapno makedngan, dakkel a tao, ken nalatak iti kinapigsana.",
                "3": "Ket napan kadagiti tattao, a mangikaskasaba kadakuada iti inawaganna a balikas ti Dios, a mangsupring maibusor iti simbaan; a mangipakdaar kadagiti tattao a rumbeng nga agbalin a ti tunggal saserdote ken maestro a natalak; ken rumbeng a saanda nga agtrabaho kadagiti imada, ngem rumbeng a suportaran ida dagiti tattao.",
                "4": "Ken impaneknekna met kadagiti tattao a nasken a maisalakan ti amin a sangkatauan iti maudi nga aldaw, ken saanda nga agbuteng ken agpigerger, ngem yangadda ketdi dagiti uloda ket agrag-oda; agsipud ta pinarsua ti Apo ti amin a tao, ken kasta met a sinubbotna amin a tao; ken, iti udina, nasken a maaddaan amin a tao iti agnanayon a biag.",
                "5": "Ket napasamak nga insurona dagitoy a banag a sipapasnek isu nga adu ti namati kadagiti balikasna, aduda unay isu nga inrugida ti nangsuportar kenkuana ket inikkanda iti kuarta.",
                "6": "Ket rinugianna a timmangig iti kinapalangguad ti pusona, ket nagkawes iti nakanginngina a kawes, wen, ken uray pay nga inrugina ti nangbangon iti simbaan a mayannatup iti panangakaskasabana.",
                "7": "Ket napasamak bayat ti ipapanna, a mangasaba kadagiti namati iti balikasna, a nasabatna ti maysa a lalaki a kameng ti simbaan ti Dios, wen, maysa kadagiti mannursuroda; ket rinugianna a nakisinnupiat iti kasta unay kenkuana, tapno bareng mayadayona dagiti tattao iti simbaan; ngem binalusingsing isuna ti lalaki, imbalakadna kenkuana dagiti balikas ti Dios.",
                "8": "Ita ti nagan ti lalaki ket Gideon; ket isu ti inaramat dagiti ima ti Dios iti pannakawayawaya dagiti tattao ni Limhi iti pannakaadipen.",
                "9": "Ita, gapu ta pinarmek ni Gideon kadagiti balikas ti Dios kinapungtotna ni Gideon, ket inasutna ti espadana sana rinugian a dinangran. Ita gapu ta lakayen ni Gideon, ngarud saanna a nasarkedan dagiti tagbatna, ngarud napapatay babaen ti espada.",
                "10": "Ket tiniliw dagiti tattao ti simbaan ti lalaki a nangpapatay kenkuana, ket naidatag iti imatang ni Alma, tapno maukom a mayannurot kadagiti naaramidna a krimen.",
                "11": "Ket napasamak a nagtakder iti imatang ni Alma ket situtured nga impakpakaasina ti bagina.",
                "12": "Ngem kinuna ni Alma kenkuana: Kitaem, daytoy ti umuna a gundaway a naiyam-ammo ti panaginsasaserdote kadagiti tattao. Ket kitaen, saan laeng a nakabasolka iti panaginsasaserdote, ngem inkagumaanam pay nga ipaalagad daytoy babaen ti espada; ket no ipatungpal ti panaginsasaserdote kadagitoy a tao mapaneknekan ti sapasap a pannakadadaelda.",
                "13": "Ket no pinagsayasaymo ti dara ti nalinteg a lalaki, wen, ti lalaki nga adu ti naaramidna a kinaimbag kadagitoy a tao; ket ta no ispalendaka umay kadakami ti darana para iti panangibales.",
                "14": "Ngarud makednganka a matay, a mayannurot iti linteg nga inted kadakami ni Mosiah, ti maudi nga arimi; ken nabigbig daytoy babaen dagitoy a tao; ngarud nasken nga agtungpal dagitoy a tao iti linteg.",
                "15": "Ket napasamak a tiniliwda; ket ti naganna ket Nehor; ket insang-atda iti tuktok ti turod a Manti, ket nabilin sadiay, wenno bigbigenna, iti nagbaetan ti langit ken daga, a maisuppiat iti balikas ti Dios ti insurona kadagiti tattao; ket napasaranna sadiay ti nakababain nga ipapatay.",
                "16": "Nupay kasta, saan a daytoy ti nagpatinggaan ti panagsaknap ti panaginsasaserdote iti daga; agsipud ta adu ti nangipateg iti awan kaes-eskanna a banag iti lubong, ket intuloyda ti nangikasaba kadagiti ulbod a doktrina; ket inaramidda daytoy para iti kinabaknang ken dayaw.",
                "17": "Nupay kasta, saanda a naitured nga agulbod, no naammuan daytoy, gapu iti buteng iti linteg, gapu ta nadusa dagiti ulbod; ngarud nagpammarangda a nangasaba a mayannurot iti pammatida; ket ita awan ti bileg ti linteg iti asinoman a tao gapu iti pammatina.",
                "18": "Ket saanda naitured nga agtakaw, gapu iti butengda iti linteg, gapu ta madusa ti kasta; wenno saanda agtakaw, wenno mamapatay, gapu ta isu a namapatay nadusa iti patay.",
                "19": "Ngem napasamak a rinugian ti siasino man saan a kameng ti simbaan nga idadanes dagidiay kameng ti simbaan ti Dios, ken nangawat iti nagan ni Cristo.",
                "20": "Wen, indadanesda ida, ken pinarigatda ida iti amin a kita ti balikas, ket gapu daytoy iti kinapakumbabada; gapu ta saanda a napalangguad iti imatangda, ken gapu ta imburayda ti balikas ti Dios, iti tunggal maysa, nga awan ti kuarta ken awan ti gatadna.",
                "21": "Ita adda naiget a linteg kadagiti tattao ti simbaan, a nasken nga awan ti asino a tao, a kameng ti simbaan, a mangrugi a mangidadanes kadagidiay saan a kameng ti simbaan, kasta met nga awan ti panagidadanes iti tunggal maysa kadakuada.",
                "22": "Nupay kasta, adu kadakuada ti nagbalin a napalangguad, ken nangrugi a sibabara a nakisuppiat kadagiti kabusorda, agingga a nagdidinnanogda; wen, nagdidinnangran ti tunggal maysa babaen dagiti gemgemda.",
                "23": "Ita daytoy daydi maikadua a tawen ti panagturay ni Alma, ket daytoy ti gapuanan ti adu a rigat ti simbaan; wen, daytoy ti namunganayan ti adu a pannubok iti simbaan.",
                "24": "Agsipud ta adu ti timmangken ti panagpuspuso, ket napunas dagiti nagnagganda, isu a saanen a pulos a nalagip pay ida dagiti tattao ti Dios. Kasta met nga adu ti simmina kadakuada.",
                "25": "Ita dakkel a pannubok daytoy kadagidiay nagtalinaed iti pammati; nupay kasta, natibkerda ken saanda a maisin iti panangtungpalda kadagiti bilin ti Dios, ket siaanus a sinagrapda ti panangidadanes a naigabsuon kadakuada.",
                "26": "Ket no panawan dagiti saserdote ti trabahoda tapno ibingayda kadagiti tattao ti balikas ti Dios, panawan met dagiti tattao dagiti trabahoda tapno dumngegda iti balikas ti Dios. Ket idi naibingay dagiti saserdote ti balikas ti Dios kadakuada nagsublida amin manen a sireregta kadagiti trabahoda; ket ti saserdote, saanna nga ibilang ti bagina a nangatngato ngem kadagiti dumngeg kenkuana, agsipud ta saan a nalalaing ti mangaskasaba kadagiti dumdumngeg; ket ngarud agpapadada amin, ket nagtrabahoda amin, tunggal tao a mayannurot iti pigsana.",
                "27": "Ket imbingayda ti sanikuada, tunggal tao a maibatay iti adda kenkuana, iti napanglaw, ken iti agkasapulan, ken iti masakit, ken iti marigatan; ket saanda a nagaruat iti nangina a kawes, ngem nadalus ken makaay-ayoda.",
                "28": "Ket kasta ti panangbangonda kadagiti aramid ti simbaan; ket isu a nangrugida a naaddaan manen iti agtultuloy a kappia, iti laksid ti amin a pannakaidadanesda.",
                "29": "Ket ita, gapu iti kinatibker ti simbaan nangrugi ti napalaus a panagbaknangda, addaan ti kinawadwad iti amin a banag iti ania man a kasapulanda—kinawadwad ti arban ken pangenda, ken urbon ti nadumaduma a kita, kasta met ti kinawadwad ti bukbukel, ken balitok, ken pirakda, ken dagiti napapateg a banag, ken kinawadwad ti seda ken napino ti pannakaabelna a lino, ken amin a kita ti nasayaat a simple a lupot.",
                "30": "Ket iti kasta, iti narang-ay a kasasaadda, saanda pinapanaw ti asino man a lamulamo, wenno mabisin, wenno mawaw, wenno masakit, wenno ti saan pay a nataraken; ken insaadda ti puspusoda kadagiti kinabaknang; ngarud naparaburda iti amin, iti nataengan ken iti ubing, iti adipen ken iti nawaya, iti lalaki ken iti babai, iti ruar man ti simbaan wenno iti uneg ti simbaan, awan ti paboranda kadagiti tattao a kas kadagidiay agkasapulan.",
                "31": "Ket isu a rimmang-ayda ken nagbalinda a nabakbaknang nga amang ngem kadagiti saan a kameng ti simbaanda.",
                "32": "Ta pinanuynoyan dagiti saan a kameng ti simbaan ti bagbagida kadagiti panagan-anito, ken iti panagrukbab kadagiti didiosen wenno kinasadut, ken kadagiti tantanawtaw, ken kadagiti innapal ken panagririri; panagaruat iti nangina a kawes; napangato iti kinapalangguad iti panangkita ti bagbagida; panagidadanes, panagulbod, panagtakaw, panagarang, kadagiti kinabalangkantis nga aramid, ken panagpapatay, ken amin a kita ti kinadakes; nupay kasta, naipataw ti linteg kadagiti amin a naglabsing, agingga a mabalin.",
                "33": "Ket napasamak nga iti kasta a pannakaipatungpal ti linteg kadakuada, umawat iti dusa ti tunggal tao mayannurot ti ania man a naaramidna, nagbalinda a nataltalna, ket saanda naitured a nagaramid iti ania man a kinadakes no ammoda la koma; ngarud, nagpaut ti kappia kadagiti tattao ni Nephi agingga iti maikalima a tawen ti panagturay dagiti ukom."
            },
            "2": {
                "1": "Ket napasamak iti panangrugi ti maikalima a tawen ti panagturayda a nangrugi ti panagsusupiat dagiti tattao; ta ti maysa a lalaki, a maawagan iti Amlici, maysa a nasikap unay a lalaki, wen, masirib a lalaki iti pagsiriban ti lubong, maysa a kameng ti orden ti lalaki a nangpapatay ken ni Gideon babaen ti espada, a napapatay a mayannurot iti linteg—",
                "2": "Ita daytoy nga Amlici, babaen ti kinasikapna, napasurotna ti adu a tao; kasta unay ti kaaduda isu a nagbalinda a nakabilbileg; ket rinugianda a gun-oden ti pannakaipatugaw ni Amlici nga ari dagiti tattao.",
                "3": "Ita makaam-amak daytoy kadagiti tattao ti simbaan, ken kasta met kadagiti amin a saan a napasurot iti pananguyot ni Amlici; agsipud ta ammoda a mayannurot iti lintegda a nasken a maipasdek dagitoy a banag babaen iti timek dagiti tattao.",
                "4": "Ngarud, no mabalin a magun-od ni Amlici ti timek dagiti tattao, isu, a maysa a dakes a tao, ipaidamna kadakuada dagiti kalintegan ken gundawayda iti simbaan; agsipud ta panggepna a dadaelen ti simbaan ti Dios.",
                "5": "Ket napasamak nga inummong dagiti tattao ti bagbagida iti amin a daga, tunggal tao a maibatay iti panunotna, kumanunong man wenno maisuppiat ken ni Amlici, iti nasinasina a bunggoy, addaan ti napalalo a panagririri ken nakaskasdaaw a panagsususik ti tunggal maysa.",
                "6": "Ket ngarud inummongda a sangsangkamaysa ti bagbagida tapno agbotosda babaen ti timekda maipanggep iti dayta a banag; ket naidatagda dagitoy iti imatang dagiti ukom.",
                "7": "Ket napasamak a maisuppiat ti timek dagiti tattao ken ni Amlici, isu a saan a napili nga agbalin nga arida.",
                "8": "Ita nangipaay daytoy iti nalaus a rag-o iti puspuso dagiti sumuppiat kenkuana; ngem sinugsugan ni Amlici dagiti umanamong kenkuana nga agpungtot kadagiti saan nga umanamong kenkuana.",
                "9": "Ket napasamak nga inummongda ti bagbagida, ket kinonsagrarda ni Amlici nga agbalin nga arida.",
                "10": "Ita idi nagbalin ni Amlici nga arida binilinna ida a sumaranget kadagiti kabsatda; ket inaramidna daytoy tapno masakupanna ida.",
                "11": "Ita mailasin dagiti tattao ni Amlici babaen ti naganna nga Amlici, ket naawaganda iti Amlicita; ket naawagan dagiti nabati iti Nephita, wenno tattao ti Dios.",
                "12": "Ngarud ammo dagiti tattao dagiti Nephita ti panggep dagiti Amlicita, ket ngarud nagsaganada a sumabat kadakuada; wen, inarmasanda ti bagbagida iti espada, ken iti kampilan, ken iti bai, ken iti pana, ken iti batbato, ken palsiit, ken amin a langa ti armas iti gubat, ken tunggal kita.",
                "13": "Ket kasta ti panagsaganada a sumabat kadagiti Amlicita iti oras ti yaayda. Ket adda dagiti natudingan a kapitan, ken dagiti nangatngato a kapitan, ken pangulo dagiti kapitan, a maibatay iti bilangda.",
                "14": "Ket napasamak nga inarmasan ni Amlici dagiti taona iti amin a langa ti armas ti gubat iti tunggal kita; ken nangtuding met iti agturay ken dadaulo dagiti taona, a mangidaulo kadakuada a makiranget kadagiti kabsatda.",
                "15": "Ket napasamak nga immay dagiti Amlicita iti turod nga Amnihu, iti daya ti karayan Sidon, nga agayus iti daga a Zarahemla, ket sadiay rinugianda a makigubat kadagiti Nephita.",
                "16": "Ita ni Alma, a pangulo nga ukom ken gobernador dagiti tattao ni Nephi, ngarud simmang-atda kadagiti taona, wen, kaduana dagiti kapitanna, ken dagiti pangulo a kapitan, wen, iti ulo ti buyotna, a makiranget kadagiti Amlicita.",
                "17": "Ket rinugianda a papatayen dagiti Amlicita iti turod a daya ti Sidon. Ket sipipinget a nakiranget dagiti Amlicita kadagiti Nephita, isu nga adu kadagiti Nephita ti napasag iti sango dagiti Amlicita.",
                "18": "Nupay kasta pinapigsa ti Apo ti ima dagiti Nephita, ket pinapatayda dagiti Amlicita a rinangrangkay, ket rinugianda ti nanglibas kadakuada.",
                "19": "Ket napasamak a nagmalem a kinamat dagiti Nephita dagiti Amlicita, ket pinapatayda ida a rinangrangkay, isu nga adda sangapulo ket dua a ribu lima gasut tallopulo ket dua a kararua a napapatay kadagiti Amlicita; ken adda innem a ribu lima gasut innem a pulo ket dua a kararua a napapatay a Nephita.",
                "20": "Ket napasamak nga idi saanen a makamatan ni Alma dagiti Amlicita binilinna dagiti taona nga ipatakderda dagiti toldada iti tanap ti Gideon, ti tanap a naipanagan ken ni Gideon a napapatay iti ima ni Nehor babaen ti espada; ket pinatakder dagiti Nephita dagiti toldada iti daytoy a tanap para iti rabii.",
                "21": "Ket nangibaon ni Alma dagiti agsisiim a mangsurot iti nabati kadagiti Amlicita, tapno maammuanna dagiti planoda ken balabalada, tapno masalaknibanna ti bagina kadakuada, tapno mailiklikna dagiti taona manipud iti pannakadadael.",
                "22": "Ita naawagan iti Zeram, ken Amnor, ken Manti, ken Limher dagidiay imbaonna a mangwanawan iti kampo dagiti Amlicita; dagitoy dagiti rimmuar a kadua dagiti tattaoda a mangwanawan iti kampo dagiti Amlicita.",
                "23": "Ket napasamak a nakadardaras a nagsublida iti kabigatanna iti kampo dagiti Nephita, gapu iti nalabes a siddaawda, ken nakariknada iti nalaus a buteng, a kinunada:",
                "24": "Kitaen, sinurotmi ti kampo dagiti Amlicita, ket iti nalabes a siddaawmi, iti daga a Minon, iti ngatuen ti daga a Zarahemla, iti labes ti daga a Nephi, nakitami ti adu a pangen dagiti Lamanita; ket kitaen, kimmappon dagiti Amlicita kadakuada;",
                "25": "Ket mapanda kadagiti kabsattayo iti dayta a daga; ket liblibasanda ida nga intugotda dagiti arbanda, ken dagiti assawada, ken dagiti annakda, nga agturong iti siudadtayo; ket malaksid no agtignaytayo a dagus sakupenda ti siudadtayo, ket papatayenda dagiti ammatayo, ken dagiti assawatayo, ken dagiti annaktayo.",
                "26": "Ket napasamak nga innala dagiti tattao ni Nephi dagiti toldada, ket pimmanawda iti tanap ti Gideon iti panagturongda iti siudadda, a siudad ti Zarahemla.",
                "27": "Ket kitaen, bayat ti ibaballasiwda iti karayan Sidon, dagiti Lamanita ken Amlicita, gapu iti kaaduda dandani, arigna, a kas iti anay ti baybay, dimtengda a mangdadael kadakuada.",
                "28": "Nupay kasta, gapu ta pinapigsa babaen iti ima ti Apo dagiti Nephita, gapu iti sipapasnek a panagkararagda kenkuana nga isalakanna ida kadagiti ima dagiti kabusorda, ngarud dinengngeg ti Apo ti ararawda, ket pinapigsana ida, ket napasag iti sangoda dagiti Lamanita ken Amlicita.",
                "29": "Ket napasamak a nakirupak ni Alma ni Amlici babaen ti espada, iti sangunsango; ket sipipigsa a nagrangetda, iti tunggal maysa.",
                "30": "Ket napasamak a ni Alma, a tao ti Dios, gapu ta nasanay a napnuan pammati, immararaw, a kinunana: O Apo, kaasian ken isalakanmo ti biagko, tapno agbalinak a ramit dagiti imam a mangisalakan ken mangtaginayon kadagitoy a tao.",
                "31": "Ita idi naisao ni Alma dagitoy a balikas nakiranget manen ken ni Amlici; ket napapigsa, isu a napapatayna ni Amlici babaen ti espada.",
                "32": "Ket nakiranget met iti ari dagiti Lamanita; ngem linibasan ti ari dagiti Lamanita ni Alma ket impatulodna dagiti bantayna a sumaranget ken ni Alma.",
                "33": "Ngem ni Alma, kadua dagiti bantayna, nakiranget kadagiti bantay ti ari dagiti Lamanita agingga a napapatay ken napagsanudna ida.",
                "34": "Ket ngarud inikkatna dagiti manglapped ti daga, wenno ti teppang, nga adda iti lauden ti karayan Sidon, inpurwakna dagiti bagi dagiti Lamanita a napapatay iti dandanum ti Sidon, tapno maaddaan iti waya dagiti taona a bumallasiw ken makiranget kadagiti Lamanita ken kadagiti Amlicita iti akinlaud a paset ti karayan Sidon.",
                "35": "Ket napasamak nga idi nakaballasiwdan amin iti karayan Sidon rinugian dagiti Lamanita ken Amlicita ti nanglibas kadakuada, iti laksid iti saan a pannakabilang ti kaaduda.",
                "36": "Ket linibasanda dagiti Nephita iti panagturongda iti langalang iti laud ken amianan, iti adayo a laksid ti nagbedngan ti daga; ket simamaingel dagiti Nephita a nangkamat kadakuada, ket pinapatayda ida.",
                "37": "Wen, nasabatda ida iti amin a sikigan, ket napapatay ken napapanawda, agingga a nawarawarada iti laud, ken iti amianan, agingga a nakadanonda iti kabakiran, a maawagan iti Hermounts; ket dayta a paset ti kabakiran ti nakaurnongan dagiti atap ken narawetnga ayup.",
                "38": "Ket napasamak nga adu ti natay iti kabakiran gapu iti sugatda, ket linamut ida dagiti ayup kasta met dagiti buitre iti tangatang; ket nasarakan dagiti tulangda, ket nagabsuonda iti daga."
            },
            "3": {
                "1": "Ket napasamak a dagiti Nephita a saan a napapatay babaen dagiti armas ti gubat, kalpasan ti panangipumponda kadagiti napapatay—ita saan a mabilang ti kaadu dagiti napapatay, gapu iti kaaduda—kalpasan ti panangipumponda kadagiti minatayda nagsublida amin iti dagdagada, ken iti balbalayda, ken iti assawada, ken kadagiti annakda.",
                "2": "Ita adu a babbai ken ubbing ti napapatay babaen ti espada, kasta met nga adu kadagiti arbanda ken kadagiti pangenda; kasta met nga adu ti nadadael dagiti kinelleng a bukbukelda, agsipud ta napayatpayatan ida dagiti pangen ti tattao.",
                "3": "Ket ita kas iti kaadu dagiti Lamanita ken dagiti Amlicita a napapatay iti teppang ti karayan Sidon ti naipuruak iti dandanum ti Sidon; ket kitaen adda dagiti tulangda iti lansad ti baybay, ket aduda.",
                "4": "Ket nailasin dagiti Amlicita manipud kadagiti Nephita, agsipud ta minarkaanda ti bagbagida iti nalabaga iti mugingda a maitutop iti wagas dagiti Lamanita; nupay kasta saanda kiniskisan dagiti uloda a kas kadagiti Lamanita.",
                "5": "Ita nakiskisan dagiti ulo dagiti Lamanita; ket lamulamoda, malaksid iti lalat a naitapar iti lomoda, kasta met ti kalasagda, a naikaratay kadakuada, ken dagiti baida, ken dagiti panada, ken dagiti batoda, ken dagiti palsiitda, ken dadduma pay.",
                "6": "Ket napugot ti kudil dagiti Lamanita, a maitutop iti marka a naikabil kadagiti ammada, a lunod kadakuada gapu iti panaglabsing ken iti isusuppiatda a maibusor kadagiti kabsatda, a buklen da Nephi, Jacob, ken Jose, ken Sam, a nalinteg ken nasantuan a lallaki.",
                "7": "Ket pinanggep dagiti lallaki a kabsatda a papatayen ida, ngarud nailunodda; ket nangikabil ti Apo a Dios iti marka kadakuada, wen, kada Laman ken Lemuel, kasta met kadagiti lallaki nga annak ni Ismael, ken dagiti babbai nga Ismaelita.",
                "8": "Ket napasamak daytoy tapno mailasin dagiti kaputotanda kadagiti kaputotan dagiti lallaki a kabsatda, tapno iti kasta mataginayon ti Apo a Dios dagiti taona, tapno saanda a mailaok ken mamati kadagiti biddut a kaugalian a mangipaneknek iti pannakadadaelda.",
                "9": "Ket napasamak nga asino man a makilaok iti kaputotanna kadagiti Lamanita mangipaay met iti umarngi a lunod iti kaputotanna.",
                "10": "Ngarud, naawagan iti dayta a nagan ti asinoman a nangipalubos iti bagina a maallilaw dagiti Lamanita, ket adda naikabil a marka kaniana.",
                "11": "Ket napasamak nga asino man a saan a mamati iti kaugalian dagiti Lamanita, ngem mamati kadagidiay a kasuratan a nairuar iti daga ti Jerusalem, kasta met iti kaugalian dagiti ammada, nga umisu, a namati kadagiti bilin ti Dios ken nangtungpal kadagitoy, naawaganda iti Nephita, wenno dagiti tattao ni Nephi, manipud iti dayta a kanito—",
                "12": "Ket isuda dagiti nagsurat kadagiti pudno a kasuratan kadagiti tattaoda, ken kasta met iti tattao dagiti Lamanita.",
                "13": "Ita agsublitayo manen kadagiti Amlicita, agsipud ta adda met marka a naikabil kadakuda; wen, nangikabilda iti marka ti bagbagida, wen, uray ti nalabaga a marka kadagiti mugingda.",
                "14": "Kasta ti pannakatungpal ti balikas ti Dios, ta kastoy dagiti balikas nga imbagana ken ni Nephi: Kitaen, inlunodko dagiti Lamanita, ket mangikabilkto iti marka kadakuada tapno maisina ida ken dagiti kaputotanda manipud kenka ken dagiti kaputotam, manipud iti daytoy a kanito ken iti agnanayon, malaksid no agbabawida kadagiti kinadakesda ket kumamangda kaniak tapno addanto asik kadakuada.",
                "15": "Ket manen: Mangikabilakto iti marka kenkuana a mangilaok iti kaputotanna kadagiti kakabsatmo, tapno mailunoddanto met.",
                "16": "Ket manen: Mangikabilakto iti tao a makirinupak kenka ken iti kaputotam.",
                "17": "Ket manen, kunak saanto maawagan a kaputotam ti tao a mangumsi kenka; ket bendisionankanto, ken asino man a maawagan a kaputotam, manipud ita ken iti agnanayon; ket dagitoy ti kari ti Apo ken ni Nephi ken iti kaputotanna.",
                "18": "Ita saan nga ammo dagiti Amlicita a tungtungpalenda dagiti balikas ti Dios idi rugianda a markaan dagiti mugingda; nupay kasta nagparangda a nabatad a panagsuppiat iti Dios; ngarud masapol a mayetnag ti lunod kadakuada.",
                "19": "Ita kayatko a maawatam nga inyegda iti bagbagida ti lunod; ken kasta met nga inyeg ti tunggal tao a nailunod ti bukodna a pangngeddeng.",
                "20": "Ita napasamak a saan unay nga adu nga aldaw kalpasan ti dangadang a naangay iti daga a Zarahemla, babaen kadagiti Lamanita ken dagiti Amlicita, addaan sabali pay a buyot dagiti Lamanita a nangserrek kadagiti tattao ni Nephi, iti isu met laeng a lugar a nangsabatan ti immuna a buyot kadagiti Amlicita.",
                "21": "Ket napasamak nga adda buyot a naibaon a mangabog kadakuada iti dagada.",
                "22": "Ita gapu ta addaan iti sugat ni Alma saan a napan mismo tapno makidangadang iti daytoy a kanito maibusor kadagiti Lamanita;",
                "23": "Ngem nangibaon iti adu a buyot a makirupak kadakuada; ket napanda ket adu ti pinatayda a Lamanita, ket inabogda dagiti nabati kadagiti beddeng ti dagada.",
                "24": "Ket kalpasanna nagsublida manen ket rinugianda a nangibangon ti kappia iti daga, saandan a nariribukan kadagiti kabusorda iti sumagmamano a kanito.",
                "25": "Ita napasamak amin dagitoy a banag, wen, nalpas ken naggibus amin dagitoy a gubat ken panagsususik iti maikalima a tawen ti panagturay dagiti ukom.",
                "26": "Ket iti maysa a tawen rinibu ken pinullo a ribu a kararua ti naibaon iti agnanayon a lubong, tapno apitenda ti gunggonada a maynnurot kadagiti aramidda, nasayaatda man wenno dakesda, tapno apitenda ti agnanayon a ragsak wenno agnanayon a pagladingitan, a mayannurot iti espiritu a kinayatda a tungpalen, nasayaat man nga espiritu wenno dakes.",
                "27": "Agsipud ta umawat ti tunggal tao kadagiti tangdan iti tao a kinayatna a tungpalen, ket mayannurot daytoy kadagiti balikas ti espiritu ti pammadto; ngarud maaramid koma a mayannurot iti kinapudno. Ket kasta ti panaggibus ti maikalima a tawen ti panagturay dagiti ukom."
            },
            "4": {
                "1": "Ita napasamak iti maikanem a tawen ti panagturay dagiti ukom kadagiti tattao ni Nephi, awan ti panagsususik wenno gubgubat iti daga a Zarahemla;",
                "2": "Ngem nagrigat dagiti tattao, wen, nalabes a panagrigat iti pannakapukaw dagiti kabsatda, ken kasta met ti pannakapukaw dagiti arban ken dagiti pangenda, ken kasta met ti pannakapukaw dagiti kinelleng a bukbukelda, a nabaddekbaddekan ken dinadael dagiti Lamanita.",
                "3": "Ket nalabes unay ti pannakaparigatda isu a nagladingit ti tunggal kararua; ket namatida nga isu ti panangukom ti Dios a naiyeg kadakuada gapu iti kinadakesda ken dagiti kinarimonda; ngarud nariingda iti panglaglagip iti pagrebbenganda.",
                "4": "Ket rinugianda a binangon a naan-anay ti simbaan; wen, ket adu ti nabuniagan iti dandanum ti Sidon ken kimmappon iti simbaan ti Dios; wen, nabuniaganda iti ima ni Alma, a nakonsagraran a nangato a saserdote kadagiti tattao ti simbaan, babaen ti ima ti amana a ni Alma.",
                "5": "Ket napasamak iti maikapito a tawen ti panagturay dagiti ukom adda agarup a tallo ribu ken lima gasut a kararua a nangikappon iti bagbagida iti simbaan ti Dios ket nabuniaganda. Ket kasta ti panaggibus ti maikapito a tawen ti panagturay dagiti ukom kadagiti tattao ni Nephi; ket nagtultuloy ti kappia iti dayta a panawen.",
                "6": "Ket napasamak iti maikawalo a tawen a panagturay dagiti ukom, a nagbalin a palangguad dagiti tattao ti simbaan, gapu iti aglaplapusanan a kinabaknangda, ken dagiti napino a sedada, ken dagiti nalamuyot ti pannakaabelna a lino, ken gapu iti adu nga arban ken pangenda, ken ti balitok ken pirakda, ken amin a kita ti napateg a banagda, a naalada kadagiti pamastrekanda; ket dagitoy a bambanag ti namagtangig iti kinapalanguad kadagiti matmatada, agsipud ta rinugianda ti nagaruat iti nangina a kawes.",
                "7": "Ita daytoy ti gapu ti adu a panagrigat ni Alma, wen, ken iti adu pay tao a nakonsagraran ni Alma nga agbalin a maestro, ken saserdote, ken elder iti simbaan; wen, adu kadakuada ti limdaang unay gapu iti kinadakes a nakitada a nangrugin kadagiti tattaoda.",
                "8": "Ta nakita ken naimatanganda nga addaan iti nakaro a ladingit a nangrugi a nagpangato iti kinapalanguad ti matmata dagiti tattao ti simbaan, ken naituon dagiti pusoda iti kinabaknang ken kadagiti awan kaes-eskanna a bambanag iti lubong, ta nangrugida a mananglais, iti tunggal maysa, ket rinugianda ti nangidadanes kadagiti saan a mamati iti maitutop iti kayat ken pakaragsakanda.",
                "9": "Ket kasta, iti daytoy a maikawalo a tawen ti panagturay dagiti ukom, nangrugi ti nalabes a panagsusussik dagiti tattao ti simbaan; wen, adda dagiti innapal, ken riri, ken pammadakes, ken panangidadanes, ken kinapalangguad, a nangrimbaw pay ti kinapalangguad dagidiay saan a kameng ti simbaan ti Dios.",
                "10": "Ket kasta ti naggibusan ti maikawalo a tawen ti panagturay dagiti ukom; ken ti kinadakes iti simbaan ti dakkel a lapped kadagiti saan a kameng ti simbaan; ket kasta ti nangrugian ti pannakatubeng ti irarang-ay ti simbaan.",
                "11": "Ket napasamak iti nangrugian ti maikasiam a tawen, nakita ni Alma ti kinadakes iti simbaan, ken nakitana met a nangrugi nga inturong ti pagwadan ti simbaan dagiti saan a mamatpati manipud iti maysa a kinadangkes a maiturong iti sabali, kasta ti pannakayeg ti pannakadadael dagiti tattao.",
                "12": "Wen, nakitana ti nalabes a saan a panagpapatas dagiti tattao, intangig dagiti sumagmamano dagiti bagbagida iti kinapalanguadda, umsienda dagiti dadduma, tallikudanda dagiti agkasapulan ken dagiti lamulamo ken dagiti mabisin, ken dagiti mawaw, ken dagiti masakit ken marigatan.",
                "13": "Ita dakkel daytoy a gapu ti panagladingit dagiti tattao, idinto nga agpakumbaba dagiti dadduma, tumultulong kadagiti agkasapulan iti tulongda, a kas iti panangiburay iti kinabaknangda kadagiti napanglaw ken agkasapulan, panangtaraon kadagiti mabisin, ken panagibtur iti amin a kita ti rigrigat, a para ken ni Crsito ti gapuna, a nasken nga umay a mayannurot iti espiritu ti pammadto;",
                "14": "Mangnamnama iti dayta nga aldaw, iti kasta mamagtalinaed iti pannakapakawan dagiti basolda; ta napnoda iti nalaus a rag-o gapu iti panagungar dagiti natay, a mayannurot iti pagayatan ken bileg ken panangisalakan ni Jesucristo manipud kadagiti bedbed ni patay.",
                "15": "Ket ita napasamak a ni Alma, gapu ta nakitana ti rigrigat dagiti napakumbaba a pasurot ti Dios, ken ti pannakaidadanes a naigabsuon kadakuada babaen dagiti nabati a taona, ken pannakakitana ti amin a saan a panagpapatasda, nangrugi nga agladingit iti napalalo; nupay kasta saan a pinaay ti Espiritu ti Apo.",
                "16": "Ket pinilina ti masirib a lalaki a maibilang kadagiti panglakayen ti simbaan, ken inikkanna iti pannakabalin a mayannurot iti timek dagiti tattao, tapno maikkan iti bileg a mangipaulog kadagiti linteg a mayannurot kadagiti linteg a naiteden, ken ipatungpalna a mayannurot iti kinadakes ken dagiti krimen dagiti tattao.",
                "17": "Ita Nephihah ti nagan daytoy a lalaki, ket natudingan a pangulo nga ukom; ket nagtugaw iti pangukoman tapno mangukom ken mangituray kadagiti tattao.",
                "18": "Ita saan nga inted ni Alma kenkuana ti saad a kas nangato a saserdote ti simbaan, ngem pinagtalinaedna ti saad ti nangato a saserdote kenkuana; ngem intedna ti pangukoman ken ni Nephihah.",
                "19": "Ket inaramidna daytoy tapno isuna mismo ti agsursor kadagiti taona, wenno kadagiti tattao ni Nephi, tapno maikasabana ti balikas ti Dios kadakuada, tapno riingenna ida ti panglaglagip iti pagrebbenganda, ken tapno ibabana, babaen ti balikas ti Dios, amin a kinapalangguad ken kinasikap ken amin a panagsusussik nga adda kadagiti taona, ta makitkitana nga awan ti pamuspusan a mangalaw kadakuada malaksid ti panangibinglayna iti natarnaw a pammaneknek a mangtubngar kadakuada.",
                "20": "Ket kasta ti naggibusan ti maikasiam a tawen ti panagturay dagiti ukom kadagiti tattao ni Nephi, intalek ni Alma ti pangukoman ken ni Nephihah, ket impamaysana a mismo ti bagina iti nangato a kinasaserdote ti nasantuan nga orden ti Dios, iti pammaneknek iti balikas, a mayannurot iti espiritu ti paltiing ken pammadto."
            },
            "5": {
                "intro": "Dagiti balikas nga inyebkas ni Alma, ti Nangato a Saserdote a mayannurot iti nasantuan nga orden ti Dios, kadagiti tattao iti siudad ken purokda iti amin a daga.",
                "1": "Ita napasamak a rinugian ni Alma nga ibaga ti balikas ti Dios kadagiti tattao, immuna iti daga ti Zarahemla, ket manipud idiay nagwaras iti amin a pagilian.",
                "2": "Ket dagitoy ti balikas nga imbagana kadagiti tattao iti simbaan a naipasdek iti siudad ti Zarahemla, mayannurot ti bukodna a kasuratan, a kinunana:",
                "3": "Siak, ni Alma, gapu ta nakonsagrarannak ti amak, ni Alma, nga agbalin a nangato a saserdote iti simbaan ti Dios, isu nga addaan iti bileg ken turay manipud iti Dios a mangaramid kadagitoy a banag, kitaen, kunak kadakayo a nangrugi a mangipasdek iti simbaan iti daga nga ayan ti beddeng ti Nephi; wen, ti daga a naawagan iti daga ti Mormon; wen, ket isu ti nangbuniag kadagiti kabsatna iti dandanum ti Mormon.",
                "4": "Ket kitaen, kunak kadakayo, nawayawayaanda manipud kadagiti ima dagiti tattao ni ari Noe, babaen ti kaasi ken bileg ti Dios.",
                "5": "Ket kitaen, kalpasan dayta, naiturongda iti pannakaadipen babaen kadagiti ima dagiti Lamanita iti langalang; wen, kunak kadakayo, naadipenda, ket manen nawayawayaan ida ti Apo manipud iti pannakaadipen babaen ti bileg ti balikasna; ket naiturongkami iti daytoy a daga, ket idtoymi met a rinugian a mangipasdek ti simbaan ti Dios iti amin a paset daytoy a daga.",
                "6": "Ket ita kitaen, kunak kadakayo, kakabsatko, dakayo a kameng daytoy a simbaan, naan-anay kadi a naitaginayonyo ti panglaglagip ti pannakaadipen dagiti ammayo? Wen, naan-anay kadi a naitaginayonyo ti panglaglagip ti asi ken naunday a panagsagabana para kadakuada? Ken kangrunaanna, naan-anay kadi a naitaginayonyo ti panglaglagip nga isu ti nangwayawaya kadagiti kararuada manipud iti impierno?",
                "7": "Kitaen, pinagbalbaliwna dagiti pusoda; wen, riniingna ida manipud iti nargaan a pannaturog, ket bimmangonda iti Dios. Kitaen, addada iti kasipngetan; nupay kasta, nasilnagan dagiti kararuada iti lawag ti agnanayon a balikas; wen, napalikmutanda iti bedbed ni patay, ken iti kawar ti impierno, ken agur-uray kadakuada ti agnanayon a pannakadadael.",
                "8": "Ket ita saludsodek kadakayo, kakabsatko, nadadaelda kadi? Kitaen, kunak kadakayo, Saan, saanda a nadadael.",
                "9": "Ket manen saludsodek, naltat kadi ti bedbed ni patay, ken limmukay kadi ti kawar ti impierno a nanglikmut kadakuada? Kunak kadakayo, Wen, limmukayda, ket kimmur-as dagiti kararuada, ket kinantada ti manangsubbot nga ayat. Ket kunak kadakayo a naisalakanda.",
                "10": "Ket ita saludsodek kadakayo no ania ti kasapulan iti pannakaisalakanda? Wen, ania ti nangibatayanda a mangnamnama iti pannakaisalakan? Ania ti gapu ti pannakaruk-atda iti bedbed ni patay, wen, ken kasta met iti kawar ti impierno?",
                "11": "Kitaen, maibagak kadakayo—saan kadi a namati ti amak, ni Alma, kadagiti balikas a nagaon iti ngiwat ni Abinadi? Ken saan kadi a nasantuan a propeta? Saan kadi a nagsao iti balikas ti Dios, ken namati kadagitoy ti amak a ni Alma?",
                "12": "Ket babaen ti pammatina naaramid ti naindaklan a panagbalbaliw iti pusona. Kitaen, kunak kadakayo a pudno amin dagitoy.",
                "13": "Ket kitaen, inkasabana ti balikas kadagiti ammayo, ket dakkel met ti panagbalbaliw a napasamak iti puspusoda, ket impakumbabada ti bagbagida ket nagtalekda iti pudno ken sibibiag a Dios. Ket kitaen, nagtulnogda agingga iti panungpalan; ngarud naisalakanda.",
                "14": "Ket ita kitaen, saludsodek kadakayo, kakabsatko iti simbaan, naespirituankayo kadi a naipasngay manen iti Dios? Maipakitayo kadi ti ladawanna iti langayo? Napadasanyo kadi daytoy a mabileg a panagbalbaliw kadagiti pusoyo?",
                "15": "Ipatpatungpalyo kadi met laeng ti pammati iti pannubbot ti namarsua kadakayo? Mangnamnamakayo kadi met laeng babaen iti mata ti pammati, ket imatanganyo nga agungar daytoy nainlasagan a bagi iti kinaagnanayon, ken maital-o daytoy a panagrupsa iti saanen a panagrupsa, tapno tumakder iti sango ti Dios a tapno maukom a mayannurot kadagiti inaramidna iti nainlasagan a bagi?",
                "16": "Kunak kadakayo, mailadawanyo kadi iti bagbagiyo a mangngegyo ti timek ti Apo, a kunana kadakayo, iti dayta nga aldaw: Umaykayo kaniak dakayo a naparaburan, ta kitaen, aramid a nalinteg dagiti inaramidyo iti rabaw ti daga?",
                "17": "Wenno mailadawanyo kadi iti bagbagiyo a mabalinyo ti agulbod iti Apo iti dayta nga aldaw, ket kunayo—Apo, nalinteg dagiti aramidmi iti rabaw ti daga—ket iti dayta isalakannakayonto?",
                "18": "Wenno iti sabali a bangir, mailadawanyo kadi ti bagiyo a maidatag iti pangukoman ti Dios a napno ti karuruayo iti rikna a nakabasol, panagbabawi, nga adaan iti panglaglagip kadagiti amin a basolyo, wen, ti naan-anay a panglaglagip kadagiti amin a kinadakesyo, wen, ti panglaglagip a ginagaranyo ti panagsalungasing kadagiti bilin ti Dios?",
                "19": "Kunak kadakayo, mabalinyo kadi a kumita iti Dios iti dayta nga aldaw nga addaan iti natarnaw a puso ken nadalus nga im-ima? Kunak kadakayo, mabalinyo kadi a kumita, a naikitikit ti ladawan ti Dios iti langayo?",
                "20": "Kunak kadakayo, mapanunotyo kadi a maisalakankayo no intulokyo metten ti bagbagiyo nga agbalin a ituroyan ti sairo?",
                "21": "Kunak kadakayo, maammuanyonto iti dayta nga aldaw a saankayo a maisalakan; agsipud ta awan ti tao a maisalakan malaksid a no napapudaw dagiti kawesna iti pannakaugasna; wen, nasken a magugoran dagiti kawesna agingga a maikkat amin a mansana, babaen ti dara dayta a naisaon dagiti ammatayo, a masapul nga umay a mangsubbot kadagiti taona manipud iti basbasolda.",
                "22": "Ket ita saludsodek kadakayo, kakabsatko, anianto ngata ti riknayo no tumakderkayo iti sango ti pangukoman ti Dios, a mansamansa dagiti kawesyo iti dara ken iti amin a kita ti kinarugit? Kitaen, anianto ti ipaneknek dagitoy a banag a maibusor kadakayo?",
                "23": "Kitaen saanda kadi nga ipaneknek a mammapataykayo, wen, ken kasta met a sibabasolkayo iti amin a kita ti kinadakes?",
                "24": "Kitaen, kakabsatko, ipagarupyo kadi a ti maysa a kasta a mabalin nga addaan iti lugar a pagtugawan iti pagarian ti Dios, kada Abraham, Isaac, ken Jacob, ken kasta met kadagiti amin a nasantuan a propeta, a nadalusan ken awanan rugit, nga awanan mulit ken puraw dagiti kawesda?",
                "25": "Kunak kadakayo, Saan; malaksid no aramidenyo nga ulbod ti Namarsuatayo manipud idi punganay, wenno ipagarupyo a managulbod manipud idi punganay, saanyo mabalin nga ipagarup a maaddaan ti kasta iti lugar iti pagarian ti langit; ngem mapapanawdanto gapu ta annakda iti pagarian ti sairo.",
                "26": "Ket ita kitaen, kunak kadakayo, kakabsatko, no napadasanyo ti panagbalbaliw iti pusoyo, ken no nariknayo nga agkanta iti kanta ti manangsubbot nga ayat, kayatko a saludsoden, mabalin kadi a mariknayo ita?",
                "27": "Nagnakayo kadi, a nagtalinaed nga awan ti pakababalawanna iti sango ti Dios? Maibagayo kadi, no mataykayo iti daytoy a kanito, iti bagbagiyo, a naan-anay ti kinapakumbabayo? A nadalusan ken napapuraw dagiti kawesyo babaen iti dara ni Cristo, nga umay mangsubbot kadagiti taona manipud kadagiti basolda?",
                "28": "Kitaen, naikkat kadin ti kinapalanguadyo? Kunak kadakayo, no saan pay saankayo a sisasagana a sumabat iti Dios. Kitaen darasenyo ti agsagana, gapu ta asidegen ti pagarian ti langit, ket ti kasta a tao saan a makagun-od iti agnanayon a biag.",
                "29": "Kitaen, kunak, adda kadi maysa kadakayo a saan a naikkatan iti kinaapal? Kunak kadakayo a saan a nakasagana ti kasta a tao; ket kayatko a darasenna ti agsagana gapu ta asidegen ti oras, ket saanna nga ammo ti idadateng ti kanito; gapu ta saan a mabalin nga awan ti basol ti kasta a tao.",
                "30": "Ket kunak manen kadakayo, adda kadi maysa kadakayo a manglalais iti kabsatna, wenno mangibunton kenkuana ti pannakaidadanes?",
                "31": "Asi pay ti kasta a tao, ta saan pay a nakasagana, ket asidegen ti kanito a masapul nga agbabawi wenno saan a maisalakan!",
                "32": "Wen, ken asikayo pay amin nga agar-aramid iti kinadakes; agbabawikayo, agbabawikayo, gapu ta insaon ti Apo a Dios!",
                "33": "Kitaen, awisennna ti amin a tao, gapu ta naidiaya kadakuada ti takiag ti kaasi, ket kinunana: Agbabawikayo, ket awatenkayo.",
                "34": "Wen, kinunana: Umaykayo kaniak ket mangankayo iti bunga ti kayo ti biag; wen, mangankayo iti tinapay ken uminum iti danum ti biag a siwawaya;",
                "35": "Wen, umaykayo kaniak ket itugotyo dagiti aramid ti kinalinteg, ket saankayonto a mapukan a maipurruak iti apuy—",
                "36": "Ta kitaen, asidegen ti kanito a siasino man a makapataud iti saan a naimbag a bunga, wenno siasino man ti saan nga agaramid iti nalinteg, isu met laeng ti addaan iti rason nga agdung-aw ken agladingit.",
                "37": "O dakayo nga agar-aramid iti kinadangkes; dakayo a mangitangsit iti ubbaw a banag iti lubong, dakayo a nangipaduyakyak nga ammoyon dagiti wagas ti kinalinteg ngem naiwawakayo, a kas iti karnero nga awan ti pastorna, nupay maysa a pastor ti immawag kadakayo ken umaw-awag pay laeng kadakayo, ngem saanyo nga ipangag ti timekna!",
                "38": "Kitaen, kunak kadakayo, nga inawagannakayo ti pastor a naimbag; wen, inawagankayo iti naganna, nga isu ti nagan ni Cristo; ket no saanyo nga ipangag ti timek ti naimbag a pastor, iti nagan a pakaawaganyo, kitaen, saannakayo a karnero ti naimbag a pastor.",
                "39": "Ket no saankayo a karnero ti naimbag a pastor, ania a pangen ti ayanyo? Kitaen, kunak kadakayo, a ti sairo ti pastoryo, ket addakayo iti pangenna; ket ita, asino ti makailibak iti daytoy? Kitaen, kunak kadakayo, nga ulbod ken anak ti sairo ti siasino man a mangilibak iti daytoy.",
                "40": "Gapu ta kunak kadakayo a ti ania man a naimbag ket naggapu iti Dios, ket naggapu iti sairo ti ania man a dakes.",
                "41": "Ngarud, no mangpataud ti tao kadagiti naimbag nga aramid dumdummgeg iti timek ti naimbag a pastor, ken sumurot kenkuana; ngem ti siasino man a mangpataud kadagiti dakes nga agaramid, isu met laeng ti agbalin nga anak ti sairo, agsipud ta dumdumngeg ti timekna, ken sumurot kenkuana.",
                "42": "Ket siasino man a mangaramid iti daytoy nasken nga awatenna ti tangdanna kenkuana; ngarud, para iti tangdanna umawat iti patay, kas iti bambanag a maipapan iti kinalinteg, ta natayen para iti amin a naimbag nga aramid.",
                "43": "Ket ita, kakabsatko, kayatko a masapul a dumngegkayo kaniak, agsipud ta isaok iti amin a kabaelak, ta kitaen, insaokon kadakayo iti nalawag tapno saankayo nga agbiddut, wenno nagsaoak mayannurot kadagiti bilbilin ti Dios.",
                "44": "Agsipud ta nabagaanak nga agsao iti kastoy a wagas, a mayannurot iti nasantuan nga orden ti Dios, nga adda ken ni Cristo Jesus; wen, nabilinak a tumakder ken mangipaneknek kadagitoy a tao kadagiti banag a naisaon dagiti ammami maipapan kadagiti banag nga umay.",
                "45": "Ket saan laeng a dagitoy. Saanyo kadi nga ipagarup nga ammok a mismo dagitoy a banag? Kitaen, paneknekak kadakayo nga ammok a pudno dagitoy a banag a naisaokon. Ket ania ti panangipagarupyo nga ammok ti kinapudnoda?",
                "46": "Kitaen, kunak kadakayo a naipakaammoda kaniak babaen ti Nasantuan nga Espiritu ti Dios. Kitaen, nagayuno ken nagkararagak iti adu nga aldaw tapno maammuak dagitoy a banag. Ket ita ammok a mismo a pudno dagitoy; agsipud ta imparangarang kaniak ti Apo a Dios babaen ti Nasantuan nga Espiritu; ket daytoy ti espiritu ti paltiing nga adda kaniak.",
                "47": "Ket kasta met, kunak kadakayo a naipaltiing kaniak, a pudno dagiti balikas a naisaon dagiti ammatayo, kasta iti mayannurot iti espiritu ti pammadto nga adda kaniak, a kas met iti panangiparangarang ti Espiritu ti Dios.",
                "48": "Kunak kadakayo, nga ammok a mismno nga ania man nga ibagakto kadakayo, maipapan iti dayta nga umay, pudno; ket kunak kadakayo, nga ammok nga umayto ni Jesucristo, wen, ti Anak, ti Bugbugtong nga Anak ti Ama, napnuan iti parabur, ken kinamanangngaasi, ken kinapudno. Ket kitaen, isu ti umay mangsubbot iti basbasol ti lubong, wen, dagiti basol ti tunggal tao a natibker ti pammatina iti naganna.",
                "49": "Ket ita kunak kadakayo a daytoy ti orden a nakaawagak, wen, ti mangasaba kadagiti ay-ayatek a kakabsat, wen, ken iti tunggal maysa nga agtaeng iti daga; wen, ti mangasaba iti amin, nataengan man ken ubbing, adipen man ken siwayawaya; wen, kunak kadakayo a nataengan, ken kasta met dagiti agkabannuag, ken agtutubo a henerasion; wen, ti iwaragawag kadakuada a nasken nga agbabawida ket mayanakda manen.",
                "50": "Wen, kastoy ti kinuna ti Espiritu: Agbabawikayo, dakayo amin nga ungto ti daga, agsipud ta asidegen ti pagarian ti langit; wen, umay ti Anak ti Dios iti kinadayagna, iti kinapigsa, kinatan-ok, kinabileg ken kinaturayna. Wen, ay-ayatek a kakabsatko, kunak kadakayo, a kinuna ti Espiritu: Kitaen ti dayag ti Ari ti amin a daga; ket kasta met asideg unayen agsilnag ti Ari ti langit kadagiti amin nga annak ti tattao.",
                "51": "Ken kasta met a kinuna kaniak ti Espiritu, wen, ipukkawna kaniak iti napigsa a timek, a kunkunana: Mapanka ket ibagam kadagitoy a tao—Agbabawikayo, agsipud ta malaksid nga agbabawikayo saanyo pulos a matawid ti pagarian ti langit.",
                "52": "Ket kunak manen kadakayo, kuna ti Espiritu: Kitaen, naipakagat ti wasay iti ramut ti kayo; ngarud mapukanto ken maipuruak iti apuy ti tunggal kayo a saan a mangpataud iti nasayaat a bunga, wen, ti apuy a saan a maibus, uray pay ti apuy a saan a masebseban. Kitaen, ket laglagipenyo, naisaon ti Nasantuan a Napili daytoy.",
                "53": "Ket ita ay-ayatek a kakabsatko, kunak kadakayo, masupiatyo kadi dagitoy a pagsasao; wen, mabalinyo kadi nga iwaksi dagitoy a banag, ket baddebaddekan ti Nasantuan a Napili; wen, mabalinyo kadi a pagpannakkel ti kinapalangguad ti puspusoyo; wen, itultuloyyo kadi pay ti agaruat iti nangina a pagan-anay ken mangisaad iti puspusoyo dagiti awan serbina a bambanag iti lubong, iti kinabaknangyo?",
                "54": "Wen, itultuloyyo kadi nga ipagarup a nasaysayaatkayo ngem dagiti sabali; wen, itultuloyyo kadi iti pannakaidadanes dagiti kabsatyo, a nangipakumbaba iti bagbagida ken iturongyo ti panagbiagyo iti nasantuan nga orden ti Dios, nga isu ti nakayeganda iti daytoy a simbaan, a napasanto babaen ti Espiritu Santo, ket maawat a pakapaneknekan iti panagbabawi—",
                "55": "Wen, itultuloyyo kadi a tallikudan dagiti napanglaw, ken ti agkasapulan, ken ti mangipaidam iti sanikuayo kadakuada?",
                "56": "Ket kamaudiananna, iti amin nga agtultuloy iti kinadakesyo, kunak kadakayo a dagitoy dagiti mapukanto ken maipuruak iti apuy malaksid no alistuanda ti agbabawi.",
                "57": "Ket ita kunak kadakayo, dakayo amin nga agtarigagay a mangsurot iti timek ti naimbag a pastor, panawanyo dagiti dakes, ket makisinakayo, ket saanyo a sagiden dagiti narugit nga alikamenda; ket kitaen, ti nagnaganda ket mapunasto, tapno saanto a maibilang ti nagan dagiti dakes kadagiti nagan dagiti nalinteg, tapno matungpal ti balikas ti Dios, a kunana: Saanto a mailaok dagiti nagan dagiti dakes kadagiti nagan dagiti tattaok;",
                "58": "Agsipud ta maisuratto ti nagan dagiti nalinteg iti libro ti biag, ket ikkakto ida iti tawidenda iti makanawan nga imak. Ket ita, kakabsatko, ania ti maibagayo a maisuppiat iti daytoy? Kunak kadakayo, no agsaokayo iti maisuppiat iti daytoy, awan aniamanna, agsipud ta masapul a matungpal ti balikas ti Dios.",
                "59": "Ta siasino kadakayo a pastor nga addaan iti adu a karnero ti saan a mangbantay kadagitoy, tapno saan a sumrek dagiti lobo ket lamutenda dagiti arbanda? Ket kitaen, no serken ti lobo ti arbanda, saanna kadi a pagtalawen? Wen, ket iti kamaudiananna, no makastrek, dadaelenna daytoy.",
                "60": "Ket ita kunak kadakayo nga umaw-awag kadakayo ti naimbag a pastor; ket no denggenyo iti timekna itiponnakayo iti pangenna, ket agbalinkayo a karnerona; ket bilinennakayo tapno saanyo palubosan ti narawet a lobo a sumrek kadakayo, tapno saankayo a madadael.",
                "61": "Ket ita siak, ni Alma, ti mangbilin kadakayo iti pagsasao ti apo a nangbilin kaniak, a tungpalenyo dagiti balikas a naisaokon kadakayo.",
                "62": "Agsaoak babaen ti pammilin kadakayo a kameng ti simbaan; ken agsaoak babaen ti panangawis kadagiti saan a kameng ti simbaan, a kunak: Umaykayo ket agpabuniagkayo a napnuan panagbabawi, tapno mangankayo met iti bunga ti kayo ti biag."
            },
            "6": {
                "1": "Ket ita napasamak a kalpasan ti panangigibus ni Alma iti panagsaona kadagiti tattao ti simbaan, a nabangon iti siudad ti Zarahemla, inordenanna dagiti saserdote ken dagiti elder, babaen ti panangipatayna kadagiti imana a mayannurot iti orden ti Dios, a mangidaulo ken mangbantay iti simbaan.",
                "2": "Ket napasamak nga asino man a saan a kameng ti simbaan a nagbabawi kadagiti basolda nabuniaganda iti panagbabawi, ken naawatda iti simbaan.",
                "3": "Ket napasamak met nga asino man a kameng ti simbaan a saan a nagbabawi iti kinadakesda ken saan a nangipakumbaba iti bagbagida iti Dios—kayatko a sawen dagiti natangid iti kinapalangguad iti puspusoda—kasta met a nailaksidda, ken ti naganda ket napunas, tapno saan a naibilang ti naganda kadagiti nalinteg.",
                "4": "Ket kasta ti panangirugida a mangbangon iti urnos ti simbaan iti siudad ti Zarahemla.",
                "5": "Ita kayatko a nasken a maawatanyo a nawaya ti balikas ti Apo iti amin, nga awan ti mapaidaman iti gundaway a mangummong iti bagbagida a dumngeg iti balikas ti Dios.",
                "6": "Nupay kasta naibilin kadagiti annak ti Dios a nasken a masansan nga ummongenda ti bagbagida, ket makidanggayda iti panagayuno ken napinget a panagkararag nga agpaay iti pagimbagan dagiti kararua dagiti saan makaammo iti Dios.",
                "7": "Ket ita napasamak a pinanawan ida ni Alma kalpasan ti panangaramidna kadagitoy nga annuroten, wen, manipud iti simbaan nga adda iti siudad ti Zarahemla, ket binallasiwda iti daya ti karayan Sidon, nagturongda iti tanap ti Gideon, ta sadiay nabangon ti siudad, a naawagan iti siudad ti Gideon, nga adda iti tanap a naawagan iti Gideon, a naipanagan iti tao a napapatay iti ima ni Nehor babaen ti espada.",
                "8": "Ket napan ni Alma ket rinugianna nga impakdaar ti balikas ti Dios iti simbaan a nabangon iti tanap ti Gideon, a mayannurot iti paltiing iti kinapudno ti balikas a naisaon dagiti ammada, ken mayannurot iti espiritu ti pammadto nga adda kenkuana, a mayannurot iti pammaneknek ni Jesucristo, ti Anak ti Dios, a nasken nga umay mangsubbot kadagiti taona manipud iti basbasolda, ken iti nasantuan nga orden a nakaawaganna. Ket kasta ti pannakaisuratna. Amen."
            },
            "7": {
                "intro": "Dagiti balikas ni Alma nga inyebkasna kadagiti tattao iti Gideon, a mayannurot iti bukodna a kasuratan.",
                "1": "Kitaen ay-ayatek a kakabsatko, gapu ta makitak a napalubosanakon nga umay kadakayo, ngarud padasek a kasaritakayo iti pagsasaok; wen, iti mismo a ngiwatko, gapu ta makitak a daytoy ti umuna a gundaway a pannakisaok kadakayo babaen dagiti balikas nga agtaud iti ngiwatko, siak a naan-anay a naitaeng iti pangukoman, saanak a nakaumay kadakayo gapu iti adu nga aramidko.",
                "2": "Ken saanak pay koma a nakaumay ita kadakayo no saan a naited iti sabali ti pangukoman, a mangisaup iti panagturayko; ket manangngaasi unay ti Apo ta pinalubosannak nga umay kadakayo.",
                "3": "Ket kitaen, immayak a napnuan iti namnama ken tarigagay a makitak ti panangipakumbabayo iti bagbagiyo iti Dios, ken intuloyyo ti umararaw iti paraburna, a makitak nga awan ti pakababalawanyo kenkuana, a makitak nga awankayo iti nakaam-amak ti rikutna a kasasaad nga ayan dagiti kabsattayo iti Zarahemla.",
                "4": "Ngem madaydayaw koma ti nagan ti Dios, ta impalubosna a maammuak, wen, inikkannak iti aglaplapusanan a rag-o a mangammo a nabangonda manen iti wagas ti kinalintegna.",
                "5": "Ket agtalekak, a mayannurot iti Espiritu ti Dios nga adda kaniak, a maaddaanak koma met iti rag-o kadakayo; nupay kasta saanko a tarigagayan a ti rag-ok kadakayo makaigapu iti adu a rigrigatko ken leddaang a nasagrapko kadagiti kabsat iti Zarahemla, ta kitaen, mapadasanda ti rag-ok kalpasan ti pannakayanudko iti adu a rigat ken leddaang.",
                "6": "Ngem kitaen, agtalekak nga awankayo iti kasasaad a nalabes a kaawan ti pammati a kas kadagiti kabsatyo; agtalekak a saankayo a natangig iti kinapangguad ti puspusoyo; wen, agtalekak a saanyo unay a tinarigagayan iti puspusoyo dagiti kinabaknang ken dagiti awan serbina a bambanag iti lubong; wen, agtalekak a saankayo agdaydayaw kadagiti didiosen, ngem agdaydayawkayo ketdi iti pudno ken sibibiag a Dios, ken namnamaenyo ketdi ti pannakaugas dagiti basolyo, nga addaan iti pammati nga agnanayon, a dumtengto.",
                "7": "Ta kitaen, kunak kadakayo nga adunto ti banag a dumteng; ken kitaen, adda maysa a banag a kapatgan iti amin—ta kitaen, saanen nga adayo ti panawen ti yaay ken pannakipagindeg ti Mannubbot kadagiti taona.",
                "8": "Kitaen, diak ibaga nga umayto kadatayo iti panawen a panagindegna iti matay a tabernakulona; ta kitaen, saan nga imbaga kaniak ti Espiritu a kastoyto ti mapasamak. Ita saanko ammo ti maipanggep iti daytoy a banag; ngem daytoy laeng ti ammok, nga adda bileg ti Apo a Dios a mangaramid iti amin a banag a mayannurot iti balikasna.",
                "9": "Ngem kitaen, namin-adun nga imbaga ti Espiritu kaniak daytoy, a kunkunana: Iwaragawagmo kadagitoy a tao, a kunaem—Agbabawikayo, ket isaganayo ti dalan ti Apo, ket magnakayo kadagiti danana, a nalilinteg; agsipud ta kitaen, asidegen ti pagarian ti langit, ket umayen ti Anak ti Dios iti rabaw ti daga.",
                "10": "Ket kitaen, maipasngayto ken ni Maria, iti Jerusalem a daga dagiti puontayo, isu a birhen, a napateg ken napili a basiha, a marimbawanto ken mainaw babaen ti bileg ti Espiritu Santo, ket mangtedto iti lalaki nga anak, wen, uray ti Anak ti Dios.",
                "11": "Ket mapanto, nga agsagaba kadagiti saem ken rigat ken amin a kita ti sulisog; ket daytoy tapno matungpal ti balikas a nagkuna a sagabaennanto ti saem ken saksakit dagiti taona.",
                "12": "Ket awatennanto ni patay, tapno mawarwarna ti bedbed ni patay a nangpungo kadagiti taona; ken awatenna dagiti sagubanitda, tapno mapno ti lalaemna iti kaasi, a mayannurot iti lasag, tapno maammuanna a mayannurot iti lasag no kasano a tulonganna dagiti taona a mayannurot kadagiti sagubanitda.",
                "13": "Ita ammo ti Espiritu ti amin a banag; nupay kasta agsagaba ti Anak ti Dios maibatay iti lasag tapno awatenna ti basbasol dagiti taona, tapno mapunasna dagiti panaglabsingda a mayannurot iti bileg ti pannakaisalakanna; ket ita kitaen, daytoy ti pammaneknek nga adda kaniak.",
                "14": "Ita kunak kadakayo a nasken nga agbabawikayo, ket maipasngaykayo manen; agsipud ta kinuna ti Espiritu a no saankayo a maipasngay manen saanyo matawid ti pagarian ti langit; ngarud umaykayo agpabuniagkayo gapu iti panagbabawi, tapno maugasan dagiti basolyo, tapno maaddaankayo iti pammati iti Kordero ti Dios, a nangikkat kadagiti basol ti lubong, a maingel a mangisalakan ken mangdalus iti amin a kinikillo nga aramid.",
                "15": "Wen, kunak kadakayo nga umaykayo ket saankayo nga agbuteng, ket iwagsakyo amin a basol, a nalaka a mangisarsarak kadakayo, a nangpungo kadakayo iti pannakadadael, wen, umay ken mapankayo, ket ipakitayo iti Diosyo a sitatallugodkayo a mangibabawi kadagiti basolyo ket mangaramidkayo kenkuana iti maysa a katulagan a tungpalenyo dagiti bilinna ket paneknekanyo kenkuana iti daytoy nga aldaw babaen ti itatapugyo iti danum ti pabuniag.",
                "16": "Ket asino man a mangaramid daytoy, ken mangtungpal kadagiti bilin ti Dios manipud ita, kasta met a malagipnanto a kinunak kenkuana, wen, malagipnanto a nasaok kenkuana, a maaddaanto iti agnanayon a biag, a mayannurot iti pammaneknek ti Nasantuan nga Espiritu, a namaneknek kaniak.",
                "17": "Ket ita ay-ayatek a kakabsatko, mamatikayo kadi kadagitoy a banag? Kitaen, kunak kadakayo, wen, ammok a patienyo ida; ket babaen iti pannakaiparangarang ti Espiritu nga adda kaniak ti pamay-an nga ammok a patienyo dagidiay. Ket ita gapu ta napigsa ti pammatiyo maipanggep iti dayta, wen, maipanggep kadagiti banag a nasaokon, nagpaiduma ti rag-ok.",
                "18": "Agsipud ta kas nasaok kadakayon idi punganay, a tinartarigagayak unay a saankayo a maipada kadagiti kabsatyo a nagsagaba iti narikut a kasasaad, kasta met a naduktalak a napennek dagiti tarigagayko.",
                "19": "Agsipud ta maawatak nga addakayo iti dana ti kinalinteg; matarusak nga addakayo iti dana nga agturong iti pagarian ti Dios; wen, matarusak nga ar-aramidenyo dagiti danana a nalinteg.",
                "20": "Matarusak a naipakaammon kadakayo, babaen ti pammaneknek ti balikasna, a saan a makapagna kadagiti killo a dana; wenno sumiasi iti imbagana; wenno addaan iti kababassitan a panaglikko manipud iti kanawan ken iti kanigid, wenno manipud iti umno a mapan iti saan nga umno; ngarud, awan inggana ti maymaysa a turongna.",
                "21": "Ken saan nga agindeg kadagiti saan a nasantuan a templo; wenno kasta met a saan a maawat iti pagarian ti Dios ti rinurugit man wenno ania man a narugit; ngarud kunak kadakayo a dumtengto ti panawen, wen, ket itinto maudi nga aldaw, nga asino man a narugit agtalinaedto iti kinarugitna.",
                "22": "Ket ita ay-ayatek a kakabsatko, imbagak dagitoy a banag kadakayo ta bareng no mariingko, ti riknayo iti pagrebbenganyo iti Dios, tapno magnakayo nga awan ti pakababalawanna iti sangona, tapno magnakayo a maikanatad iti nasantuan nga orden ti Dios, a naawatyon.",
                "23": "Ket ita kayatko nga agpakumbabakayo, ken managpabus-oy ken nalanay; nalaka a kasarsarita; napno iti panaganus ken panagitured; naalumamay iti amin a banag; naregta a mangtungpal kadagiti bilin ti Dios iti amin a kanito; agdawat iti ania man a banag a kasapulanyo, iti agpada a naespirituan ken naindagaan; kanayon nga agyaman iti Dios iti ania man a banag a maawatyo.",
                "24": "Ken kitaenyo nga adda pammatiyo, namnama, ken panangngaasi, ket kalpasanna kanayon nga agaramidkayo iti adu a nasayaat.",
                "25": "Ket bendisionannakayo koma ti Apo, ken kanayon koma a nadalus dagiti pagan-anayyo, tapno uray la no makatugawkayonto iti abay da Abraham, Isaac, ken Jacob, ken kadagiti nasantuan a propeta manipud pay idi punganay ti lubong, taginayonenyo nga awan mulitna dagiti pagan-anayyo nga uray a kas kadagiti pagan-anayda nga awan mulitna, iti pagarian ti langit a saanen pulos a rummuar.",
                "26": "Ket ita ay-ayatek a kakabsatko, naisaokon dagitoy a balikas kadakayo a mayannurot iti Espiritu a namaneknek kaniak; ket aglaplapusanan ti rag-o ti kararuak, gapu iti aglaplapusanan a kinaregta ken panangipangag iti balikasko.",
                "27": "Ket ita, agtalinaed koma kadakayo ti kappia ti Dios, ken kadagiti balay ken dagdagayo, ken kadagiti arban ken pangenyo, ken amin a kukuayo, dagiti babbai ken annakyo, a mayannurot iti pammati ken nasayaat nga ar-aramidyo, manipud ita ken iti agnanayon. Ket kasta ti nasaokon. Amen."
            },
            "8": {
                "1": "Ket ita napasamak a nagsubli ni Alma manipud iti daga ti Gideon, kalpasan ti panangisurona kadagiti tattao ni Gideon iti adu a banag a saan a maisurat, kalpasan ti pannakabangon ti urnos ti simbaan, a mayannurot iti sigud a naaramid iti daga ti Zarahemla, wen, nagsubli iti bukodna a balay iti Zarahemla tapno aginana manipud kadagiti trabaho a sinangona.",
                "2": "Ket kasta ti panaggibus ti maikasiam a tawen a panagturay dagiti ukom kadagiti tattao ni Nephi.",
                "3": "Ket napasamak iti naggibusan ti maikasangapulo a tawen a panagturay dagiti ukom kadagiti tattao ni Nephi, a pimmanaw ni Alma sadiay ket nagdaliasat a napan iti daga ti Melek, iti laud ti karayan Sidon, iti laud a nagbedngan ti langalang.",
                "4": "Ket rinugianna a sursuruan dagiti tattao iti daga ti Melek a mayannurot iti nasantuan nga orden ti Dios, a nakaawaganna; ket rinugianna a sursuruan dagiti tattao iti intero a daga ti Melek.",
                "5": "Ket napasamak nga immasideg kenkuana dagiti tattao iti intero a beddeng ti daga iti igid ti langalang. Ket nabuniaganda iti intero a daga;",
                "6": "Isu nga idi malpasna ti trabahona iti Melek pimmanawen sadiay, ket nagdaliasat iti tallo nga aldaw a biahe a nagpaamianan iti daga ti Melek; ket nakadanon iti siudad a managanan iti Ammonihah.",
                "7": "Ita ugali dagiti tattao ni Nephi a naganan dagiti dagada, ken dagiti siudadda, ken dagiti purokda, wen, uray pay dagiti babassit a purokda, iti nagan ti immuna a nagtagikua kadakuada; ket kasta iti daga ti Ammonihah.",
                "8": "Ket napasamak nga idi makadanon ni Alma iti siudad ti Ammonihah inrugina nga inkasaba ti balikas ti Dios kadakuada.",
                "9": "Ita napingeten ti pannakatengngel ni Satanas kadagiti puso dagiti tattao iti siudad ti Ammonihah; ngarud saanda dinengngeg dagiti balikas ni Alma.",
                "10": "Nupay kasta nagbannog unay ni Alma babaen iti espiritu, nakigubal iti Dios iti napinget a kararag, ta ibukbokna ti Espirituna kadagiti tattao nga adda iti siudad; ta ipalubosna koma met ti pannakabuniagda gapu iti panagbabawi.",
                "11": "Nupay kasta, pinatangkenda ti puspusoda, a kunkunada kenkuana: Kitaen, ammomi a sika ni Alma; ken ammomi a nangatoka a saserdote iti simbaan nga impatakdermo iti adu a disso iti daga, a mayannurot iti kaugalianyo; ket saankami a kameng ti simbaanmo, ken saankami a mamati kadagita minamaag a kaugalian.",
                "12": "Ket ita ammomi a gapu ta saankami a kameng ti simbaanmo ammomi nga awan ti bilegmo kadakami; ken inyawatmo ti pangukoman ken ni Nephihah; ngarud saan a sika ti pangulo nga ukom kadakami.",
                "13": "Ita idi maisao dagiti tattao daytoy, ket sinupiatna amin a balikasna; ken indanemda, ken tinupraanda, ken kinayatda a mapapanaw iti siudadda, pimmanaw sadiay ket rinugianna ti nagbiahe a mapan iti siudad a managan iti Aaron.",
                "14": "Ket napasamak a bayat ti panagbibiahena sadiay, nadagsenan iti leddaang, lumaslasat iti adu a rigat ken sanaang ti kararua, gapu iti kinadangkes dagiti tattao nga adda iti siudad ti Ammonihah, napasamak a bayat ti pannakapadagsen ni Alma iti leddaang, kitaen nagparang kenkuana ti anghel ti Apo, a nagkuna:",
                "15": "Bendisionanka, Alma; ngarud, yangadmo dayta ulom ket agrag-oka, agsipud ta adda dakkel a gapu ti pagrag-oam; agsipud ta nagbalinka a napudno iti panangtungpalmo kadagiti bilin ti Dios manipud iti kanito a panangawatmo iti umuna a mensahem manipud kenkuana. Kitaen, siak ti nangidanon kenka.",
                "16": "Ket kiaten, naibaonak tapno bilinenka nga agsubli iti siudad ti Ammonihah, ket kasabaam manen dagiti tattao iti siudad; wen, kasabaam ida. Wen, ibagam kadakuada, malaksid no agbabawida dadaelento ida ti Apo a Dios.",
                "17": "Agsipud ta kitaen, ad-adalenda iti daytoy a kanito a mabalinda a dadaelen ti wayawaya dagiti tattao, (ta kasta ti kinuna ti Apo) a maikanniwas kadagiti alagaden, ken dagiti panangukom, ken ti bilbilin a naited kadagiti taona.",
                "18": "Ita napasamak a kalpasan ti panangawat ni Alma iti mensahena manipud iti anghel ti Apo nagdardaras a nagsubli iti daga ti Ammonihah. Ket simrek iti siudad iti sabali a dalan, wen, iti dalan iti abagatan ti siudad ti Ammonihah.",
                "19": "Ket bayat ti iserserrekna iti siudad nabisinan, ket kinunana iti maysa a tao: Di la mabalin nga ikkam daytoy nakakaasi a katulongan ti Dios iti ania man a makan?",
                "20": "Ket kinuna ti tao kenkuana: Maysaak a Nephita, ket ammok a nasantuanka a propeta ti Dios, ta sika ti tao nga imbaga ti anghel iti maysa a parmata: Awatemto. Ngarud, sumurotka kaniak iti balayko ket ibingayanka iti taraonko; ken ammok agbalinkanto a maysa a bendision kaniak ken iti balayko.",
                "21": "Ket napasamak nga inawat ti lalaki iti balayna; ket maawagan ti lalaki iti Amulek; ket inyalaanna iti tinapay ken karne ket indasarna ken ni Alma.",
                "22": "Ket napasamak a kinnan ni Alma ti tinapay ket nabsog; ket binendisionanna ni Amulek ken ti balayna, ken nagyaman iti Dios.",
                "23": "Ket kalpasan ti pannanganna ket nabsog kinunana ken ni Amulek: Siak ni Alma, ket siak ti nangato a saserdote ti simbaan ti Dios iti intero a daga.",
                "24": "Ket kitaen, naibaonak a mangikasaba iti balikas ti Dios kadagitoy amin a tao, a mayannurot iti espiritu ti paltiing ken pammadto; ket immayak idin ditoy a daga ngem saandak nga inawat, ngem pinapanawdak ket tumallikudak koman ditoy a daga iti agnanayon.",
                "25": "Ngem kitaen, naibilin kaniak a nasken nga agsubliak manen ket agipadtoak kadagitoy a tao, wen, ken mangipaneknek kadakuada ti maipanggep iti kinadangkesda.",
                "26": "Ket ita, Amulek, gapu ta pinakan ken pinastreknak, mabendisionanka; agsipud ta nabisinanak, agsipud ta nagayunoak iti adu nga aldaw.",
                "27": "Ket nagyan ni Alma iti yan ni Amulek iti adu nga aldaw sakbay a rinugianna ti nangasaba kadagiti tattao.",
                "28": "Ket napasamak a limmanlan ti kinadangkes dagiti tattao.",
                "29": "Ket immay ti balikas ken ni Alma, a nagkuna: Mapanka; kasta met nga ibagam iti katulongak a ni Amulek, mapanka ket mangipadtoka kadagitoy a tao, a kunam—Agbabawikayo dakayo, ta kasta ti kuna ti Apo, a malaksid no agbabawikayo isarungkarkonto kadagitoy a tao ti pungtotko; wen, ket saankonto ilaksid ti nakaam-amak a pungtotko.",
                "30": "Ket napan ni Alma, kasta met ni Amulek, kadagiti tattao, tapno ipakdaarda dagiti balikas ti Dios kadakuada; ket napnoda iti Espiritu Santo.",
                "31": "Ket addaanda iti bileg a naited kadakuada, ad-adda pay a saanda maipupok iti bartolina; wenno saan a nabaelan ti asino a tao a patayen ida; nupay kasta saanda inaramat ti bilegda agingga a saanda napungo ken naipisok iti pagbaludan. Ita, napasamak daytoy tapno maipakita ti Apo ti bilegna kadakuada.",
                "32": "Ket napasamak a napanda ket rinugianda ti mangasaba ken agipadto kadagiti tattao, a mayannurot iti espiritu ken bileg nga inted kadakuada ti Apo."
            },
            "9": {
                "intro": "Dagiti balikas ni Alma, ken kasta met dagiti balikas ni Amulek, nga impakdaarna kadagiti tattao nga adda iti daga ti Ammonihah. Ken kasta met a maibaludda, ken winayawayaan dagiti namilagruan a bileg ti Dios nga adda kadakuada, a mayannurot iti kasuratan ni Alma.",
                "1": "Ket manen, siak, ni Alma, gapu ta binilinnak ti Dios a nasken nga ikuyogko ni Amulek ket mapanak ket mangasaba manen kadagitoy a tao, wenno kadagiti tattao nga adda iti siudad ti Ammonihah, napasamak bayat a rinugiak ti mangasaba kadakuada, rinugianda a makiranget kaniak, a kunkunada:",
                "2": "Asinoka? Ipagarupmo kadi a mamatikami iti pammaneknek ti maysa a tao, uray pay no ikasabana kadakami a mapukawto ti daga?",
                "3": "Ita awan a pulos ti naawatanda kadagiti balikas nga insaoda; agsipud ta saanda ammo a nasken a mapukaw ti daga.",
                "4": "Ken kinunada pay: Saanmi patien dagiti balikasmo no ipadtom a madadaelto daytoy dakkel a siudad iti maysa nga aldaw.",
                "5": "Ita saanda ammo a maaramid ti Dios dagiti kasta a nakaskasdaaw nga aramid, agsipud ta natangken ti panagpuspuso ken nasukirda a tattao.",
                "6": "Ket kinunada: Asino ti Dios, a saanen a mangibaon iti ad-adu ngem maysa a turay kadagitoy a tao, a mangiwaragawag kadakuada iti kinapudno dagita naindaklan ken nakaskasdaaw a banag?",
                "7": "Ket immasidegda tapno gammatandak; ngem kitaen, saanda nga inaramid. Ket situtured a timmakderak tapno iwaragawag kadakuada, wen, situtured nga impaneknekko kadakuada, a kunkunak:",
                "8": "Kitaen, O dakayo a dakes ken barusngi a sangkaputotan, kasano a nalipatanyo ti kaugalian dagiti ammayo; wen, anian ta nalipatanyo a dagus dagiti bilin ti Dios.",
                "9": "Saanyo kadi malagip a ti amatayo, a ni Lehi, naipanaw manipud iti Jerusalem babaen ti ima ti Dios? Saanyo kadi malagip nga inturongna amin ida iti panaglabasda iti langalang?",
                "10": "Ken dagusyo kadi a nalipatan no namin-ano nga insalakanna dagiti ammatayo kadagiti ima dagiti kabusorda, ket sinaluadanna ida manipud iti pannakadadaelda, uray pay kadagiti ima dagiti kabsatda?",
                "11": "Wen, ket no saan koma a gapu iti awan kaasping a bilegna, ken ti asina, ken ti naunday a panagibturna para kadatayo, saantayo koma naliklikan ti pannakadadaelyo manipud iti rabaw ti daga a nabayagen sakbay pay daytoy a panawen, ken nalabit a naikumittayo koman iti awan inggana a kinaleddaang ken kinaay-ay-ay.",
                "12": "Kitaen, ita kunak kadakayo a binilinnakayo nga agbabawi; ken malaksid no agbabawikayo, saanyo la ketdi matawid ti pagarian ti Dios. Ngem kitaen, saan la a dagitoy—binilinnakayo nga agbabawi, wenno maminpinsan a dadaelennakayonto manipud iti rabaw ti daga; wen, sarungkarannakayonto iti pungtotna, ket iti nakaam-amak a pungtotna saanto a pumanaw.",
                "13": "Kitaen, saanyo kadi malagip dagiti balikas nga imbagana ken ni Lehi, a kinunana: No la ketdi tungpalenyo dagiti bilinko, rumang-aykayonto iti daga? Ket manen nasao nga: No la ketdi saanyo tungpalen dagiti bilinko maisinakayo manipud iti imatang ti Apo.",
                "14": "Ita kayatko a laglagipenyo, a no la ketdi saan a tungpalen dagiti Lamanita dagiti bilin ti Dios, naisinadan manipud iti imatang ti Apo. Ita makitatayo a napasingkedan ti balikas ti Apo iti daytoy a banag, ket naisinan dagiti Lamanita manipud iti imatangna, manipud iti nangrugian dagiti panaglabsingda iti daga.",
                "15": "Nupay kasta kunak kadakayo, nalaglag-anto para kadakuada a maibturan iti aldaw ti panangukom ngem kadakayo, no agtalinaedkayo iti basbasolyo, wen, ken napaypanuynoyto para kadakuada iti daytoy a biag ngem kadakayo, malaksid no agbabawikayo.",
                "16": "Agsipud ta adu ti kari a naited kadagiti Lamanita; agsipud ta gapu kadagiti kaugalian dagiti ammada ti nakaigapuan ti panagtalinaedda iti kasasaadda a kinaignorante; ngarud kaasianto ida ti Apo ket iyatiddognanto ti panagbiagda iti daga.",
                "17": "Ket iti sumagmamano a batang ti panawen maiturongdanto a mamati iti balikasna, ken mangammo iti kinabiddut dagiti kaugalian dagiti ammada; ket adunto kadakuada ti maisalakan, agsipud ta kaasian ti Apo iti amin nga umawag iti naganna.",
                "18": "Ngem kitaen, kunak kadakayo a no itultuloyyo ti kinadakesyo saan nga agpaut dagiti aldawyo iti daga, agsipud ta maibaonto dagiti Lamanita kadakayo; ket no saankayo nga agbabawi umaydanto iti kanito a saanyo nga ammo, ket masarungkarankayonto iti naminpinsan a pannakadadael; ket mayannurot daytoy iti nakaam-amak a pungtot ti Apo.",
                "19": "Agsipud ta saannanto ipalubos nga agbiagkayo iti kinadangkesyo, a mangdadael kadagiti taona. Kunak kadakayo, Saan; kaykayatna pay nga ipalubos a dadaelen dagiti Lamanita amin a taona a naawagan iti tattao ni Nephi, no matnagda kadagiti panagbasol ken panaglabsing, kalpasan iti kaadadda iti nabuslon a lawag ken nabuslon a pannakaammo a naited kadakuada ti Apo a Diosda;",
                "20": "Wen, kalpasan ti pannakaibilangda a naparaburan unay a tattao ti Apo; wen, kalpasan ti pannakaibilangda a naparaburan unay kadagiti dadduma a pagilian, puli, pagsasao, wenno tattao; kalpasan a naaramid ti pannakaipakaammo kadakuada ti amin a banag, a mayannurot kadagiti tarigagayda, ken ti pammatida, ken karkararag, iti dayta a napasamaken, ken mapasamak, ken dumtengto;",
                "21": "Kalpasan a sinarungkaran ida ti Espiritu ti Dios; kalpasan a nakasarita ida dagiti anghel, ken kalpasan a nakasao ida ti timek ti Apo; ken addaanda iti espiritu ti panagipadto, ken ti espiritu ti paltiing, ken kasta met ti adu a sagut, ti sagut iti panagsao dagiti dila, ken ti sagut ti panangasaba, ken ti sagut ti Espiritu Santo, ken ti sagut ti panagipatarus;",
                "22": "Wen, ken kalpasan a nawayawayaanda ti Dios manipud iti daga ti Jerusalem, babaen ti ima ti Apo; kalpasan a naisalakan ida manipud iti bisin, ken manipud iti sakit, ken amin a kasasaad dagiti sakit ti tunggal kita; ken kalpasan a napapigsa ida iti pannakidangadang, tapno saanda a madadael; kalpasan a nawayawayaan ida iti pannakaadipen iti tunggal kanito, ken kalpasan a nasalakniban ken nataginayon ida agingga ita; ken kalpasan a naparang-ay ida agingga a bimmaknangda iti amin a bambanag—",
                "23": "Ket ita kitaen kunak kadakayo, a no aglabsing dagitoy a tattao, a nakaawat kadagiti nakaad-adu a bendision manipud iti ima ti Apo, a makaniwas iti lawag ken pannakaammo nga adda kadakuada, kunak kadakayo a no kastoy ti mapasamak, a no matnagda iti panaglabsing, nalaglag-anto a maibturan para kadagiti Lamanita ngem kadakuada.",
                "24": "Agsipud ta kitaen, naidiaya dagiti kari ti Apo kadagiti Lamanita, ngem saan a para kadakayo no aglabsingkayo; agsipud ta saan kadi nga impeksa ti Apo ti karina ken sititibker nga impaulogna, ta no sumupringkayo a maibusor kenkuana maminpinsan a madadaelkayo iti rabaw ti daga?",
                "25": "Ket ita gapu iti daytoy, a tapno saankayo a madadael, imbaon ti Apo ti anghelna a sarungkaran ti adu a taona, a mangipakdaar kadakuada a nasken a mapanda ken sipapasnek a mangiyawag kadagiti tattao, a kunkunana: Agbabawikayo dakayo, ta asidegen ti pagarian ti langit;",
                "26": "Ket iti saan a mabayag manipud ita umayto ti Anak ti Dios a nagloriaan; ket ti gloriana isu ti gloria ti Bugbugtong ti Ama, a napnuan iti parabur, panagpapada, ken kinapudno, napno iti kinaanus, asi, ken naunday a panagibtur, nadaras a makangngeg kadagiti araraw dagiti taona ken mangsungbat kadagiti kararagda.",
                "27": "Ket kitaen, umay a mangsubbot kadagitinto a mabuniagan gapu iti panagbabawi, babaen ti pammatida iti naganna.",
                "28": "Ngarud, isaganayo ti dalan ti Apo, agsipud ta asidegen ti kanito nga apiten dagiti tattao ti gunggona kadagiti trabahoda, a maibatay iti naaramiddan—no nalintegda apitendanto ti pannakaisalakan dagiti kararuada, a mayannurot iti bileg ken panangisalakan ni Jesucristo; ket no dakesda apitenda ti pannakailunod dagiti kararuada, a mayannurot iti bileg ken pammalud ti sairo.",
                "29": "Ita kitaen, daytoy ti timek ti anghel, a mangiyaw-awag kadagiti tattao.",
                "30": "Ket ita, ay-ayatek a kakabsatko, agsipud ta dakayo ti kakabsatko, ket rumbeng a maayatkayo, ken rumbeng a mangiyegkayo kadagiti aramid a mangipakita iti panagbabawi, a makitayo a napalalo a timmangken ti puspusoyo a mangkontra iti balikas ti Dios, ken makitayo a napukaw ken natnagkayo a tattao.",
                "31": "Ita napasamak nga idi siak, ni Alma, naisaokon dagitoy a balikas, kitaen, kinapungtotdak dagiti tattao gapu ta imbagak kadakuada a natangken ti panagpuspuso ken nasukirda a tattao.",
                "32": "Kasta met a gapu ta imbagak kadakuada a managbasol ken natnagda a tattao nakaungetda kaniak, ket pinanggepdak a tiliwindak, tapno iserrekdak iti pagbaludan.",
                "33": "Ngem napasamak a saan a pinalubosan ida ti Apo a matiliwdak iti dayta a kanito ket iserrekdak iti pagbaludan.",
                "34": "Ket napasamak a napan ni Amulek ket nagtakder, ken rinugianna met ti nangasaba kadakuada. Ket ita saan a naisurat amin a balikas ni Amulek, nupay kasta naisurat iti daytoy a libro ti paset dagiti balikasna."
            },
            "10": {
                "1": "Ita dagitoy dagiti balikas nga inkasaba ni Amulek kadagiti tattao nga adda iti daga ti Ammonihah, a kunana:",
                "2": "Siak ni Amulek; siak ti lalaki nga anak ni Giddonah, a lalaki nga anak ni Ismael, a putot ni Aminadi; ket isu met la dayta nga Aminadi ti nangipatarus iti sinurat nga adda iti pader ti templo, nga insurat ti ramay ti Dios.",
                "3": "Ket ni Aminadi ti putot ni Nephi, a lalaki nga anak ni Lehi, a pimmanaw iti daga ti Jerusalem, a putot ni Manases, a lalaki nga anak ni Jose nga inlako dagiti kabsatna idiay Egipto.",
                "4": "Ket kitaen, maysaak met a tao a saan a tagibassiten ti pakasarsaritaan kadagiti makaam-ammo kaniak; wen, ket kitaen, adu ti kakabsat ken gagayyemko, ket nakagun-odak met iti adu a kinabaknang babaen iti gaget ti imak.",
                "5": "Nupay kasta, kalpasan amin dagitoy, awan pay unay ti ammok kadagiti wagas ti Apo, ken dagiti misterio ken nakaskasdaaw a bilegna. Kinunak nga awan pay unay ti ammok kadagitoy a banag; ngem kitaen, nagbiddutak, agsipud ta adun ti nakitak a misteriona ken ti nakaskasdaaw a bilegna; wen, uray pay ti pannakataginayon ti biag dagitoy a tao.",
                "6": "Nupay kasta, pinatangkenko ti pusok, agsipud ta namin-adu a naawaganak ngem saanak a dimngeg; ngarud naammuak ti maipanggep kadagitoy a banag, ngem saanko pay ammo; ngarud intuloyko ti agsupring iti Dios, iti kinadakes ti pusok, uray pay agingga iti maikapat nga aldaw daytoy maikapito a bulan, iti maikasangapulo a tawen ti panagturay dagiti ukom.",
                "7": "Bayat ti panagdaliasatko tapno kitaen ti asideg unay a kabsat, kitaen nagparang kaniak ti anghel ti Apo ket kinunana: Amulek, agsublika iti bukodmo a balay, agsipud ta pakanem ti maysa a propeta ti Apo; wen, maysa a nasantuan a lalaki, isu ti pinili a lalaki ti Dios; agsipud ta nagayuno iti adu nga aldaw gapu kadagiti basol dagiti tattao, ket nabisinan, ket awatemto iti balaymo ken pakanemto, ket bendisionannakanto ken ti balaymo; ket agtalinaedto ti bendision ti Apo kenka ken iti balaymo.",
                "8": "Ket napasamak a tinungpalko ti timek ti anghel, ket nagsubliak iti balayko. Ket bayat ti papanko sadiay nasarakak ti lalaki a nagkunaan ti anghel kaniak: Awatem iti balaymo—ket kitaen daytoy met la a lalaki ti nagsasao kadakayo iti maipanggep kadagiti banag ti Dios.",
                "9": "Ket kinuna ti anghel kaniak a nasantuan a lalaki; gapuna ammok a nasantuan a lalaki gapu ta imbaga ti anghel ti Dios.",
                "10": "Ket manen, ammok a pudno dagiti banag a pinaneknekanna; ta kitaen kunak kadakayo, a bayat a sibibiag ti Apo, uray pay nga imbaonna iti anghelna a mangiparangarang kaniak dagitoy a banag; ket inaramidna daytoy bayat ti panagnaed daytoy nga Alma iti balayko.",
                "11": "Ta kitaen, binendisionanna ti balayko, binendisionannak, ken dagiti babbaik, ken dagiti annakko, ken ti amak ken kakabagiak; wen, binendisionanna pay amin dagiti kabsatko, ket nagtalinaed kadakami ti bendision ti Apo a mayannurot kadagiti balikas nga insaona.",
                "12": "Ket ita, idi maisao ni Amulek dagitoy a balikas nangrugi a nasdaaw dagiti tattao, ta nakitada nga adda ad-adu ngem maysa a saksi a nangpaneknek kadagiti banag a nakapabasolanda, kasta met kadagiti banag a dumteng, a mayannurot iti espiritu ti pammadto nga adda kadakuada.",
                "13": "Nupay kasta, adda sumagmamano kadakuada a nangpanunot a mangusig kadakuada, a babaen kadagiti nasikap a pamuspusanda matiliwda ida kadagiti balikasda, tapno makasarakda iti saksi a maibusor kadakuada, tapno yawatda ida kadagiti ukomda tapno maukomda a mayannurot iti linteg, ken tapno mapapatay wenno maipisokda iti pagbaludan, a mayannurot iti krimen a mapagbalinda nga iparang wenno saksi a maibusor kadakuada.",
                "14": "Ita isu dagidiay dagiti tattao a nagpanggep a mangdadael kadakuada, isuda dagiti abogado, a binayadan wenno dinutokan dagiti tattao a mangipatungpal ti linteg iti panawen a pannakausigda, wenno iti pannakausig dagiti krimen ti tattao iti sango dagiti ukom.",
                "15": "Ita masirib dagitoy nga abogado kadagiti amin nga arte ken kinasikap dagiti tattao; ket naaramid daytoy tapno mamagbalinda a nalaing iti pagsapulanda.",
                "16": "Ket napasamak a rinugianda nga inusig ni Amulek, tapno iti kasta mabalinda a baliktaden dagiti balikasna, wenno mangbalusingsing kadagiti balikas a nasken nga isaona.",
                "17": "Ita saanda ammo a kabaelan ni Amulek a maammuan dagiti panggepda. Ngem napasamak a bayat a rinugianda nga usigen isuna, natarusanna ti pampanunotda, ket kinunana kadakuada: O dakayo a dakes ken barusngi a sangkaputotan, dakayo nga abogado ken managinsisingpet, ta mangisaadkayo iti pamuon ti sairo; ta mangipakpakatkayo iti palab-og ken silo a mangtiliw kadagiti nasantuan ti Dios.",
                "18": "Mangipakpakatkayo kadagiti plano a mangballikug kadagiti wagas ti nalinteg, ken mangidisso iti pungtot ti Dios kadagiti uloyo, uray pay ti maminpinsan a pannakadadael dagitoy a tao.",
                "19": "Wen, nasayaat kinuna ni Mosiah, ti naudi nga aritayo, idi sakbay a yawatna ti pagarian, nga awan ti pakaitalkanna, a gapu ti pannakaituray dagitoy a tao babaen kadagiti timekda—wen, saan kadi a kinunana nga inton dumteng ti panawen a piliento ti timek dagitoy a tao ti kinadangkes, dayta, no dumtengto ti panawen a matnag dagitoy a tao iti panaglabsing, naluomdanton para iti pannakadadael.",
                "20": "Ket ita kunak kadakayo saan kadi nga ukomennakayo ti Apo gapu kadagiti kinadangkesyo; nasayaat nga iwaragawagna kadagitoy a tao, babaen ti timek dagiti anghelna; Agbabawikayo, agbabawikayo, agsipud ta asidegen ti pagarian ti langit.",
                "21": "Wen, saan kadi nga iwaragawagna, babaen ti timek dagiti anghelna nga: Umayakto kadagiti tattaok, nga addaan iti panagpapatas ken kinalinteg dagiti imak.",
                "22": "Wen, ket kunak kadakayo a no saan a gapu kadagiti kararag dagiti nalinteg, nga adda itan iti daga, a masarungkarankayo uray pay ita iti naminpinsam a pannakadadael; ngem saan a babaen iti layus, a kas kadagiti tattao kadagidi aldaw ni Noe, ngem babaento ti bisin, ken babaen ti angol, ken ti espada.",
                "23": "Ngem naisalakankayo babaen ti karkararag dagiti nalinteg; ita ngarud, no pagtalawenyo dagiti nalinteg manipud kadakayo ngarud saan kadi a pawilan ti Apo ti imana; ngem umayto a maibusor kadakayo ti nakaam-amak a pungtotna; ngarud masaplitkayo babaen iti bisin, ken babaen ti angol, ken babaen ti espada; ket asidegton ti kanito malaksid no agbabawikayo.",
                "24": "Ket ita napasamak nga ad-adda a kinagura dagiti tattao ni Amulek, ket impukkawda, a kunada: Lalaisen daytoy a lalaki dagiti lintegtayo a nalinteg, ken dagiti nasirib nga abogado a pinilitayo.",
                "25": "Ngem inyennat ni Amulek ti imana, ket ad-adda a napigpigsa a nagpukkaw kadakuada, a kunana: O dakayo a dakes ken barusngi a sangkaputotan, apay a kasta la unayen ti panakatengngel ni Satanas iti puspusoyo? Apay nga insukoyo ti bagbagiyo kenkuana tapno maaddaan bilegna kadakayo, a mangbulsek kadagiti matayo, tapno saanyo maawatan dagiti balikas a nasaon, a mayannurot iti kinapudnoda?",
                "26": "Ta kitaen, namaneknekak kadi a maibusor iti lintegyo? Saanyo maawatan; kunayo a nagsaoak iti maibusor iti lintegyo; ngem saan, ngem nagsaoak ketdi iti mainugot iti lintegyo, iti pakakednganyo.",
                "27": "Ket ita kitaen, kunak kadakayo, a mangrugin a maisaad ti pamuon ti pannakadadael dagitoy a tao babaen ti kinaawan linteg dagiti abogado ken ukomyo.",
                "28": "Ket ita napasamak nga idi maisao ni Amulek dagitoy a balikas impukkaw dagiti tattao ti maibusor kenkuana, a kunada: Ita ammomin nga anak ti sairo daytoy a lalaki, agsipud ta nagulbod kadatayo; agsipud ta nagsao iti maibusor iti lintegtayo. Ket ita kunana a saan a nagsao iti maibusor daytoy.",
                "29": "Ket manen, linaesna dagiti abogadotayo, ken dagiti ukomtayo.",
                "30": "Ket napasamak nga impapuso dagiti abogado a nasken a laglagipenda dagitoy a banag a maibusor kenkuana.",
                "31": "Ket adda maysa kadakuada nga agnagan iti Zeezrom. Ita isu ti kangrunaan a mamabpabasol kada Amulek ken Alma, gapu ta isu ti kalaingan kadakuada, ta isu ti kaaduan iti pamastrekan kadagiti tattao.",
                "32": "Ita gagem dagitoy nga abogado ti makaawat iti gunggona; ket nakaawatda iti gunggona a mayannurot iti trabahoda."
            },
            "11": {
                "1": "Ita adda iti linteg ni Mosiah a ti tunggal tao nga ukom ti linteg, wenno dagiti natudingan nga ukom, ti nasken nga umawat ti tangdan a mayannurot iti oras a nagbannoganda a mangukom kadagiti naidatag iti sanguananda tapno maukom.",
                "2": "Ita no nakautang ti tao iti sabali, ket agkedked a bayadan ti inutangna, maidarum iti ukom; ket ipatungpal ti ukom ti turayna, ket mangibaon kadagiti opisial a mangsukon kadaytoy a tao tapno maisaklang kenkuana; ket kednganna ti tao a mayannurot iti linteg ken pammaneknek a maidatag a maibusor kenkuana, ket iti kasta mapilit ti tao nga agbayad iti utangna, wenno makamkam amin a sanikuana, wenno mapatalaw manipud kadagiti tattao a kas mannanakaw ken tulisan.",
                "3": "Ket awaten ti ukom ti tangdanna mayannurot ti orasna—maysa a senine a balitok ti para iti maysa nga aldaw, wenno maysa a senum ti pirak, a kapada ti maysa a senine a balitok; ket mayannurot daytoy iti naipaulog a linteg.",
                "4": "Ita dagitoy ti nagan dagiti nadumaduma a pidaso ti balitokda, ken ti pirakda, maibatay iti pategda. Dagiti Nephita ti nangnagan kadagitoy, agsipud ta saanda a nagbilang a kas iti wagas dagiti Hudio nga adda iti Jerusalem; wenno nagrukod babaen ti wagas dagiti Hudio; ngem binaliwanda ti panagbilang ken panagrukodda, maibatay kadagiti kapanunotan ken kasasaad dagiti tattao, iti tunggal sangkaputotan, agingga iti panagturay dagiti ukom, nga isuda ti impasdek ni ari Mosiah.",
                "5": "Ita kastoy ti pananggatad—maysa a senine a balitok, maysa a seon a balitok, maysa a shum a balitok, ken maysa a limnah a balitok.",
                "6": "Maysa a senum a pirak, maysa nga amnor a pirak, maysa nga ezrom a pirak, ken maysa nga onti a pirak.",
                "7": "Maipada ti maysa a senum ti pirak iti maysa a senine ti balitok, ket wenno para iti sangasukat a sebada, ken kasta met iti sangasukat ti tunggal kita a bukel.",
                "8": "Ita mamindua a gatad ti senine ti kantidad ti maysa a seon ti balitok.",
                "9": "Ket mamindua a gatad ti seon ti maysa a shum ti balitok.",
                "10": "Ket maysa a limnah ti balitok ti gatadda amin.",
                "11": "Ket katukad ti dua a senum ti maysa nga amnor ti pirak.",
                "12": "Ket katukad ti uppat a senum ti maysa nga ezrom ti pirak.",
                "13": "Ket maysa nga onti ti katukadda amin.",
                "14": "Ita daytoy ti gatad dagiti nababbaba a numero ti panagbilangda—",
                "15": "Kagudua ti senum ti maysa a shiblon; ngarud, maysa a shiblon para iti kagudua a sukat ti sebada.",
                "16": "Ket kagudua ti maysa a shiblon ti maysa a shiblum.",
                "17": "Ket kagudua ti maysa a shiblum ti maysa a leah.",
                "18": "Ita daytoy ti bilangda, maibatay ti pananggatadda.",
                "19": "Ita maipada ti tallo a shiblon ti maysa nga antion ti balitok.",
                "20": "Ita, panggep laeng daytoy ti makaawat iti gunggona, gapu ta immawatda kadagiti tangdanda mayannurot iti trabahoda, ngarud, sinugsuganda dagiti tattao nga aggugulo, ken amin a kita ti panangriribuk ken kinadakes, tapno maaddaanda iti ad-adu pay a trabaho, tapno makaalada iti kuarta maibatay kadagiti darum a maisaklang kadakuada; ngarud sinugsuganda dagiti tattao a maibusor kada Alma ken Amulek.",
                "21": "Ket nangrugi a nagsaludsod daytoy a Zeezrom ken ni Amulek, a kunkunana: Sungbatam kadi ti sumagmamano a saludsod a saludsodek kenka? Ita maysa a lalaki ni Zeezrom nga eksperto kadagiti pamuspusan ti sairo, tapno madadaelna ti naimbag, ngarud, kinunana ken ni Amulek: Sungbatamto kadi dagiti saludsodko kenka?",
                "22": "Ket kinuna ni Amulek kenkuana: Wen, no mayannurot iti Espiritu ti Apo, nga adda kaniak; agsipud ta awanto ti kunaek a maikanniwas iti Espiritu ti Apo. Ket kinuna ni Zeezrom kenkuana; Kitaen, kitaen ti innem nga onti ti pirak, ket itedko amin dagitoy kenka no ilibakmo ti kaadda iti Kangatuan a Persona.",
                "23": "Ita kinuna ni Amulek: O sika nga anak ti impierno, apay a sulisogennak aya? Saanmo kadi ammo a saan a tumulok ti nalinteg iti kasta a pannulisog?",
                "24": "Mamatika kadi nga awan ti Dios? Kunak kenka, Saan, ammom nga adda Dios, ngem ad-adda ti panagayatmo iti dayta a kinabaknang ngem kenkuana.",
                "25": "Ket ita nagulbodka kaniak iti sango ti Dios. Kinunam kaniak—Kitaen ti innem nga onti, a dakkel a kantidad, itedko kenka—idinto nga addan iti pusom a tagikuaen dagitoy; ket tarigagayam laeng nga ilibakko ti pudno ken sibibiag a Dios, tapno adda panggapuanam a mangdadael kaniak. Ket ita kitaen, gapu iti daytoy dakkel a kinadakes maaddaanka iti gunggona.",
                "26": "Ket kinuna ni Zeezrom kenkuana: Kunam kadi nga adda pudno ken sibibiag a Dios?",
                "27": "Ket kinuna ni Amulek: Wen, adda pudno ken sibibiag a Dios.",
                "28": "Ita kinuna ni Zeezrom: Nasursurok kadi ngem maysa ti Dios?",
                "29": "Ket insungbatna, Saan.",
                "30": "Ita kinuna manen ni Zeezrom kenkuana: Kasano ti pannakaammom kadagitoy a banag?",
                "31": "Ket kinunana: Maysa nga anghel ti nangipakaammo kaniak.",
                "32": "Ket kinuna manen ni Zeezrom: Siasino dayta nga umayto? Isu kadi ti Anak ti Dios?",
                "33": "Ket kinunana kenkuana, Wen.",
                "34": "Ket kinuna manen ni Zeezrom: Isalakanna kadi dagiti taona iti basbasolda? Ket insungbat ni Amulek kenkuana: Kunak kenka a saannanto nga aramiden, agsipud ta saan a mabalin para kenkuana nga ilibakna ti balikasna.",
                "35": "Ita kinuna ni Zeezrom kadagiti tattao: Pennekenyo a lagipen dagitoy a banag; agsipud ta kinunana a maymaysa laeng ti Dios; ngem kinunana met nga umayto ti Anak ti Dios, ngem saannanto nga isalakan dagiti taona—a kasla ketdin adda turayna a mangbilin iti Dios.",
                "36": "Ita kinuna manen ni Amulek kenkuana: Kitaen nagulbodka, agsipud ta kinunam nga insaok a kasla adda turayko a mangbilin iti Dios agsipud ta kinunak a saannanto nga isalakan dagiti taona no sibabasolda.",
                "37": "Ket kunak manen kenka a saanna maisalakan ida no sibabasolda; agsipud ta saanko a mailibak ti balikasna, ken kinunana nga awan ti narugit a banag a makatawid iti pagarian ti langit; ngarud, kasano ti pannakaisalakanmo, malaksid no tawidem iti pagarian ti langit? Ngarud, saanka a maisalakan no sibabasolkayo.",
                "38": "Ita kinuna manen ni Zeezrom kenkuana: Ti kadi Anak ti Dios ti Agnanayon nga Ama?",
                "39": "Ket kinuna kenkuana ni Amulek: Wen, isu ti Agnanayon nga Ama iti langit ken iti daga, ken amin a banag nga adda kadakuada; isu ti punganay ken panungpalan, ti umuna ken ti maudi;",
                "40": "Ket umayto ditoy lubong a mangsubbot kadagiti taona; ket awatennanto dagiti naglabsingan dagidiay mamati iti naganna; ket dagitoyto ti maaddaan iti agnanayon a biag, ket awanto iti sabali pay a makaawat iti pannakaisalakan.",
                "41": "Ngarud agtalinaed dagiti dakes a kasla awan ti pannakasubbot a naaramid, malaksid ti pannakawarwar ti bedbed ti patay; gapu ta kitaen, umayto ti aldaw a bumangonto ti amin manipud iti patay ket tumakderdanto iti sango ti Dios, ket maukomda mayannurot kadagiti aramidda.",
                "42": "Ita, adda pannakatay a maawagan iti naindagaan a pannakatay; ket ti ipapatay ni Cristo ti mangwarwarto kadagiti bedbed daytoy naindagaan a pannakatay, tapno agungarto ti amin manipud iti daytoy naindagaan a pannakatay.",
                "43": "Ti Espiritu ken ti bagi ket agtiponto manen iti naan-anay a langana; agpada a maisublinto dagiti saka ken ima ken nagsusuopan iti umiso a pannakasukogna, a kas met laeng iti kitatayo iti daytoy a kanito; ket maisaklangtayonto iti sango ti Dios, nga ammotayo kas iti pannakaammotayo ita, ket maaddaantayonto iti nalawag a pannakalagip iti amin a bidduttayo.",
                "44": "Ita, maipaayto daytoy a pannakaisubli iti amin, agpada a nataengan ken ubing, agpada nga adipen ken siwayawaya, agpada a lalaki ken babai, agpada a dakes ken nalinteg, ken kasta met nga awanto ti uray maysa a buok ti uloda a mapukaw; ngem maisublinto ti amin iti naan-anay a pannakasukogna, a kas ita, wenno iti bagi, ket maisaklangto ken mausig iti pangukoman ni Cristo nga Anak, ken ti Dios nga Ama, ken ti Nasantuan nga Espiritu, a maymaysa nga Agnanayon a Dios, tapno maukom mayannurot kadagiti aramidda, naimbagda man wenno dakesda.",
                "45": "Ita, kitaen, naisaokon kadakayo ti maipapan iti ipapatay ti matay a bagi, ken kasta met ti maipapan iti panagungar ti matay a bagi. Kunak kadakayo a daytoy a matay a bagi ket maibangon iti saan a matay a bagi, dayta ti manipud iti patay, uray manipud iti immuna nga ipapatay nga agturong iti biag, ta saandanto a matay pay; makitiponton dagiti espirituda kadagiti bagida, a saanen a maisina; isu nga agbalin ti sibubukel a naespirituan ken saan a matay, ket saandanton makita ti panagrupsa.",
                "46": "Ita, nangrugi manen a nasdaaw dagiti umili idi nalpas nga imbaga ni Amulek dagitoy a balikas kadakuada, ket nangrugi met a nagtigerger ni Zeezrom. Ket kasta ti panaggibus dagiti balikas ni Amulek, wenno daytoy laeng ti naisuratko."
            },
            "12": {
                "1": "Ita, idi nakita ni Alma a pinagulimek dagiti balikas ni Amulek ni Zeezrom, agsipud ta nakitana a natiliwan ni Amulek ti panagulbod ken panangallilawna tapno dadaelen isuna, ket idi nakitana a nangrugi nga agtigerger gapu iti pannakariknana iti basolna, linukatanna ti ngiwatna ket rinugianna ti nakisao kenkuana, ken tapno pasingkedanna dagiti balikas ni Amulek, ken tapno pasingkedanna dagiti balikas ni Amulek, ken tapno ipalawagna dagiti paglablabesan ti bambanag, wenno tapno ipakaammona dagiti nasantuan a kasuratan iti labes ti naaramid ni Amulek.",
                "2": "Ita nangngeg dagiti tattao iti aglikmut dagiti imbaga ni Alma ken ni Zeezrom; agsipud ta dakkel ti ummong, ket kastoy ti panagsaona:",
                "3": "Ita, Zeezrom, makitam a natiliwankan iti kinaulbod ken kinasikapmo, agsipud ta saanka laeng a nagulbod iti tao ngem nagulbodka pay iti Dios; gapu ta kiaten, ammona amin a pampanunotmo, ket makitam a naipakaammo kadakami dagiti pampanunotmo babaen ti Espirituna;",
                "4": "Ket makitam nga ammomi a naallilaw unay ti planom, a kas iti panangallilaw ti sairo, ta panggep ti panangulbod ken panangallilawmo kadagitoy tao a mangsugsog kadakuada a bumusor kadakami, a manglais ken mangpatalaw kadakami—",
                "5": "Ita daytoy ti plano ti kabusormo, ket ipakatna kenka ti bilegna. Ita kayatko a nasken a lagipem nga ania man nga ibagak kenka ibagak iti amin.",
                "6": "Ket kitaen kunak kadakayo amin a palab-og daytoy ti kabusor, nga impakatna tapno mangtiliw kadagitoy a tattao, tapno iturayannakayo, tapno mapalikmutannakayo kadagiti kawarna, tapno makawarannakayo iti agnanayon a pannakadadael, babaen iti bileg ti panangadipenna.",
                "7": "Ita idi naisao ni Alma dagitoy a balikas, nangrugi a nagtigerger ni Zeezrom iti kasta unay, agsipud ta ad-adda a napapati iti bileg ti Dios; ken napapati pay nga addaan iti pannakaammo da Alma ken Amulek maipapan kenkuana, agsipud ta napapati nga ammoda dagiti kapanunotan ken panggep ti pusona; agsipud ta naited kadakuada ti bileg tapno maammuanda dagitoy a banag a mayannurot ti espiritu ti panangipadto.",
                "8": "Ket nangrugi ni Zeezrom nga agsaludsod kadakuada a sireregta, tapno ad-adu pay ti maammuanna maipapan iti pagarian ti Dios. Ket kinunana ken ni Alma: Ania ti kayat a sawen daytoy a sinao ni Amulek maipapan iti panagungar ti natay, a bumangon ti amin manipud iti patay, agpada ti nalinteg ken saan a nalinteg, ken maisaklang iti sango ti Dios tapno maukomda mayannurot kadagiti aramidda?",
                "9": "Ket ita rinugian ni Alma nga ipalawag kenkuana dagitoy a banag, a kunana: Naited daytoy iti adu tapno maammuanda dagiti misterio ti Dios; nupay kasta naisaadda babaen ti nainget a bilin a saanda nga iburay malaksid no mayannurot iti paset ti balikasna nga ipaayna kadagiti annak ti tattao, a mayannurot iti aramid ken kinaregta nga itedda kenkuana.",
                "10": "Ket ngarud, siasino man a mangpatangken iti pusona, umawatto iti basbassit a paset ti balikas; ket siasino man a saan a mangpatangken iti pusona, maitedto kenkuana ti dakdakkel a paset ti balikas, agingga a maited kenkuana a maammuan dagiti misterio ti Dios agingga a maammuanna amin a pakabuklanda.",
                "11": "Ket dagiti mangpatangkento kadagiti pusoda, maitedto kadakuada ti basbassit a paset ti balikas agingga nga awan ti ammoda maipapan kadagiti misteriona; ket kalpasanna matiliwdanto nga adipen ti sairo, ket maiturongda iti pannakadadael babaen ti pagayatanna. Ita daytoy ti kayat a sawen dagiti kawar ti impierno.",
                "12": "Ket nalawag a naisaon ni Amulek ti maipapan iti patay, ken iti panagbangon manipud itoy a matay a kasasaad nga agturong iti saan a matay a kasasaad, ken iti pannakaisaklang iti pangukoman ti Dios, tapno maukom mayannurot kadagiti aramidtayo.",
                "13": "Kalpasanna no napatangkenen dagiti pusotayo, wen, no pinatangkentayo ti puspusotayo a maibusor iti balikas, isu a saannanto a masarakan kadatayo, ngarud nakaam-amakto ti kasasaadtayo, agsipud ta kalpasanna makedngantayto.",
                "14": "Agsipud ta dagiti balikastayo ti mangkeddeng kadatayo, wen, kedngandatayo dagiti amin nga aramidtayo; saantayto a maibilang nga awan mulitna; ket kedngandatayo met ti kapanunotantayo; ket iti daytoy nakaam-amak a kasasaad saantayto a maitured a tumangad iti Diostayo; ket naragragsaktayo pay koman no mabilintayo dagiti bato ken dagiti bantay a manggabur kadatayo tapno mailemmengtayo iti imatangna.",
                "15": "Ngem saan a mabalin daytoy; nasken mga umaytayo ken tumakder iti sanguananna iti gloriana, ken iti bilegna, ken iti pigsana, tan-okna, ken pagturayanna, ket bigbigentayo iti agnanayon a bain nga amin a panangukomna ket nalinteg; a nalinteg iti amin nga aramidna, ken naasi iti annak ti tattao, ken addaan iti amin a bileg a mangisalakan ti tunggal tao a mamati iti naganna ken mangpataud iti bunga a kasapulan ti panagbabawi.",
                "16": "Ket ita kitaen, kunak kadakayo a kalpasanna umayton ti patay, uray ti maikadua nga ipapatay, nga isu ti naespirituan nga ipapatay, kalpasanna isunton ti kanito a siasino man a matay kadagiti basbasolna, kas iti naindagaan a ipapatay, matayto met a naespirituan; wen, matayto kadagiti banag maipapan iti kinalinteg.",
                "17": "Kalpasanna isunton ti kanito a dagiti tuokda kaslanto iti dan-aw ti apuy ken asupre, a ti gil-ayabna agpangato nga awan inggana; ket kalpasanna isunton ti kanito a maikawardanto iti agnanayon a pannakadadael, mayannurot iti bileg ken panangadipen ni Satanas, isu a nangituray kadakuada mayannurot iti pagayatanna.",
                "18": "Kalpasanna, kunak kadakayo, agtalinaeddanto a kas man awan ti naaramid a pannubbot; agsipud ta saan a mabalin a masubbotda mayannurot iti linteg ti Dios; ket saanda a mabalin ti matay, gapu ta awanen ti panagrupsa.",
                "19": "Ita napasamak nga idi nalpas ti panagsao ni Alma kadagitoy a balikas, nangrugi nga ad-addan a nasdaaw dagiti tattao;",
                "20": "Ngem adda maysa nga Antionah, a kangatuan a panguloda, ti immasideg ket kinunana kenkuana: Ania daytoy kinunam, a nasken a bumangon ti tao manipud iti patay ket mabaliwan manipud iti matay iti saan a matay a kasasaad, tapno saan pulos a matay ti kararua?",
                "21": "Ania ti kayat a sawen ti nasantuan a kasuratan, nga agkuna nga inkabil ti Dios ti kerubin ken ti umap-apuy nga espada iti akindaya a paset ti minuyongan ti Eden, ta amangan a sumrek dagiti immuna a nagannaktayo ket manganda iti bunga ti kayo ti biag, ket agbiagda nga agnanayon? Ket ngarud maawatantayo nga awan ti mabalin a gundawayda nga agbiag iti agnanayon.",
                "22": "Ita kinuna ni Alma kenkuana: Daytoy ti banag nga ipalawagko koma. Ita naawatantayo a natnag ni Adan babaen ti pannanganna iti maiparit a bunga, mayannurot iti balikas ti Dios; ket ngarud mabigbigtayo, a babaen iti pannakatnagna, nagbalin amin a sangkatauan a managbasol ken natnag a tao.",
                "23": "Ket ita kitaen, kunak kadakayo a no la koma a nakapangan ni Adan iti bunga ti kayo ti biag iti dayta a kanito, awan koma ti patay, ket awan koma ti kaipapanan ti balikas, pagbalinenna nga ulbod ti Dios, agsipud ta kinunana: No manganka sigurado a matayka.",
                "24": "Ket maawatantayo nga umay ti ipapatay iti sangkatauan, wen ti ipapatay nga insao ni Amulek, ti naindagaan nga ipapatay; nupay kasta adda panawen a naipaay iti tao nga agbabawi; ngarud nagbalin daytoy a biag a pakapadasan a kasasaad; panawen a panagsagana a sumango iti Dios; panawen a panagsagana para iti awan patinggana a kasasaad a naisaomin, nga isu ti kalpasan ti panagungar dagiti natay.",
                "25": "Ita, no saan a gapu iti plano ti pannakasubbot, a naisaad manipud iti punganay ti lubong, awan koma ti panagungar ti natay; ngem adda naisaad a plano ti pannakasubbot, a mangipatungpal ti panagungar ti natay, a kas iti naisaon.",
                "26": "Ket ita kitaen, no mabalin la koma a nakapan ken nakapangan iti kayo ti biag ti immuna a nagannaktayo nagbalinda koma nga agnanayon a nakaay-ay-ay, nga awanan iti panagsagana a kasasaad; ket iti kasta ti plano ti pannakasubbot ket napaay koma, ken awan koma ti kaipapanan ti balikas ti Dios, nga awan mamaayna.",
                "27": "Ngem kitaen, saan a kasta; ngem naituding a nasken a matay ti tao; ket kalpasan ti ipapatay, nasken nga agpasakup iti panangukom, uray a kas met la iti nasaon a panangukom, nga isu ti panungpalan.",
                "28": "Ket kalpasan a naituding ti Dios a nasken a mapasamak dagitoy a bambanag iti tao, kitaen, sa nakitana a mainugot a nasken a maammuan ti tao ti maipapan kadagiti bambanag nga intudingna kadakuada.",
                "29": "Ngarud nangibaon kadagiti anghel a makisao kadakuada, a nakaigapuan ti pannakakita ti tattao ti kinadayagna.",
                "30": "Ket rinugianda manipud iti dayta a kanito ti umawag iti naganna; ngarud nakisao ti Dios kadagiti tattao, ket impakaammona kadakuada ti plano ti pannakasubbot, a naisaganan manipud iti pamuon ti lubong; ket impakaammona daytoy kadakuada a mayannurot ti pammati ken panagbabawi ken kadagiti nasantuan nga aramidda.",
                "31": "Gapuna, nangted iti bilbilin kadagiti tattao, isuda nga immuna a naglabsing kadagiti immuna a bilbilin a maipapan kadagiti bambanag a naindagaan, ken agbalin a kas kadagiti dios, a makaammo ti naimbag manipud iti dakes, a nangisaad kadagiti bagida iti kasasaad nga agtignay, wenno naisaad iti kasasaad nga agtignay mayannurot ti pagayatan ken pagragsakanda, agaramid man iti dakes wenno agaramid iti naimbag—",
                "32": "Ngarud nangted ti Dios kadakuada iti bilbilin, kalpasan ti panangipakaammona kadakuada iti plano ti pannakasubbot, a nasken a saanda agaramid iti dakes, ta ti dusa dayta isu ti maikadua nga ipapatay, a patay nga awan patinggana para kadagiti banag a maipapan iti kinalinteg; agsipud ta iti kasta awan bileg ti plano ti pannakasubbot, agsipud ta dagiti aramid ti kinalinteg ket saan a madadael, mayannurot iti kangatuan a kinaimbag ti Dios.",
                "33": "Ngem inawagan ti Dios dagiti tattao, iti nagan ti Anakna, (ta daytoy ti naisaad a plano ti pannakasubbot) a kunana: No agbabawikayo, ken saanyo a patangkenen dagiti pusoyo, sakonto kaasiankayo, babaen ti Bugbugtong nga Anakko;",
                "34": "Ngarud, siasino man nga agbabawi, ket saanna a patangkenen ti pusona, maaddaan iti karbengan iti asi babaen ti Bugbugtong nga Anakko, iti pannakaugas dagiti basbasolna; ket sumrekto dagitoy iti paginanaak.",
                "35": "Ket siasino man a mangpatangken iti pusona ket agaramid iti kinadakes, kitaen, ikarik iti pungtotko a saanto a makastrek iti paginanaak.",
                "36": "Ket ita, kakabsatko, kitaen kunak kadakayo, a no patangkenenyo dagiti pusoyo saankayonto a makastrek iti paginanaan ti Apo; ngarud, ti kinadakesyo ti mangkarit kenkuana a mangyetnag iti puntotna kadakayo a kas iti immuna a panangkarit, wen, mayannurot ti balikasna iti maudi a panangkarit a kas met iti immuna, iti agnanayon a pannakadadael dagiti kararuayo; ngarud mayannurot ti balikasna, agingga iti maudi nga ipapatay, a kas met iti immuna.",
                "37": "Ket ita, kakabsatko, gapu ta ammotayo dagitoy a banag, ken pudnoda, agbabawitayo, ken saantayo a patangkenen dagiti pusotayo, tapno saantayo a kariten ti Apo a Dios a mangyetnag iti pungtotna kadatayo iti daytoy maikadua a bilinna a naitedna kadatayo; ngem sumrektayo iti paginanaan ti Dios, a naisagana mayannurot ti balikasna."
            },
            "13": {
                "1": "Ket manen, kakabsatko, iturongko dagiti pampanunotyo iti masakbayan idi inted ti Apo a Dios dagitoy a bilbilin kadagiti annakna; ket kayatko a nasken a laglagipenyo nga nangorden ti Apo a Dios kadagiti papadi, a mainugot iti nasantuan nga orden, a mainugot iti orden ti Anakna, a mangisuro kadagitoy a bambanag kadagiti tattao.",
                "2": "Ket naordenan dagidiay papadi a mainugot iti orden ti Anakna, iti maysa a wagas a babaen kadaytoy mabalin a maammuan dagiti tattao no ania a wagas a padaananda ti Anakna para iti pannakasubbot.",
                "3": "Ket kastoy ti wagas a pannakaordenda—kas naawagan ken naisaganan manipud iti pamuon ti lubong a mayannurot iti nasakbay a pannakaammo ti Dios, gapu iti aglaplapusanan a pammati ken nasayaat nga ar-aramidda; kangrunaanna gapu ta napalugodanda a mangpili iti naimbag ken dakes; ngarud gapu iti panangpilida ti nasayaat, ken panangaramatda ti aglaplapusanan a nabileg a pammati, naawaganda iti nasantuan a pagakeman, wen, iti dayta naisagana a nasantuan a pagakeman, ken mayannurot iti, naisaganan a pannakasubbot kadaytoy.",
                "4": "Ket ngarud naawaganda kadaytoy a nasantuan a pagakeman gapu iti pammatida, idinto nga ilaksid dagiti dadduma ti Espiritu ti Dios gapu iti kinatangken dagiti pusoda ken dagiti kinabulsek ti panunotda, idinto a, no saan koma a gapu kadaytoy naikkanda koma iti dakkel a gundaway a kas kadagiti kakabsatda.",
                "5": "Wenno kas pakagupgopan, kangrunaanna agpada ti kasasaadda kadagiti kabsatda; isu a naisagana daytoy nasantuan a pagakeman manipud iti pamuon ti lubong para kadagiti a saan a mamagtangken kadagiti pusoda, iti kaaddada ken babaen ti pannakasubbot ti Bugbugtong nga Anak, a naisagana—",
                "6": "Ket iti kasta naawaganda kadaytoy nasantuan a pagakeman, ken naordenan iti nangato a kinasaserdote iti nasantuan nga orden ti Dios, a mangisuro iti bilbilinna kadagiti annak ti tattao, tapno makastrekda met iti paginanaanna—",
                "7": "Daytoy a nangato a kinapadi a mainugot iti orden ti Anakna, ti orden a nagtaud iti pamuon ti lubong; wenno iti sabali a pannao, awanan iti nangrugian dagiti aldaw wenno pagtinggaan dagiti tawen, a maisagsagana manipud iti kinaagnanayon agingga iti kinaagnanayon, a mayannurot iti nasakbay a pannakaammona iti amin a bambanag—",
                "8": "Ita naordenanda mayannurot iti daytoy a wagas—a naawagan iti nasantuan a pagakeman, ken naordenan iti nasantuan nga ordinansa, ket inawatda ti nangato a kinapadi iti nasantuan nga orden, a dayta a pagakeman, ken ordinansa, ken nangato a kinapadi, awan iti nagrugian ken panungpalan—",
                "9": "Isu nga agbalinda a nangato a papadi iti agnanayon, a mayannurot iti orden ti Anak, ti Bugbugtong ti Ama, nga awanan iti namunganayan nga al-aldaw wenno ngudo dagiti tawen, a napno iti parabur, panagpapada, ken kinapudno. Ket kasta ngarud. Amen.",
                "10": "Ita, kas nasaokon maipanggep iti nasantuan nga orden, wenno daytoy nangato a kinapadi, adu ti naordenan ket nagbalinda a nangato a papadi ti Dios; ket gapu iti aglaplapusanan a pammati ken panagbabawida, ken ti kinalintegda iti Dios, pinilida nga agbabawi ken agaramid iti nalinteg imbes a maungaw;",
                "11": "Ngarud naawaganda iti daytoy nasantuan nga orden, ken napasantoda, ken napapuraw a naugasan dagiti pagan-anayda babaen iti dara ti Kordero.",
                "12": "Ita, kalpasan ti pannakapasantoda babaen ti Espiritu Santo, gapu ta napapudawen dagiti pagan-anayda, iti kinatarnaw ken kinaawan mulitda iti sanguanan ti Dios, saanda a maibilang ti basol malaksid no addaan iti pananggura; ket aduda, napalalo ti kaadu, dagiti nagbalin a natarnaw ken simrek iti paginanaan ti Apo a Diosda.",
                "13": "Ket ita, kakabsatko, kayatko nga ipakumbabayo ti bagbagiyo iti sanguanan ti Dios, ken mangpataud iti bunga a maawat a pakapaneknekan iti panagbabawi, tapno makastrekkayo met iti dayta a paginanaan.",
                "14": "Wen, agpakumbabakayo uray a kas iti tattao kadagiti aldaw ni Melchizedek, a maysa met a nangato a padi a kapadpada kadaytoy nga orden a nasaokon, a nangawat met iti nangato a kinapadi iti agnanayon.",
                "15": "Ket daytoy met laeng a Melchizedek ti nagbayadan ni Abraham iti apagkapullo; wen, nagbayad met uray ti amatayo a ni Abraham iti apagkapullo ti amin a sanikuana.",
                "16": "Ita naited dagitoy nga ordinansa mayannurot kadaytoy a wagas, tapno iti kasta mabalin a namnamaen dagiti tattao ti Anak ti Dios, isu a kas kita ti ordenna, wenno isu ti ordenna, ken daytoy tapno mabalinda a mangnamnama kaniana para iti pakaugasan dagiti basolda, tapno bareng makastrekda iti paginanaan ti Apo.",
                "17": "Ita maysa nga ari daytoy a Melchizedek iti daga a Salem; ket pimmigsa dagiti taona iti kinadangkes ken kinarimon; wen, naiwawada amin; napnoda iti amin a kita ti kinadakes;",
                "18": "Ngem gapu ta inaramat ni Melchizedek ti nabileg a pammati, ken inawatna ti saad ti nangato a kinapadi a mayannurot iti nasantuan nga orden ti Dios, inkasabana ti panagbabawi kadagiti taona. Ket kitaen, nagbabawida; ket impasdek ni Melchizedek ti kappia iti daga kadagidi aldawna; ngarud naawagan a prinsipe ti kappia, agsipud ta isu ti ari ti Salem; ket nagturay iti babaen ti amana.",
                "19": "Ita, adu ti immun-una kenkuana, kasta met nga adu kalpasanna, ngem awan ti natantan-ok; ngarud, ad-adu ti nadakamat a maipanggep kenkuana.",
                "20": "Ita saanko a kasapulan nga ulitin daytoy a pakaseknan; mabalin nga umdasen ti nasaokon. Kitaen, adda dagiti nasantuan a kasuratan iti imatangyo; no balusingsingenyo ida agbalinto a pakadadaelanyo.",
                "21": "Ket ita napasamak nga idi maibaga ni Alma kadakuada dagitoy a balikas, intag-ayna ti imana kadakuada ket immawag nga addaan iti napigsa a timek, a kunana: Ita ti panawen a panagbabawi, ta asidegen ti aldaw a panangisalakan;",
                "22": "Wen, ket ti timek ti Apo, babaen ti ngiwat dagiti anghel, inwaragawagna iti amin a pagilian; wen, inwaragawagna, tapno maaddaanda iti naimbag a damag a napnuan rag-o; wen, ket impakaammona dagitoy a naimbag a damag kadagiti amin a taona, wen, uray pay kadakuada a naiwaraswaras iti ganggannaet a rabaw ti daga; gapuna umayda kadatayo.",
                "23": "Ket naipakaammoda kadatayo iti nalawag a sasao, tapno maawatantayo, tapno saantayo nga agbiddut; ket gapu daytoy iti kinamanagallaallatayo iti ganggannaet a daga; ngarud, ngarud naipangpangrunatayo unay, ta adda kadatayo dagitoy naimbag a damag a naiwaragawag kadatayo iti amin a paset ti bangkagtayo.",
                "24": "Ta kitaen, iwarwaragawak dagiti anghel iti adu iti daytoy a panawen iti dagatayo; ket panggep daytoy ti panangisagana kadagiti puso dagiti annak ti tattao nga umawat iti balikasna iti panawen ti yaayna iti gloriana.",
                "25": "Ket ita aguraytayo laeng a mangngeg ti narag-o a damag a maiwaragawag kadatayo babaen ti ngiwat dagiti anghel, iti yaayna; agsipud ta dumteng ti panawen, saantayo nga ammo no kasano ti kaasidegna. Idawatko iti Dios a no mabalin iti koma aldawko; ngem bay-antayo a nasapsapa wenno naladladaw, iti dayta agragsakakto.",
                "26": "Ket maipakaammonto kadagiti nalinteg ken nasantuan a tao, babaen ti ngiwat dagiti anghel, iti panawen ti yaayna, tapno matungpal dagiti balikas dagiti ammatayo, a mayannurot iti dayta nasaodan maipanggep kenkuana, a mayannurot iti espiritu ti pammadto nga adda kadakuada.",
                "27": "Ket ita, kakabsatko, tarigagayak manipud iti kaunggan a paset ti pusok, wen, iti napnuan gagar uray pay no nasaem, a dumngegkayo kadagiti balikasko, ket iwagsakyo dagiti basolyo, ken saanyo yaleng-aleng ti aldaw a panagbabawiyo;",
                "28": "Ngem agpakumbabakayo iti sanguanan ti Apo, ket awaganyo ti nasantuan a naganna, ket agsiput ken itultuloyyo ti agkararag, tapno saankayo a masulisog iti nalablabes ngem iti kabaelanyo, ket iti kasta iturongnakayo ti Nasantuan nga Espiritu, nga agbalin a napakumbaba, naemma, managpasakup, naanus, napnuan iti ayat ken naunday ti panagibtur iti amin;",
                "29": "Addaan iti pammati iti Apo; addaan iti namnama nga umawatkayo iti agnanayon a biag; addaan iti ayat ti Dios a kanayon kadagiti pusoyo, tapno maitag-aykayo iti maudi nga aldaw ket makastrekkayo iti paginanaanna.",
                "30": "Ket sapay koma ta ipaay kadakayo ti Apo ti panagbabawi, tapno saan nga agbanag kadakayo ti pungtotna, tapno saankayo a mapungo kadagiti kawar ti impierno, tapno saanyo a sagabaen ti maikadua nga ipapatay.",
                "31": "Ket adu pay ti sinao ni Alma kadagiti tattao, a saan a naisurat iti daytoy a libro."
            },
            "14": {
                "1": "Ket napasamak kalpasan ti panangigibusna iti panagsaona kadagiti tattao adu kadakuada ti namati kadagiti balikasna, ket rinugianda ti agbabawi, ken agsukimat kadagiti nasantuan a kasuratan.",
                "2": "Ngem ad-adu kadakuada ti nagtarigagay a mangdadael kada Alma ken Amulek; agsipud ta kapungtotda ni Alma, gapu iti kinalawag dagiti balikasna ken ni Zeezrom; ken kinunada pay a nagulbod kadakuada ni Amulek, ken linaesna ti lintegda ken kasta pay a maibusor kadagiti abogado ken ukomda.",
                "3": "Ken kinapungtotda pay da Alma ken Amulek; ket gapu ta nalawag a pinaneknekanda ti maibusor iti kinadakesda, inkagumaanda a palimed a papatayen ida.",
                "4": "Ngem napasamak a saanda inaramid; ngem tiniliwda ida ken pinungoda ida iti nalagda a tali, ket insaklangda ida iti sanguanan ti pangulo nga ukom iti daga.",
                "5": "Ket napan dagiti tattao ken nagsaksida maibusor kadakuada—pinaneknekanda a linaisda ti linteg, ken dagiti abogadoda ken dagiti ukom iti daga, ken kasta met dagiti amin a tao nga adda iti daga; ken pinaneknekanda pay a maymaysa laeng ti Dios, ken nasken nga ibaonna ti Anakna kadagiti tattao, ngem saanna nga isalakan ida; ken adu ti kasta a bambanag ti impaneknek dagiti tattao a maibusor kada Alma ken Amulek. Ita napasamak daytoy iti sanguanan ti pangulo nga ukom iti daga.",
                "6": "Ket napasamak a nasdaaw ni Zeezrom kadagiti balikas a naisao; ken ammona met ti maipanggep iti kinabulsek dagiti panunot, a naaramidna kadagiti tattao babaen dagiti inuulbod a balikasna; ket nangrugi a maburiburan ti kararuana babaen ti pannakabigbigna iti biddutna; wen, nangrugi a napalawlawan ti saem ti impierno.",
                "7": "Ket napasamak a rinugianna ti agriaw kadagiti tattao, a kunana: Kitaen, nakabasolak, ket awan mulit dagitoy a tao iti sanguanan ti Dios. Ket rinugianna ti nagpakaasi kadakuada manipud iti dayta a kanito; ngem linaisda, a kunada: Sinerreknaka kadi metten ti sairo? Ket tinupraanda, ket pinatalawda kadakuada, ken kasta met dagiti namati kadagiti balikas nga insao da Alma ken Amulek; ket pinatalawda ida, ket nangbilinda iti tattao a mangbato kadakuada.",
                "8": "Ket sangsangkamaysa nga innalada dagiti assawa ken annakda, ket imbilinda nga ipurwak iti apuy uray siasinoman a namati wenno nasuruan a mamati iti balikas ti Dios; kasta innalada pay dagiti kasuratanda a naglaon kadagiti nasantuan a kasuratan, ket impuruakda met iti apuy, tapno mauram ken madadaelda iti apuy.",
                "9": "Ket napasamak nga innalada da Alma ken Amulek, ket inawitda ida iti lugar a pakatayan ti martir, tapno saksianda ti pannakadadael dagidiay inibus ti apuy.",
                "10": "Ket idi nakita ni Amulek dagiti saem dagiti babbai ken ubbing nga ibibusen ti apuy, nasaktan met; ket kinunana ken ni Alma: Kasano a saksiantayo daytoy nakaam-amak a buya? Ngarud itag-aytayo dagiti imatayo, ket aramatentayo ti bileg ti Dios nga adda kadatayo, ket isalakantayo ida manipud iti apuy.",
                "11": "Ngem kinuna ni Alma kenkuana: Impaganetget kaniak ti Espiritu a saanko itag-ay ti imak; ta kitaen awaten ida a mismo ti Apo, a naglorian; ket impalubosna nga aramidenda daytoy a banag, wenno aramiden dagiti tattao daytoy a banag kadakuada, a mayannurot iti kinatangken dagiti pusoda, tapno nainkalintegan dagiti aramatento a pangngeddengna kadakuada iti pungtotna; ket sitatalinaedto a saksi ti dara ti awanan iti basol maibusor kadakuada, wen, ket umararawdanto a sipapasnek maibusor kadakuada iti maudi nga aldaw.",
                "12": "Ita kinuna ni Amulek ken ni Alma: Kitaen, nalabit a puorandata met.",
                "13": "Ket kinuna ni Alma: Mapasamak daytoy a mayannurot iti pagayatan ti Apo. Ngem, kitaen, saan pay a nalpas ti trabahota; ngarud saandata a puoran.",
                "14": "Ita napasamak nga idi naibus dagiti bagi dagiti naipuruak iti apuy, kasta met dagiti kasuratan a naipasurot a naipurwak kadakuada, dimteng ti pangulo nga ukom iti daga ket nagtakder iti sanguanan da Alma ken Amulek, a sipupungo; ket dinangranna dagiti pinpingda babaen iti imana, ket kinunana kadakuada: Kalpasan ti nakitayo, mangasabakayonto kadi pay kadagitoy a tao, tapno maipuruakdanto iti dan-aw ti apuy ken asupre?",
                "15": "Kitaen, napaneknekanyo nga awan ti bilegyo a mangisalakan kadagiti naipuruak iti apuy; saan met nga insalakan ida ti Dios agsipud ta kaduayo iti pammati. Ket dinangran manen ti ukom dagiti pingpingda, ket sinaludsodna: Ania ti masaoyo iti bagbagiyo?",
                "16": "Ita kameng daytoy nga ukom ti orden ken pammati ni Nehor, a nangpapatay ken ni Gideon.",
                "17": "Ket napasamak nga awan ti insungbat da Alma ken Amulek kenkuana; ket dinangranna manen ida, ket inyawatna ida kadagiti opisial tapno maipanda iti pagbaludan.",
                "18": "Ket idi naipanda iti pagbaludan iti tallo nga aldaw, adu ti immay nga abogado, ken uk-ukom, ken saserdote, ken mamaestro, a kas iti propesion ni Nehor; ket immayda iti pagbaludan tapno kitaenda ida, ket sinaludsodda ida maipanggep iti adu a balikas; ngem awan ti insungbatda kadakuada.",
                "19": "Ket napasamak a nagtakder ti ukom iti sanguananda, ket kinunana: Apay a saanyo sungbatan dagiti balikas dagitoy a tao? Saanyo kadi ammo nga adda bilegko a mangipuruak kadakayo iti apuy? Ket binilinna ida nga agsao; ngem awan ti insungbatda.",
                "20": "Ket napasamak a pimmanawda ket nagsisinada, ngem immayda manen iti kabigatanna; ket dinangran manen ti ukom ti pingpingda. Ken adu met ti napan, ket dinangranda ida, a kunada: Tumakderkayonto kadi manen ket ukomenyo dagitoy a tao, ken kednganyo ti lintegmi? No adda kasta a bilegyo apay a saanyo wayawayaan ti bagbagiyo?",
                "21": "Ken adu a banag ti imbagada kadakuada, agngaretngetda kadakuada, ken tuptupraanda ida, ken kunkunada: Kasano ti pannakakitami no nailunodkami?",
                "22": "Ken adu pay a banag, wen, adu a kita ti kasta a bambanag ti imbagada kadakuada; ket kasta ti pananglaisda kadakuada iti adu nga aldaw. Ket pinaidamanda ida iti makan tapno mabisinanda, ken danum tapno mawawda; ket kasta met nga innalada dagiti lupotda tapno aglamulamoda; kasta met a pinungoda ida kadagiti nalagda a tali, ken impupokda ida iti pagbaludan.",
                "23": "Ket napasamak kalpasan ti pannakaparigatda iti adu nga aldaw, (ket maika sangapulo ket dua nga aldaw idi, iti maika sangapulo a bulan, iti maika sangapulo a tawen a panagturay dagiti ukom kadagiti tattao ni Nephi) a napan ti pangulo nga ukom ti daga ti Ammonihah ken adu kadagiti maestro ken abogadoda iti pagbaludan nga ayan da Alma ken Amulek a nakapunguanda iti tali.",
                "24": "Ket nagtakder ti pangulo nga ukom iti sanguananda, ket dinangranna manen ida, ket kinunana kadakuada: No adda kadakayo ti bileg ti Dios wayawayaanyo ti bagbagiyo kadagitoy a pungo, ket isunto laeng ti panamatimi a dadaelento ti Apo dagitoy a tao a mayannurot kadagiti balikasyo.",
                "25": "Ket napasamak a napanda amin a nangdangran kadakuada, ulitulitenda dagiti isu met laeng a balikas, uray pay agingga ti naudi; ket idi nakapagsaon ti naudi kadakuada simrek ti bileg ti Dios kada Alma ken Amulek, ket bimmangon ken timmakderda.",
                "26": "Ket immawag ni Alma, a kunana: Kasano ti kapaut ti panagibturmi kadagitoy nakaro a rigat, O Apo? O Apo, ikkannakami iti pigsa a mayannurot iti pammatimi ken ni Cristo, uray pay ti pannakaisalakan. Ket pinugsatda ti tali a nangpungo kadakuada; ket idi nakita daytoy dagiti tattao, rinugianda ti nagtaray, agsipud ta dimteng kadakuada ti buteng ti pannakadadael.",
                "27": "Ket napasamak a kasta unay ti butengda isu a naidalupoda iti daga, ket saanda nasurotan ti akinruar a ridaw ti pagbaludan; ket nagunggon ti daga iti kasta unay, ket nagbirri a nagudua ti pader ti pagbaludan, isu a narpuogda iti daga; ket natay ti pangulo nga ukom, ken dagiti abogado, ken dagiti saserdote, ken dagiti maestro, a nangdangran kada Alma ken Amulek, iti pannakarpuog dagitoy.",
                "28": "Ket rimmuar da Alma ken Amulek iti pagbaludan, ket saanda a nadangran; agsipud ta inikkan ida ti Apo iti bileg, a mayannurot iti pammatida nga adda ken ni Cristo. Ket dagus a rimmuarda iti pagbaludan; ket nakaruk-atda iti pannakapungoda; ket narpuog ti pagbaludan iti daga, ken natay ti tunggal kararua nga adda iti uneg dagiti pader sadiay, malaksid kada Alma ken Amulek; ket dagus a napanda iti siudad.",
                "29": "Ita gapu ta nangngeg dagiti tattao ti napigsa a danarudor nagtatarayda nga immay kas sangsangkamaysa nga ummong tapno maammuan iti gapuna daytoy; ket idi nakitada da Alma ken Amulek a rumrummuar iti pagbaludan, ken narpuogen iti daga dagiti pader sadiay, nakariknada iti nalaus a buteng, ket nagtatarayda a nanglibas kada Alma ken Amulek a kas iti kalding nga agtaray a kadua iti urbonna kadagiti dua a leon; ket iti kasta a nagtataray manipud iti ayan da Alma ken Amulek."
            },
            "15": {
                "1": "Ket napasamak a nabilin da Alma ken Amulek a pumanaw iti dayta a siudad; ket pimmanawda, ket nakapanda iti daga ti Sidom; ket kitaen, nasarakanda sadiay amin a tao a pimmanaw iti daga ti Ammonihah, a napagtalaw ken nabato, gapu ta namatida kadagiti balikas ni Alma.",
                "2": "Ket insalaysayda kadakuada ti amin a napasamak kadagiti assawada a babbai ken annakda, kasta met ti maipanggep kadakuada, ken ti bileg ti pannakaisalakanda.",
                "3": "Kasta met a naidalit ni Zeezrom iti sakit iti Sidon, iti nakaro a gurigor, a bunga iti nakaro a panagtutuok ti panunotna gapu iti kinadakesna, ta impagarupna nga awanen da Alma ken Amulek; ket impagarupna a napapatayda gapu iti kinadangkesna. Ket daytoy nadagsen a basol, ken adu a sabsabali pay a basbasolna, ti nangburibor iti panunotna agingga a nagbalin daytoy a nakaro unayen ti saemna, nga awanen ti pannakaisalakan; ngarud nangrugi a nakarikna ti nakaro unay a bara.",
                "4": "Ita, idi mangngegna nga adda da Alma ken Amulek iti daga ti Sidom, nangrugi a timmured ti rikna ti pusona; ket nangipatulod a dagus iti mensahe kadakuada, a tarigagayanna nga umayda kenkuana.",
                "5": "Ket napasamak a napanda a dagus, a tinungpalda ti mensahe nga impatulodna kadakuada; ket simrekda iti balay ni Zeezrom; ket nasarakanda iti iddana, masakit, a nakapsut unay iti nakaro a gurigor; ken kasta pay a nasaem unay ti pampanunotna gapu kadagiti kinadangkesna; ket intanggayana ti imana idi makitana ida, ket dinawatna nga agasanda.",
                "6": "Ket napasamak nga iniggaman ni Alma ti imana, a kinunana: Patiem kadi ti bileg ni Cristo a mangisalakan?",
                "7": "Ket simmungbat a kinunana: Wen, patiek amin a balikas nga insuroyo.",
                "8": "Ket kinuna ni Alma: No patiem ti pannubbot ni Cristo maagasanka.",
                "9": "Ket kinunana: Patiek a mayannurot kadagiti balikasmo.",
                "10": "Ket kalpasanna immawag ni Alma iti Apo, a kunana: O Apo a Diosmi, kaasiam koma daytoy a tao, ket agasam a mayannurot iti pammatina ken ni Cristo.",
                "11": "Ket idi maisao ni Alma dagitoy a balikas, timmakder a dagus ni Zeezrom, ket rinugianna ti nagna; ket napasamak daytoy iti nalaus a siddaaw dagiti amin a tao; ket nagwaras daytoy a pannakaammo iti intero a daga ti Sidom.",
                "12": "Ket binuniagan ni Alma ni Zeezrom iti Apo; ket rinugianna iti dayta a kanito ti nangasaba kadagiti tattao.",
                "13": "Ket nangbangon ni Alma ti simbaan iti daga ti Sidom, ken nangkonsagrar kadagiti papadi ken mannursuro iti daga, ken namuniag iti Apo iti asino man nga agtarigagay a mabuniagan.",
                "14": "Ket napasamak nga aduda; agsipud ta immayda manipud iti amin a paset iti aglawlaw ti Sidom, ket nabuniaganda.",
                "15": "Ngem no maipanggep kadagiti tattao nga adda iti daga ti Ammonihah, nagtalinaedda pay laeng a natangken ti panagpuspusona ken nasukir a tattao; ket saanda nagbabawi ti basbasolda, impagapuda a bileg ti sairo ti adda kada Alma ken Amulek; agsipud ta addada iti propesion ni Nehor, ket saanda patien ti panagbabawi ti basbasolda.",
                "16": "Ket napasamak a da Alma ken Amulek, gapu ta tinallikudan ni Amulek ti amin a balitokna, ken pirak, ken dagiti napateg a bambanagna, nga adda iti daga ti Ammonihah, para iti balikas ti Dios, isu nga inlaksid dagiti sigud a gagayyemna kasta met ti ama ken kakabsatna;",
                "17": "Ngarud, kalpasan ti panangbangon ni Alma iti simbaan iti Sidom, a nakitana ti napalalo a pannakateppel, wen, nabigbigna a nateppel dagiti tattao maipapan iti kinapalangguad dagiti pusoda, ket nangrugida a nagpakumbaba iti Dios, ket rinugianda nga inurnos ti bagbagida iti santuarioda tapno agdaydayawda iti Dios iti altar, agtultuloyda nga agsiput ken agkararag, tapno maisalakanda manipud ken ni Satanas, ken manipud iti pannakatay, ken manipud iti pannakadadael—",
                "18": "Ita kas kinunak, kalpasan a nakita ni Alma dagitoy a bambanag, innalana ngarud ni Amulek ket immay iti daga ti Zarahemla, ket innalana iti balayna, ket inaywananna kadagiti pagtutuokanna, ket pinapigsana iti Apo.",
                "19": "Ket kasta ti panaggibus ti maika sangapulo a tawen ti panagturay dagiti ukom kadagiti Nephi."
            },
            "16": {
                "1": "Ket napasamak iti maika sangapulo ket maysa a tawen a panagturay dagiti ukom kadagiti tattao ni Nephi, iti maikalima nga aldaw ti maikadua a bulan, kalpasan iti kaadda unay ti kappia iti daga ti Zarahemla, kalpasan iti kinaawan kadagiti gubgubat wenno panagsususik iti sumagmamano a tawen, uray agingga iti maikalima nga aldaw ti maikadua a bulan iti maika sangapulo ket maysa a tawen, adda nagwaras a damag ti gubat iti intero a daga.",
                "2": "Ta kitaen, simrek ti soldado dagiti Lamanita iti sikigan ti let-ang, iti igid ti daga, agingga iti siudad ti Ammonihah, ket rinugianda a papatayen dagiti tattao ken dadaelen ti siudad.",
                "3": "Ket ita napasamak, sakbay a nakaurnong dagiti Nephita iti umdas a buyot a mangpapanaw kadakuada iti daga, nadadaeldan dagiti tattao nga adda iti siudad ti Ammonihah, kasta met ti sumagmamano iti aglawlaw ti nagbedngan ti Noe, ken inalada ti dadduma a balud iti langalang.",
                "4": "Ita napasamak a tinarigagayan dagiti Nephita a maala dagiti naipanaw a balud iti langalang.",
                "5": "Ngarud, isu a natudingan a pangulo a kapitan dagiti buyot dagiti Nephita, (ket Zoram ti naganna, ket addaan iti dua nga annak, da Lehi ken Aha)—ita ni Zoram ken dagiti dua nga annakna, iti pannakaammona a nangato a saserdote ni Alma ti simbaan, ken iti pannakangngegna nga adda kenkuana ti espiritu ti pammadto, ngarud napanda kenkuana ket tinarigagayanda a maammuan kenkuana no kayat ti Apo a mapanda iti langalang a mangsapul kadagiti kabsatda, a naala dagiti Lamanita a balud.",
                "6": "Ket napasamak a dinamag ni Alma iti Apo ti maipanggep daytoy a banag. Ket nagsubli ni Alma ket kinunana kadakuada: Kitaen, ballasiwen dagiti Lamanita ti karayan Sidon iti abagatan a langalang, iti labes pay ti igid ti daga ti Manti. Ket kitaen sabtenyo ida sadiay, iti daya ti karayan Sidon, ket sadiay yawatto ti Apo kadakayo dagiti kabsatyo a naala dagiti Lamanita a balud.",
                "7": "Ket napasamak a binallasiw da Zoram ken ket dagiti lallaki nga annakna ti karayan Sidon, a kadua dagiti soldadoda, ket nagmartsada a naturong iti labes ti igid ti Manti iti abagatan a let-ang, nga adda iti dayaen a sikigan ti karayan Sidon.",
                "8": "Ket nadanonda dagiti buyot dagiti Lamanita, ket nawarawara dagiti Lamanita ken naabogda iti langalang; ket innalada dagiti kabsatda a naala dagiti Lamanita a balud, ket awan ti uray no maysa a kararua a napukaw kadakuada a nabalud. Ket innala ida dagiti kabsatda a mangtagikua iti dagdagada.",
                "9": "Ket kasta ti panaggibus ti maika sangapulo ket maysa a tawen dagiti ukom, ta napapanaw dagiti Lamanita iti daga, ken dagiti tattao ni Ammonihah ket nadadael; wen, ti tunggal sibibiag a kararua dagiti Ammonihahita ket nadadael, kasta met ti dakkel a siudadda, a kinunada a saan a madadael ti Dios, gapu iti kadakkelna.",
                "10": "Ngem kitaen, napanawan a saan mapagnaedan iti maysa nga aldaw; ket rinangrangkay dagiti aso ken atap nga ayup ti let-ang dagiti bangkay.",
                "11": "Nupay kasta, naurnong dagiti bangkay kalpasan ti adu nga aldaw iti rabaw ti daga, ket nagaburanda iti narabaw a gabur. Ket ita agadiwara ti kasta unay nga angot sadiay ket saan a napan dagiti tattao a mangtagikua iti daga ti Ammonihah iti adu a tawen. Ket naawagan iti Pannakadadael dagiti ni Nehors; agsipud ta miembroda iti propesion ni Nehor, dagiti napapatay; ket nagtalinaed a nadadael ti dagdagada.",
                "12": "Ket saanen nga immay pay dagiti Lamanita a manggubat kadagiti Nephita agingga iti maika sangapulo ket uppat a tawen ti panagturay dagiti ukom kadagiti tattao ni Nephi. Ket kasta ti nagtultuloy a kappia iti tallo a tawen dagiti tattao ni Nephi iti amin a daga.",
                "13": "Ket napan inkasaba da Alma ken Amulek ti panagbabawi dagiti tattao kadagiti temploda, ken kadagiti santuarioda, kasta met kadagiti sinagogada, a nabangon iti wagas dagiti Hudio.",
                "14": "Ket amin a dumngeg kadagiti balikasda, nagtultuloy nga impaayda kadakuada ti balikas ti Dios, nga awan ti indumduma a tattao.",
                "15": "Ket kasta a napan da Alma ken Amulek, kasta met ti adu pay a napili para iti trabaho, a mangikasaba iti balikas iti amin a daga. Ket nagbalin a sapasap ti pannakabangon ti simbaan iti amin a daga, iti amin a rehion iti aglawlaw, kadagiti amin a tao a Nephita.",
                "16": "Ket awan ti naidaddaduma kadakuada; imbukbok ti Apo ti Espirituna iti amin a rabaw ti daga a mangisagana iti pampanunot dagiti annak ti tattao, wenno mangisagana iti puspusoda a mangawat iti balikas a nasken a maisuro kadakuada iti kanito a yaayna—",
                "17": "Tapno saanda agsukir iti balikas, tapno saanda nga agbalin a saan mamati, ket agturongda iti pakadadaelan, ngem umawatda ketdi iti balikas a sirarag-o, ket kas iti sanga a naisulbong iti pudno nga ubas, tapno makastrekda iti paginanaan ti Apo a Diosda.",
                "18": "Ita nangasaba dagiti papadi a napan kadagiti tattao iti maibusor iti amin a kinaulbod, ken panangallilaw, ken innapal, ken riri, ken rurod, ken panangidanem, ken panagtakaw, panagagaw, panagsamsam, panagpapatay, pannakiabig, ken amin a kita ti kinaalas, inawaragawagda a saan koma a kastoy dagitoy a bambanag—",
                "19": "Inwaragawagda dagiti bambanag a rumbeng nga asidegen a dumteng; wen, inwaragawagda ti yaay ti Anak ti Dios, ti panagsagaba ken ipapatayna, kasta met ti panagungar dagiti natay.",
                "20": "Ket adu kadagiti tattao ti nagdamag iti maipanggep iti lugar a sangpetan ti Anak ti Dios; ket naisuro kadakuada nga agparangto kadakuada kalpasan ti panagungarna; ket daytoy nangngegan dagiti tattao a napnuan iti rag-o ken ragsak.",
                "21": "Ket ita kalpasan ti pannakabangon ti simbaan iti intero a daga—kalpasan ti panagballigida a maibusor iti sairo, ken naikasaban ti balikas ti Dios iti amin a kinatarnawna iti intero a daga, ken ibukbukbok ti Apo ti bendisionna kadagiti tattao—kasta ti panaggibus ti maika sangapulo ket uppat a tawen ti panagturay dagiti ukom kadagiti tattao ni Nephi."
            },
            "17": {
                "intro": "Ti pakaammuan dagiti lallaki nga annak ni Mosiah, a nangiwaksi kadagiti kalinteganda iti pagarian para iti balikas ti Dios, ket napanda iti daga ti Nephi a mangkasaba kadagiti Lamanita; dagiti panagsagaba ken pannakaisalakanda—mayannurot iti kasuratan ni Alma.",
                "1": "Ket ita napasamak a bayat ti panagbiahe ni Alma manipud iti daga ti Gideon nga agpaabagatan, nga agturong iti daga ti Manti, kitaen, iti siddaawna, nasabatna dagiti lallaki nga annak ni Mosiah nga agbibiahe nga agturong iti daga ti Zarahemla.",
                "2": "Ita kadua ni Alma dagitoy lallaki nga annak ni Mosiah idi umuna a nagparang ti anghel kenkuana; ngarud nalaus ti rag-o ni Alma a nakitana dagiti kakabsatna; ket ti nakainayon pay iti rag-ona, isu ti kakabsatna pay la ida iti Apo; wen, ket ad-addan a pimmigsada iti pannakaammo iti kinapudno; agsipud ta tattaoda nga addaan iti umno a pannakaawat ken sireregta a sinukimatda dagiti nasantuan a kasuratan, tapno maammuanda ti balikas ti Dios.",
                "3": "Ngem saan la a daytoy; impaayanda ti bagida iti adu a panagkararag, ken panagayuno; ngarud adda kadakuada ti espiritu ti pammadto, ken ti espiritu ti paltiing, ket no mangisuroda, mangisuroda nga addaan iti bileg ken turay ti Dios.",
                "4": "Ket insursuroda ti balikas ti Dios iti uneg ti sangapulo ket uppat a tawen kadagiti Lamanita, naaddaanda iti dakkel a balligi a nangidanon kadagiti adu iti pannakaammo iti kinapudno; wen, babaen ti bileg dagiti balikasda adu ti nayasideg iti sanguanan iti altar ti Dios, tapno awaganda ti naganna ken mangipudno iti basbasolda kenkuana.",
                "5": "Ita dagitoy ti kasasaad a napasaranda iti panagbibiaheda, ta adu ti rigrigatda; napalalo ti sinagabada, nga agpadpada iti bagi ken iti panunot, kas iti bisin, waw ken bannog, kasta met ti napalalo ti panagbannog ti espiritu.",
                "6": "Ita dagitoy ti panagbiaheda: Pinanawanda ti amada, ni Mosiah, iti umuna a tawen dagiti ukom; gapu ta saanda inawat ti pagarian a tinarigagayan ti amada nga italek kadakuada, kasta met a daytoy ti kapanunotan dagiti tattao;",
                "7": "Nupay kasta pimmanawda iti daga ti Zarahemla, ket innalada dagiti espadada, ken gayangda, ken baida, ken panada, ken palsiitda; ket inaramidda daytoy tapno maipaayanda ti nagbagida iti taraon para ti bagbagida iti kaaddada iti langalang.",
                "8": "Ket kasta a pimmadawda a napan iti langalang a kaduada ti bilang a pinilida, tapno mapan iti daga ti Nephi, tapno ikasaba iti balikas ti Dios kadagiti Lamanita.",
                "9": "Ket napasamak a nagbiaheda iti adu nga aldaw iti langalang, ket nagayuno ken nagkararag iti napalalo tapno ipaay ti Apo kadakuada ti paset ti Espirituna, ket agtaeng kadakuada, tapno agbalinda a ramit dagiti ima ti Dios a mangipaay, no mabalin, kadagiti kabsatda, dagiti Lamanita, ti pannakaammo iti kinapudno, iti pannakaammo iti kinalaad dagiti kaugalian dagiti ammada, a saan nga umisu.",
                "10": "Ket napasamak a sinarungkaran ida ti Apo iti Espirituna, ket kinunana kadakuada: Maliwliwakayo. Ket naliwliwada.",
                "11": "Ket imbaga pay ti Apo kadakuada: Mapankayo kadagiti Lamanita, dagiti kabsatyo, ket patalgedanyo ti balikasko; ngem nasken a naanuskayo iti naunday a panagitured ken rigrigat, tapno makaipakitakayo kadakuada kadagiti nasayaat a pagwadan babaen kaniak, ket aramidenkayo a ramit dagiti imak iti pannakaisalakan ti adu a kararua.",
                "12": "Ket napasamak a ti puspuso dagiti lallaki nga annak ni Mosiah, kasta met dagiti kaduada, timmuredda a napan kadagiti Lamanita tapno ipakdaar kadakuada iti balikas ti Dios.",
                "13": "Ket napasamak idi nakadanonda iti nagbedngan ti daga dagiti Lamanita, a nagsisinada ket napan ti tunggal maysa, a sitatalek iti Apo nga agkikitadanto manen iti paggibusan ti panagapitda; ta impagarupda a naindaklan ti trabaho nga insayangkatda.",
                "14": "Ket talaga a naindaklan, ta insayangkatda ti mangikasaba ti balikas ti Dios kadagiti atap ken nasukir ken nakaam-amak a tattao; tattao a maay-ayatan a mangpapatay kadagiti Nephita, ken mangtakaw ken mangsamsam kadakuada; ket kalikaguman dagiti pusoda dagiti kinabaknang, wenno iti balitok ken pirak, ken dagiti napapateg a bato; ngem pinanggepda a gun-oden dagitoy a bambanag babaen ti panagpapatay ken panagsamsamda, tapno saanda a pagbannogan ida babaen kadagiti imada.",
                "15": "Ngarud nasadutda unay a tattao, adu kadakuada ti agdaydayaw kadagiti didiosen, ket naitinnag kadakuada ti lunod ti Dios gapu kadagiti kaugalian dagiti ammada; nupay kasta naidiaya kadakuada dagiti kari ti Apo no la ketdi agbabawida.",
                "16": "Ngarud, daytoy ti gapu nga insayangkat dagiti lallaki nga annak ni Mosiah ti trabaho, ta bareng no mapagbabawida ida; ta bareng maipakaammoda kadakuada ti plano ti pannakasubbot.",
                "17": "Ngarud nagsisina ti tunggal maysa, ket napanda kadakuada, agmaymaysa ti tunggal maysa, a mayannurot iti balikas ken bileg ti Dios a naited kenkuana.",
                "18": "Ita gapu ta ni Ammon ti panguloda, wenno isu ti nangasikaso kadakuada, ken pimmanaw kadakuada, kalpasan ti panangbendisionna kadakuada a mayannurot iti sumagmamano nga akemda, a naibinglaynan ti balikas ti Dios kadakuada, wenno inasikasona ida sakbay ti ipapanawna; ket iti kasta napanda iti nadumaduma a biahe iti intero a daga.",
                "19": "Ket napan ni Ammon iti daga ti Ismael, ti daga a nakaipanaganan dagiti lallaki nga annak ni Ismael, a nagbalin met a Lamanita.",
                "20": "Ket iti iseserrek ni Ammon iti daga ti Ismael, tiniliw dagiti Lamanita ket pinungoda, kas nakairuamanda a mangpungo ti amin a Nephita a matnag kadagiti imada, ken impanda ida iti sanguanan ti ari; ket ngarud adda iti pagragsakan ti ari a mangpatay kadakuada, wenno agtalinaedda a balud, wenno ipupokda ida iti pagbaludan, wenno pagtalawenda ida iti daga, a mayannurot iti pagayatan ken pakaragsakanna.",
                "21": "Ket ngarud naipan ni Ammon iti sanguanan ti ari a mangituray iti daga ti Ismael; ket Lamoni ti naganna; ken kaputotan ni Ismael.",
                "22": "Ket dinamag ti ari ken ni Ammon no tarigagayanna ti agnaed iti daga a kaduana dagiti Lamanita, wenno kadagiti taona.",
                "23": "Ket kinuna ni Ammon kenkuana: Wen, tarigagayak ti makipagtaeng kadagitoy a tao iti sumagmamano a panawen; wen, ket mabalin nga agingga a matayak.",
                "24": "Ket napasamak a naragsakan ni ari Lamoni kenni Ammon, ket pinawarwarna dagiti naikagalutnanna; ket kinayatna nga alaen ni Ammon ti maysa kadagiti babbai nga annakna nga agbalin nga asawana.",
                "25": "Ngem kinuna ni Ammon kenkuana: Saan, ngem agbalinak a katulongam. Ngarud nagbalin ni Ammon a katulongan ni ari Lamoni. Ket napasamak a natudingan a kaduana dagiti dadduma a katulongan a mangkita kadagiti ipastoran ni Lamoni, a segun iti kaugalian dagiti Lamanita.",
                "26": "Ket kalpasan ti tallo nga aldaw a panaserbina iti ari, bayat a kaduana dagiti Lamanita a katulongan a mangyabog kadagiti arbanda iti yan ti danum, a managan iti danum ti Sebus, ken yabog amin dagiti Lamanita dagiti arbanda sadiay, tapno makaalada iti danum—",
                "27": "Ngarud, bayat nga ababogen da Ammon ken dagiti katulongan ti ari kadagiti arbanda iti yan ti danum, kitaen, sumagmamano a Lamanita, a nangiwayway kadagiti arbanda iti yan ti danum, ti timmakder ken nangwarawara kadagiti arban da Ammon ken dagiti katulongan ti ari, ket winarawarada ida isu a nagtatarayda a ti la adda a nagturturonganda.",
                "28": "Ita nagtanabutob dagiti katulongan ti ari, a kinunada: Papatayennatayo ita ti ari, kas kadagiti kabsattayo gapu ta nawarawara dagiti arbanda iti kinadakes dagitoy a lallaki. Ket nagsangitda iti kasta unay, a kunada: Kitaen, nawarawaran dagiti arbantayo.",
                "29": "Nagsangitda ita gapu iti butengda a mapapatay. Ita idi nakita ni Ammon daytoy dimmakkel ti pusona iti rag-o; ta, kinunana, ipakitak ti bilegko kadagitoy padak a katulongan, wenno ti bileg nga adda kaniak, iti panangisublik kadagitoy arban iti ari, tapno magun-odko ti puspuso dagitoy padak a katulongan, tapno maiturongko ida a mamati kadagiti balikasko.",
                "30": "Ket ita, dagitoy ti pampanunoten ni Ammon, idi nakitana ti rigrigat dagiti imbilangna a kakabsatna.",
                "31": "Ket napasamak a pinatpatiray-okanna ida kadagiti balikasna, a kinunana: Kakabsatko, agragsakkayo ket intayo sapulen dagiti arban, ket ummongentayo ida ken isublitayo ida iti yan ti danum; ket iti kasta mataginayontayo dagiti arban iti ari ket saannatayo a papatayen.",
                "32": "Ket napasamak a napanda sinapul dagiti arban, ket sinurotda ni Ammon, ket nalaus ti panagdardarasda ket sinurotda dagiti arban ti ari, ket inummongda manen ida iti lugar nga addaan ti danum.",
                "33": "Ket nagsagana manen dagidiay a lallaki a mangwarawara kadagiti arbanda; ngem kinuna ni Ammon kadagiti kabsatna: Alikubkobenyo dagiti arban tapno saanda a makaadayo; ket mapanak ken makirangetak kadagitoy a lallaki a nangwarawara kadagiti arbantayo.",
                "34": "Ngarud, inaramidda ti imbilin kadakuada ni Ammon, ket napan ken nakiranget kadagidiay nakatakder iti yan ti dandanum ti Sebus; ket saan a bassit ti bilangda.",
                "35": "Ngarud saanda nagbuteng ken ni Ammon, agsipud ta impagarupda a kabaelan ti maysa kadakuada a mangpatay kaniana mayannurot iti pagragsakanda, agsipud ta saanda ammo nga inkari ti Apo ken ni Mosiah nga isalakanna dagiti lallaki nga annakna kadagiti imada; ken awan a pulos ti ammoda maipanggep iti Apo; ngarud maayatanda a mangdadael kadagiti kabsatda; ket daytoy a gapu ti namkuatanda a mangwarawara kadagiti arban ti ari.",
                "36": "Ngem nakasaganan ni Ammon ket rinugianna a pinalsiitan ida; wen, babaen ti naisangsangayan a pigsana pinalsiitanna ida; ket napapatayna ti sumagmamano kadakuada isu a nangrugi ti kasta unay a siddaawda iti pigsana; nupay kasta nagpungtotda gapu iti pannakapapatay dagiti kabsatda, ket inkeddengda a nasken a maparmekda; ngarud, iti pannakakitada a saanda matiruan kadagiti batoda, nangalada iti pagpang-or a pangpatayda kenkuana.",
                "37": "Ngem kitaen, tunggal tao a mangitag-ay iti pang-or a pangdangran ken ni Ammon, tinagbatna dagiti takiagda babaen ti espadana; ta nabaelanna dagiti layatda babaen ti panangtagbatna kadagiti takiagda babaen ti iking ti espadana, isu a nangrugi a nasdaawda; ket rinugianda ti nanglibas kenkuana; wen, ket saan a bassit ti bilangda; ket napagtarayna ida babaen iti pigsa ti takiagna.",
                "38": "Ita innem kadakuada ti natuang a napalsiitan, ngem awan kadakuada ti pinatayna malaksid ti dadauloda a nangusaranna iti espadana; ket kas iti kaadu ti nailayat kenkuana ti tinagbatna a takiagda, ket saan a bassit ti bilangda.",
                "39": "Ket idi napaadayonan ida, nagsubli ket pinainumda dagiti pangenda sada insubli ida iti pagpastoran ti ari, ket napanda iti ari, a bagbagkatenda dagiti takiag a tinagbat ti espada ni Ammon, dagidiay nagpanggep a mangpatay kenkuana; ket binagkatda nga impan iti ari a kas pammaneknek kadagiti bambanag a naaramidda."
            },
            "18": {
                "1": "Ket napasamak nga imbilin ni ari Lamoni a tumakder dagiti katulonganna ket paneknekanda ti amin a banag a naimatanganda maipanggep iti napasamak.",
                "2": "Ket idi mapaneknekanda amin dagiti banag a naimatanganda, ket naammuanna ti kinapudno ni Ammon iti pannakasaluad dagiti arbanna, kasta met ti naindaklan a pigsana iti pannakirangetna kadagiti nagpanggep a mangpatay kenkuana, nalaus ti siddaawna, ket kinunana: Pudno unay, nalablabes pay daytoy ngem iti tao. Kitaen, saan kadi a daytoy ti Naindaklan nga Espiritu a mangyeg kadagiti nakaro a pannusa kadagitoy a tao, gapu iti pammapatayda?",
                "3": "Ket simmungbatda iti ari, a kinunada: No isu man ti Naindaklan nga Espiritu wenno tao, saanmi ammo; ngem daytoy ti ammomi unay, a saan a kabaelan a patayen dagiti kabusor ti ari; wenno mawarawarada dagiti arban ti ari iti pannakikaduana kadakami, gapu iti kinalaing ken naindaklan a pigsana; ngarud, ammomi a gayyem ti ari. Ket ita, O ari, saanmi patien nga adda kasta a naindaklan a pigsa ti tao, agsipud ta ammomi a saan a mapapatay.",
                "4": "Ket ita, idi mangngegan ti ari dagitoy a balikas, kinunana kadakuada: Ita ammok nga isu ti Naindaklan nga Espiritu; ket bimmaba ita iti daytoy a kanito a mangsaluad iti biagyo, tapno saankayo a patayen a kas iti inaramidko kadagiti kabsatyo. Ita daytoy ti Naindaklan nga Espiritu a sinao dagiti ammatayo.",
                "5": "Ita daytoy ti kaugalian ni Lamoni, nga inawatna manipud iti amana, nga adda iti Naindaklan nga Espiritu. Nupay kasta mamatida iti Naindaklan nga Espiritu, impagarupda nga umno ti ania man nga inaramidda; uray pay kasta, nangrugi a mabuteng ni Lamoni iti napalalo, mabuteng ta amangan ta madi ti inaramidna iti panangpapatayna kadagiti katulonganna;",
                "6": "Agsipud ta adu kadakuada ti pinapatayna gapu ta winarawara dagiti kabsatda dagiti arbanda iti lugar nga addaan iti danum; ket iti kasta, napapatayda gapu ta nawarawara dagiti arbanda.",
                "7": "Ita ugali dagitoy a Lamanita ti agpuesto iti yan ti dandanum ti Sebus a mangwarawara kadagiti arban dagiti tattao, tapno babaen iti kastoy mabalin nga adu ti maabogda kadagiti nawarawara a maiturong iti bukodda a daga, ta dayta ti nakairuamanda a panagsamsam kadakuada.",
                "8": "Ket napasamak a nagsaludsodan ni ari Lamoni dagiti katulonganna, a kinunana: Sadino ti yan daytoy a tao nga addaan iti naindaklan a pigsa?",
                "9": "Ket kinunada kenkuana: Kitaen, pakpakanenna dagiti kabaliom. Ita binilin ti ari dagiti katulonganna, sakbay ti oras ti panagpapainum kadagiti arbanda, nga isaganada dagiti kabalio ken karuahena, ket itulodda iti daga ti Nephi; agsipud ta adda dakkel a piesta a naituding iti daga ti Nephi, babaen ti ama ni Lamoni, nga ari iti intero a daga.",
                "10": "Ita idi nangngeg ni ari Lamoni nga isagsagana ni Ammon dagiti kabalio ken karuahena ad-addan ti siddaawna, gapu iti kinapudno ni Ammon, a kinunana: Pudno unay awan ti asino man a katulongan kadagiti katulongak a napudpudno ngem daytoy a lalaki; agsipud ta malagipna amin a bilinko nga ipatungpal.",
                "11": "Ita pudno unay nga ammok a daytoy ti Naindaklan nga Espiritu, ket kayatko nga umay kaniak, ngem saanko maaramid.",
                "12": "Ket napasamak nga idi naisaganan ni Ammon dagiti kabalio ken dagiti karuahe a para iti ari ken dagiti katulonganna, napan iti ari, ket nakitana a nagbaliw ti langa ti ari; ngarud agsubli koman.",
                "13": "Ket maysa kadagiti katulongan ti ari ti nagkuna kenkuana, Rabbanah, a, kas maipatpatarus a, nabileg ken naindaklan nga ari, ta ibilangda a nabileg ti arida; ket kastoy ti kinunana kenkuana: Rabboni, tarigagayan ti ari nga agbatika.",
                "14": "Ngarud simmango ni Ammon iti ari, ket kinunana kenkuana: Ania kadi ti mabalinko nga aramiden a maipaay kenka, O ari? Ket saan a sinungbatan ti ari iti uneg ti maysa nga oras, a mayannurot iti orasda, agsipud ta saanna nga ammo no ania ti ibagana kenkuana.",
                "15": "Ket napasamak a kinuna manen ni Ammon kenkuana: Ania ti tarigagayamo kaniak? Ngem saan a sinungbatan ti ari.",
                "16": "Ket napasamak a ni Ammon, gapu ta napno iti Espiritu ti Dios, ngarud natarusanna ti pampanunot ti ari. Ket kinunana kenkuana: Gapu kadi iti pannakangngegmo a sinalaknibak dagiti katulongam ken dagiti arbanmo, ken pinatayko ti pito kadagiti kabsatda babaen ti palsiit ken espada, ken impungsayko ti taktakiag dagiti dadduma, tapno masalaknibak dagiti arbanmo ken dagiti katulongam; kitaen, daytoy kadi ti pakaigapuan ti pagsidsiddaawam?",
                "17": "Kunak kenka, ania kadi daydiay, a kasta unay laengen ti siddaawmo? Kitaen, maysaak laeng a tao, ken katulongannak; ngarud, ania man a nasayaat a tarigagayam, isu ti aramidek.",
                "18": "Ita idi mangngegan ti ari dagitoy a balikas, nasdaaw manen, agsipud ta napaneknekanna a matarusan ni Ammon ti pampanunotenna; ngem iti laksid daytoy, inungap ni ari Lamoni ti ngiwatna, ket kinunana kenkuana: Asinoka? Sika kadi ti Naindaklan nga Espiritu, a makaammo iti amin a banag?",
                "19": "Simmungbat ni Ammon ket kinunana kenkuana: Saan a siak.",
                "20": "Ket kinuna ti ari: Kasano ti pannakaammom iti pampanunoten ti pusok? Mabalin nga ituredmo ti agsao, ket ibagam kaniak ti maipanggep kadagitoy a banag; kasta met nga ibagam kaniak no ania a bileg ti inaramatmo iti panangpatay ken panangtagbatmo kadagiti takiag dagiti kabsatko a nangwarawara kadagiti arbanko—",
                "21": "Ket ita, no ibagam kaniak ti maipanggep kadagitoy a banag, itedko kenka ti ania man a kalikagumam; ket no kasapulan, salaknibanka kadagiti buyotko; ngem ammok a napigpigsaka ngem kadakuada amin; nupay kasta, itedko amin a kalikagumam kaniak.",
                "22": "Ita gapu ta masirib ni Ammon, ngem saan ketdi a makadangran, kinunana ken ni Lamoni: Denggem kadi dagiti balikasko, no ibagak kenka ti bileg nga inaramatko kadagitoy a banag? Ket daytoy ti kalikagumak kenka.",
                "23": "Ket insungbat ti ari, a kinunana: Wen, patiek amin a balikasmo. Ket ngarud natiliw isuna iti kinasikapna.",
                "24": "Ket rinugian ni Ammon ti nagsao kenkuana a situtured, ket kinunana kenkuana: Patiem kadi nga adda Dios?",
                "25": "Ket insungbatna, a kinunana kenkuana: Saanko ammo ti kayat a sawen dayta.",
                "26": "Kalpasanna kinuna ni Ammon: Patiem kadi nga adda Naindaklan nga Espiritu?",
                "27": "Ket kinunana, Wen.",
                "28": "Ket kinuna ni Ammon: Daytoy ti Dios. Ket kinuna manen ni Ammon kenkuana: Patiem kadi a daytoy Naindaklan nga Espiritu, nga isu ti Dios, pinarsuana ti amin a banag nga adda iti langit ken iti daga?",
                "29": "Ket kinunana: Wen, patiek a pinarsuana ti amin a banag nga adda iti daga; ngem saanko ammo ti langit.",
                "30": "Ket kinuna ni Ammon kenkuana: Ti langit ti lugar a pagnaedan ti Dios ken amin dagiti nasantuan nga anghelna.",
                "31": "Ket kinuna ni ari Lamoni: Iti kadi ngato ti daga?",
                "32": "Ket kinuna ni Ammon: Wen, ket kitkitaenna iti baba dagiti amin nga annak ti tattao; ket ammona amin a pampanunoten ken gagem ti puso; agsipud ta naparsuada amin manipud iti punganay babaen ti imana.",
                "33": "Ket kinuna ni ari Lamoni: Patiek amin dagitoy banag nga imbagam. Imbaonnaka kadi ti Dios?",
                "34": "Kinuna ni Ammon kenkuana: Maysaak laeng a tao; ket naparsua ti tao idi punganay a kalanglanga ti Dios, ket naawagannak babaen ti Nasantuan nga Espirituna a mangisuro kadagitoy a banag kadagitoy a tao, tapno maiturongda iti pannakaammo iti dayta nalinteg ken pudno;",
                "35": "Ket adda paset kadayta nga Espiritu ti agnaed kaniak, a nangted kaniak iti pannakaammo, kasta met ti bileg a mayannurot iti pammati ken tarigagayko nga adda iti Dios.",
                "36": "Ita idi maisao ni Ammon dagitoy a balikas, inrugina iti pannakaparsua ti lubong, kasta met ti pannakaparsua ni Adan, ket imbagana kenkuana amin a banag a maipanggep iti pannakatnag ti tao, ket insalaysayna ken indatagna kenkuana dagiti kasuratan ken dagiti nasantuan a kasuratan dagiti tattao, nga insao dagiti propeta, uray pay iti panawen a pimmanaw ti amada, ni Lehi, iti Jerusalem.",
                "37": "Ken insalaysayna met kadakuada (ta para iti ari ken dagiti katulonganna) amin a panagbiahe dagiti ammada iti langalang, ken amin a panagsagabada iti bisin ken waw, ken ti panagtutuokda, ken dadduma pay.",
                "38": "Ken insalaysayna met kadakuada ti maipanggep kadagiti yaalsa da Laman ken Lemuel, ken dagiti lallaki nga annak ni Ismael, wen, sinaritana kadakuada ti amin a yaalsada; ket inlawlawagna kadakuada ti amin a sinurat ken nasantuan a kasuratan manipud iti kanito nga ipapanaw ni Lehi iti Jerusalem agingga iti agdama.",
                "39": "Ngem saan la a dagitoy; ta inlawlawagna pay kadakuada ti plano ti pannakasubbot, a naisagana manipud iti pamuon ti lubong; kasta met nga imbagana kadakuada ti maipanggep iti yaay ni Cristo, ken imbagana kadakuada ti amin nga aramid ti Apo.",
                "40": "Ket napasamak a kalpasan ti panangibagana amin kadagitoy a banag, ken inlawlawagna iti ari, a pinati ti ari amin dagiti balikasna.",
                "41": "Ket inrugina ti immawag iti Apo, a kinunana: O Apo, mangngaasika; a mayannurot iti nabuslon a kaasim nga impaaymo kadagiti tattao ni Nephi, a maipaay koma kaniak, ken kadagiti tattaok.",
                "42": "Ket ita, idi naibagana daytoy, natuang iti daga, a kasla natay.",
                "43": "Ket napasamak a binagkat dagiti katulonganna ket impanda iti asawana, ken impaiddada iti kama; ket nagidda a kasla natay iti uneg ti dua nga aldaw ken dua a rabii; ket nagladingit ti asawana, ken dagiti annakna a lallaki, ken babbai, a mainugot iti wagas dagiti Lamanita, a nalaus ti panagleddaangda iti pannakapukawna."
            },
            "19": {
                "1": "Ket napasamak a kalpasan ti dua nga aldaw ken dua a rabii bagkatenda koman ti bagina ket ipaiddada iti tanem, nga inaramidda a pagitaneman iti minatayda.",
                "2": "Ita gapu ta nangngeg ti reyna ti kinalatak ni Ammon, ngarud nangibaon ken tinarigagayanna a mapan kenkuana.",
                "3": "Ket napasamak a tinungpal ni Ammon ti naibilin kenkuana, ket napan iti reyna, ket tinarigagayanna a maammuan ti kayatna a paaramid kenkuana.",
                "4": "Ket kinunana kenkuana: Imbaga kaniak dagiti katulongan ti asawak a maysaka a propeta ti nasantuan a Dios, ken addaanka iti bileg nga agaramid iti adu a naindaklan nga aramid babaen iti naganna;",
                "5": "Ngarud, no umiso daytoy, kayatko a sumrekka ket kitaem ti asawak, agsipud ta nakaidda iti kamana iti las-uden ti dua nga aldaw ken dua a rabii; ket adda dagiti agkuna a saan pay a natay, ngem kuna met ti dadduma a natayen, ket mangrugin nga agangot, ket naskenen a maipan iti tanem; ngem iti biangko, para kaniak saan pay nga agangot.",
                "6": "Ita, daytoy ti tinarigagayan ni Ammon, agsipud ta ammona nasakupan ni ari Lamoni iti bileg ti Dios; ammona a maik-ikkaten ti nasipnget a belo ti saan a panamati manipud iti panunotna, ket ti silaw a nanglawag ti panunotna, nga isu ti silaw ti gloria ti Dios, nga isu ti nakaskasdaaw a silaw ti kinaimbagna—wen, pinunno daytoy a silaw ti rag-o iti kararuana, ket nawakniten ti ulep ti kinasipnget, ket nasindianen iti kararuana ti silaw ti agnanayon a biag, wen, ammona a rinimbawanen daytoy ti gagangay a pakabuklanna, ket naaddaan iti naespirituan a kapadasan iti Dios—",
                "7": "Ngarud, ti tinarigagayan ti reyna kenkuana isu laeng ti tarigagayna. Ngarud, simrek isuna tapno kitaen ti ari a kas mayannurot iti tarigagay ti reyna nga aramidenna; ket nakitana ti ari, ket ammona a saan pay a natay.",
                "8": "Ket kinunana iti reyna: Saan pay a natay, ngem pinaturog ti Dios, ket bumangonto inton bigat; ngarud saanyo itantanem.",
                "9": "Ket kinuna ni Ammon kenkuana: Patiem kadi daytoy? Ket kinunana kenkuana: Awan ti sabali a saksik no saan a ti balikasmo, ken ti balikas dagiti katulonganmi; nupay kasta patiek a mapasamak a mayannurot iti imbagam.",
                "10": "Ket kinuna ni Ammon kenkuana: Bendisionanka gapu iti aglaplapusanan a pammatim; kunak kenka, babai, awan pay ti kasta a naindaklan a pammati kadagiti tattao dagiti Nephita.",
                "11": "Ket napasamak a nagbantay iti kama ti asawana, manipud iti dayta a kanito agingga iti oras iti kabigatanna nga inkeddeng ni Ammon nga ibabangonna.",
                "12": "Ket napasamak a bimmangon, a mayannurot kadagiti balikas ni Ammon; ket iti ibabangonna, intag-ayna ti imana iti babai, ket kinunana: Mabendisionan koma ti nagan ti Dios, ken mabendisionanka koma.",
                "13": "Agsipud ta sigurado a bayat ti panagbiagmo, kitaen, nakitak ti Mannubbotko; ket umayto, ken maipasngayto iti babai, ken subbotennanto ti sangkataoan a mamati iti naganna. Ita, idi naibagana dagitoy a balikas, napigsa nga emosion ti narikna ti pusona, ket natumba manen iti rag-o; ket natumba met ti reyna, gapu iti pannakaparmek kadakuada babaen iti Espiritu.",
                "14": "Ita iti pannakakita ni Ammon a naibukbok ti Espiritu ti Apo segun‎ kadagiti kararagna kadagiti Lamanita, a kakabsatna, a puon ti adu a panagladingit dagiti Nephita, wenno kadagiti amin a tao ti Dios gapu kadagiti kinadangkesda ken dagiti kaugalianda, nagparintumeng isuna, ket rinugianna nga ibukbok ti kararuana iti kararag ken panagyamanna iti Dios iti inaramidna kadagiti kabsatna; ken nalapunos isuna iti rag-o; ket ngarud natuangda a tallo iti daga.",
                "15": "Ita, idi nakita dagiti katulongan ti ari ti pannakatuangda, rinugianda met ti immawag iti Dios, agsipud ta simnek met kadakuada ti butengda iti Apo, agsipud ta isuda ti nagtakder iti sango ti ari ket pinaneknekanda kenkuana ti maipanggep iti naindaklan a bileg ni Ammon.",
                "16": "Ket napasamak nga inawaganda ti nagan ti Apo, iti amin a kabaelanda, agingga a natuangda amin iti daga, malaksid ti maysa kadagiti Lamanita a babbai, nga Abish ti naganna, a namalbaliwen iti Apo iti adun a tawen, a gapu iti nakallalagip a parmata ti amana—",
                "17": "Kasta, gapu ta namalbaliw isunan iti Apo, ken saan pay a naipakaammo, ngarud, idi makitana a natuang amin dagiti katulongan ni Lamoni iti daga, kasta met ti asawana, ti reyna, ken ti ari, ken naidasay ni Ammon iti daga, ammona a bileg daytoy ti Dios; ket pagarupna daytoy a gundaway, babaen iti panangipakaammona kadagiti tattao iti napasamak kadakuada, ta babaen ti pannakakitada kadaytoy a pasamak agbanagto a patienda ti bileg ti Dios, ngarud nagtaray a namalaybalay, a nagipadamag kadagiti tattao.",
                "18": "Ket rinugianda nga inummong ti bagbagida iti balay ti ari. Ket immay ti ummong, ket iti siddaawda, nakitada ti ari, ken ti reyna, ken dagiti katulonganda a naidasay iti daga, ket naidasayda amin sadiay a kasla nataydan; ken nakitada met ni Ammon, ket kitaen, maysa isuna a Nephita.",
                "19": "Ket ita nangrugi a nagtanabutob dagiti tattao iti bagbagida; sumagmamano ti nagkuna a nabileg a sairo ti immay kadakuada, wenno iti ari ken iti balayna, gapu ta impalubosna ti panagnaed dagiti Nephita iti daga.",
                "20": "Ngem binabalaw ida dagiti dadduma, a kinunada: Insangpet ti ari daytoy a sairo iti balayna, gapu ta pinapatayna dagiti katulonganna a nangwarawara kadagiti arbanda iti dandanum ti Sebus.",
                "21": "Ken binabalawda met ida dagiti lallaki a nakapuesto iti dandanum ti Sebus ken nangwarawara kadagiti arban a kukua ti ari, agsipud ta kinaungetda ni Ammon gapu iti bilang a pinapatayna kadagiti kabsatda iti dandanum ti Sebus, bayat ti panangsalaknibna kadagiti arban ti ari.",
                "22": "Ita, maysa kadakuada, a napapatay ti kabsatna babaen ti espada ni Ammon, gapu iti nakaro a pungtotna ken ni Ammon, ti nangasut iti espadana ket napan a mangilayat ken ni Ammon, tapno papatayenna; ket iti panangitag-ayna iti espada tapno dangranna, kitaen, natuang a natay.",
                "23": "Ita makitatayo a saan a mapapatay ni Ammon, agsipud ta imbaga ti Apo ken ni Mosiah, ti amana: Isalakanko, ket mapasamakto kenkuana a mayannurot iti pammatim—ngarud, intalek ni Mosiah iti Apo.",
                "24": "Ket napasamak nga idi naimatangan ti ummong a natuang a natay ti lalaki, a nangitag-ay iti espada tapno patayenna ni Ammon, nagbutengda amin, ket saanda nagtured a nangsagid kenkuana wenno asino man kadagiti natuang; ket nangrugida manen a nagsiddaaw iti bagbagida no ania ti gapu daytoy naindaklan a bileg, wenno ania ti kayat a sawen amin dagitoy.",
                "25": "Ket napasamak nga adu kadakuada ti nagkuna a ni Ammon ti Naindaklan nga Espiritu, ken kinuna ti dadduma nga imbaon ti Naindaklan nga Espiritu;",
                "26": "Ngem binabalaw amin ida dagiti dadduma, a kinunada a nakaam-amak nga ayup, a naibaon manipud kadagiti Nephita a mangtuok kadakuada.",
                "27": "Ken adda dagiti nagkuna nga imbaon ti Naindaklan nga Espiritu ni Ammon a mangparigat kadakuada gapu kadagiti kinadangkesda; ken ti Naindaklan nga Espiritu ti kanayon a mangtartarabay kadagiti Nephita, a nangwaywaya kadakuada manipud kadagiti imada; ken kinunada a daytoy a Naindaklan nga Espiritu ti nangdadael iti adu kadagiti kabsatda, dagiti Lamanita.",
                "28": "Ket kasta ti panangrugi ti nakaro a natadem a panagsusussik kadakuada. Ket bayat ti panagsusussikda, immasideg ti babai a katulongan a nangurnos iti ummong, ket idi makitana ti panagsusussik dagiti adda iti ummong nagladingit iti kasta unay, ket uray la a nagsangit.",
                "29": "Ket napasamak a napan ket inatibayna ti reyna babaen ti imana, ta bareng no mapatakderna iti daga; ket apaman a nasagidna ti imana bimmangon ket timmakder, ket immawag iti napigsa a timek: O nabendisionan a Jesus, a nangisalakan kaniak iti nakaam-amak nga impierno! O nabendisionan a Dios, kaasiam dagitoy a tao!",
                "30": "Ket idi nakunana daytoy, nagakub, gapu ta napno iti rag-o, a nagsasao iti balikas a saan a maawatan; ket idi maaramidna daytoy, innalana ti ari, ni Lamoni, babaen ti ima, ket kitaen bimmangon ket timmakder.",
                "31": "Ket isu, dagus, a nakakita iti panagsusussik dagiti taona, napan ket rinugianna a binabalaw ida, ken mangisuro kadakuada kadagiti balikas a nangngegna manipud iti ngiwat ni Ammon; ket kas iti kaadu ti nakangngeg kadagiti balikasna ti namapati, ket namalbaliwda iti Apo.",
                "32": "Ngem adu kadakuada ti saan a dimngeg kadagiti balikasna; ngarud napanda iti kaykayatda.",
                "33": "Ket napasamak nga idi bimmangon ni Ammon inaywananna ida, kasta met amin dagiti katulongan ni Lamoni; ket inpakdaarda amin kadagiti tattao ti agpadpada a banag—a ti puspusoda ket nagbaliwen; nga awanen ti tarigagayda nga agaramid iti dakes.",
                "34": "Ket kitaen, adu ti nangipakdaar kadagiti tattao a nakakitada kadagiti anghel ken nakisarita kadakuada; ket kasta nga imbagada kadakuada dagiti aramid ti Dios, ken ti kinalintegna.",
                "35": "Ket napasamak nga adu ti namapati kadagiti balikasda; ket kas iti kaadu ti namapati ti nabuniagan; ket nagbalinda a nalinteg a tattao, ket nangbangonda iti maysa a simbaan kadakuada.",
                "36": "Ket kasta ti nangrugian ti aramid ti Apo kadagiti Lamanita; kasta ti panangrugi ti Apo a nangibukbok iti Espirituna kadakuada; ket makitatayo a nakatanggaya ti takiagna iti amin a tao nga agbabawi ken mamati iti naganna."
            },
            "20": {
                "1": "Ket napasamak nga idi nabangonda ti simbaan iti dayta a daga, a tinarigagayan ni ari Lamoni a kumuyog kenkuana ni Ammon iti daga ti Nephi, tapno maipakitana iti amana.",
                "2": "Ket immay ti timek ti Apo ken ni Ammon, a kinunana: Saanka mapan iti daga ti Nephi, agsipud ta kitaen, gandaten ti ari a gudasen ti biagmo; ngem mapanka ketdi iti daga ti Middoni; agsipud ta kitaen, sibabalud sadiay ti kabsatmo a ni Aaron, kasta met da Muloki ken Ammah.",
                "3": "Ita napasamak nga idi nangngeg ni Ammon daytoy, kinunana ken ni Lamoni: Kitaen, sibabalud idiay Middoni ti lalaki a kabsatko ken dagiti kaduana, ket mapanak tapno mawayawayaak ida.",
                "4": "Ita kinuna ni Lamoni ken ni Ammon: Ammok, maaramidmo ti amin a banag babaen ti pigsa ti Apo. Ngem kitaen, sumurotak kenka iti daga ti Middoni; agsipud ta gayyemko ti ari iti daga ti Middoni, nga Antiomno ti naganna; ngarud mapanak iti daga ti Middoni, tapno pasablogak ti ari ti daga, ket paruarenna dagiti kabsatmo iti pagbaludan. Ita kinuna ni Lamoni kenkuana: Asino ti nangibaga kenka a sibabalud dagiti kabsatmo?",
                "5": "Ket kinuna ni Ammon kenkuana: Awan ti nangibaga kaniak, malaksid ti Dios; ket kinunana kaniak—Mapanka ken wayawayaam dagiti kabsatmo, agsipud ta sibabaludda iti daga ti Middoni.",
                "6": "Ita idi mangngeg ni Lamoni daytoy binilinna dagiti katulonganna a mangisagana kadagiti kabalio ken karuahena.",
                "7": "Ket kinunana ken ni Ammon: Umayka, kumuyogak kenka iti daga ti Middoni, ket sadiay ipakaasik iti ari a paruarenna dagiti kabsatmo iti pagbaludan.",
                "8": "Ket napasamak nga idi agbibiahen da Ammon ken Lamoni, nasabatda ti ama ni Lamoni, nga isu ti ari iti amin a daga.",
                "9": "Ket kitaen, kinuna ti ama ni Lamoni kenkuana: Apay a saanka immay iti padaya iti dayta naindaklan nga aldaw idi pinadayaak dagiti lallaki nga annakko, ken dagiti tattaok?",
                "10": "Ket kinunana pay: Sadino ti papananyo iti daytoy a Nephita, a maysa kadagiti annak ti ulbod?",
                "11": "Ket napasamak nga insalaysay kenkuana ni Lamoni no sadino ti papananna, agsipud ta nagamak a mapagurana.",
                "12": "Ket imbagana pay kenkuana ti amin a gapu ti panagtalinaedna iti bukodna a pagarian, a saan a napan iti padaya nga insagana ti amana.",
                "13": "Ket ita idi insalaysay amin ni Lamoni kenkuana dagitoy a banag, kitaen, iti siddaawna, kinapungtot ti amana, ket kinunana: Lamoni, mapanmo wayawayaan dagitoy a Nephita, a lallaki nga annak ti ulbod. Kitaen, inagawanna dagiti ammatayo; ket ita umay met dagiti annakna kadatayo tapno, babaen ti sikapda ken ti kinaulbodda, allilawendatayo, tapno agawenda manen dagiti sanikuatayo.",
                "14": "Ita binilin ti ama ni Lamoni a patayenna ni Ammon iti espada. Ken binilinna pay a nasken a saan a mapan iti daga ti Middoni, ngem ketdi agsubli a kumuyog kenkuana iti daga ti Ismael.",
                "15": "Ngem kinuna ni Lamoni kenkuana: Saanko papatayen ni Ammon, wenno agsubliak iti daga ti Ismael, ngem mapanak iti daga ti Middoni tapno wayawayaak dagiti kabsat ni Ammon, agsipud ta ammok a nalintegda a tao ken nasantuan a propeta ti pudno a Dios.",
                "16": "Ita idi mangngegan ti amana dagitoy a balikas, nakaunget kenkuana, ket inasutna ti espadana tapno kabilen isuna iti daga.",
                "17": "Ngem timmakder ni Ammon ket kinunana kenkuana: Kitaen, saanmo patayen ti anakmo; nupay kasta, nasaysayaat nga isu ti matnag ngem ti sika, agsipud ta kitaen, nagbabawin kadagiti basolna; ngem no sika ti matnag iti daytoy a kanito, iti pungtotmo, saan a maisalakan ti kararuam.",
                "18": "Ket manen, rumbeng nga agparbengka; agsipud ta no patayem ti anakmo, isu nga awan ti basol a tao, umawag ti darana iti Apo a Diosna manipud iti daga, tapno maipatay kenka ti panagibales; ket nalabit a mapukawmo ti kararuam.",
                "19": "Ita idi naibaga ni Ammon kenkuana dagitoy a balikas, sinungbatanna, a kinunana: Ammok a no patayek ti anakko, makaisayasayak iti awanan iti basol a dara; agsipud ta inkagumaanmo a dadaelen isuna.",
                "20": "Ket intag-ayna ti imana tapno papatayenna ni Ammon. Ngem nasarkedan ni Ammon dagiti layatna, ken kasta met a tinagbatna ti takiagna tapno saanna a maaramat.",
                "21": "Ita idi makita ti ari a kabaelan a papatayen ni Ammon, rinugianna ti nagpakaasi ken ni Ammon tapno saanna gudasen ti biagna.",
                "22": "Ngem intag-ay ni Ammon ti espadana, ket kinunana kenkuana: Kitaen, tagbatenka malaksid no itdem kaniak a mawayawayaan dagiti kabsatko iti pagbaludan.",
                "23": "Ita kinuna ti ari, iti butengna a mapukaw ti biagna, kinunana: No ispalennak itedko ti ania man a dawatem, uray pay ti kagudua ti pagarian.",
                "24": "Ita idi nakita ni Ammon a nagutugotna ti lakay nga ari a mayannurot iti tarigagayna, kinunana kenkuana: No itdem kaniak a mawayawayaan dagiti kabsatko iti pagbaludan, kasta met a mapagtalinaed ni Lamoni ti pagarianna, ken saanmo paguraen isuna, ngem itdem nga maaramidna ti ania man a mayannurot iti tarigagayna iti ania man a banag a mapanunotna, ispalenka; no saan gudasenka iti daga.",
                "25": "Ita idi maibaga ni Ammon dagitoy a balikas, rinugian ti ari ti nagrag-o gapu iti biagna.",
                "26": "Ket idi nakitana nga awan ti tarigagay ni Ammon a mangdadael kenkuana, ken idi nakitana met ti naindaklan nga ayatna iti anakna a ni Lamoni, napalalo ti siddaawna, ket kinunana: Gapu ta daytoy laeng ti tarigagayam, a wayawayaak dagiti kakabsatmo, ken ipalubosko ti pannakapagtalinaed ni Lamoni iti pagarianna, kitaen, ipaayko nga agtalinaed ti anakko iti pagarianna manipud ita a kanito ken agnanayon; ken saankon nga iturayan isuna—",
                "27": "Ken kasta met nga ipaayko kenka mawayawayaan dagiti kakabsatmo iti pagbaludan, ket makaumayka ken dagiti kakabsatmo kaniak, iti pagariak; agsipud ta napalaus met ti tarigagayko a makitaka. Agsipud ta napalalo ti siddaaw ti ari kadagiti balikas nga insaona, ken kasta met kadagiti balikas nga insao ti anakna a ni Lamoni, ngarud tinarigagayanna a maadal ida.",
                "28": "Ket napasamak nga intuloy da Ammon ken Lamoni ti panagbiaheda nga agturong iti daga ti Middoni. Ket nakagun-od ni Lamoni ti parabur iti ari iti daga; ngarud nawayawayaan dagiti kakabsat ni Ammon iti pagbaludan.",
                "29": "Ket napalalo ti leddaang ni Ammon idi makitana ida, agsipud ta kitaen lamulamoda, ken nakaro unay ti pannakaladlad ti kudkudilda gapu iti pannakapungoda kadagiti nalagda a tali. Ken nagsagabada met iti bisin, waw, ken amin a kita ti pannakaparparigat; nupay kasta inibturanda amin a panagsagabada.",
                "30": "Ken, kas iti pannakapasamakna, gasatda ti matnag kadagiti ima dagiti natangtangken ken nasuksukir a tao; ngarud saanda dimngeg kadagiti balikasda, ket pinagtalawda ida, ken dinangranda ida, ken pinapanawda kadagiti balbalay, ken kadagiti luglugar, nga agingga a nakadanonda iti daga ti Middoni; ket sadiay natiliw ken naibaludda, ken napungoda kadagiti nalagda a tali, ken nabaludda iti adu nga aldaw, ken insalakan ida da Lamoni ken Ammon."
            },
            "21": {
                "intro": "Ti pakaammuan iti panangasaba da Aaron, ken Muloki, ken dagiti kabsatda, kadagiti Lamanita.",
                "1": "Ita idi nagsisina da Ammon ken dagiti kabsatna kadagiti nagbedngan ti daga dagiti Lamanita, kitaen nagdaliasat ni Aaron nga agturong iti daga a ninaganan dagiti Lamanita iti Jerusalem, ninagananda daytoy manipud iti daga a nakayanakan dagiti ammada; ket adayo daytoy iti nagsasaupan dagiti beddeng ti Mormon.",
                "2": "Ita nangbangon dagiti Lamanita ken dagiti Amalekita ken dagiti tattao ni Amulon iti dakkel a siudad, a nanaganan iti Jerusalem.",
                "3": "Ita naan-anay ti panangpatangken dagiti Lamanita iti bagbagida, ngem natangtangken pay laeng dagiti Amalekita ken dagiti Amulonita; ngarud imbilinda kadagiti Lamanita a nasken a patangkenenda dagiti pusoda, a nasken a napigpigsada iti kinadangkes ken kadagiti kinarimonda.",
                "4": "Ket napasamak a dimteng ni Aaron iti siudad ti Jerusalem, ket immuna a kinasabaanna dagiti Amalekita. Ket rinugianna ti mangasaba kadakuada kadagiti sinagogada, agsipud ta nangbangonda iti sinagoga babaen ti orden dagiti Nehor; agsipud ta adu kadagiti Amalekita ken kadagiti Amulonita ti kameng iti orden dagiti Nehor.",
                "5": "Ngarud, bayat iti iseserrek ni Aaron iti maysa kadagiti sinagogada a mangakasaba kadagiti tattao, ken bayat iti panagsaona kadakuada, kitaen adda timmakder nga Amalekita ket rinugianna ti nangsuppiat kenkuana, a kinunana: Ania dayta pampaneknekam? Nakakitaka kadin iti anghel? Apay a saan nga agparang kadakami dagiti anghel? Kitaen saan kadi met a nasayaat dagitoy a tattao a kas kadagiti tattaom?",
                "6": "Kinunam pay, maungawkami malaksid no agbabawikami. Kasano ti pannakaammom ti pampanunot ken gagem ti puspusomi? Kasano ti pannakaammom nga adda ti gapuna nga agbabawi? Kasano ti pannakaammom a saankami a nalinteg a tao? Kitaen, nagbangonkami iti santuario, ket naguummongkami nga agdaydayaw iti Dios. Mamatikami nga isalakan ti Dios ti amin a tao.",
                "7": "Ita kinuna ni Aaron kenkuana: Mamatika kadi nga umayto ti Anak ti Dios a mangsubbot iti sangkataoan manipud iti basbasolda?",
                "8": "Ket kinuna ti lalaki kenkuana: Saanmi a patien nga adda ammom iti kasta a banag. Saanmi a patien dagitoy minamaag a kaugalian. Saankami a mamati nga adda ammom kadagiti banag a dumteng, wenno mamatikami nga ammo dagiti ammam ken dagiti ammami ti maipanggep kadagiti banag nga insaoda, iti dayta a dumtengto.",
                "9": "Ita rinugian ni Aaron a lukatan dagiti nasantuan a kasuratan iti sangoda iti maipanggep iti yaay ni Cristo, ken kasta met ti panagungar dagiti natay, ken awanto ti pannakasubbot para iti sangkataoan malaksid iti ipapatay ken panagsagaba ni Cristo, ken ti pannakasubbot ti darana.",
                "10": "Ket napasamak a kinapungtotda bayat a rinugianna nga ilawlawag kadakuada dagitoy a banag, ket rinugianda a laisen; ket saanda a denggen dagiti balikas nga insaona.",
                "11": "Ngarud, idi makitana a saanda a denggen dagiti balikasna, pimmanaw iti sinagogada, ket napan iti purok a managanan iti Ani-Anti, ket sadiay nakitana ni Muloki a mangikaskasaba iti balikas kadakuada; kasta met ni Ammah ken dagiti kabsatna. Ket nakisinnuppiatda iti adu maipanggep iti balikas.",
                "12": "Ket napasamak a nakitada a patangkenen dagiti tattao ti puspusoda, ngarud pimmanawda ket napanda iti daga ti Middoni. Ket inkasabada ti balikas iti adu, ket bassit ti namati kadagiti balikas nga insuroda.",
                "13": "Nupay kasta, natiliw ken naibalud ni Aaron ken ti sumagmamano a kakabsatna, ket naglibas ti nabati kadakuada iti daga ti Middoni kadagiti lugar iti aglawlaw.",
                "14": "Ket nagsagaba iti adu a bambanag dagiti naibalud, ket winayawayaan ida ti ima da Lamoni ken Ammon, ket napakan ken nabaduanda.",
                "15": "Ket napanda manen inwaragawag ti balikas, ket kasta ti pannakawayawayada iti pagbaludan iti umuna a gundaway; ket kasta a nagsagabada.",
                "16": "Ket napanda iti sadino man a nangiturongan kadakuada ti Espiritu ti Apo, a mangikasaba iti balikas ti Dios iti tunggal sinagoga dagiti Amalekita, wenno iti tunggal paguummongan dagiti Lamanita a pakaawatanda.",
                "17": "Ket napasamak a rinugian ti Apo a binendisionan ida, isu nga adu ti naiturongda iti pannakaammo iti kinapudno; wen, adu ti napapatida kadagiti basolda, ken kadagiti kaugalian dagiti ammada, a saan nga umno.",
                "18": "Ket napasamak a nagsubli manipud iti daga ti Maddoni da Ammon ken Lamoni iti daga ti Ismael, a tinawidda a daga.",
                "19": "Ket saan nga impalubos ni ari Lamoni nga agserbi kenkuana ni Ammon, wenno agbalin a katulonganna.",
                "20": "Ngem imbilinna nga adda koma sinagoga a mabangon iti daga ti Ismael; ken imbilinna a nasken nga aguummong nga agkaykaysa dagiti taona, wenno dagiti tattao nga iturayanna.",
                "21": "Ket nagrag-o kadakuada, ket adu a banag ti insurona kadakuada. Kasta met nga inwaragawagna kadakuada a taoda nga adda iti babaenna, ket nawayada a tattao, a nawayada manipud kadagiti panangirurumen ti ari, nga amana; agsipud ta impalubos kenkuana ti amana a mabalinna nga iturayan dagiti tattao nga adda iti daga ti Ismael, ken iti amin a daga iti aglawlaw.",
                "22": "Kasta met nga inwaragawagna kadakuada nga addaanda iti wayawaya nga agdaydayaw iti Apo a Diosda a mayannurot iti tarigagayda, iti sadino man a yanda, no adda da la ket iti daga a pagturayan ni ari Lamoni.",
                "23": "Ket nangasaba ni Ammon kadagiti tattao ni ari Lamoni; ket napasamak nga insurona kadakuada ti amin a banag a maipanggep kadagiti banag ti kinalinteg. Ket inaldaw a ginutugotna ida, iti amin a kinapasnek; ket ipangagda ti balikasna, ket naregtada a nangtungpal kadagiti bilin ti Dios."
            },
            "22": {
                "1": "Ita, bayat ti kasta nga agtultuloy a panangasaba ni Ammon kadagiti tattao ni Lamoni, agsublitayo iti pakaammo ni Aaron ken dagiti kabsatna; agsipud ta kalpasan ti ipapanawna iti daga ti Middoni inturong ti Espiritu iti daga ti Nephi, uray pay iti balay ti ari ti intero a daga malaksid ti daga ti Ismael; ket isu ti ama ni Lamoni.",
                "2": "Ket napasamak a napan isuna kenkuana iti palasio ti ari, a kaduana dagiti kabsatna, ket nagtamed iti ari, ken kinunana kenkuana: Kitaen, O ari, dakami ti kabsat ni Ammon, a winayawayaam iti pagbaludan.",
                "3": "Ket ita, O ari, no isalakanmo ti biagmi, agbalinkami a katulongam. Ket kinuna ti ari kadakuada: Tumakderkayo, agsipud ta ipaayko kadakayo ti biagyo, ket saanko ipalubos nga agbalinkayo a katulongak; ngem ipilitko a kasabaandak; agsipud ta nariribukan ti panunotko gapu iti kinamanagayat ken kinaindaklan dagiti balikas ti kabsatyo a ni Ammon; ket tarigagayak a maammuan ti gapuna no apay a saanna nakaikuyogan kadakayo manipud iti Middoni.",
                "4": "Ket kinuna ni Aaron iti ari: Kitaen, imbaon ti Espiritu ti Apo iti sabali a papanan; napan iti daga ti Ismael, tapno isurona dagiti tattao ni Lamoni.",
                "5": "Ita kinuna ti ari kadakuada: Ania daytoy nasaom a maipanggep iti Espiritu ti Apo? Kitaen, daytoy a banag ti mangriribuk kaniak.",
                "6": "Ken maysa pay, ania daytoy kinuna ni Ammon—No agbabawikayo maisalakankayo, ket no saankayo nga agbabawi, mapatalawkayonto iti maudi nga aldaw?",
                "7": "Ket sinungbatan ni Aaron ken kinunana kenkuana: Patiem kadi nga adda Dios? Ket kinuna ti ari: Ammok a kinuna dagiti Amalekita nga adda Dios, ken pinalubosak ida nga agpatakder kadagiti santuario, tapno maummongda ti bagbagida nga agdayaw kenkuana. Ket no kunam ita nga adda Dios, kitaen patiekto.",
                "8": "Ket ita idi mangngeg ni Aaron daytoy, nangrugi a nagrag-o ti pusona, ket kinunana: Kitaen, ipanamnamak bayat ti panagbiagmo, O ari, nga adda Dios.",
                "9": "Ket kinuna ti ari: Dios kadi dayta Naindaklan nga Espiritu a nangiruar kadagiti ammatayo iti daga ti Jerusalem?",
                "10": "Ket kinuna ni Aaron kenkuana: Wen, isu dayta Naindaklan nga Espiritu, ket pinarsuana amin a bambanag iti langit ken iti daga. Patiem kadi daytoy?",
                "11": "Ket kinunana: Wen, patiek a pinarsua ti Naindaklan nga Espiritu amin a bambanag, ket tarigagayak nga ibagam kaniak ti maipanggep kadagitoy amin a bambanag, ket patiek dagiti balikasmo.",
                "12": "Ket napasamak nga idi nakita ni Aaron a patien ti ari dagiti balikasna, inrugina manipud iti pannakaparsua ni Adan, nga imbasana ti nasantuan a kasuratan iti ari—no kasano a pinarsua ti Dios ti tao a kalanglangana, ken inikkan ti Dios iti bilbilin, ken gapu iti panagbasol, natnag ti tao.",
                "13": "Ket inlawlawag ni Aaron kenkuana ti nasantuan a kasuratan manipud iti pannakaparsua ni Adan, nga imbaskagna iti sangona ti pannakatnag ti tao, ken ti nailubongan a kasasaad kasta met ti plano ti pannakasubbot, a naisagana manipud iti pamuon ti lubong, babaen ken ni Cristo, para kadagiti amin a mamati iti naganna.",
                "14": "Ket gapu ta natnag ti tao saanna maikari ti aniaman ti bagina; ngem nasubbot dagiti basolda iti panagsagaba ken ipapatay ni Cristo, babaen ti pammati ken panagbabawi, ken dadduma pay; kasta met a pugsatenna ti bedbed ti ipapatay, tapno maawanan ti tanem iti panagballigi, ken iti kasta maalimon ti pannilud ti ipapatay iti panangnamnama iti gloria; ket inlawlawag ni Aaron amin dagitoy a bambanag iti ari.",
                "15": "Ket napasamak a kalpasan ti panangilawlawag ni Aaron kadagitoy a bambanag kenkuana, kinuna ti ari: Ania ti aramidek tapno maaddaanak iti agnanayon a biag a kas iti imbagam? Wen, ania ti aramidek tapno maipasngayak iti Dios, tapno maapsut ti kaadda daytoy nadangkes nga espiritu iti barukongko, ket maawatko ti Espirituna, tapno mapnoak iti rag-o, tapno saanak a mailaksid iti maudi nga aldaw? Kitaen, kinunana, iwaksik amin a sanikuak, wen, tallikudak ti pagariak, tapno maawatko daytoy naindaklan a rag-o.",
                "16": "Ngem kinuna ni Aaron kenkuana: No tarigagayam daytoy a banag, no agtamedka iti Dios, wen, no ibabawim amin a basbasolmo, ket agtamedka iti Dios, ket awagam ti naganna nga addaan iti pammati, patiem a maawatmo, kalpasanna maawatmo ngarud ti namnama a tartarigagayam.",
                "17": "Ket napasamak nga idi maibaga ni Aaron dagitoy a balikas, nagtamed ti ari iti Apo, a nagparintumeng; wen, nga uray la nga indasayna ti bagina iti daga, ket immawag a siindaklan, a kinunana:",
                "18": "O Dios, imbaga ni Aaron kaniak nga adda Dios; ket no adda Dios, ken no sika ti Dios, ipakaammomto kadi ti bagim kaniak, ket iwaksikto amin a basbasolko tapno maammuanka, ken tapno mabangonak manipud kadagiti natay, ket maisalakanak iti maudi nga aldaw. Ket ita idi naibaga ti ari dagitoy a balikas, nadalupasay a kasla natay.",
                "19": "Ket napasamak a nagtataray dagiti katulonganna ket imbagada iti reyna ti amin a napasamak iti ari. Ket napan isuna iti ari; ket idi nakitana a naudatal a kasla natay, kasta met ni Aaron ken dagiti kabsatna a kasla isuda ti nakaigapuan ti pannakatuangna, nakapungtot isuna kadakuada, ket binilinna dagiti katulonganna, wenno dagiti katulongan ti ari, nga alaen ken papatayenda ida.",
                "20": "Ita nakita dagiti katulongan ti nakaigapuan ti pannakatuang ti ari, ngarud saanda naitured a gammatan ni Aaron ken dagiti kabsatna; ket nagpakaasida iti reyna a kinunada: Apay a bilinennakami a mangpapatay kadagitoy a tao, idinto a kitaen nabilbileg ti maysa kadakuada ngem kadakami amin? Ngarud mapasagkami iti sangoda.",
                "21": "Ita idi nakita ti reyna ti buteng dagiti katulongan nangrugi met a nagbuteng iti kasta unay, ta amangan ta addaanto iti dakes a nanglukon kenkuana. Ket binilinna dagiti katulonganna a mapan agayab iti tattao, tapno patayenda da Aaron ken dagiti kabsatna.",
                "22": "Ita idi nakita ni Aaron ti kinapinget ti reyna, isu, a makaammo met iti kinatangken ti panagpuspuso dagiti tattao, nagamak ta amangan no agtitipon dagiti ummong, ket tumaud ti nakaro a panagsusussik ken panangriribuk kadakuada; ngarud intag-ayna ti imana ket binangonna ti ari manipud iti daga, ket kinunana kenkuana: Tumakderka. Ken timmakder, ket naipasubli ti pigsana.",
                "23": "Ita napasamak daytoy iti imatang ti reyna ken ti adu kadagiti katulongan. Ket idi nakitada nagsiddaawda iti kasta unay, ket nangrugida a nagbuteng. Ket nagtakder ti ari, ket rinugianna ti nanarawidwid kadakuada. Ket insurona ida, agingga a namalbaliw ti sangabukel a sangakabbalayanna iti Apo.",
                "24": "Ita adda ummong a naguummong gapu iti bilin ti reyna, ket nangrugi ti nakaro a tantanabutobda gapu ken ni Aaron ken dagiti kabsatna.",
                "25": "Ngem sireregget nga immasideg ti ari kadakuada ket inannonganna ida. Ket napagtalnada nga agpapan ken ni Aaron ken dagiti kaduana.",
                "26": "Ket napasamak nga idi nakita ti ari a napagtalna dagiti tattao, imbilinna nga agtakder da Aaron ken dagiti kabsatna iti tengnga ti ummong, ket iti kasta ikasabada kadakuada ti balikas.",
                "27": "Ket napasamak a nangipaulog ti ari iti pakdaar iti intero a daga, kadagiti taona nga adda iti intero a dagana, nga adda iti amin a lugar iti aglawlaw, a bumeddeng iti baybay, iti daya ken iti laud, ken naisina manipud iti daga ti Zarahemla babaen ti akikid a paset ti langalang, a naibannuyat iti daya a baybay agingga iti laud a baybay, ken aglikmot iti beddeng ti igid ti baybay, ken dagiti nagbedngan ti kabakiran nga adda iti amianan nga umasideg ti daga ti Zarahemla, iti nagbedngan ti Manti, iti uluanan ti karayan Sidon, a dimmanon nga agpalaud manipud iti daya—ket kasta ti pannakaisina dagiti Lamanita ken Nephita.",
                "28": "Ita, nagindeg iti langalang dagiti nasadsadut a paset dagiti Lamanita, ket nagyanda kadagiti tolda; ket naiwarasda iti langalang iti laud, iti daga ti Nephi; wen, ken kasta met iti laud ti daga ti Zarahemla, kadagiti nagbedngan iti igid ti baybay, ken iti laud iti daga ti Nephi, iti lugar nga immuna a tinawid dagiti ammada, iti kasta nagpatingga iti igid ti baybay.",
                "29": "Ken kasta met nga adu dagiti Lamanita iti daya iti igid ti baybay, a nagyabugan kadakuada dagiti Nephita. Ket iti kasta dandani napalawlawan dagiti Lamanita dagiti Nephita; nupay kasta nasakupen dagiti Nephita ti amin nga akin-amianan a paset ti daga a bumeddeng iti langalang, iti uluanan ti karayan Sidon, iti laud manipud iti daya, iti aglawlaw ti igid ti langalang; iti amianan, uray pay nga agingga a nakadanonda iti daga a ninagananda iti Bountiful.",
                "30": "Ket naibeddeng iti daga a ninagananda iti Desolation, gapu iti kaadayona nga agpaamianan ta dimmanon pay iti daga a nagnaedan dagiti nadadael a tattao, nga akintulang kadagiti nasaotayon, a naduktalan dagiti tattao ti Zarahemla, nga isu ti lugar nga immuna a simmangladanda.",
                "31": "Ket naggapuda sadiay iti papanda iti langalang iti abagatan. Kasta ti pannakanagan ti daga nga agpaamianan iti Desolation, ket nanaganan ti daga nga agpaabagatan iti Bountiful, gapu ta langalang daytoy a napno iti amin a kita ti atap nga ayup a nadumaduma, a paset daytoy ti naggapu iti daga nga agpaamianan para iti taraon.",
                "32": "Ket ita, agadayo laeng iti maysa nga aldaw ken kagudua a panagbiahe ti Nephita, manipud iti Bountiful ken iti daga ti Desolation, manipud iti daya agingga iti makinlaud a baybay; ket kasta ti dandani pannakapalawlaw ti daga ti Nephi ken ti daga ti Zarahemla iti danum, gapu ta adda iti bassit a lengges ti daga iti nagbaetan ti daga nga agpaamianan ken ti daga nga agpaabagatan.",
                "33": "Ket napasamak a nagyan dagiti Nephita iti daga ti Bountiful, uray pay manipud iti daya nga agpalaud iti baybay, ket kasta ti kinasirib dagiti Nephita, a kaduada dagiti guardia ken buyotda, nabalembeman dagiti Lamanita iti abagatan, tapno iti kasta saandan a makatagikua iti amianan, tapno saanda a masakup ti daga nga agpaamianan.",
                "34": "Ngarud awanen ti sanikua dagiti Lamanita no saan iti daga laeng ti Nephi, ken iti langalang iti aglawlaw. Ita daytoy ti sirib dagiti Nephita—ta kabusor kadakuada dagiti Lamanita, saanda ipalubos ti panagsagabada iti tunggal daga, ken kasta met a tapno maaddaanda iti pagilian a kamanganda, a mayannurot iti tarigagayda.",
                "35": "Ket ita siak, kalpasan ti panangibagak daytoy, agsubliak manen iti salaysay da Ammon ken Aaron, da Omner ken Himni, ken dagiti kabsatda."
            },
            "23": {
                "1": "Kitaen, ita napasamak a nangipatulod ti ari dagiti Lamanita iti pakdaar kadagiti taona, a saanda ranggasan da Ammon, wenno ni Aaron, wenno ni Omner, wenno ni Himni, wenno asino man kadagiti kabsatda a mapan mangikasaba iti balikas ti Dios, iti sadino man a papananda, iti ania man a paset ti dagada.",
                "2": "Wen, nangipatulod iti bilin kadakuada, a saanda a tiliwin tapno punguenda ida, wenno ipurruakda ida iti pagbaludan; wenno uray no tupraanda ida, wenno dangranda ida, wenno pagtalawenda ida kadagiti sinagogada, wenno saplitenda ida; wenno saanda a batuen ida, ngem nasken a nawayada a maawat kadagiti balayda, ken kasta met kadagiti temploda, ken kadagiti santuarioda.",
                "3": "Ket iti kasta makapanda mangikasaba iti balikas a mayannurot iti tarigagayda, ta namalbaliwen ti ari iti Apo, ken isuda amin a sangakabbalayan; ngarud impaulogna ti pakdaarna kadagiti taona iti intero a daga, tapno awan ti makalapped iti balikas ti Dios, ngem maiwaras ketdi iti intero a daga, tapno mamati dagiti taona maipanggep iti kinadangkes ti kaugalian dagiti ammada, ken tapno mamatida nga agkakabsatda amin, ken tapno saan a rumbeng a mamapatayda, wenno agsamsam, wenno agtakaw, wenno makiabig, wenno agaramid iti ania man a kita ti kinadakes.",
                "4": "Ket ita napasamak nga idi naipaulog ti ari ti pakdaarna, a napan ni Aaron ken dagiti kabsatna iti tunggal siudad, ken iti tunggal balay a pagdaydayawan, a mangbangon iti simsimbaan, ken mangkonsagrar kadagiti saserdote ken maestro iti intero a daga kadagiti Lamanita, a mangikasaba ken mangisuro iti balikas ti Dios kadakuada; ket iti kasta nangrugida a maaddaan ti dakkel a balligi.",
                "5": "Ket rinibribu ti naiturong iti pannakaammo iti Apo, wen, rinibribu ti naikkan iti panamati kadagiti kaugalian dagiti Nephita; ken naisuro kadakuada dagiti kasuratan ken dagiti padto a naited uray agingga iti agdama a panawen.",
                "6": "Ket kas iti kinainanama a sibibiag ti Apo, kasta met ti kinainanama ti kaadu ti namati, wenno kas kaadu ti naiturong iti pannakaammo iti kinapudno, babaen ti panangasaba ni Ammon ken dagiti kabsatna, a mayannurot iti espiritu ti pammaltiing ken panagipadto, ken iti pannakabalin ti Dios nga agaramid iti milagro—wen, kunak kadakayo, bayat a sibibiag ti Apo, kas kaadu dagiti Lamanita a namati iti panangasabada, ken namalbaliw iti Apo, ti pulos a saan nagikay.",
                "7": "Ta nagbalinda a nalinteg a tattao; indissoda dagiti armas iti yaalsada, ket saandan a binusor pay ti Dios, wenno asino man kadagiti kabsatda.",
                "8": "Ita, isu dagitoy dagiti napasurot iti Apo:",
                "9": "dagiti tattao dagiti Lamanita nga adda iti daga ti Ismael;",
                "10": "Ken kasta met dagiti tattao dagiti Lamanita nga adda iti daga ti Middoni;",
                "11": "Ken kasta met dagiti tattao dagiti Lamanita nga adda iti siudad ti Nephi;",
                "12": "Ken kasta met dagiti tattao dagiti Lamanita nga adda iti daga ti Shilom, ken dagiti adda iti daga ti Shemlon, ken iti siudad ti Lemuel, ken iti siudad ti Shimnilon.",
                "13": "Ket dagitoy ti nagan dagiti siudad dagiti Lamanita a namalbaliw iti Apo; ket dagitoy dagiti nangidisso kadagiti armas iti yaalsada, wen, amin dagiti armasda a pakigubat; ket Lamanitada amin.",
                "14": "Ket saan a namalbaliw dagiti Amalekita, malaksid laeng iti maysa; wenno uray no maysa la koma kadagiti Amulonita; ngem pinatangkenda ti puspusoda, ken kasta met dagiti puso dagiti Lamanita iti dayta a paset ti daga a nagnaedanda, wen, amin a purok ken amin a siudadda.",
                "15": "Ngarud, ninaganantayo amin a siudad dagiti Lamanita a nagbabawian ken nakaammuanda iti kinapudno, ken namalbaliwanda.",
                "16": "Ket ita napasamak a napnuan tarigagay ti ari ken dagiti namalbaliw; a maaddaanda iti nagan, tapno adda pakailasinanda kadagiti kabsatda; ngarud kinainnuman ti ari da Aaron ken ti adu kadagiti saserdoteda, maipanggep iti nagan nga ipanaganda kadakuada, tapno adda pakailasinan kadakuada.",
                "17": "Ket napasamak nga inaramatda ti naganda nga Anti-Nephi-Lehi; ket naawaganda iti daytoy a nagan ket saandan a naawagan iti Lamanita.",
                "18": "Ket nangrugida a nakagaggaget a tattao; wen, ket mannakigayyemda kadagiti Nephita; ngarud, linuktanda ti pannakikinnaawatanda kadakuada, ket saanen a sinurot ida ti lunod ti Dios."
            },
            "24": {
                "1": "Ket napasamak a rinubruban dagiti Amalekita ken dagiti Amulonita ken dagiti Lamanita nga adda iti daga ti Amulon, ken kasta met iti daga ti Helam, ken adda iti daga ti Jerusalem, ken iti kamaudiananna, iti amin a daga iti aglawlaw, a saan pay a namalbaliw ken saan pay a nangawat iti nagan nga Anti-Nephi-Lehi, nga agpungtot kadagiti kabsatda.",
                "2": "Ket nagbalin a nalabes ti gurada kadakuada, nga uray la a rinugianda ti immalsa iti arida, nga uray la a saanda bigbigen nga isu ti arida; ngarud, nagarmas a nakirupak maibusor kadagiti tattao dagiti Anti-Nephi-Lehi.",
                "3": "Ita intalek ti ari ti pagarian iti lalaki nga anakna, ket ninagananna iti Anti-Nephi-Lehi.",
                "4": "Ket natay ti ari iti dayta met la a tawen a panangrugi dagiti Lamanita nga agsagana a makigubat maibusor kadagiti tattao ti Dios.",
                "5": "Ita idi nakita da Ammon ken dagiti kabsatna ken amin dagiti simmurot kenkuana ti panagsagana dagiti Lamanita a mangdadael kadagiti kabsatda, immayda iti daga ti Midian, ket sadiay nasarakan ni Ammon amin dagiti kabsatna; ket manipud sadiay immayda iti daga ti Ismael tapno makapagiinnumanda ken ni Lamoni ken kasta met dagiti kabsatna nga Anti-Nephi-Lehi, no ania ti aramidenda a mangsalaknib iti bagbagida maibusor kadagiti Lamanita.",
                "6": "Ita awan ti uray no maysa a kararua kadagiti tattao a namalbaliw iti Apo ti agarmas maibusor kadagiti kabsatda; saan, saanda pay pulos agaramid ti aniaman a panagsagana iti gubat; wen, ken kasta met ti imbilin kadakuada ti arida.",
                "7": "Ita, dagitoy dagiti balikas nga imbagana kadagiti tattao maipanggep iti daytoy a banag: Agyamanak iti Diosko, ay-ayatek a tattaok, ta siimbag ti naindaklan a Diostayo a nangibaon kadagitoy kabsattayo, dagiti Nephita, tapno kasabaandatayo, ken tapno mapapati kadagiti kaugalian dagiti dakes nga ammatayo.",
                "8": "Ket kitaen, agyamanak iti naindaklan a Diosko ta inikkannatayo iti paset ti espirituna a mangpalukneng iti puspusotayo, ta naluktantayo ti pannakikinnaawatantayo kadagitoy a kakabsat, dagiti Nephita.",
                "9": "Ket kitaen, agyamanak pay iti Diosko, ta babaen ti pannakalukat daytoy a pannakikinnaawatan napapatitayo kadagiti basoltayo, ken iti adu a pammapatay a naaramidtayo.",
                "10": "Ken agyamanak pay iti Diosko, wen, ti naindaklan a Diosko, ta nangipaay kadatayo tapno makapagbabawitayo kadagitoy a bambanag, ken kasta met a pinakawannatayo kadagidiay adu a basbasol ken pammapatay a naaramidtayo, ken inikkatna ti manidsidir a basol iti puspusotayo, babaen ti pannakaikari ti Anakna.",
                "11": "Ket ita kitaen, kakabsatko, agsipud ta daytoy laeng ti amin a maaramidtayo (ta datayo ti kangrunaan a napukaw iti amin a sangkataoan) ti agbabawi kadagiti amin a basoltayo ken ti adu a pammapatay a naaramidtayo, ken dawaten iti Dios a maikkatda manipud iti puspusotayo, ta ti la naan-anay a panagbabawi ti maaramidtayo iti Dios tapno maikkat dagiti mansatayo—",
                "12": "Ita, kapatgan nga ay-ayatek a kakabsatko, gapu iti panangikkat ti Dios iti mansatayo, ket nagbalin a nasilap dagiti espadatayo, saantayo ngaruden a mansaan pay dagiti espadatayo iti dara dagiti kabsattayo.",
                "13": "Kitaen, kunak kadakayo, Saan, pagtalinaedentayo dagiti espadatayo a saan a mamansaan iti dara dagiti kabsattayo; agsipud ta nalabit, a no mansaantayo manen dagiti espadatayo saandanton a maugasan pay babaen ti dara ti Anak ti naindaklan a Diostayo, a maibukbokto para iti pannakasubbot ti basbasoltayo.",
                "14": "Ket kinaasiannatayo ti naindaklan a Dios, ket impalubosna a maammuantayo dagitoy a bambanag tapno saantayo a mapukaw; wen, ket insaksakbayna nga impalubos a maammuantayo dagitoy a bambanag, agsipud ta ay-ayatenna dagiti kararuatayo a kas iti panangayatna kadagiti annaktayo; ngarud, gapu iti asina sinarungkarannatayo babaen dagiti anghelna, tapno maipakaammo ti plano ti pannakaisalakan kadatayo ken kasta met kadagiti sumarsaruno a sangkaputotan.",
                "15": "O, anian a kinamanangngaasi ti Diostayo! Ket ita kitaen, tangay nabaelantayon nga inikkat ti mansatayo, ket napasilapen dagiti espadatayo, idulintayo ida tapno agtalinaed ti kinasilapda, a kas pammaneknektayo iti Diostayo iti maudi nga aldaw, wenno iti aldaw a maawagantayo nga agtakder iti sangona tapno maukom, tapno saantayo mamansaan dagiti espadatayo iti dara dagiti kabsattayo manipud iti pannangtedna kadatayo iti balikasna ken pinagbalinnatayo a nadalus iti dayta.",
                "16": "Ket ita, kakabsatko, no panggependatayo a dadaelen dagiti kabsattayo, kitaen, ilemmengtayo dagiti espadatayo, wen, uray pay no ikalitayo iti nauneg iti daga, tapno agtalinaedda a nasilap, a kas pammaneknek a saantayo pulos nga inaramat ida iti maudi nga aldaw; ket no dadaelendatayo dagiti kabsattayo, kitaen, mapantayo iti Diostayo ket maisalakantayo.",
                "17": "Ket ita napasamak nga idi naigibus ti ari ti panagsaona, ken nakapaguummong a sangsangkamaysa amin dagiti tattao, innalada dagiti espadada, ken amin nga armas a naaramat iti pannakapagayus ti dara ti tao, ket inkalida ida iti nauneg iti daga.",
                "18": "Ket daytoy ti inaramidda, ta iti imatangda maysa daytoy a pammaneknek iti Dios, ken kasta met kadagiti tattao, a pulos a saanda aramaten manen dagiti armas para mangsayasay iti dara ti tao; ket daytoy ti inaramidda, a mamasingked ken makitulag iti Dios, nga imbes a pagsayasayenda ti dara dagiti kabsatda itdenda ketdi ti biagda; ken imbes nga alaenda manipud iti kabsat itdenda ketdi kenkuana; ken imbes a palabsenda dagiti aldawna nga awan ar-aramidenda agtrabahoda ketdi a sigagaed babaen dagiti imada.",
                "19": "Ket kasta a nakitatayo a, idi mapapati dagiti Lamanita ken maammuanda ti kinapudno, natibkerda, ket agsagabada ti patay imbesnga agaramidda iti basol; ket kasta a nakitatayo nga inkalida dagiti armasda iti kappia, wenno inkalida dagiti armasda a pakigubat, para iti kappia.",
                "20": "Ket napasamak a nagsagana ti kakabsatda, a dagiti Lamanita, a makigubat, ket immayda iti daga ti Nephi para iti panggep a mangdadael iti ari, ken tapno ikabilda ti sabali a kasukatna, ken kasta met a mangdadael kadagiti tattao nga Anti-Nephi-Lehi iti ruar ti daga.",
                "21": "Ita idi nakita dagiti tattao ti irarautda kadakuada napanda sinabat ida, ket indasayda ti bagida iti daga iti imatangda, ket rinugianda nga inawagan ti nagan ti Apo; ket kasta ti kasasaadda idi rinugian dagiti Lamanita a darupen ida, ken rinugianda a patayen ida iti espada.",
                "22": "Ket kasta nga awan ti nasabatda a panagkedked, a pinapatayda ti sangaribu ken lima kadakuada; ket ammotayo a nabendisionanda, agsipud ta napanda makipagnaed iti Diosda.",
                "23": "Ita idi nakita dagiti Lamanita a saan nga agsanud dagiti kabsatda manipud iti espada, wenno aglisi iti kanawan nga ima wenno iti kanigid, ngem agiddada ket maungaw, ken dinayawda ti Dios uray pay iti mismo a pannakaungawda iti espada—",
                "24": "Ita idi nakita dagiti Lamanita daytoy nagparbengda a mangpatay kadakuada; ket adu kadakuada ti masbaalan ti pusona kadagiti kabsatda a natay iti espada, agsipud ta nagbabawida kadagiti banag a naaramidda.",
                "25": "Ket napasamak nga indissoda dagiti armas a pakigubatda, ket saandan a pinidut pay ida, agsipud ta nakaro ti nariknada a leddaang iti pammapatay a naaramidda; ket nagpaidasayda a kas kadagiti kabsatda, a nangnamnama iti kaasi dagiti ima a nakalayat a mangpapatay kadakuada.",
                "26": "Ket napasamak a nakitipon dagiti tattao ti Dios iti ad-adu pay ngem iti bilang dagiti napapatay iti dayta nga aldaw; ket nalinteg a tattao dagiti napapatay, ngarud awan ti pamkuatantayo nga agduadua iti pannakaisalakanda.",
                "27": "Ket awan ti dakes a tao kaduada ti napapatay; ngem adda nasursurok ngem sangaribu ti naiturong ti pannakaammo iti kinapudno; kasta a makitatayo nga agaramat ti adu a wagas ti Apo iti pannakaisalakan dagiti taona.",
                "28": "Ita dagiti Amalekita ken Amulonita ti kadakkelan ti bilang kadagiti Lamanita a nagpapatay iti nakaad-adu kadagiti kabsatda, ti kadakkelan a bilang kadakuada ti mainugot iti orden dagiti Nehor.",
                "29": "Ita, kadagiti nakitipon kadagiti tattao ti Apo, awan ti Amalekita wenno Amulonita, wenno mainugot iti orden ni Nehor, ngem kaputotan ida da Laman ken Lemuel.",
                "30": "Ket kasta a nalawag a matarusantayo, a kalpasan ti pannakalawlawag dagiti tattao babaen ti Espiritu ti Dios, ken naaddaandan iti nawadwad a pannakaammo kadagiti banag a maipanggep iti kinalinteg, sa kalpasanna immikay nga agturong iti basol ken aglabsing, agbalinda a natangtangken, ket iti kasta agbalin a nakarkaro ti kasasaadda ngem no saanda koma a naam-ammuan dagitoy a bambanag."
            },
            "25": {
                "1": "Ket kitaen, ita napasamak nga ad-adda a nakapungtot dagidiay Lamanita gapu ta napapatayda dagiti kabsatda; ngarud insapatada ti panagibalesda kadagiti Nephita; ket saandan a ginamgam pay a papatayen dagiti tattao nga Anti-Nephi-Lehi iti dayta a panawen.",
                "2": "Ngem innalada dagiti buyotda ket napanda kadagiti nagbedngan ti daga ti Zarahemla, ket dinarupda dagiti tattao nga adda iti daga ti Ammonihah ket dinadaelda ida.",
                "3": "Ket kalpasanna, adu ti pannakidangadangda kadagiti Nephita, a nakapasanudan ken nakapapatayanda.",
                "4": "Ket naibilang kadagiti Lamanita a napapatay ti dandani amin a kaputotan ni Amulon ken dagiti kabsatna, a dagiti saserdote ni Noe, ket napapatayda babaen dagiti ima dagiti Nephita;",
                "5": "Ket dagiti nabati, gapu ta nakalibasda iti langalang iti daya, ken gapu ta narabsutda ti bileg ken panangituray dagiti Lamanita, imbilinda a nasken nga adu kadagiti Lamanita ti maungaw iti apuy gapu iti pammatida—",
                "6": "Agsipud ta adu kadakuada, kalpasan ti panagsagabada iti adu a pukaw ken adu a rigat, nangrugida a natignay iti pannakalagip kadagiti balikas nga inkasaba kadakuada da Aaron ken dagiti kabsatna iti dagada; ngarud nangrugida a saan a patien dagiti kaugalian dagiti ammada, ket patienda ti Apo, ken inikkanna iti naindaklan a bileg dagiti Nephita; ket iti kasta adu kadakuada ti namalbaliw iti langalang.",
                "7": "Ket napasamak a kinayat dagidiay agturay a nabati kadagiti annak ni Amulon a mapapatayda, wen, amin dagidiay a namapati kadagitoy a banag.",
                "8": "Ita daytoy a kinabannuar ti nakaigapuan ti kaadu kadagiti kabsatda ti nasugsogan nga agpungtot; ket nangrugi dita ti panagsusussik iti langalang; ket rinugian dagiti Lamanita nga inanup ti kaputotan ni Amulon ken dagiti kabsatna ket rinugianda a pinatay ida; ket kimmamangda iti langalang iti daya.",
                "9": "Ket kitaen maan-anupda ita nga aldaw dagiti Lamanita. Kasta ti pannakapasamak dagiti balikas ni Abinadi, nga imbagana maipanggep iti kaputotan dagiti saserdote a nakaigapuan nga agsagaba isuna iti patay babaen iti apuy.",
                "10": "Agsipud ta kinunana kadakuada: Ania man ti aramidenyo kaniak kastanto met ti kita dagiti banag nga umay.",
                "11": "Ket ita ni Abinadi ti immuna a nagsagaba iti patay babaen iti apuy gapu iti pammatina iti Dios; ita kastoy ti kayatna a sawen, nga adu ti agsagaba iti patay babaen iti apuy, a mayannurot iti sinagabana.",
                "12": "Ket kinunana kadagiti saserdote ni Noe a nasken nga ipakat dagiti kaputotanda nga adu ti mapapatay, a kas iti napasamakna, ken nasken a maiwarawarada iti ganggannaet ken mapapatay, a kas iti karnero nga awanan iti agpaspastor a naabug ken pinatay dagiti atap nga ayup; ket ita kitaen, napaneknekan dagitoy a balikas, agsipud ta naabug ida dagiti Lamanita, ken naanupanda, ken nadangranda.",
                "13": "Ket napasamak nga idi nakita dagiti Lamanita a saanda madaeran dagiti Nephita nagsublida manen iti dagada; ket adu kadakuada ti immay nagnaed iti daga ti Ismael ken iti daga ti Nephi, ket intiponda ti bagbagida kadagiti tattao ti Dios, a tattao nga Anti-Nephi-Lehi.",
                "14": "Ken kasta met nga inkalida dagiti armasda a pakigubat, a mayannurot iti inaramid dagiti kabsatda, ket nangrugida a nagbalin a nalinteg a tattao; ket nagnada kadagiti wagas ti Apo, ken tinungpalda dagiti bilinna ken dagiti alagadenna.",
                "15": "Wen, ket sinurotda ti paglintegan ni Moises; agsipud ta rumbeng unay a surotenda pay laeng ti paglintegan ni Moises, ta saan pay a natungpal amin. Ngem iti laksid ti linteg ni Moises, namnamaenda ti yaay ni Cristo, iti ibilbilangda ti linteg ni Moises a maysa a kita ti yaayna, ken patienda a nasken a surotenda dagidiay makinruar nga araramid agingga iti kanito a nasken nga maipalgakna isuna kadakuada.",
                "16": "Ita saanda impagarup a dumteng ti pannakaisalakan babaen ti linteg ni Moises; ngem nagbalin ti linteg ni Moises a mangpapigsa iti pammatida ken ni Cristo; ket iti kasta napagtalinaedda ti namnamada babaen ti pammati, nga agturong iti agnanayon a pannakaisalakan, nga agkammatalek iti espiritu ti pammadto, a nangisao kadagidiay banag nga umay.",
                "17": "Ket ita kitaen, nalaus ti ragsak da Ammon, ken Aaron, ken Omner, ken Himni, ken dagiti kabsatda, iti balligi a naragpatda kadagiti Lamanita, iti pannakakitada a nangipaay ti Apo kadakuada a mayannurot kadagiti kararagda, ken kasta met a pinaneknekanna nga imbinsabinsa kadakuada ti balikasna."
            },
            "26": {
                "1": "Ket ita, dagitoy dagiti balikas ni Ammon kadagiti kabsatna, a kastoy ti panangibagana: Lallaki a kakabsatko ken kakabsatko, kitaen kunak kadakayo, kasano kaadu a rason nga ad-adda nga agrag-otayo; agsipud ta mabalin kadi nga impagaruptayo idi nangrugitayo manipud iti daga ti Zarahemla nga ipaay kadatayo ti Dios dagiti kastoy a naindaklan a bendision?",
                "2": "Ket ita, saludsodek, ania dagiti naindaklan a bendision ti impaayna kadatayo? Maibagayo kadi?",
                "3": "Kitaen, sungbatak para kadakayo; ta ti kakabsattayo, dagiti Lamanita, addada idi iti sipnget, wen, uray pay iti kasipngetan a yuyeng, ngem kitaen, kasano ti kaadu kadakuada ti naiturong a makita ti datdatlag a lawag ti Dios! Ket daytoy a bendision ti naipaay kadatayo, ta naaramattayo a ramit dagiti ima ti Dios a mangipatungpal kadaytoy a naindaklan nga aramid.",
                "4": "Kitaen, rinibu kadakuada ti nagrag-o, ken naiturong iti gimong ti Dios.",
                "5": "Kitaen, ti talon ket naluomen, ken nagasatkayo, agsipud ta inaramatmo ti kumpay, ket naganikayo iti kabaelanyo, wen, nagmalmalemkayo a nagtrabaho; ket kitaen ti bilang dagiti binettekyo! Ket maurnongdanto iti sarusar, tapno saanda a masayang.",
                "6": "Wen, saanto ida a mapuri ti bagyo iti maudi nga aldaw; wen, wenno mapag-ut ida dagiti alipugpog; ngem inton umay ti bagyo aguurnongdanto a sangsangkamaysa iti lugarda, tapno saanda a serken ti bagyo; wen, wenno maitayab ida ti narurungsot nga angin iti sadino man a pangiturongan kadakuada ti kabusorda.",
                "7": "Ngem kitaen, addada kadagiti ima ti Apo ti panagani, ket kukuana ida; ket pagungarennanto ida iti maudi nga aldaw.",
                "8": "Madaydayaw ti nagan ti Diostayo; agkantatayo iti pannakaidayawna, wen, mangtedtayo iti panagyaman iti nasantuan a naganna, agsipud ta nagaramid iti kinalinteg iti agnanayon.",
                "9": "Ta no saantayo a pimmanaw iti daga ti Zarahemla, dagitoy napateg nga ay-ayatentayo a kakabsat, a sipapateg a nangayat kadatayo, nalabit nga agkinkintayegda pay laeng iti nalaus a gurada kadatayo, wen, ken nalabit met a ganggannaetda pay laeng iti Dios.",
                "10": "Ket napasamak nga idi naisao ni Ammon dagitoy a balikas, binabalaw ni kabsatna nga Aaron, a kinunana: Ammon, amkek a napasindayagka iti rag-om.",
                "11": "Ngem kinuna ni Ammon kenkuana: Saannak nga agpasindayag ti pigsak, wenno ti pannakaammok; ngem kitaen, ti rag-ok ket napno, wen, agliplippias ti pusok iti rag-o, ket idir-ik ti Diosko.",
                "12": "Wen, ammok nga awananak; no ti pigsak nakapsutak; ngarud saanko nga ipasindayag ti bagik, ngem agpasindayagak ti Diosko, ta babaen ti pigsana maaramidko ti amin a banag; wen, kitaen, adu a naindaklan a milagro ti naipakitatayo ditoy a daga, iti dayta idaydayawtayo ti naganna iti agnanayon.",
                "13": "Kitaen, mano a ribu dagiti kabsattayo a naruk-atanna iti saem ti impierno; ket naikuyogda a mangkanta iti mannubbot nga ayat, ket gapu daytoy iti bileg ti balikasna nga adda kadatayo, ngarud awan kadi ti dakkel a kalintegantayo nga agrag-o?",
                "14": "Wen, adda kalintegantayo a dayawen isuna iti agnanayon, agsipud ta isu ti Kangatuan a Dios, ket rinuk-atanna dagiti kabsattayo manipud kadagiti kawar ti impierno.",
                "15": "Wen, napalawlawanda iti agnanayon a kinasipnget ken pannakadadael; ngem kitaen, inturongna ida iti agnanayon a lawagna, wen, iti agnanayon a pannakaisalakan; ket napalawlawanda iti awan umartap iti kalabon nga ayatna; wen, ket nagbalintayo a ramit dagiti imana a mangaramid iti daytoy a naindaklan ken datdatlag nga aramid.",
                "16": "Ngarud, idaydayawtayo, wen, idaydayawtayo ti Apo; wen, agrag-otayo, ta napnon ti rag-otayo; wen, dayawentayo ti Diostayo iti agnanayon. Kitaen, asino ti mabalin a mangdayaw iti kasta unay iti Apo? Wen, asino ti makaibaga iti kasta unay iti naindaklan a bilegna, ken iti asina, ken ti naunday a panagsagabana para kadagiti annak ti tattao? Kitaen, kunak kadakayo, saanko a maibaga ti uray no sangkabassit laeng iti mariknak.",
                "17": "Asino ti nangipagarup a kasta ti kinamanangngaasi ti Dios ta inagawnatayo manipud iti nakaam-amak, napnuan basol, ken nakarugrugit a kasasaad?",
                "18": "Kitaen, napantayo uray pay nga addaan iti pungtot, nga addaan iti nakaro a pammutbuteng tapno dadaelen iti simbaanna.",
                "19": "O kalpasanna, apay a saannatayo inkumit iti nakaam-amak a pannakadadael, wen, apay a saanna binay-an nga agdisso kadatayo ti espada ti kinalintegna, ket dusaennatayo iti agnanayon a liday?",
                "20": "O, kararuak, nganngani a kas, agtaltalaw iti panangpanunot kadaytoy. Kitaen, saanna inaramat ti kinalintegna kadatayo, ngem iti naindaklan nga asina inturongnatayo iti dayta awan inggana a taaw ti patay ken ladingit, uray pay agingga iti pannakaisalakan dagiti kararuatayo.",
                "21": "Ket ita kitaen, kakabsatko, ania a gagangay a tao ti makaammo kadagitoy a bambanag? Kunak kadakayo, awan ti makaammo kadagitoy a bambanag, malaksid ti agbabawi a silaladingit.",
                "22": "Wen, ti tao nga agbabawi ken agaramat ti pammati, ken mangpataud kadagiti nasayaat nga aramid, ken agkararag a kanayon nga awan ressatna—iti dayta ti pakaipaayan ti pannakaammo kadagiti misterio ti Dios; wen, maitedto iti kasta a mangipalgak kadagiti bambanag a saan pay naipalgak; wen, ket maitedto dayta a mangiturong iti panagbabawi kadagiti rinibu a kararua, uray pay a kas naiteden kadatayo tapno iturong kadagitoy kabsattayo iti panagbabawi.",
                "23": "Ita malagipyo kadi, kakabsatko, a kinunatayo kadagiti kabsattayo iti daga ti Zarahemla, a mapantayo iti daga ti Nephi, a mangasaba kadagiti kabsattayo, dagiti Lamanita, ket silalais a kinatawaandatayo?",
                "24": "Ta kinunada kadatayo: Ipagarupyo kadi a maiturongyo dagiti Lamanita iti pannakaammo iti kinapudno? Ipagarupyo kadi a mapapatiyo dagiti Lamanita iti kinakillo dagiti kaugalian dagiti ammada, iti kinasukirda a tao; a maayatan ti puspusoda iti panagsayasay ti dara; a nangbubos kadagiti aldawda iti kadagsenan a kinadangkes; a dagiti wagasda wagas dagiti managlabsing manipud idi punganay? Ita kakabsatko, malagipyo a daytoy ti pagsasaoda.",
                "25": "Ken kanayonanna kinunada: Agarmastayo maibusor kadakuada, ta dadaelentayo ida ken ti kinadangkesda iti daga, amangan la ketdi ta parmekendatayo ket dadaelendatyo.",
                "26": "Ngem kitaen, ay-ayatek a kakabsatko, immaytayo iti langalang nga awan ti gagemtayo a mangdadael kadagiti kabsattayo, ngem addaan iti gagem a nalabit a maisalakantayo ti sumagmamano kadagiti kararuada.",
                "27": "Ita idi malmaldaangan ti puspusotayo, ket agsublitayo koman, kitaen, liniwliwanatayo ti Apo, ket kinunana: Mapankayo kadagiti kabsatyo, dagiti Lamanita, ibturanyo nga addaan iti kinaanus ti rigrigatyo, ket itedkonto kadakayo ti balligi.",
                "28": "Ket ita kitaen, nakadanontayon, ket nakapagsursortayo kadakuada; ket naanusantayo dagiti panagsagabatayo, ket nagsagabatayo ti tunggal kinaawan; wen, nakapagsursortayo a namalaybalay, a nagtalek iti kaasi ti lubong—saan laeng nga iti kaasi ti lubong ngem iti kaasi ti Dios.",
                "29": "Ket nakastrektayo kadagiti balayda ket insurotayo ida, ken insurotayo ida iti kalkalsadada; wen, ken insurotayo ida iti turturodda; ken kasta met a simrektayo kadagiti temploda ken kadagiti sinagogada ket insurotayo ida; ket napatalawtayo, ken nalalais, ken natupraan, ken natungpa; ken nabatotayo, ken natiliw ket napungo iti nalagda a tali, ken naipurruak iti pagbaludan; ket babaen ti bileg ken pagsiriban ti Dios nawayawayaantayo manen.",
                "30": "Ket sinagabatayo ti amin a kita ti panagrigat, ket amin daytoy, ta nalabit a datayo ti pamusposan iti panakaisalakan ti sumagmamano a kararua; ket ipagaruptayo a naan-anay ti rag-otayo no nalabit a datayo ti pamusposan iti panakaisalakan ti sumagmamano.",
                "31": "Ita kitaen, mabalintayo ti kumita ket makitatayo ti bungbunga dagiti aramidtayo; ket bassit kadi ida? Kunak kadakayo, Saan, ket aduda; wen, ken masaksiantayo ti kinapasnekda, gapu iti ayatda kadagiti kabsatda ken kasta met kadatayo.",
                "32": "Ta kitaen, kaykayatda pay nga ibuis ti biagda ngem iti mangkettel iti biag ti kabusorda; ket inkalida iti nauneg iti daga dagiti armasda a pakigubat, gapu iti panagayatda kadagiti kabsatda.",
                "33": "Ket ita kitaen kunak kadakayo, adda kadi pay nabilbileg nga ayat iti intero a daga? Kitaen, kunak kadakayo, Awan, awan ti kasta, uray pay kadagiti Nephita.",
                "34": "Ta kitaen, agarmasda maibusor kadagiti kabsatda; saanda ipalubos a mapapatay ti bagbagida. Ngem kitaen mano kadagitoy ti nangidiaya iti biagda; ken ammotayo a napandan iti Diosda, gapu iti ayatda ken iti gurada iti basol.",
                "35": "Ita awan kadi ti kalintegantayo nga agrag-o? Wen, kunak kadakayo, awanen ti tattao nga ad-adda nga addaan iti kalintegan nga agrag-o ngem datayo, manipud idi punganay ti lubong; wen, ket malapunos ti rag-ok, uray pay iti panagpasindayagko iti Diosko; agsipud ta adda kenkuana amin a bileg, amin a nainsiriban; ken amin a pannakaawat; matukodna amin a banag, ket manangngaasi a Tao, uray pay iti pannakaisalakan, kadagiti agbabawi ken mamati iti naganna.",
                "36": "Ita no panagpasindayag daytoy, agpasindayagak latta; agsipud ta daytoy ti biagko ken silawko, ti rag-sak ken ti pakaisalakanak, ken ti pakasubbotak manipud iti awan inggana a kinaay-ay-ay. Wen, madaydayaw ti nagan ti Diosko, a nalaglagipna dagiti taona, a sanga ti kayo ti Israel, ken napukaw manipud iti bagina iti saan a pamiliar a daga; wen, kunak, madaydayaw koma ti nagan ti Diosko, a nalaglagipnatayo, a managallaalla iti saan a pamiliar a daga.",
                "37": "Ita kakabsatko, makitatayo a malaglagip ti Dios ti tunggal tao, uray sadino a daga ti ayanda; wen, bilangenna dagiti taona, ket agsaknap ti asina iti intero a daga. Ita daytoy ti rag-sakko, ken naindaklan a panagyamanko; wen, ket mangtedak iti panagyaman iti Diosko iti agnanayon. Amen."
            },
            "27": {
                "1": "Ita napasamak nga idi naammuan dagidiay Lamanita a nakigubat maibusor kadagiti Nephita, kalpasan ti adu a risiris tapno dadaelenna ida, nga awan ti nagmamaayan a panggependa ti pannakadadaelda, nagsublida manen iti daga ti Nephi.",
                "2": "Ket napasamak a dagiti Amalekita, gapu iti pannakaabakda, nalaus ti pungtotda. Ket idi nakitada a saanda mabales dagiti Nephita, rinugianda a sinugsogan dagiti tattao nga agpungtot maibusor kadagiti kabsatda, dagiti tattao nga Anti-Nephi-Lehi; ngarud rinugianda manen a dadaelen ida.",
                "3": "Ita nagkedked manen dagitoy a tao nga agarmasda, impalubosda ti bagbagida a mapapatay a maitutop iti tarigagay dagiti kabusorda.",
                "4": "Ita idi nakita ni Ammon ken dagiti kabsatna daytoy aramid a panangdadael kadagiti ipatpateg nga ay-ayatenda, ken kadagiti nangipateg a nangayat unay kadakuada—agsipud ta natratoda ida na kas kadagiti anghel a naibaon manipud iti Dios tapno maisalakan ida manipud iti awan inggana a pannakadadael—ngarud, idi nakita ni Ammon ken dagiti kabsatna daytoy naindaklan nga aramid ti panangdadael, naasianda kadakuada, ket kinunada iti ari:",
                "5": "Ummongentayo a sangsangkamaysa dagitoy tao ti Apo, ket intayo iti daga ti Zarahemla kadagiti kabsattayo a Nephita, ket aglibastayo kadagiti ima dagiti kabusortayo, tapno saantayo a madadael.",
                "6": "Ngem kinuna ti ari kadakuada: Kitaen, dadaelendatayo dagiti Nephita, gapu iti adu a pammapatay ken basbasol a naaramidtayo maibusor kadakuada.",
                "7": "Ket kinuna ni Ammon: Mapanak agsaludsod iti Apo, ket no kunana kadatayo, mapankayo kadagiti kabsatyo, mapantayo kadi?",
                "8": "Ket kinuna ti ari kenkuana: Wen, no kuna ti Apo a mapantayo, mapantayo kadagiti kabsattayo, ket agbalintayo nga adipenda agingga a masubadantayo ti adu a pammapatay ken basbasol a naaramidtayo kadakuada.",
                "9": "Ngem kinuna ni Ammon kenkuana: Maisuppiat iti linteg dagiti kabsattayo, nga impaulog ti amak, nga adda ti agbalin nga adipen kadakuada; ngarud mapantayo ket agtalektayo iti kaasi dagiti kabsattayo.",
                "10": "Ngem kinuna ti ari kenkuana: Agsaludsodka iti Apo, ket no kunana a mapantayo, mapantayo; wenno maungawtayo iti daga.",
                "11": "Ket napasamak a napan ni Ammon nagsaludsod iti Apo, ket kinuna ti Apo kenkuana:",
                "12": "Yadayom dagitoy a tao ditoy a daga, tapno saanda a maungaw; agsipud ta napigsa ti pananggemgem ni Satanas iti puspuso dagiti Amalekita, a nangsugsog kadagiti Lamanita nga agpungtot kadagiti kabsatda tapno patayenda ida; ngarud yadayom ida iti daytoy a daga; ket mabendisionan dagitoy a tao iti daytoy a sangkaputotan, agsipud ta taginayonek ida.",
                "13": "Ket ita napasamak a napan ni Ammon ket imbaga iti ari ti amin a balikas nga imbaga kenkuana ti Apo.",
                "14": "Ket inummongda a sangsangkamaysa amin dagiti tattaoda, wen, amin dagiti tattao ti Apo, ken inummongda a sangsangkamaysa amin dagiti arban ken dinguenda, ket pimmanawda iti daga, ket dimtengda iti langalang a namaglasin iti daga ti Nephi ken iti daga ti Zarahemla, ket immasidegda iti nagbeddengan ti daga.",
                "15": "Ket napasamak a kinuna ni Ammon kadakuada: Kitaen, mapankami kadagiti kabsatko iti daga ti Zarahemla, ket agbatikayo ditoy agingga nga agsublikami; ket ammuentayo ti puspuso dagiti kabsattayo, no palubosandatayo a mapan iti dagada.",
                "16": "Ket napasamak a bayat iti ipapan ni Ammon iti daga, a nakasabetda kadagiti kabsatna ni Alma, iti lugar a nasaon; ket kitaen, naragsak daytoy a panagkikita.",
                "17": "Ita napnuan rag-o ni Ammon nga uray la a napnek; wen, inalimon ti rag-ona iti Dios, nga uray la a nauyos ti pigsana; ket naglusdoy manen iti daga.",
                "18": "Ita saan kadi nga aglaplapusanan daytoy a rag-o? Kitaen, rag-o daytoy nga awan ti mabalin nga umawat malaksid ti napudno nga agbabawi a silaladingit ken napakumbaba a manggun-od iti ragsak.",
                "19": "Ita pudno a napnuan rag-o ni Alma a nakasabet dagiti kabsatna, kasta met ti rag-o ni Aaron, ken ni Omner, ken ni Himni; ngem kitaen saan a rinimbawan ti rag-oda ti pigsada.",
                "20": "Ket ita napasamak nga indauluan ni Alma dagiti kabsatna nga agsubli iti daga ti Zarahemla; uray pay iti balayna. Ket napanda imbaga iti pangulo nga ukom ti amin a napasamak kadakuada iti daga ti Nephi, kadagiti kabsatda, dagiti Lamanita.",
                "21": "Ket napasamak a nangipatulod ti pangulo nga ukom iti pakdaar iti intero a daga, a tarigagayanna ti timek dagiti tattao maipanggep iti panangawatda kadagiti kabsatda, a tattao dagiti Anti-Nephi-Lehi.",
                "22": "Ket napasamak a dimteng ti timek dagiti tattao, a nagkuna: Kitaen, itedmi ti daga ti Jershon, nga adda iti daya nga asideg ti baybay, a nayariping iti daga ti Bountiful, nga adda iti abagatan ti daga ti Bountiful; ket daytoy daga a Jershon ti daga nga itedmi a tawiden dagiti kabsattayo.",
                "23": "Ket kitaen, ikabiltayo dagiti buyottayo iti nagbaetan ti daga ti Jershon ken ti daga ti Nephi, tapno masalaknibantayo dagiti kabsattayo iti daga ti Jershon; ket aramidentayo daytoy para kadagiti kabsattayo, gapu iti butengda nga agarmas a maibusor kadagiti kabsatda wenno makaaramidda iti basol; ket napasamak daytoy nalaus a butengda gapu iti napasnek a panagbabawida, a gapu iti adu a pammapatayda ken nakaam-amak a kinadakesda.",
                "24": "Ket ita kitaen, kastoy ti aramidentayo kadagiti kabsattayo, tapno matawidda ti daga ti Jershon; ket salaknibantayo ida kadagiti kabusorda kadagiti buyottayo, no la ketdi ibingayandatayo iti taraonda a pangtulongda kadatayo a pangtaginayontayo kadagiti buyottayo.",
                "25": "Ita, napasamak nga idi nangngeg daytoy ni Ammon, nagsubli kadagiti tattao nga Anti-Nephi-Lehi, ken kasta met a kimmuyog ni Alma, iti langalang, a nagipatakderanda kadagiti toldada, ket impakaammoda kadakuada amin dagitoy a banag. Ken kasta met nga insarita ni Alma kadakuada ti panamalbaliwna, a kaduana da Ammon ken Aaron, ken dagiti kabsatna.",
                "26": "Ket napasamak a nangipaay daytoy iti dakkel a rag-o kadakuada. Ket bimmabada iti daga ti Jershon, ket tinagikuada ti daga ti Jershon; ket inawagan ida dagiti Nephita iti tattao ni Ammon; ngarud naam-ammoda iti kasta a nagan sipud idi.",
                "27": "Ket karamanda kadagiti tattao ni Nephi, kasta met a naibilangda kadagiti tattao nga adda iti simbaan ti Dios. Kasta met a naam-ammoda babaen iti kinareggetda iti Dios, ken kasta met iti tattao; ta naan-anay ti kinapudnoda ken nalintegda iti amin a banag; ken natibker ti pammatida ken ni Cristo, agingga iti panungpalan.",
                "28": "Ket karurodda la unay ti pannakasayasay iti dara dagiti kabsatda; ket saandanto a pulos kabaelan ti agarmas a maibusor kadagiti kabsatda; ket pulos a saanda kinita ti patay iti nakaam-amak a kasasaad, gapu iti namnama ken paniriganda ken ni Cristo ken ti panagungar; ngarud, inalimonda ti patay babaen ti balligi ni Cristo iti daytoy.",
                "29": "Ngarud, sagabaenda ni patay iti kadagsenan ken katuokan a wagas a mabalin nga ipaay dagiti kabsatda, sakbay a mangalada iti espada ken kampilan a pangdangranda kadakuada.",
                "30": "Ket kasta ti karegta ken pannakaay-ayatda a tao, ti naparaburan unay a tattao ti Apo."
            },
            "28": {
                "1": "Ket ita napasamak a kalpasan ti panagtalnan dagiti tattao ni Ammon iti daga ti Jershon, ken kasta met a nabangonen ti simbaan iti daga ti Jershon, ken naipalawlaw dagiti buyot dagiti Nephita iti daga ti Jershon, wen, iti amin a beddeng iti aglawlaw ti daga ti Zarahemla; kitaen, sinurot dagiti buyot a Lamanita dagiti kabsatda iti langalang.",
                "2": "Ket isu nga adda nakaam-amak a dangadang; wen, uray no maysa la koma a kasta saan pay naammuan dagiti tattao iti daga manipud iti panawen nga ipapanaw ni Lehi iti Jerusalem; wen, ket pinullo a ribu a Lamanita ti napapatay ken naiwarawara iti ganggannaet.",
                "3": "Wen, ken kasta met nga adda nakaam-amak a panangpapatay kadagiti tattao ti Nephi; nupay kasta, naabug ken nawarawara dagiti Lamanita, ket nagsubli manen dagiti tattao ni Nephi iti dagada.",
                "4": "Ket ita daytoy ti panawen a kaadda ti nakaro a panagleddaang ken panagun-unnoy a nangngeg iti intero a daga, iti amin a tattao ni Nephi—",
                "5": "Wen, ti sangit dagiti balo nga agledleddaang kadagiti assawada, ken kasta met ti leddaang dagiti amma para kadagiti lallaki nga annakda, ken ti babai nga anak para iti lalaki a kabsatna, wen, ti kabsat a lalaki para iti ama; ket kasta ti pannakangngeg iti sangit ti panagleddaang kadakuada amin, panagleddaang kadagiti kabagianda a napapatay.",
                "6": "Ket ita talaga a maysa daytoy a nakaladladingit nga aldaw; wen, panawen ti kinapasnek, ken panawen ti panagayuno ken panagkararag.",
                "7": "Ket kasta ti panaggibus ti maikasangapulo ket lima a tawen ti panagturay dagiti ukom kadagiti tattao ni Nephi;",
                "8": "Ket kastoy ti pakaammo ni Ammon ken dagiti kabsatna, ti panagdaliasatda iti daga ti Nephi, ti panagsagabada iti daga, ti ladingitda, ken dagiti panagrigrigatda, ken ti saan a matukod a rag-oda, ken ti pannakaawat ken pannakasalanib ti kakabsat iti daga ti Jershon. Ket ita sapay koma iti Apo, ti Mannubbot iti amin a tao, ta bendisionanna dagiti kararuada iti agnanayon.",
                "9": "Ket daytoy ti pakaammuan kadagiti gubat ken ti panagsususik dagiti Nephita, ken kasta met dagiti gubat iti nagbaetan dagiti Nephita ken dagiti Lamanita; ket nagpatingga ti panagturay dagiti ukom iti maikasangapulo ket lima a tawen.",
                "10": "Ket napasamak manipud iti umuna agingga iti maikasangapulo ket lima a tawen ti pannakadadael ti adu a ribu a biag; wen, napasamak ti nakaam-amak a buya ti panagsayasay ti dara.",
                "11": "Ket naitanem iti daga dagiti bagi ti rinibu, idinto a rinibu ti nagabsuon nga agruprupsa iti rabaw ti daga; wen, ket rinibribu ti agledleddaang iti pannakapukaw dagiti kabagianda, agsipud ta adda pamkuatanda nga agbuteng, a mayannurot kadagiti kari ti Apo, a maikumitda iti kasasaad nga awan inggana a kinaay-ay-ay.",
                "12": "Idinto a rinibribu dagiti sabali a sipupudno nga agleddaang iti pannakapukaw dagiti kabagianda, nupay kasta nagrag-oda pay laeng ken nagragsak iti namnama, ken ammoda pay, a mayannurot kadagiti kari ti Apo, a mapagungardanto a makipagtaeng iti makanawan ti Dios, iti kasasaad a saanto pulos agressat a kinaragsak.",
                "13": "Ket kasta ti pannakakitatayo ti kinakaro ti saan a panagpapatas ti tao gapu iti basol ken panaglabsing, ken iti bileg ti sairo, a dumteng babaen dagiti nasikap a plano nga inaramidna a pangsilo kadagiti puso ti tattao.",
                "14": "Ket kasta a makitatayo iti napateg nga awag ti kinaregta ti tattao nga agtrabaho kadagiti bangkag ti Apo; ken kasta a makitatayo ti naindaklan a gapu ti ladingit, ken kasta met ti ragrag-o—ladingit gapu iti patay ken pannakadadael dagiti tattao, ken rag-o gapu iti silaw ni Cristo iti biag."
            },
            "29": {
                "1": "O ta anghelak man koma, ket magun-odko ti tarigagay ti pusok, tapno makapanak koma ken agsao babaen ti trumpeta ti Dios, nga addaan iti timek a mangdayyeg iti daga, ken ibunannagko ti panagbabawi ti tunggal tao!",
                "2": "Wen, iwaragawagko iti tunggal kararua, a kas iti timek ti gurruod, panagbabawi ken ti plano ti pannakasubbot, ta nasken nga agbabawi ket umayda iti Diostayo, tapno awanton ti ladingit iti intero a rabaw ti daga.",
                "3": "Ngem kitaen, maysaak a tao, ket agbasolak iti tarigaygayko; agsipud ta rumbeng a mapnekakon kadagiti bambanag nga inlatang ti Apo kaniak.",
                "4": "Saan koma a rumbeng a mariribukak kadagiti kalikagumko iti napinget nga impaulog ti nalinteg a Dios, agsipud ta ammok nga ipaayna kadagiti tattao ti mayannurot iti kalikagumda, no para iti patay man wenno biag; wen, ammok nga inlatanganna iti tattao, wen, ipaulogna dagiti paulog a saan a mabaliwan, a mayannurot iti pagayatanda, no para iti pakaisalakananda man wenno pakadadaelanda.",
                "5": "Wen, ken ammok a dumteng iti tao ti naimbag ken dakes; awan ti pakababalawan ti saan a makaammo ti naimbag iti dakes; ngem ti makaammo iti naimbag ken dakes, maited kenkuana ti mayannurot iti kalikagumna, no kaligagumanna man ti naimbag wenno dakes, biag wenno patay, rag-o wenno ladingit iti konsiensia.",
                "6": "Ita, iti pannakakitak nga ammok dagitoy a bambanag, apay a kalikagumak ti nasursurok pay ngem iti panangaramidko iti aramid a nakaawagak?",
                "7": "Apay pay a kalikagumak nga anghelak koma, a makapagsaoak kadagiti amin a pungto ti daga?",
                "8": "Agsipud ta kitaen, ipaay ti Apo kadagiti amin a pagilian, iti bukodda a pagilian ken pagsasao, a mangisuro iti balikasna, wen, a nainsiriban, amin a makitana a mainugot a nasken nga adda kadakuada; ngarud makitatayo a nainsiriban ti panagbalakad ti Apo, a mayannurot iti dayta nalinteg ken pudno.",
                "9": "Ammok dayta nga imbilin ti Apo kaniak, ket idaydayawko. Saanko idaydayaw ti bagik, ngem idaydayawko dayta imbilin kaniak ti Apo; wen, ket daytoy ti idaydayawko, ta nalabit a siak ti ramit dagiti ima ti Dios a mamagbabawi iti sumagmamano a kararua; ket daytoy ti rag-ok.",
                "10": "Ket kitaen, no makitak nga adu kadagiti kakabsatko ti sipupudno nga agbabawi, ken umasideg iti Apo a Diosda, isunto iti pannakapno ti kararuak iti rag-o; isunto iti pannakalagipko no ania ti naaramid kaniak ti Apo, wen, uray pay a nangngegna ti kararagko; wen, isunto ti pannakalagipko ti manangngaasi a takiagna a naitanggaya kaniak.",
                "11": "Wen, ken kasta met a malagipko ti pannakabalud dagiti ammak; agsipud ta talaga nga ammok a winayawayaan ida ti Apo iti pannakaadipen, ket babaen iti daytoy binangonna ti simbaanna; wen, ti Apo a Dios, ti Dios ni Abraham, ti Dios ni Isaac, ken ti Dios ni Jacob, winayawayaanna ida iti pannakaadipen.",
                "12": "Wen, kanayon a malaglagipko ti pannakabalud dagiti ammak; ken dayta met laeng a Dios a nangwayawaya kadakuada kadagiti ima dagiti Egipto ti nangwayawaya kadakuada iti pannakaadipen.",
                "13": "Wen, ket dayta met la a Dios ti nangbangon iti simbaan a para kadakuada; wen, ket dayta met la a Dios ti nangawag kaniak iti nasantuan a pagrebbengan, a mangikasaba iti balikas kadagitoy a tao, ken nangted kaniak iti napalalo a balligi, gapu iti daytoy ti rag-ok ket napnuan.",
                "14": "Ngem saanak nga agrag-o iti bukodko laeng a balligi, ngem ad-adda a naan-anay ti rag-ok gapu iti balligi dagiti kabsatko, a napan iti daga ti Nephi.",
                "15": "Kitaen, napalaus ti panagtrabahoda, ket nakapataud iti adu a bunga; ket anian a nagdakkel ti gunggonada!",
                "16": "Ita, no panunotek ti balligi dagitoy a kakabsatko nalapunos ti kararuak, uray pay a kas man iti pannakaisinana manipud iti bagi, a kas arigna, isu a napalalo ti rag-ok.",
                "17": "Ket ita ipaay koma ti Dios kadagitoy, dagiti kabsatko, a makatugawdanto iti pagarian ti Dios; wen, ken kasta met kadakuada a bunga ti panagtrabahoda tapno saandanton a rummuar, ngem dayawendanto ketdi iti agnanayon. Ket sapay koma ta ipaay ti Dios a maaramid a mayannurot kadagiti balikasko, uray pay a kas iti nasaokon. Amen."
            },
            "30": {
                "1": "Kitaen, ita napasamak a kalpasan ti pannakaurnos dagiti tattao ni Ammon iti daga ti Jershon, wen, ken kasta met a kalpasan a napatalaw dagiti Lamanita iti daga, ket intabon dagiti tattao iti daga dagiti minatayda—",
                "2": "Ita saan a nabilang dagiti minatayda gapu iti kaadu ti bilangda; saan met nabilang dagiti minatay dagiti Nephita—ngem napasamak kalpasan a naitabonda kadagiti minatayda, ken kasta met a kalpasan dagiti aldaw a panagayuno, ken panagladladingit, ken panagkararag, (ket iti maikasangapulo ket innem a tawen idi ti panagturay dagiti ukom kadagiti tattao ni Nephi) nangrugi ti agtultuloy a kappia iti intero a daga.",
                "3": "Wen, ket talaga a tungpalen ti tattao dagiti bilin ti Apo; ket naingetda iti panangtungpal kadagiti ordinansa ti Dios, a mayannurot iti linteg ni Moises; agsipud ta naisuro kadakuada a mangtungpal ti linteg ni Moises agingga a matungpal daytoy.",
                "4": "Ket ngarud awan ti riribuk kadagiti tattao iti unos ti maikasangapulo ket innem a tawen a panangituray dagiti ukom kadagiti tattao ni Nephi.",
                "5": "Ket napasamak nga iti panangrugi ti maikasangapulo ket pito a tawen a panagturay dagiti ukom, adda nagtultuloy a kappia.",
                "6": "Ngem napasamak iti maudi a paset ti maikasangapulo ket pito a tawen, adda dimteng a lalaki iti daga ti Zarahemla, ket isu ti Anti-Cristo, agsipud ta rinugianna nga inkasaba kadagiti tattao ti maisuppiat kadagiti pammadto a nasaon dagiti propeta, maipanggep iti yaay ni Cristo.",
                "7": "Ita awan idi ti linteg para iti tao a maisuppiat iti pammati; agsipud ta naiget a maisupadi kadagiti bilin ti Dios a rumbeng nga adda linteg a mangiturong kadagiti tattao iti saan nga agpapada a pakaibatayan.",
                "8": "Ta kastoy ti kinuna ti nasantuan a kasuratan: Pilienyo daytoy nga aldaw, no asino ti pagserbianyo.",
                "9": "Ita no tinarigagayan ti maysa a tao nga agserbi iti Dios, karbenganna nukua; wenno, no patienna ti Dios karbenganna nga agserbi kenkuana; ngem no saanna a patien isuna awan ti linteg a mangdusa kenkuana.",
                "10": "Ngem no pimmatay isuna nadusa iti ipapatay; ket no nagtakaw nadusa met; ket no nakiabig nadusa met; wen, nadusada kadagitoy amin a kinadakes.",
                "11": "Agsipud ta adda idi linteg a maukom dagiti tattao a mayannurot kadagiti naaramidda a krimen. Nupay kasta, awan ti linteg a maisuppiat iti pammati ti tao; ngarud, nadusa laeng ti tao kadagiti krimen a naaramidna; ngarud addaan amin a tao iti agpapada a kasasaad.",
                "12": "Ket daytoy nga Anti-Cristo, nga agnagan iti Korihor, (ket saan a matengngel isuna ti linteg) rinugianna nga inkasaba kadagiti tattao nga awanto ti maysa a Cristo. Ket kastoy ti wagas a panangasabana, a kunana:",
                "13": "O dakayo a napungo iti minamaag ken ubbaw a namnama, apay nga isangolyo ti bagbagiyo kadagita minamaag a bambanag? Apay nga agsapulkayo iti Cristo? Agsipud ta awan ti tao a makaammo iti ania man a dumteng.",
                "14": "Kitaen, dagitoy banag a kunkunayo a padpadto, a kunayo nga inyallawat kadagiti nasantuan a propeta, kitaen, minamaagda a kaugalian dagiti ammayo.",
                "15": "Kasano ti pannakaammoyo iti kinapudnoda? Kitaen, saanyo maammuan dagiti banag a saanyo makita; ngarud saanyo maammuan nga addanto Cristo.",
                "16": "Kumitakayo iti masakbayan ket kunayo a makitayo ti pannakaugas ti basbasolyo. Ngem kitaen, parnuay dayta ti agmauyong a panunot; ket umay daytoy a panagballa ti pampanunotyo gapu dagiti kaugalian dagiti ammayo, a nangisungsong kadakayo iti pammati kadagiti banag a saan a pudno.",
                "17": "Ket adu pay a kasta a bambanag ti imbagana kadakuada, imbagbagana kadakuada nga awanto ti maaramid a pannakasubbot para kadagiti basol ti tattao, ngem mapasaran ti tunggal tao iti daytoy a biag ti mayannurot iti panangimaton ti parsua; ngarud dumur-as ti tunggal tao a mayannurot iti laingna, ken mamarmek ti tunggal tao a mayannurot iti pigsana; ken saan a krimen ti ania man nga aramiden ti tao.",
                "18": "Ket kasta ti panangasabana kadakuada, a manangallilaw iti puspuso ti adu, a namagtangig kadakuada iti kinadakesda, wen, a manangallilaw iti adu a babbai, ken kasta met dagiti lallaki, nga agaramid kadagiti kinabalangkantis—nga imbagbagana kadakuada a no natayen ti tao, daytan ti pagpatinggaanna.",
                "19": "Ita napan pay daytoy a lalaki iti daga ti Jershon, tapno mangikasaba kadagitoy a bambanag kadagiti tattao ni Ammon, a tattao idi dagiti Lamanita.",
                "20": "Ngem kitaen nasirsiribda ngem iti adu kadagiti Nephita; agsipud ta innalada, ken ingalutda, ken binagkatda isuna sa impanda iti sanguanan ni Ammon, a maysa a nangato a padi dagita a tattao.",
                "21": "Ket napasamak nga imbilinna a masapul a mabagkat isuna sa mairuar iti daga. Ket immay isuna iti daga ti Gideon, ket rinugianna met ti nangasaba kadakuada; ket saan unay a nagballigi ditoy, agsipud ta tiniliw ken inggalut ken binagatda isuna sa impanda iti sanguanan iti nangato a padi, ken kasta met iti pangulo nga ukom iti daga.",
                "22": "Ket napasamak a kinuna ti nangato a padi kenkuana: Apay a mapmapanka ​​a mangballikug kadagiti wagas ti Apo? Apay nga isurom kadagitoy a tattao nga awanto ti maysa a Cristo, tapno mangsinga iti panagragragsakda? Apay nga agsasaoka iti maisuppiat kadagiti amin a pammadto dagiti nasantuan a propeta?",
                "23": "Ita Giddonah ti nagan ti nangato a padi. Ket kinuna ni Korihor kenkuana: Agsipud ta saanko isuro dagiti awan mamaayna a tradision dagiti ammayo, ken agsipud ta saanko isuro dagitoy a tattao a paiturayan ti bagbagida kadagiti awan mamaayna nga ordinansa ken ar-aramid nga impasdek dagiti nagkauna a papadi, tapno manggun-od iti bileg ken mangituray kadakuada, tapno agtalinaedda nga ignorante, tapno saanda nga itag-ay dagiti uloda, ngem maibabada sigun kadagiti balikasmo.",
                "24": "Kunam a nawaya dagitoy a tattao. Kitaen, kunak addada iti pannakaadipen. Kunam a pudno dagidiay nagkauna a padpadto. Kitaen, kunak a saanmo ammo a pudnoda.",
                "25": "Kunam a daytoy a tattao ket maysa a nakabasol ken natnag a tattao, gapu iti salungasing ti maysa a naganak. Kitaen, kunak a saan a nagbasol ti anak gapu kadagiti nagannakna.",
                "26": "Ken kunam pay nga umayto ni Cristo. Ngem kitaen, kunak a saanmo ammo nga addanto ti maysa a Cristo. Ken kunam pay a mapapatayto isuna para kadagiti basbasol ti lubong—",
                "27": "Ket iti kasta allilawem dagitoy a tattao babaen kadagiti awan mamaayna a tradision dagiti ammayo, ken sigun kadagiti bukodmo a tartarigagay; ket sakupem ida, uray pay a kas pannakaadipen, tapno bussogenyo dagiti bagiyo iti panagbannog dagiti imada, ta saanda maitured ti tumangad a buyogen ti kinatured, ken saanda maitured a tagiragsaken dagiti kalinteganda ken pribilehioda.",
                "28": "Wen, saanda a maitured nga usaren ti kukuada ta amangan a masairda dagiti papadida, a mangsangol kadakuada sigun kadagiti tarigagayda, ket inturongda ida a patien, babaen kadagiti tradisionda ken dagiti arapaapda ken dagiti kapritsoda ken dagiti sirmatada ken dagiti agpampammarang a misterioda, ta masapulda a, no saanda inaramid ti sigun kadagiti balikasda, masairda ti sumagmamano a saan nga ammo a parsua, nga ibagbagada a Dios—maysa a parsua a pulos a saan a nakita wenno naam-ammo, pulos nga awan ken awanto iti kaano man.",
                "29": "Ita idi nakita ti nangato a saserdote ken ti pangulo nga ukom ti kinatangken ti panagpuspusona, wen, idi nakitada nga inumsina pay uray ti Dios, saanda pulos sinungbatan dagiti balikasna; ngem imbilinda a nasken a mapungo; ket inyawatda kadagiti ima dagiti agrebbeng, ket impanda iti daga ti Zarahemla, tapno maisaklang iti sanguanan ni Alma, ken iti pangulo nga ukom a gobernador iti intero a daga.",
                "30": "Ket napasamak nga idi naisaklang iti sanguanan ni Alma ken iti pangulo nga ukom, inaramidna latta ti kas iti inaramidna iti daga ti Gideon; wen, intultuloyna ti agtabbaaw.",
                "31": "Ket timmakder a sipapannakkel dagiti balikasna iti sanguanan ni Alma, ken inumsina dagiti saserdote ken maestro, a pinabasolna ida a mangallilaw kadagiti tattao kadagiti minamaag a kaugalian dagiti ammada, tapno laeng mabsogda iti nagbannogan dagiti tattao.",
                "32": "Ita kinuna kenkuana ni Alma: Ammom a saankami agpabpabussog babaen ti nagbannogan dagitoy a tao; agsipud ta kitaen nagtrabahuak uray pay manipud iti panangrugi ti panagturay dagiti ukom agingga ita, babaen dagiti imak para iti kasapulak, iti laksid ti adu a panagbibiahek iti aglawlaw ti daga tapno iwaragawag iti balikas ti Dios kadagiti tattaok.",
                "33": "Ken iti laksid dagiti adu a panagbannog nga inaramidko iti simbaan, pulos a saannak nga immawat iti nawadwad uray no maysa la koma a senine para iti bannogko; wenno uray dagiti kabsatko, malaksid iti pangukoman; ket kalpasanna immawatkami laeng a mayannurot iti linteg para iti orasmi.",
                "34": "Ket ita, no saankami nga umawat iti ania man a para iti panagbannogmi iti simbaan, ania ti masagrapmi iti panagbannogmi iti simbaan malaksid iti panangiwaragawagmi iti kinapudno, tapno maaddaan kami iti pagragsakan iti ragsak dagiti kakabsatmi?",
                "35": "Kalpasanna apay a kunam a mangasabakami kadagitoy a tao tapno makaawat iti gunggona, no sika, iti bagim a mismo, ammom nga awan ti gunggonami? Ket ita, patiem kadi nga alallilawenmi dagitoy a tao, a nakaigapuan ti panagrag-o ti puspusoda?",
                "36": "Ket insungbat ni Korihor, Wen.",
                "37": "Ket kalpasanna kinuna kenkuana ni Alma: Patiem kadi nga adda Dios?",
                "38": "Ket insungbatna, Saan.",
                "39": "Ita kinuna kenkuana ni Alma: Ilibakmo manen kadi nga adda Dios, ken kasta met a ilibakmo pay ni Cristo? Ta kitaen, kunak kenka, ammok nga adda Dios, ken kasta met nga umayto ni Cristo.",
                "40": "Ket ita ania ti pammaneknekmo nga awan ti Dios, wenno saan nga umay ni Cristo? Kunak kenka nga awan, malaksid laeng ti bukodmo a balikas.",
                "41": "Ngem, kitaen, adda amin kaniak a banag a kas pammaneknek a pudno amin dagitoy a banag; ken adda met kenka amin a banag a kas pammaneknek a pudnoda; ket ilibakmo kadi ida? Patiem kadi a pudno dagitoy a banag?",
                "42": "Kitaen, ammok a patiem, ngem naikutanka iti managulbod nga espiritu, ket inwaksim ti Espiritu ti Dios ket awan ti lugarna kenka; ngem adda ti bileg ti sairo nga agturay kenka, ket isu ti mangiturturong kenka, agparnuay kadagiti pamuspusan tapno madadaelna dagiti annak ti Dios.",
                "43": "Ket ita kinuna ni Korihor ken ni Alma: No pakitaannak iti tanda, tapno mabalinnak a mapapati nga adda Dios, wen, ipakitam kaniak nga adda bilegna, ket isunto pay laeng a patiekto ti kinapudno dagiti balikasmo.",
                "44": "Ngem kinuna kenkuana ni Alma: Adda kenkan ti umdas a tanda; sulisogem kadi pay ti Diosmo? Kunam kadi, Ipakitam kaniak ti tanda, no adda kenkan ti pammaneknek amin dagitoy kabsatmo, ken kasta met amin dagiti nasantuan a propeta? Adda iti sangom dagiti nasantuan a kasuratan, wen, ket ipamatmat amin dagiti banag nga adda Dios; wen, uray pay ti daga, ken amin a banag nga adda iti rabawna, wen, ken ti panagpusiposna, wen, ken kasta met amin dagiti planeta nga aggunay iti gagangay a langada ti mangpaneknek nga adda Kangatuan a Namarsua.",
                "45": "Ket agsursorka kadi pay, a mangallilaw kadagiti puso dagitoy a tao, a paneknekam kadakuada nga awan ti Dios? Ket ilibakmo kadi pay amin dagitoy a saksi? Ket kinunana: Wen, ilibakkonto, malaksid no pakitaannak iti tanda.",
                "46": "Ket ita napasamak a kinuna kenkuana ni Alma: Kitaen, maldaanganak gapu iti kinatangken ti pusom, wen, ta pagkedkedam pay laeng ti espiritu ti kinapudno, ta madadaelto ti kararuam.",
                "47": "Ngem kitaen, nasaysayaat pay a mapukaw ti kararuam ngem ti sika ti pakaipuonan ti pannakadadael ti adu a kararua, babaen ti panagul-ulbodmo ken babaen dagiti makapatiray-ok a balikasmo; ngarud no libakem pay laeng, kitaen dusaennakanto ti Dios, nga agbalinkanto nga umel, a saanmonton maungap ti ngiwatmo iti kaano man, tapno saanmonton a maallilaw pay dagitoy a tao.",
                "48": "Ita kinuna ni Korihor kenkuana: Saanko nga ilibak ti kaadda ti Dios, ngem saanko patien nga adda ti Dios; ket kunak pay, a saanmo ammo nga adda ti Dios; ket malaksid no pakitaannak iti tanda, saankonto a patien.",
                "49": "Ita kinuna ni Alma kenkuana: Daytoy ti itedko kenka a kas tanda, ta agbalinka nga umel, sigun kadagiti balikasko; ket kunak, nga iti nagan ti Dios, agbalinka nga umel, tapno saankan a makapagbalikas.",
                "50": "Ita idi maisao ni Alma dagitoy a balikas, nagbalin nga umel ni Korihor, ta saanen a makapagsao, sigun kadagiti balikas ni Alma.",
                "51": "Ket ita idi nakita ti pangulo nga ukom daytoy, inaramatna ti imana a nagsurat ken ni Korihor, a kinunana: Nakombinsirka kadin iti bileg ti Dios? Asino ti tarigagayam a pangipakitaan ni Alma iti tandana? Kayatmo kadi a dangranna dagiti sabali, tapno maipakitana kenka ti tanda? Kitaen, naipakitana kenkan ti tanda; ket ita suppiatem kadi pay?",
                "52": "Ket insagana ni Korihor ti imana a nagsurat, a kinunana: Ammok nga umelak, agsipud ta saanak a makapagsao; ken ammok nga awan ti sabali malaksid iti bileg ti Dios a makaaramid kaniak daytoy; wen, ken ammok a kankanayon nga adda iti Dios.",
                "53": "Ngem kitaen, inallilawnak ti sairo; agsipud ta nagparang kaniak iti langa ti anghel, ket kinunana kaniak: Mapanka ket pasubliem dagitoy a tao, agsipud ta nayawawanda amin iti panangsurotda iti saan nga am-ammo a Dios. Ket kinunana kaniak: Awan ti Dios; wen, ket insurona kaniak ti rumbeng a sawek. Ket insurok dagiti balikasna; ket insurok ida agsipud ta makaay-ayoda iti nainlubongan a panunot; ket insurok ida, uray pay nga agingga a nagballigiak, isu nga agpayso a patiek a pudnoda; ket iti daytoy a gapu dinaerak ti kinapudno, agingga a naalak daytoy nakaro a lunod kaniak.",
                "54": "Ita idi maisaona daytoy, dinawatna nga agkararag ni Alma iti Dios, tapno bareng no maikkat ti lunod kenkuana.",
                "55": "Ngem kinuna kenkuana ni Alma: No maikkat daytoy a lunod kenka allilawemto manen ti puspuso dagitoy a tao; ngarud, agtalinaed kenka a kas iti pagayatan ti Apo.",
                "56": "Ket napasamak a saan a naikkat ken ni Korihor ti lunod; ngem napapanaw, ket napan namalaybalay nga agdawat iti kanenna.",
                "57": "Ita naiwaras a dagus ti pannakaammo iti napasamak ken ni Korihor iti intero a daga; wen, imbilin ti kangatuan nga ukom ti pannakaiwaragawag kadagiti amin a tao iti daga, a naiwaragawag kadagiti namati kadagiti balikas ni Korihor a dagdagusenda ti agbabawi, wenno maipaay met kadakuada iti isu met laeng a pangngeddeng.",
                "58": "Ket napasamak a nakombinsirda amin iti kinadakes ni Korihor; ngarud namalbaliwda manen amin iti Apo; ket daytoy ti naggibusan ti kinadangkes iti wagas ni Korihor. Ket namalaybalay ni Korihor, nga agpalpalama iti taraonna.",
                "59": "Ket napasamak nga iti panagsursorna kadagiti tattao, wen, kadagiti tattao a simmina kadagiti Nephita ken nangawag iti bagbagida iti Zoramita, nga indauluan ti tao nga agnagan iti Zoram—ket iti pannakipulapolna kadakuada, kitaen, nadungpar ken naibaddebaddek, nga agingga a natay.",
                "60": "Ket iti kasta makitatayo ti paggibusan ti mangballikug kadagiti wagas ti Apo; ket iti kasta makitatayo a ti sairo saanna a suportaran dagiti annakna iti maudi nga aldaw, ngem sipapardas a guyodenna ida nga agpababa iti impierno."
            },
            "31": {
                "1": "Ita napasamak a kalpasan ti panaggibus ti biag ni Korihor, agsipud ta nakaawat ni Alma iti damdamag a balballikugen dagiti Zoramita dagiti wagas ti Apo, ken dayta a Zoram, a dadauloda, isungsungsongna ti puspuso dagiti tattao nga agkurno kadagiti umel a didiosen, nangrugi manen a nasaktan ti pusona gapu iti kinadangkes dagiti tattao.",
                "2": "Agsipud ta daytoy ti nakaigapuan ti nakaro a ladingit ni Alma a nakaammo iti kinadangkes dagiti taona; ngarud naglablabes ti panagladingit ti pusona gapu iti pannakaisina dagiti Zoramita kadagiti Nephita.",
                "3": "Ita naguummong a sangsangkamaysa dagiti Zoramita iti daga a ninagananda iti Antionum, nga adda iti dayaen ti daga a Zarahemla, a naiban-uyat iti asideg ti nagbedngan iti igid ti baybay, nga adda iti abagatan ti daga a Jershon, a nagbedngan met iti langalang iti abagatan, langalang a napno kadagiti Lamanita.",
                "4": "Ita nalaus ti buteng dagiti Nephita amangan ta no makikinnaawatan dagiti Zoramita kadagiti Lamanita, ket kaipapanan dayta ti dakkel a pukaw iti biang dagiti Nephita.",
                "5": "Ket ita, gapu ta ti panangikasaba iti balikas addaan iti dakkel a pagannayasan nga iturong dagiti tattao nga agaramid iti nainkalintegan—wen, naaddaan daytoy ti nabilbileg a bungana kadagiti panunot dagiti tattao ngem iti espada, wenno aniaman a banag, a napasamak kadakuada—ngarud napanunot ni Alma a rumbeng laeng a nasken a padasenda ti saguday ti balikas ti Dios.",
                "6": "Ngarud innalana ni Ammon, ken ni Aaron, ken ni Omner; ngem imbatina ni Himni iti simbaan iti Zarahemla; ngem innalana dagiti immuna a tallo, ken kasta met ni Amulek ken ni Zeezrom, nga adda idi iti Melek; ken innalana met ti dua a lallaki nga annakna.",
                "7": "Ita saanna intugot ti inauna kadagiti lallaki nga annakna, ken ti naganna ket Helaman; ngem Shiblon ken Corianton ti nagan dagiti innalana; ket dagitoy ti nagan dagiti kimmuyog kenkuana a napan kadagiti Zoramita, a mangikasaba kadakuada iti balikas.",
                "8": "Ita sumupsuppiat dagiti Zoramita kadagiti Nephita; ngarud inawatda idin ti balikas ti Dios a naikasaba kadakuada.",
                "9": "Ngem natnagda kadagiti dakkel a biddut, agsipud ta saanda inkaskaso a tinungpal dagiti bilin ti Dios, ken dagiti annurotenna, a mayannurot iti paglintegan ni Moises.",
                "10": "Kasta met a saanda inkaskaso dagiti aramid iti simbaan, a mangituloy iti inaldaw a panagkararag ken yaararaw iti Dios, tapno saanda a maitebbang iti sulisog.",
                "11": "Wen, iti pakagupgopan, binallikugda dagiti wagas ti Apo iti namin-adu a daras; ngarud, gapu iti daytoy, napan da Alma ken dagiti kabsatna iti daga tapno ikasabada kadakuada ti balikas.",
                "12": "Ita, idi nakagtengda iti daga, kitaen, iti siddaawda nakitada a nagbangon dagiti Zoramita kadagiti sinagoga, ket inummongda a sangsangkamaysa ti bagbagida iti maysa nga aldaw iti makalawas, nga inawaganda dayta nga aldaw iti aldaw ti Apo; ket nagdaydayawda iti wagas a saan pay nakita da Alma ken dagiti kabsatna;",
                "13": "Ta adda lugar a nabangon iti tengnga ti sinagogada, lugar a pagtakderan, a nangatngato ngem iti ulo; nga aglaon ti rabawna iti maysa laeng a tao.",
                "14": "Ngarud, nasken a mapan ti asino man ti agtarigagay nga agdaydayaw ket agtakder iti rabawna, ket itag-ayna dagiti imana a maiturong iti langit, ket immawag iti napigsa a timek, a kunana:",
                "15": "Nasantuan, nasantuan a Dios; patienmi a sika ti Dios, ken patienmi a nasantuanka, ken espirituka idi, ken espirituka ita, ken espiritukanto iti agnanayon.",
                "16": "Nasantuan a Dios, patienmi nga insinanakam manipud kadagiti kakabsatmi; ken saanmi a patien ti kaugalian dagiti kakabsatmi, nga impatawid kadakuada babaen iti inuubing nga aramid dagiti ammada; ngem patienmi a dakami ti pinilim nga agbalin a nasantuan nga annakmo; ken kasta met nga impakaammom kadakami nga awanto ti Cristo.",
                "17": "Ngem sika met laeng ti idi, ita, ken ti agnanayon; ket dakami ti pinilim tapno maisalakankami, idinto a napili ti amin nga adda iti aglawlawmi a maipurwak iti impierno babaen iti ungetmo; ta iti dayta a kinasanto, O Dios, agyamankami kenka; ken kasta met nga agyamankami iti panangpilim kadakami, tapno saankami a maallilaw kadagiti minamaag a kaugalian dagiti kabsatmi, a namagtitipkel kadakuada a mamati ken ni Cristo, a nangiturong iti puspusoda nga agallaalla a kumayakay kenka, Diosmi.",
                "18": "Ket agyamankami manen kenka, O Dios, ta dakami ti napili ken nasantuan a tattao. Amen.",
                "19": "Ita napasamak a kalpasan ti pannakangngeg da Alma ken dagiti kabsatna ken dagiti lallaki nga annakna dagitoy a kararag, saan a marukod ti siddaawda.",
                "20": "Ta kitaen, napan ti tunggal tao ket nangidaton iti isu met laeng a kararag.",
                "21": "Ita inawaganda ti lugar iti Rameumptom, a kas maipatpatarus, ti nasantuan a pagtakderan.",
                "22": "Ita, manipud ditoy a pagtakderan indaton ti tunggal tao, ti isu met laeng a kararag iti Dios, nga agyamyamanda iti Diosda a napilina ida, ken ta saanna nga insungsong ida iti kaugalian dagiti kabsatda, ken ta saan a naguyugoy ti puspusoda a patien dagiti banag a dumteng, nga awan ti ammoda maipapan iti daytoy.",
                "23": "Ita, kalpasan a nakaidatonen ti amin a tao iti kastoy a wagas, nagsublida iti balbalayda, a pulos a saanda pagsasaritaan manen ti Diosda agingga nga aguummongda manen a sangsangkamaysa iti nasantuan a pagtakderan, tapno mangidaton iti panagyaman babaen ti wagasda.",
                "24": "Ita idi nakita ni Alma daytoy naldaangan ti pusona; agsipud ta nakitana a dakes ken ballikugda a tattao; wen, nakitana a tarigagayan dagiti pusoda iti balitok, ken iti pirak, ken iti amin a kita ti napintas nga alikamen.",
                "25": "Wen, ken nakitana met a naitag-ay ti puspusoda iti nalabes a kinapasindayag, iti kinapalangguadda.",
                "26": "Ket indanonna ti timekna iti langit, ket immawag, a kinunana: O, kasano ti kapautna, O Apo, ti panangipalugodmo nga agtalinaed dagiti katulongam ditoy baba iti lasag, a mangimatang iti kasta a kakaro a kinadakes dagiti annak ti tattao?",
                "27": "Kitaen, O Dios, umaw-awagda kenka, ngem agliblibbiang met ti puspusoda iti kinatangsit. Kitaen, O Dios, umaw-awagda kenka iti ngiwngiwatda, idinto a natangsitda, uray pay iti kinaindaklan, kadagiti ubbaw a bambanag iti lubong.",
                "28": "Kitaen, O Diosko, dagiti agkakangina nga aruatenda, ken dagiti singsingda, ken dagiti pulserasda, ken dagiti arkosda a balitok, ken amin dagiti agkakangina a bambanag nga arkosda; ken kitaen, tarigagayan ti puspusoda kadagitoy, ket umaw-awagda pay kenka a kunada—Agyamankami, O Dios, agsipud ta napili a tattaokami para kenka, idinto a maungawto dagiti dadduma.",
                "29": "Wen, ket kunada nga impakaammom kadakuada nga awanto ti Cristo.",
                "30": "O Apo Dios, kasano ti kapaut ti panangipalubosmo iti kasta a kinadakes ken kinamangliliput kadagitoy a tao? O Apo, ikkannak kadi iti pigsa, tapno maibturak dagiti pagkapuyak. Agsipud ta agkapsutak, ket masaktan ti kararuak iti kasta a kinadakes dagitoy a tao.",
                "31": "O Apo, kasta unay ti leddaang ti pusok; liwliwaem koma ti kararuak ken ni Cristo. O Apo, ipaaymo koma a maaddaanak iti pigsa, tapno mabalinko a sagabaen nga addaan iti kinaanus dagitoy a rigrigat a dumteng kaniak, gapu iti kinadangkes dagitoy a tao.",
                "32": "O Apo, liwliwaem koma ti kararuak, ket ikkannak iti balligi, ken kasta met dagiti kaduak nga agtartrabaho—wen, ni Ammon, ken ni Aaron, ken ni Omner, ken kasta met ni Amulek ken ni Zeezrom, ken kasta met dagiti dua a lallaki nga annakko—wen, uray liwliwaem koma met amin dagitoy O Apo. Wen, liwliwaem koma dagiti kararuada ken ni Cristo.",
                "33": "Ipaaymo koma a maaddaanda iti pigsa, tapno maibturanda dagiti rigatda a dumteng kadakuada gapu iti kinadangkes dagitoy a tao.",
                "34": "O Apo, ipaaymo kadi kadakami nga agballigikami iti panangiturongmi manen kadakuada ken ni Cristo.",
                "35": "Kitaen, O Apo, dagiti kararuada ket napateg, ket adu kadakuada ti kabsatmi; ngarud, itdem kadakami, O Apo, ti bileg ken pagsiriban, tapno maidanonmi dagitoy, a kakabsatmi, manen kenka.",
                "36": "Ita napasamak nga idi naisao ni Alma dagitoy a balikas, nga intipatna dagiti imana kadagiti amin a kaduana. Ket kitaen, bayat nga intipatna dagiti imana kadakuada, napnoda iti Nasantuan nga Espiritu.",
                "37": "Ket kalpasan ti panagsisinada, saanda pinampanunot ti bagbagida no ania ti kanenda, wenno ania ti inumenda, wenno no ania ti ikawesda.",
                "38": "Ket inikkan ida ti Apo tapno saanda nga agbisin, wenno mawaw; wen, ket inikkanna met ida iti pigsa, tapno saanda nga agsagaba iti ania man a rigrigat; malaksid iti panangalimon kadakuada ti rag-o ken ni Cristo. Ita mayannurot daytoy iti kararag ni Alma; ket gapu daytoy iti panagkararagna a sipapammati."
            },
            "32": {
                "1": "Ket napasamak a napanda, ket rinugianda nga inkasaba ti balikas ti Dios kadagiti tattao, simrekda kadagiti sinagogada, ken kadagiti balbalayda; wen, ken inkasabada ti balikas uray iti kalkalsada.",
                "2": "Ket napasamak a kalpasan ti adu a panagbannogda kadakuada, nangrugi a nagsagrapda iti balligi kadagiti ummong dagiti napanglaw a tattao; gapu ta kitaen, naparuarda kadagiti sinagoga agsipud iti kinanumo ti kawesda—",
                "3": "Ngarud saanda a napalubosan a sumrek kadagiti sinagogada nga agdayaw iti Dios, ta imbilangda a kas kinarugit; ngarud napanglawda; wen imbilangna ida dagiti kabsatda a kas rugit; ngarud napanglawda kadagiti banag iti lubong; ken kasta met a napanglawda pay iti puso.",
                "4": "Ita, bayat a mangisursuro ken agsasao ni Alma kadagiti tattao iti tuktok ti turod Onidah, adda dakkel a bunggoy nga immasideg kenkuana, nga isuda dagiti sarsaritaenmi, a napanglaw ti puso, gapu iti kinapanglawda iti bambanag iti lubong.",
                "5": "Ket immasidegda ken ni Alma; ket kinuna ti dadauloda kenkuana: Kitaen, ania ti aramiden dagitoy a kakabsatko, agsipud ta mauy-uyawda kadagiti amin a tao gapu iti kinapanglawda, wen, ken nangnangruna dagiti saserdotemi; agsipud ta pinapanawdakami manipud iti sinagogami a nagbannoganmi kadagiti bukodmi nga ima; ket pinapanawdakami gapu iti nalabes a kinapanglawmi; ket awan ti lugar a pagdaydayawanmi iti Diosmi; ket kitaen, ania ti aramidenmi?",
                "6": "Ket ita idi nangngeg ni Alma daytoy, timmaliaw, a sinangona a dagus, ket naimatanganna iti naindaklan a rag-o; agsipud ta naimatanganna a pudno a dagiti panagrigatda ket pinagpakumbabana ida, ket sisasaganadan a dumngeg iti balikas.",
                "7": "Ngarud awanen ti naisaona kadagiti dadduma nga ummong; ngem inyunnatna ti imana, ket impukkawna kadagiti nakitana, a pudno a nagbabawi, ket kinunana kadakuada:",
                "8": "Makitak a napakumbaba ti pusoyo; ket no kasta, nagasatkayo.",
                "9": "Kitaen kinuna ti kabsatyo, Ania ti aramidenmi?—agsipud ta napapanawkami kadagiti sinagogami, isu a saankami a makapagdaydayaw iti Dios.",
                "10": "Kitaen kunak kadakayo, pagarupenyo kadi a saankayo a makapagdaydayaw iti Dios malaksid laeng kadagiti sinagogayo?",
                "11": "Ket kasta met, kayatko a saludsoden, pagarupenyo kadi a nasken a dayawenyo ti Dios a mamimpinsan iti makalawas laeng?",
                "12": "Kunak kadakayo, nasayaat ta napapanawkayo kadagiti sinagogayo, tapno agpakumbabakayo, ken tapno maadalyo ti pagsiriban; agsipud ta kasapulan nga adalenyo ti pagsiriban; ket gapu iti pannakapapanawyo, nga uy-uyawendakayo dagiti kakabsatyo gapu iti nalabes a kinapanglawyo, a nagpakumbaba ti puspusoyo; gapu ta kasapulan a mapagbalinkayo a napakumbaba.",
                "13": "Ket ita, nagasatkayo ta napilitkayo nga agpakumbaba; agsipud ta ti tao no dadduma, no mapilit nga agpakumbaba, birokenna ti agbabawi; ket ita pudno, masarakanto ti siasino man nga agbabawi ti kaasi; ket maisalakanto ti siasino man a mangsapul iti kaasi ken agibtur agingga iti panungpalan.",
                "14": "Ket ita, kas naibagakon kadakayo, a nabendisionankayo gapu ta napilitkayo nga agpakumbaba, saanyo kadi a pagarupen a nagasgasat dagiti pudno a mangipakumbaba iti bagbagida gapu iti balikas?",
                "15": "Wen, nagasat ti pudno a nangipakumbaba iti bagina, ken nagbabawi kadagiti basolna, ken nagibtur agingga iti panungpalan—wen, nagasgasat pay ngem dagiti napilit nga agpakumbaba gapu iti nalabes a kinapanglawda.",
                "16": "Ngarud, nagasat dagiti mangipakumbaba iti bagbagida a saan a napilit nga agpakumbaba; wenno, iti sabali a pannao, nagasat ti mamati iti balikas ti Dios, ken nabuniagan nga awan sukir ti pusona, wen, ti saan a napakaammuan iti balikas, wenno uray napilitan a mangammo, sakbay a namatida.",
                "17": "Wen, adu dagiti agkunkuna: No ipakitam kadakami ti tanda nga aggapu sadi langit, kalpasan dayta maamuanminto ti kinapudnona; kalpasan dayta patienminto.",
                "18": "Ita saludsodek, pammati kadi daytoy? Kitaen, kunak kadakayo, Saan; gapu ta no ammo ti tao ti maysa a banag awan ti panggapuanna a mamati, agsipud ta ammona daytoy.",
                "19": "Ket ita, anian nga ad-adda a mailunod dayta makaammo iti pagayatan ti Dios ngem saanna met nga aramiden daytoy, ngem kenkuana a patien laeng, wenno addaan laeng iti panggapuan a mamati, ket matnag nga aglabsing?",
                "20": "Ita ukomenyo daytoy a banag. Kitaen, kunak kadakayo, nga adda iti maysa a kasasaad ket kasta met iti sabali; ket kastanto iti tunggal tao mayannurot iti aramidna.",
                "21": "Ket ita kas nasaokon maipapan iti pammati ti—pammati saan a ti kaadda ti naan-anay a pannakaammo kadagiti banag; ngarud no adda pammatim mangnamnamaka kadagiti banag a saan a makita, ngem pudno.",
                "22": "Ket ita, kitaen, kunak kadakayo, ket kayatko a nasken a laglagipenyo, a manangngaasi ti Dios kadagiti amin a mamati iti naganna; ngarud tarigagayanna, kangrunaanna, a mamatikayo, wen, uray iti balikasna.",
                "23": "Ket ita, ipakaammona ti balikasna kadagiti tattao babaen kadagiti anghel, wen, saan laeng a dagiti lallaki, ngem kasta met kadagiti babbai. Ita saan laeng a dagitoy; namin-adu a daras met a naikkan dagiti babassit nga ubbing kadagiti balikas, a mangburibor kadagiti masirib ken nakaadal.",
                "24": "Ket ita, ay-ayatek a kakabsatko, gapu ta tinarigagayanyo a maammuan kaniak no ania ti aramidenyo gapu ta naparigatkayo ken napapanaw—ita saanko a tarigagayan nga ipapanyo a panggepek ti mangeddeng kadakayo a mayannurot laeng iti pudno—",
                "25": "Gapu ta saanko kayat a sawen a napilitkayo amin a mangipakumbaba iti bagbagiyo; gapu ta pudno a patiek nga adda sumagmamano kadakayo a mangipakumbaba iti bagbagida, bay-anyo ida no aniaman ti nalabit a kasasaadda.",
                "26": "Ita, kas iti nasaokon maipapan iti pammati—a saan a naan-anay a pannakaammo daytoy—kasta met kadagiti balikasko. Saanyo maammuan ti kinapudno iti damo, agpapan iti kinaan-anay, kasta met a saan a naan-anay a pannakaammo ti pammati.",
                "27": "Ngem kitaen, no riingen ken bangonenyo dagiti pannakabalin ti pampanunotyo, uray iti maysa a pamadasan dagiti balikasko, ken aramatem ti bassit a pammati, wen, uray no saanyo tarigagayan ti ad-adu a panamati, bay-anyo dayta a tarigagay a mangtignay kadakayo, uray pay aginggana a patienyo iti wagas a maikkanyo ti lugar para iti maysa a paset dagiti balikasko.",
                "28": "Ita, yarigtayo ti balikas iti maysa a bukel. Ita, no ikkanyo ti maysa a bukel iti lugar a pakaimulaanna iti pusoyo, kitaen, no pudno a bukel, wenno nasayaat a bukel, no saanyo ibelleng dayta gapu iti awan a panamatiyo, ta suppiatenyo ti Espiritu ti Apo, kitaen, mangruginto a bumlad iti barukongyo; ket inton mariknayo bumbumlad, rugianyo a kunaen iti bagbagiyo—nasken a nasayaat daytoy a bukel, wenno naimbag ti balikas, gapu ta rugiannan ti mangpadakkel iti kararuak; wen, rugiannan a malawlawagan ti panunotko, wen, mangrugin a nananam kaniak.",
                "29": "Ita kitaen, saan kadi a daytoy ti mangnayon iti pammatiyo? Kunak kadakayo, Wen; nupay kasta saan a dimmur-as iti naan-anay a pannakaammo.",
                "30": "Ngem kitaen, bayat a bumlad ti bukel, ken agtubo, ken mangrugi a dumakkel, ngarud masapul a kunaenyo a nasayaat ti bukel; agsipud ta kitaen, bimlad, ken nagtubo, ken nangrugi a dumakkel. Ket ita, kitaen, saan kadi a papigsaenna daytoy iti pammatiyo? Wen, papigsaenna ti pammatiyo: agsipud ta kunaenyonto nga ammok a nasayaat daytoy a bukel; agsipud ta kitaen nagtubo ken nangrugi a dumakkel.",
                "31": "Ket ita, kitaen, awan duaduayo kadi a nasayaat daytoy a bukel? Kunak kadakayo, Wen; agsipud ta ti tunggal bukel agtaud iti bukodna a kakikitana.",
                "32": "Ngarud, nasayaat ti bukel no dumakkel, ngem no saan a dumakkel, kitaen, saan a nasayaat, ngarud maibelleng daytoy.",
                "33": "Ket ita, kitaen, agsipud ta pinadasyo ti eksperimento, ket inmulayo ti bukel, ket dummakkel ken agsagibsib, ken mangrugi nga agtubo, nasken a kasapulan nga ammoyo a nasayaat ti bukel.",
                "34": "Ket ita, kitaen, ti pannakaammoyo naan-anay kadi? Wen, naan-anay ti pannakaammoyo maipapan iti dayta a banag, ken ti pammatiyo ket saan a maus-usar; ket gapu ta ammoyo daytoy, gapu ta ammoyo a pinabussog ti balikas dagiti kararuayo, ket ammoyo met a nagtubo daytoy, ta mangrugi a nalawlawagan ti pannakaawatyo, ken ti panunotyo ket talaga mangrugi a lumawa.",
                "35": "O, no kasta, saan kadi a pudno daytoy? Kunak kadakayo, Wen, agsipud ta daytoy ket silaw; ket ania man a lawag, nasayaat, gapu ta mailasin, ngarud masapul nga ammoyo a nasayaat daytoy; ket ita kitaen, kalpasan a napadasanyo daytoy a lawag naan-anay kadi ti pannakaammoyo?",
                "36": "Kitaen kunak kadakayo, Saan; wenno saanyo a masapul a tallikudan ti pammatiyo, agsipud ta inusaryo laeng ti pammatiyo a mangimula iti bukel tapno padasenyo ti eksperimento tapno maammuan no nasayaat ti bukel.",
                "37": "Ket kitaen, bayat ti panangrugi ti kayo nga agtubo, kunaenyo: Taraonantayo daytoy buyogen ti adu a panangaywan, tapno makaramut, tapno dumakkel, ken agbunga para kadatayo. Ket ita kitaen, no taraonanyo daytoy a buyogen ti adu a panangaywan makaramutto, ket dumakkel, ket agbunga.",
                "38": "Ngem no baybay-anyo ti kayo, ken saanyo panunoten ti pannakataraonna, kitaen saanto maaddaan iti aniaman a ramut; ken no dumteng ti pudot iti init ket uramena daytoy, malaylayto gapu ta awan iti ramutna, ket parutenyo ken ibellengyo.",
                "39": "Ita, saan a gapu ta saan a nasayaat a bukel daytoy, wenno gapu ta saan a matarigagayan ti bungana; ngem gapu ta ti dagayo ket natikag, ken saanyonto a taraonan ti kayo, ngarud saanyo malak-aman ti bungana.",
                "40": "Ket iti kasta, no saanyo taraonan ti balikas, a mangnamnama babaen iti mata ti pammati para iti bungana, pulos a saanyo mabalin a mapuros ti bunga ti kayo ti biag.",
                "41": "Ngem no taraonanyo ti balikas, wen, taraonanyo ti kayo bayat ti panagdakkelna, babaen ti pammatiyo nga addaan iti naindaklan a kinaregta, ken addaan iti kinaanus, a mangnamnama iti bungana, agramutto, ket kitaen agbalinto a kayo a rumangrangpaya nga agturong iti agnanayon a biag.",
                "42": "Ket gapu iti kinaregtayo ken ti pammatiyo ken iti kinaanusyo iti panangtaraon iti balikas, tapno agramut kadakayo, kitaen, iti saan a mabayag purosenyonto ti bungana daytoy, nga isu ti kapatgan, nga isu ti kasam-itan iti amin a nasam-it, ken isu ti kapurawan iti amin a puraw, wen, ken puro iti amin a puro; ket agpiestakayo iti daytoy a bunga uray agingga a mapnekkayo, tapno saankayo ​​a mabisin, ken saankayo mawaw.",
                "43": "Iti dayta a tiempo, kakabsatko, apitenyonto dagiti gunggona ti pammatiyo, ken ti kinaregtayo, ken kinaanusyo, ken naunday a panagibturyo, nga agur-uray iti kayo nga agbunga para kadakayo."
            },
            "33": {
                "1": "Ita kalpasan ti panangisao ni Alma kadagitoy a balikas, nangipaulogda kenkuana iti mensahe a tarigagayanda a maammuan no rumbeng a patienda ti maymaysa a Dios, tapno mabalinda a magun-od daytoy a bunga nga insaona, wenno no kasano a rumbeng nga imulada ti bukel, wenno ti balikas nga insaona, a kinunana a masapul a maimula kadagiti puspusoda; wenno iti ania a wagas a rumbeng a rugianda nga usaren ti pammatida.",
                "2": "Ket kinuna ni Alma kadakuada: Kitaen, kinunayo a saankayo makapagdayaw iti Diosyo gapu ta napapanawkayo kadagiti sinagogayo. Ngem kitaen, kunak kadakayo, no ipagarupyo a saankayo makapagdayaw iti Dios, dakkel ti biddutyo, ket rumbeng a sukimatenyo dagiti nasantuan a kasuratan; no ipagarupyo nga insuroda daytoy kadakayo, saanyo a maawatan ida.",
                "3": "Malagipyo kadi a nabasayo ti kinuna ni Zenos, ti propeta idi un-unana, maipapan iti panagkararag wenno panagdayaw?",
                "4": "Ta kinunana: Manangngaasika, O Dios, ta dinengngegmo ti kararagko, uray pay idi addaak iti let-ang; wen, manangngaasika idi inkararagko ti maipapan kadagidiay kabusorko, ket napagbaliwmo ida nga agpannurayda kaniak.",
                "5": "Wen, O Dios, ket manangngaasika kaniak idi nagpakaasiak kenka iti talonko; idi nagpakaasiak kenka iti kararagko, ket dinengngegnak.",
                "6": "Ket manen, O Dios, talaga a nangngegnak iti kararagko idi napanak iti balayko.",
                "7": "Ket idi simrekak iti kuartok, O Apo, ket nagkararagak kenka, talaga a nangngegnak.",
                "8": "Wen, manangngaasika kadagiti annakmo no agpakaasida kenka, tapno mangngegmo ida ken saan a dagiti tattao, ket mangngegmonto ida.",
                "9": "Wen, O Dios, naasika kaniak, ket nangngegmo ti panagpakaasik iti tengnga dagiti kongregasionko.",
                "10": "Wen, ket nangngegnak met idi napapanawak ken inum-umsidak dagiti kabusorko; wen, talaga a dinengngegmo dagiti panagpakaasik, ken nakapungtotka kadagiti kabusorko, ket talaga a sinarungkaram ida iti kinapungtotmo a buyogen ti napardas a pannakadadael.",
                "11": "Ket talaga a dimngegka gapu kadagiti rigrigatko ken ti kinapasnekko; ket gapu iti Anakmo a kasta ti kinamanangngaasim kaniak, ngarud nagpakaasiak kenka iti amin a rigrigatko, gapu ta adda kenka ti ragsakko; gapu ta insardengmo dagiti panangukommo kaniak, gapu iti Anakmo.",
                "12": "Ket ita kinuna ni Alma kadakuada: Patienyo kadi dagidiay nasantuan a kasuratan nga insurat dagiti nagkauna?",
                "13": "Kitaen, no patienyo, masapul a patienyo no ania ti imbaga ni Zenos; agsipud ta, kitaen kinunana: Insardengmo dagiti panangukommo gapu iti Anakmo.",
                "14": "Ita kitaen, kakabsatko, saludsodek no nabasayon dagiti nasantuan a kasuratan? No nabasayon, kasano a saanyo a patien ti Anak ti Dios?",
                "15": "Agsipud ta naisurat a saan laeng a ni Zenos ti nagsao kadagitoy a bambanag, ngem nagsao met ni Zenock kadagitoy a bambanag—",
                "16": "Ta kitaen, kinunana: Makapungtotka, O Apo, kadagitoy a tattao, gapu ta saanda kayat a makaawat kadagiti asi nga intedmo kadakuada gapu iti Anakmo.",
                "17": "Ket ita, kakabsatko, makitayo a pinaneknekan ti maikadua a propeta idi un-unana maipapan iti Anak ti Dios, ket gapu ta saan a maawatan dagiti tattao dagiti balikasna binatoda agingga a natay.",
                "18": "Ngem kitaen, saan laeng a daytoy; saan laeng a dagitoy ti nagsao maipanggep iti Anak ti Dios.",
                "19": "Kitaen, isu ket sinao ni Moises; wen, ket kitaen maysa a pagilasinan ti naipangato iti let-ang, tapno agbiag ti siasinoman a mangkita kadaytoy. Ket adu ti kimmita ken nagbiag.",
                "20": "Ngem manmano ti nakaawat iti kaipapanan dagidiay a bambanag, ket gapu daytoy iti kinatangken dagiti puspusoda. Ngem adu ti talaga a napatangken unay a saanda a kumita, ngarud naungawda. Ita ti rason a saanda a kumita ket gapu ta saanda patien a dayta ti mangagas kadakuada.",
                "21": "O kakabsatko, no kumitakayo laeng mabalin a maagasankayo, saanyo kadi a dagus a kitaen, wenno kaykayatyo a patangkenen dagiti puspusoyo iti saan a panamati, ket agsadutkayo, ta saankayo a kumita, ta mataykayo?",
                "22": "No kasta, kinaay-ay-ayto ti masagrapyo; ngem no saan, kumitakayo ngarud ket rugianyo a patien ti Anak ti Dios, ta umayto tapno masubbot dagiti taona, ken ta agsagabanto ken matay tapno masubbot dagiti basbasolda; ken ta agungarto manen manipud kadagiti natayen, ta isu ti mamagbalin a mapasamak ti panagungar, ta agtakderto amin a tao iti sanguananna, tapno maukomda iti maudi ken aldaw ti panangukom, sigun kadagiti aramidda.",
                "23": "Ket ita, kakabsatko, tarigagayak nga imulayo daytoy a balikas kadagiti puspusoyo, ket taraonam daytoy inton mangrugin a dumakkel babaen ti pammatiyo. Ket kitaen, agbalinto a kayo, a rumangrangpaya kadakayo iti awan inggana a biag. Ket kalpasanna ipaay koma ti Dios kadakayo a dagiti dagensenyo ket lumag-an, babaen ti ragsak ti Anakna. Ket iti kinapudnona maaramidyo amin dagitoy no kayatyo. Amen."
            },
            "34": {
                "1": "Ket ita napasamak a kalpasan nga insao ni Alma dagitoy a balikas nagtugaw isuna iti daga, ken timmakder ni Amulek ket inrugina ti nangisuro kadakuada, a kunana:",
                "2": "Kakabsatko, pagarupek nga imposible nga ignorantekayo kadagiti bambanag a naisao maipanggep iti yaay ni Cristo, nga insuromi nga agbalin nga Anak ti Dios; wen, ammok a nawadwad a naisuro kadakayo dagitoy a bambanag sakbay ti panagsusupiatyo manipud kadakami.",
                "3": "Ket kas tinarigagayanyo iti ay-ayatek a kabsatko a rumbeng nga ipakaammona kadakayo no ania ti rumbeng nga aramidenyo, gapu kadagiti panagrigrigatyo; ket nagsao isuna kadakayo iti sumagmamano a banag tapno maisagana dagiti panunotyo; wen, ket pinaregtanakayo a nagbanag ti pammati ken kinaanus—",
                "4": "Wen, agingga iti maaddaankayo iti nabileg a pammati kas uray iti panangimula ti balikas kadagiti puspusoyo, tapno masubokyo ti eksperimento iti kinaimbagna.",
                "5": "Ket nabigbigmi a ti naindaklan a saludsod nga adda kadagiti panunotyo ket no nagtaud ti balikas iti Anak ti Dios, wenno no awanto ti Cristo.",
                "6": "Ket nabigbigmi met a pinaneknekan kadakayo ti lalaki a kabsatko, iti adu a gundaway, nga adda ken Cristo ti balikas a mangyeg iti pannakaisalakan.",
                "7": "Tinukoy ti lalaki a kabsatko dagiti balikas ni Zenos, nga umay ti pannakasubbot babaen ti Anak ti Dios, ken kasta met kadagiti balikas ni Zenock; ken kasta met a nagpakaasi isuna ken ni Moises, tapno mapaneknekan a pudno dagitoy a bambanag.",
                "8": "Ket ita, kitaen, siak a mismo paneknekak kadakayo a pudno dagitoy a bambanag. Kitaen, kunak kadakayo, nga ammok nga umayto ni Cristo kadagiti annak ti tattao, tapno ibaklayna dagiti salungasing dagiti taona, ken isunto ti mangsubbot kadagiti basbasol ti lubong; gapu ta naisao daytoy ti Apo a Dios.",
                "9": "Agsipud ta kasapulan a ti pannubbot ket maaramid; agsipud ta sigun iti naindaklan a plano ti Agnanayon a Dios sigurado nga adda maaramid a pannubbot, ta no saan sigurado a saan a maliklikan ti amin a sangataoan ti mapukaw iti naespirituan; wen, nasukir ti amin; wen, natnag iti managbasol a kasasaad ken napukaw ti amin, ken sigurado a matnag iti managbasol a kasasaad malaksid no babaen ti pannubbot a kasapulan a rumbeng a maaramid.",
                "10": "Agsipud ta masapul nga adda naindaklan ken maudi a sakripisio; wen, saan a sakripisio ti tao, wenno ayup, wenno iti uray ania a kita ti tumatayab; agsipud ta saan a nataoan a sakripisio; ngem masapul nga awan patinggana ken agnanayon a sakripisio.",
                "11": "Ita awan ti asinoman a tao a makaisakripisio iti bukodna a dara a mangsubbot kadagiti basbasol ti sabali. Ita, no mangpapatay ti maysa a tao, kitaen, alaen kadi ti lintegtayo, a nalinteg, ti biag ti kabsatna? Kunak kadakayo, Saan.",
                "12": "Ngem kiddawen ti linteg ti ipapatay ti nangpapatay; Ngem ipapilit ti linteg ti biag ti tao a nangpapatay; ngarud awan ti mabalin a basbassit pay ngem iti awan patinggana a pannubbot nga umdasen para kadagiti basbasol ti lubong.",
                "13": "Ngarud, kasapulan nga addaan iti maysa a naindaklan ken maudi a sakripisio, ket kalpasanna addaanto, wenno rumbeng nga addaan, ti pagsardengan ti pammapatay; kalpasanna matungpalto ti linteg ni Moises; wen, matungpalto amin, ti tunggal naisurat ken tuldek, ket awanto ti agsardeng a maipatungpal.",
                "14": "Ket kitaen, daytoy ti sibubukel a kaipapanan ti linteg, itudo ti tunggal kabassitan a paset iti dayta naindaklan ken maudi a sakripisio; ket dayta a naindaklan ken maudi a sakripisio isunto ti Anak ti Dios, wen, awan patinggana ken agnanayon.",
                "15": "Ket iti kasta iyegnanto ti pannakaisalakan kadagiti amin a mamati iti naganna; daytoy ti panggep daytoy a maudi a sakripisio, tapno mangiyeg iti panangngaasi, a mangparmek iti kinahustisia, ken mangiyeg iti wagas para kadagiti tattao tapno maaddaanda iti pammati a mangiyeg ti panagbabawi.",
                "16": "Ket iti kasta mapnek ti asi ti kiddawen ti hustisia, ket likmutenna ida kadagiti takiag ti kinatalged, idinto ta ti saan a mangaramat iti pammatina a mangiyeg iti panagbabawi ket maibutaktak iti sibubukel a kiddawen ti hustisia; ngarud para kenkuana laeng nga addaan pammati a mangiyeg iti panagbabawi ti pakaiyegan iti naindaklan ken agnanayon a plano ti pannakasubbot.",
                "17": "Ngarud sapay koma ta ipaay ti Dios kadakayo, kakabsatko, ta rugianyo koma nga usaren ti pammatiyo a mangiyeg iti panagbabawi, ta rugianyo ti umawag iti nasantuan a naganna, tapno kaasiannakayo;",
                "18": "Wen, agpakaasikayo kenkuana para iti asi, agsipud ta nabileg isuna a mangisalakan.",
                "19": "Wen, agpakumbabakayo, ken itultuloyyo ti agkararag kenkuana.",
                "20": "Agpakaasikayo kenkuana no addakayo iti kataltalonanyo, wen, para kadagiti amin nga arbanyo.",
                "21": "Agpakaasikayo kenkuana iti balbalayyo, wen, kadagiti amin a sangakabbalayanyo, iti agsapa, tengnga ti aldaw, ken rabii.",
                "22": "Wen, agpakaasikayo kenkuana a maibusor iti bileg dagiti kabusoryo.",
                "23": "Wen, agpakaasikayo kenkuana maibusor iti sairo, a kabusor ti amin a kinalinteg.",
                "24": "Agpakaasikayo kenkuana para kadagiti mulmula iti taltalonyo, tapno agrang-aykayo kadagitoy.",
                "25": "Agpakaasikayo para kadagiti arban iti taltalonyo, tapno umaduda.",
                "26": "Ngem saan laeng amin dagitoy; masapul nga ibukbok dagiti kararuayo kadagiti siledyo, ken iti nalimed a luglugaryo, ken iti let-angyo.",
                "27": "Wen, ket no man saankayo nga agpakaasi iti Apo, ipalubosyo a ti puspusoyo ket mapno, agtultuloy nga agkarkararag kenkuana para iti pagimbaganyo, ken kasta met para iti pagimbagan dagiti adda iti aglawlawyo.",
                "28": "Ket ita kitaen, ay-ayatek a kakabsatko, kunak kadakayo, saanyo a pagarupen nga umdasen dagitoy; gapu ta no kalpasan a naaramidmo amin dagitoy a bambanag, no tallikudanyo dagiti makasapul, ken dagiti lamulamo, ken saanyo a sarungkaran dagiti masaksakit ken marigrigat, ken saanyo ibingayan dagiti makasapul iti taraonyo, no addaankayo, kadagiti agkasapulan—kunak kadakayo, no saanyo nga aramiden ti uray ania kadagitoy a bambanag, kitaen, ti kararagyo ket awan serbina, ket awan ti maipaayna kadakayo, ket kaslakayo kadagiti managinkukuna a mangilibak iti pammati.",
                "29": "Ngarud, no saanyo a lagipen ti agbalin a manangngaasi, maipadakayo iti basura a material, nga ibelleng dagiti agpimpino, (gapu ta awan pategna) ket mapadpaddakan dagiti tattao.",
                "30": "Ket ita, kakabsatko, kayatko a, kalpasan ti panangawatyo iti adu a pammaneknek, agsipud ta paneknekan ti nasantuan a kasuratan dagitoy a bambanag, umaykayo ket mangpataud iti bunga a mangiyeg iti panagbabawi.",
                "31": "Wen, kayatko nga umasidegkayo ket saanyon a patangkenen dagiti puspusoyo; agsipud ta kitaen, ita ti panawen ken aldaw ti pannakaisalakanyo; ket ngarud, no agbabawikayo ket saanyo a patangkenen dagiti puspusoyo, dagus a maiyeg kadakayo ti naindaklan a plano ti pannakasubbot.",
                "32": "Agsipud ta kitaen, daytoy a biag ti panawen a panagsagana dagiti tattao nga umay iti presensia ti Dios; wen, kitaen ti aldaw daytoy a biag ti aldaw nga agpaay kadagiti tattao a mangaramid kadagiti trabahoda.",
                "33": "Ket ita, kas naibagak kadakayo idin, gapu ta naaddaankayo iti adu a saksi, ngarud, ipakaasik kadakayo a saanyo nga itantan ti aldaw ti panagbabawiyo agingga iti panungpalan; agsipud ta kalpasan daytoy nga aldaw ti biag, a naited kadatayo nga agsagana para iti agnanayon, kitaen, no saantayo a pasayaaten ti panawentayo iti daytoy a biag, umayto ti rabii ti kinasipnget nga awanto ti trabaho a maaramid.",
                "34": "Saanyo a maibaga, inton maiyegkayo iti dayta nakaam-amak a krisis, nga agbabawiak, nga agsubliak iti Diosko. Saan, saanyo a maibaga daytoy; agsipud ta dayta sigud nga espiritu a nangtagikua iti bagbagiyo iti oras a pumanawkayo iti daytoy a biag, dayta met laeng nga espiritu ti mangtagikua iti bagiyo iti dayta agnanayon a lubong.",
                "35": "Ta kitaen, no intantanyo ti aldaw a panagbabawiyo agingga iti patay, kitaen, inturayannakayo ti espiritu ti sairo, ket patalgedannakayo a kukuana; ngarud, pimmanaw ti Espiritu ti Apo kadakayo, ket awan ti lugarna kadakayo, ket iturayannakayo ti amin a bileg ti sairo; ket daytoy ti panungpalan a kasasaad dagiti dakes.",
                "36": "Ket ammok daytoy, agsipud ta kinuna ti Apo a saan nga agnaed isuna iti saan a nasantuan a templo, ngem kadagiti puspuso dagiti nalinteg ti pagnaedanna; wen, ket kinunana pay nga agtugawto dagiti nalilinteg iti pagarianna, a saanton a rummuar; ngem nasken a mapapuraw dagiti kawesda babaen ti dara ti Kordero.",
                "37": "Ket ita, ay-ayatek a kakabsatko, kayatko a kasapulan a laglagipenyo dagitoy a bambanag, ken kasapulan nga agtrabahokayo nga addaan iti nadayaw a panagbuteng iti sanguanan ti Dios para iti pannakaisalakanyo, ket saanyo koman nga ilibak ti yaay ni Cristo.",
                "38": "Ta pulos saankayo makisinnusik maibusor iti Espiritu Santo, ngem awatenyo, ket situtulok a maawagan iti nagan ni Cristo; nga agpakumbabakayo uray agingga iti tapok, ket agdayawkayo iti Dios, iti aniaman a lugar a mabalin a pagnaedanyo, iti espiritu ken kinapudno; ken agbiagkayo iti panagyaman iti inaldaw, gapu iti adu nga asi ken bendision nga ipaayna kadakayo.",
                "39": "Wen, ket paregtaekkayo pay, kakabsatko, nga agtultuloykayo nga agridam maipapan iti panagkararag, tapno saankayo a maallilaw babaen kadagiti sulisog ti sairo, tapno saannakayo a parmeken, tapno saankayo ​​nga agbalin nga iturayanna iti maudi nga aldaw; agsipud ta kitaen, awan ti igunggonanna kadakayo a nasayaat a banag.",
                "40": "Ket ita, ay-ayatek a kakabsatko, kayatko a paregtaenkayo a maaddaan iti kinaanus, ken ta ibturanyo ti amin a kita ti panagrigrigat; ta saanyo nga insultuen dagidiay nangpapanaw kadakayo gapu iti nalabes a kinapanglawyo, amangan ta agbalinkayo ​​a managbasol a kas kadakuada;",
                "41": "Ngem ta adda kadakayo ti kinaanus, ken ibturanyo dagidiay panagrigrigat, nga addaan iti natibker a namnama nga aginanakayonto manipud kadagiti amin a panagrigrigatyo."
            },
            "35": {
                "1": "Ita napasamak a kalpasan ti panagpatingga ni Amulek kadagitoy a balikas, pimmanawda manipud iti ummong ti tattao ket immayda iti daga ti Jershon.",
                "2": "Wen, ket dagiti dadduma pay a kakabsat, kalpasan ti panangikasabada iti balikas kadagiti Zoramita, immayda met iti daga ti Jershon.",
                "3": "Ket napasamak a kalpasan a nagsasarita ti nalatlatak a paset dagiti Zoramita ti maipapan kadagiti balikas a naikasaba kadakuada, nakapungtotda gapu iti balikas, gapu ta dinadaelna ti saan a nalinteg a trabahoda; ngarud nagkedkedda a dumngeg kadagiti balikas.",
                "4": "Ket nangibaonda iti mensahero ket inummongda a sangsangkamaysa dagiti amin a tattao iti intero a daga, ket nakisaritada kadakuada maipanggep kadagiti balikas a naisao.",
                "5": "Ita saan nga impakaammo kadagiti tattao dagiti agtuturayda ken dagiti papadida ken dagiti mannursuroda ti maipapan kadagiti tarigagayda; ngarud naammuanda a sililimed ti panunot dagiti amin a tattao.",
                "6": "Ket napasamak a kalpasan a naammuanda ti panunot dagiti amin a tattao, napapanaw manipud iti daga dagidiay pabor kadagiti balikas nga insao ni Alma ken dagiti kakabsatna; ket aduda; ket napanda met iti daga ti Jershon.",
                "7": "Ket napasamak a nagministro kadakuada ni Alma ken dagiti kabsatna.",
                "8": "Ita, nakapungtot dagiti tattao dagiti Zoramita kadagiti tattao ti Ammon nga adda idiay Jershon, ket ti pangulo nga agturay kadagiti Zoramita, gapu ta maysa a dakes unay a tao, nangibaon kadagiti tattao ni Ammon a tarigagayanna a papanawen iti dagada amin dagidiay immay manipud kadakuada.",
                "9": "Ket adu ti inyebkasna a pamutbuteng maibusor kadakuada. Ket ita saan a kinabuteng dagiti tattao ni Ammon dagiti balikasda; ngarud saanda pinapanaw ida, ngem inawatda amin dagiti napanglaw a Zoramita nga immay kadakuada; ket tinaraonanda ida, ken kinawesanda ida, ken inikkanda ida iti dagdaga a tawidda; ket nagministroda kadakuada sigun kadagiti kayatda.",
                "10": "Ita daytoy ti nangsugsog kadagiti Zoramita nga agpungtot kadagiti tattao ni Ammon, ket rinugianda ti nakilaok kadagiti Lamanita ket sinugsoganda met ida nga agpungtot maibusor kadakuada.",
                "11": "Ket gapu iti daytoy nangrugi nga agsagana a makigubat dagiti Zoramita ken dagiti Lamanita maibusor kadagiti tattao ni Ammon, ken kasta met maibusor kadagiti Nephita.",
                "12": "Ket kasta ti naggibusan ti maikasangapulo ket pito a tawen a panangituray dagiti ukom kadagiti tattao ni Nephi.",
                "13": "Ket pimmanaw dagiti tattao ni Ammon iti daga ti Jershon, ket immayda iti daga ti Melek, ket nangtedda iti lugar iti daga ti Jershon para kadagiti soldado dagiti Nephita, tapno makilabanda kadagiti soldado dagiti Lamanita ken dagiti soldado dagiti Zoramita; ket iti kasta nangrugi ti gubat iti nagbaetan dagiti Lamanita ken dagiti Nephita, iti maikasangapulo ket walo a tawen a panagturay dagiti ukom; ket maitedto ti salaysay maipapan kadagiti gubgubatda kalpasan daytoy.",
                "14": "Ket nagsubli ni Alma, ken ni Ammon, ken dagiti kakabsatda, ken kasta met dagiti dua a lallaki nga annak ni Alma iti daga a Zarahemla, kalpasan a nagbalinda nga instrumento kadagiti ima ti Dios a mangiyeg iti adu a Zoramita iti panagbabawi; ket kas kaadu dagiti naiyeg iti panagbabawi ti napapanawda iti dagada; ngem addaanda kadagiti daga a tawidda iti daga ti Jershon, ket innalada dagiti armas a mangsalaknib iti bagbagida, ken dagiti assawada, ken annakda, ken dagiti dagdagada.",
                "15": "Ita nagladingit ni Alma, gapu iti kinadakes dagiti taona, wen gapu iti gubgubat, ken dagiti pammapatay, ken dagiti panagsususik nga adda kadakuada; ken gapu ta napan a nangideklara iti balikas, wenno nangibaon ti mangideklara iti balikas, kadagiti amin a tattao iti tunggal siudad; ket iti pannakakitana a nangrugin nga agbalin a natangken dagiti puspsuso dagiti tattao, ken ta nangrugin a nasairda gapu iti kinainget ti balikas, nalabes ti panagladingit ti pusona.",
                "16": "Ngarud, imbilinna a masapul a maummong a sangsangkamaysa dagiti lallaki nga annakna, tapno saggaysa a maikkanna ti tunggal maysa iti rebbengen, ti maipanggep kadagiti bambanag a maipapan iti kinalinteg. Ket adda kadakami ti salaysay kadagiti bilbilinna, nga intedna kadakuada sigun iti bukodna a kasuratan."
            },
            "36": {
                "intro": "Dagiti bilin ni Alma iti lalaki nga anakna a ni Helaman.",
                "1": "Anakko, denggem dagiti balikasko; ta isapatak kenka, a no la ketdi tungpalem dagiti bilin ti Dios rumang-aykanto iti daga.",
                "2": "Kayatko nga aramidem ti kas iti naaramidko, a manglagip iti pannakaadipen dagiti ammatayo; agsipud ta naadipenda, ket awan ti mabalin a mangwayawaya kadakuada malaksid iti Dios ni Abraham, ken ti Dios ni Isaac, ken ti Dios ni Jacob; ket pudno nga insalakanna ida kadagiti rigrigatda.",
                "3": "Ket ita, O anakko a Helaman, kitaem, addaka iti kinaagtutubom, ket ngarud, dawatek kenka a denggem dagiti balikasko ken agsursuroka kaniak; agsipud ta ammok nga asino man nga agtalek iti Dios matarabayandanto kadagiti pannubokda, ken kadagiti parikutda, ken kadagiti rigrigatda, ket maitan-okdanto iti maudi nga aldaw.",
                "4": "Ket saankko kayat a panunotem nga ammok iti bagik—saan nga iti naindagaan ngem ketdi iti naespirituan, saan nga iti nailubongan ngem iti Dios.",
                "5": "Ita, kitaem, kunak kenka, no saanak a nayanak iti Dios saanko koma naammuan dagitoy a bambanag; ngem ti Dios, babaen ti ngiwat ti naespirituan nga anghelna impakaammona dagitoy a bambanag kaniak, saan a gapu ti ania man a pannakaikari iti bagik;",
                "6": "Agsipud ta napanak a kaduak dagiti lallaki nga annak ni Mosiah, ikagumaak a dadaelen ti simbaan ti Dios; ngem kitaem, imbaon ti Dios ti nasantuan nga anghelna a mamagsardeng kadakami iti dalan.",
                "7": "Ket kitaem, nagsao kadakami, a kas man la gurruod, ket nagkintayeg ti intero a daga a paypayatenmi; ket nadalupokami amin iti daga, gapu ta naringbawankami iti buteng iti Apo.",
                "8": "Ngem kitaem, kinuna kaniak ti timek: Bumangonka. Ket bimmangon ken timmakderak, ket nakitak ti anghel.",
                "9": "Ket kinunana kaniak: No kayatmo a saan a madadael ti bagim, saanmon a gandaten a dadaelen ti simbaan ti Dios.",
                "10": "Ket napasamak a nadalupoak iti daga; ket saanko a naungap ti ngiwatko iti uneg ti tallo nga aldaw ken tallo a rabii, wenno naaramatko dagiti sakak ken imak.",
                "11": "Ket ad-adu pay a bambanag ti imbaga kaniak ti anghel, a nangngegan dagiti kakabsatko, ngem saanko nangngeg ida; agsipud ta idi nangngegko dagiti balikas a—no kayatmo a saan a madadael ti bagim, saanmon a gandaten a dadaelen ti simbaan ti Dios—kinayammetannak ti nakaro a buteng ken pannakasdaaw ta nalabit a kurang la a madadaelak, isu a nadalupoak iti daga ket saanakon a makangngeg.",
                "12": "Ngem nairakeddak iti agnanayon a pannakatuok, agsipud ta naburiboran ti kararuak agingga iti kakaruan a kasasaad ken naraked iti amin a basbasolko.",
                "13": "Wen, nalagipko amin dagiti basolko ken ti kinadangkesko, gapuna a natutuokak iti saem ti impierno; wen, nakitak nga immalsaak a maibusor iti Diosko, ken saanko a natungpal dagiti nasantuan a bilinna.",
                "14": "Wen, ken adu ti pinapatayko kadagiti annakna, wenno insungsongko ida iti pannakadadael; wen, ken iti pakagupgupanna adu unay ti kinadangkesko, nga iti laeng panangpanunotko a sumaklang iti sanguanan ti Dios nairaked ti kararuak iti saan a mayebkas a panagamak.",
                "15": "O, napanunotko, a mabalinnak a mapapanaw ken agbalin a maungaw agpadpada a karuruak ken bagik, tapno saanak a maidatag iti sanguanan ti Diosko, a maukom kadagiti aramidko.",
                "16": "Ket ita, narakeddak iti uneg ti tallo nga aldaw ken tallo a rabii, uray pay kadagiti saem ti nailunod a kararua.",
                "17": "Ket napasamak a bayat a narakeddak iti iti panagtutuok, bayat ti pannakaburiborko babaen iti lagip ti adu a basbasolko, kitaem, nalagipko met a nangngegko a nagpadto ti amak kadagiti tattao maipanggep iti yaay ti maysa a Jesucristo, ti Anak ti Dios, a mangsubbot kadagiti basbasol ti lubong.",
                "18": "Ita, bayat a nakemmeg ti panunotko iti daytoy a panunot, inyararaw ti pusok: O Jesus, sika nga Anak ti Dios, kaasiannak koma, siak nga adda iti lungog ti kinapait, ken napalawlawanak kadagiti awan inggana a kawar ni patay.",
                "19": "Ket ita, kitaem, idi mapanunotko daytoy, saankon a malagip dagiti saemko; wen, saanakon a nariribukan ti lagip dagiti basbasolko.",
                "20": "Ket o, anian a rag-o, ken anian a nakaskasdaaw a lawag ti nakitak; wen, napno ti kararuak iti rag-o a nalinab-awan a kas iti saemko!",
                "21": "Wen, kunak kenka, anakko, nga awan ti mabalin a nain-inaka ken napapait pay ngem kadagiti saemko. Wen, ket kunak manen kenka, anakko, nga iti sabali a bangir, awanen ti napalaus ken nasamsam-it pay ngem iti rag-ok.",
                "22": "Wen, impapanko a nakitak, uray ti kas nakita ni Lehi nga amatayo, a nakatugaw ti Dios iti tronona, a napalawlawan iti saan a mabilang a rimmuong dagiti anghel, iti galad nga agkankanta ken agdaydayaw iti Dios; wen, ket kinalikaguman ti kararuak nga adda koma sadiay.",
                "23": "Ngem kitaem, napasubli manen ti pigsa dagiti imak ken sakak, ket timmakderak, ket impakitak kadagiti tattao a nayanakak iti Dios.",
                "24": "Wen, ket manipud iti dayta a kanito agingga ita, awan ressatna ti panagtrabahok, tapno bareng adda karkararua a mapagbabawik; tapno maiparamanko met kadakuada ti napalaus a rag-o a naramanak; tapno mayanakda met iti Dios, ken mapno iti Espiritu Santo.",
                "25": "Wen, ket ita kitaem, O anakko, inikkannak ti Apo iti napalaus a rag-o iti bunga dagiti trabahok;",
                "26": "Ta gapu iti balikas nga imbingayna kaniak, kitaem, adu ti nayanak iti Dios, ken nakaraman iti naramanak, ken nakapagsinnarang a sangunsango a kas iti nakitak; ngarud ammoda dagitoy banag nga imbagak, a kas iti pannakaammok; ken iti Dios ti pannakaammo nga adda kaniak.",
                "27": "Ket napannaranayan iti nadumaduma a pannubok ken parikut, wen, ken amin a kita ti panagsagaba; wen, winayawayaannak ti Dios iti pagbaludan, ken kadagiti pannakaadipen ken manipud iti patay; wen, ket nagtalekak kenkuana, ket wayawayaannakto pay laeng.",
                "28": "Ket ammok nga pagungarennakto iti maudi nga aldaw, a makipagtaeng kenkuana nga addaan iti dayag; wen, ket dayawekto iti agnanayon, agsipud ta inruarna dagiti ammatayo iti Egipto, ken linemmesna dagiti Egipsio iti Nalabaga a Baybay; ket inturongna ida babaen ti bilegna iti naikari a daga; wen, winayawayaanna ida manipud iti pannakaadipen ken pannakabalud iti nadumaduma a panawen.",
                "29": "Wen, ken kasta met nga inruarna dagiti ammatayo iti daga ti Jerusalem; ken kasta met a, babaen ti awan inggana a bilegna, winayawayaanna ida iti pannakaadipen ken pannakabalud, manipud iti nadumaduma a panawen agingga iti agdama; ket kanayon a pinagtalinaed a manglaglagip iti pannakabaludda; wen, ken nasken a pagtalinaeddem koma met a manglaglagip, a kas iti inaramidko, ti pannakabaludda.",
                "30": "Ngem kitaen, anakko, saan la a daytoy; agsipud ta nasken nga ammom koma a kas iti pannakaammok, a no la ketdi tungpalem dagiti bilin ti Dios rumang-ayka iti daga; ket nasken nga ammom koma met a no dimo tungpalen dagiti bilin ti Dios maisinakanto iti imatangna. Ita mayannurot daytoy iti balikasna."
            },
            "37": {
                "1": "Ket ita, anakko a Helaman, bilinenka nga alaem dagiti kasuratan a naitalek kaniak;",
                "2": "Ken kasta met a bilinenka nga isuratmo ti salaysay maipanggep kadagitoy a tatttao, a kas iti inaramidko, kadagiti pinanid ni Nephi, ket taginayonem a sagrado amin dagitoy a bambanag, a kas met iti panangtaginayonko; agsipud ta para iti nainsiriban a panggep a nataginayon ida.",
                "3": "Ket dagitoy a pinanid a gambang, nga aglaon kadagitoy a kitkitikit, nga addaan kadagitoy dagiti naisurat a salaysay iti nasantuan a kasuratan, nga addaan ti kapuonan dagiti ammatayo, uray pay manipud pay idi punganay—",
                "4": "Kitaen, naipadton daytoy dagiti ammatayo, a nasken a maitaginayon ken maipaimada manipud iti maysa a kaputotan agingga iti sabali, ket masaluadan ken mataginayonda babaen ti ima ti Apo agingga a maiwarasda iti tunggal pagilian, puli, pagsasao, ken tattao, tapno maammuanda maipapan kadagiti palimed a linaonna iti daytoy.",
                "5": "Ket ita kitaen, no nasalimetmetan ida nasken a mataginayon ti kinasilengda; wen, ket taginayonenda ti kinasilengda; wen, ken kasta met amin dagiti pinanid a naglaon iti dayta nasantuan a surat.",
                "6": "Ita mabalin nga ipagarupyo a minamaag kaniak daytoy; ngem kitaen kunak kadakayo, a naindaklan a bambanag ti mapasamak babaen kadagiti babassit ken gagangay a bambanag; ket iti adu a gundaway matikaw ti masirib babaen kadagiti babassit a pamuspusan.",
                "7": "Ket agtrabaho ti Apo a Dios babaen ti pamuspusan a mangipatungpal kadagiti naindaklan ken awan inggana a panggep; ket babaen dayta nakabasbassit a pamuspusan tikawen ti Apo ti masirib ken impatungpalna ti pannakaisalakan ti adu a kararua.",
                "8": "Ket ita, agingga ita nakemen ti Dios a nasken a mataginayon dagitoy a bambanag; agsipud ta kitaem, pinalawada ti lagip dagitoy a tao, wen, ket naguyugoyda ti adu a biddut dagiti wagasda, ken inturongda ida iti pannakaammo ti Diosda iti pannakaisalakan dagiti kararuada.",
                "9": "Wen, kunak kenka, no saan koma a gapu kadagitoy a bambanag a linaon dagitoy a kasuratan, nga adda kadagitoy a pinanid, saan koma a naguyugoy da Ammon ken dagiti kakabsatna dagiti rinibribu a Lamanita iti kinabiddut ti kaugalian dagiti ammada; wen, inturong ida dagitoy a kasuratan ken dagiti balikasda iti panagbabawi; ket dayta, inturongna ida iti pannakaammo iti Apo a Diosda, ken tapno agrag-o ken ni Jesucristo a Mannubbotda.",
                "10": "Ken asino ti makaammo nga isudanto ti maaramat a mangiturong iti rinibribu kadakuada, wen, ken kasta met ti rinibribu a nasukir a kakabsattayo, dagiti Nephita, nga ita mangpatpatangken iti puspusoda iti basol ken kinadangkes, iti pannakaammo iti Mannubbotda?",
                "11": "Ita saan pay unay a nalawag kaniak dagitoy a palimed; ngarud agparbengak.",
                "12": "Ket umdas met ngatan no kunak laeng a nataginayonda para iti nainsiriban a panggep, nga ammo ti Dios dayta a panggep; ta mamalbalakad nga addaan sirib kadagiti amin nga aramidna, ken nalinteg dagiti danana, ket maysa nga awan inggana ti turongna.",
                "13": "O laglagipem, laglagipem, anakko a Helaman, no kasano ti kinaiget dagiti bilin ti Dios. Ket kinunana: No tungpalem dagiti bilinko rumang-ayka iti daga—ngem no dimo tungpalen dagiti bilinna, maisinakanto iti imatangna.",
                "14": "Ket ita laglagipem, anakko, nga intalek kenka ti Dios dagitoy a bambanag, a sagrado, a nataginayon a sagrado, ken kasta met a saluadan ken taginayonenna a para iti nainsiriban a panggepna, tapno maipakitananto ti bilegna kadagiti masungad a kaputotan.",
                "15": "Ket ita kitaen, ibagak kenka babaen ti espiritu ti pammadto, a no aglabsingka kadagiti bilin ti Dios, kitaem, maala manipud kenka dagitoy sagrado a bambanag babaen ti bileg ti Dios, ket mayawatka ken ni Satanas, tapno yakayakennaka a kasla taep iti angin.",
                "16": "Ngem no tungpalem dagiti bilin ti Dios, ken aramidem kadagitoy a sagrado a bambanag a mayannurot iti imbilin ti Apo kenka, (ta agkiddawka iti Apo para iti amin a bambanag nga aramidem kadagitoy) kitaen, awan ti bileg iti daga wenno iti impierno a makaala kadagitoy kenka, agsipud ta nabileg ti Dios iti pannakaipatungpal iti amin a balikasna.",
                "17": "Ta tungpalenna amin nga kari nga inaramidna kenka, ta tinungpalna dagiti kari nga inaramidna kadagiti ammatayo.",
                "18": "Ta inkarina kadakuada a taginayonenna dagitoy a bambanag para iti nainsiriban a panggepna, tapno maipakitana ti bilegna kadagiti masungad a kaputotan.",
                "19": "Ket ita kitaem, maysa a panggep ti tinungpalna, uray pay ti pannakapasubli ti adu a ribu kadagiti Lamanita iti pannakaammo iti kinapudno; ket naipakitanan ti bilegna kadakuada, ken ipakitananto pay ti bilegna kadakuada kadagiti masungad a kaputotan; ngarud mataginayondanto.",
                "20": "Ngarud bilinenka, anakko a Helaman, a naregtaka koma a mangtungpal kadagiti amin a balikasko, ken naregtaka koma met a mangtungpal kadagiti bilin ti Dios a kas iti pannakaisuratda.",
                "21": "Ket ita, ibagak kenka ti maipanggep kadagidiay duapulo ket uppat a pinanid, a saluadam ida, tapno dagiti palimed ken dagiti aramid ti kinasipnget, ken dagiti nalimed nga aramidda, wenno dagiti nalimed nga aramid dagidiay tattao a nadadael, mabalin a maipakita kadagitoy a tattao; wen, amin dagiti pammapatayda, ken panagtakawda, ken panagsamsamda, ken amin dagiti kinadakes ken kinarimonda, mabalin a maipakita kadagitoy a tattao; wen, ket taginayonem dagitoy nga pagipatarus.",
                "22": "Ta kitaem, nakita ti Apo a rinugian dagiti taona ti agaramid iti kasipngetan, wen, agaramid kadagiti nalimed a panagpapatay ken kinarimon; ngarud kinuna ti Apo, no saanda nga agbabawi nasken a madadaelda iti rabaw ti daga.",
                "23": "Ket kinuna ti Apo: Isaganaak ti katulongak a ni Gazelem, ti maysa a bato, a mangted iti lawag iti kasipngetan, tapno ipakaammok kadagiti tattaok nga agserserbi kaniak, tapno ipakaammok kadakuada dagiti aramid ti kakabsatda, wen, dagiti nalimed nga aramidda, dagiti aramidda ti kinasipnget, ken dagiti kinadakes ken kinarimonda.",
                "24": "Ket ita, anakko, naisagana dagitoy a pagipatarus tapno maipatungpal ti balikas ti Dios, nga insaona, a kinunana:",
                "25": "Iruarkonto manipud iti kasipngetan tapno malawagan amin dagiti nalimed nga aramid ken kinarimonda; ket malaksid no agbabawida dadaelekto ida iti rabaw ti daga; ket iparangarangkonto amin a palimed ken makarimon nga aramidda, iti tunggal pagilian nga agtagikuanto kalpasanna iti daga.",
                "26": "Ket ita, anakko, makitata a saanda a nagbabawi; ngarud nadadaelda, ket kasta ti pannakaipatungpal ti balikas ti Dios; wen, nairuar manipud iti kasipngetan dagiti nalimed a kinarimonda ket naipakaammo kadatayo.",
                "27": "Ket ita, anakko, bilinenka nga igawidmo amin a sapatada, ken katulagan, ken nagnanaminganda ti nalimed a kinarimonda; wen, ken amin dagiti tanda ken pagsidsiddaawanda ilimedmo kadagitoy a tattao, tapno saanda maammuan, amangan la ketdi a matnagda met iti kasipngetan ket madadaelda.",
                "28": "Agsipud ta kitaem, adda lunod amin kadagitoy a daga, a dumtengto ti pannakadadael amin kadagidiay agar-aramid iti kasipngetan, a mayannurot iti bileg ti Dios, inton naan-anayen ti pannakaluomda; ngarud tarigagayak a saan koma a madadael dagitoy a tao.",
                "29": "Ngarud ilimedmo koma dagitoy nalimed a plano a sapsapata ken dagiti katulaganda kadagitoy a tao, ket dagiti laeng kinadakes ken panagpapatayda ken kinarimonda ti ipakaammomto kadakuada; ket isuromto ida a manggura iti kasta a kinadakes ken kinarimon ken pammapatay; ken isuromto met kadakuada a nadadael dagitoy a tattao gapu iti kinadakes ken kinarimon ken kinamammapatayda.",
                "30": "Ta kitaem, pinapatayda amin dagiti propeta ti Apo a napan kadakuada a mangipakdaar iti maipanggep iti kinadangkesda; ket immawag iti Apo a Diosda ti dara dagiti pinapatayda para iti panagibalesda kadagiti nangpapatay kadakuada; ket iti kasta dimteng dagiti panangukom ti Dios kadagiti agar-aramid iti kasipngetan ken nalimed a kinnunsabo.",
                "31": "Wen, ket mailunod koma ti daga iti agnanayon nga awan inggana kadagiti nagtrabaho iti kasipngetan ken nalimed a kinnunsabo, agingga iti pannakadadael, malaksid no agbabawida sakbay ti naan-anay a pannakaluomda.",
                "32": "Ket ita, anakko, laglagipem dagiti balikas a naisaok kenka; saanmo nga italek dagidiay nalimed a plano kadaytoy a tattao, ngem isurom kadakuada ti awan patinggana nga igugura kadagiti basol ken kinadangkes.",
                "33": "Ikasabam kadakuada ti panagbabawi, ken pammati iti Apo a Jesucristo; isurom ida nga agpakumbaba ken naemma ken napakumbaba ti panagpuspuso; isurom ida a supringen ti tunggal sulisog ti sairo, babaen ti pammatida iti Apo a Jesucristo.",
                "34": "Isurom ida a saanda koma a mauma nga agaramid iti naimbag, ngem agbalinda a naemma ken napakumbaba ti panagpuspuso; agsipud ta iti kasta masarakanda ti inana dagiti kararuada.",
                "35": "O, laglagipem, anakko, ket adalem ti pagsiriban iti kinaagtutubom; wen, adalem iti kinaagtutubom nga agtungpal kadagiti bilin ti Dios.",
                "36": "Wen, ket umawagka iti Dios iti amin a kasapulam; wen, pagbalinem a para iti Apo amin nga aramidmo, ket sadino man a papanam iturongmo koma iti Apo; wen, maiturongmo koma amin a pampanunotmo iti Apo; wen, ipaaymo koma ti pammateg ti pusom iti Apo iti agnanayon.",
                "37": "Agpabalakadka iti Apo iti amin nga aramidem, ket iturongnaka iti pagsayaatam; wen, no agiddaka iti rabii agiddaka para iti Apo, tapno bantayannaka iti pannaturogmo; ket no bumangonka iti agsapa punnuem ti pusom iti panagyaman iti Dios; ket no aramidem dagitoy a bambanag, maitan-okkanto iti maudi nga aldaw.",
                "38": "Ket ita, anakko, adda maibagak maipanggep iti banag nga inawagan dagiti ammatayo iti bola, wenno pagiturong—wenno ninaganan dagiti ammatayo iti Liahona, a, naipatarus iti kompas; ket insagana ti Apo daytoy.",
                "39": "Ket kitaen, awan ti asino man a tao a makaaramid ti wagas iti kasta karikut a pannakaaramidna. Ket kitaem, naisagana daytoy tapno mangipakita kadagiti ammatayo ti turongen iti panagdaliasatda iti langalang.",
                "40": "Ket naaramatda a mayannurot iti pammatida iti Dios; ngarud, no addaanda iti pammati a patien a mabalin a maaramid ti Dios nga itudo dagidiay pagitudo ti dana a papananda, kitaen, naaramid daytoy; ngarud naaddaanda ti kastoy a milagro, ken kasta met dagiti adu pay a sabsabali a milagro a naaramid babaen iti bileg ti Dios, iti inaldaw.",
                "41": "Nupay kasta, gapu ta naaramid dagiti milagro babaen iti bassit a pamuspusan impakitana kadakuada dagiti nakaskasdaaw nga aramid. Nasadutda, ket nalipatanda nga inaramat ti pammatida ken kinaregtada ket nagsardeng kalpasanna dagiti nakaskasdaaw nga aramid, ket saanda a dimmur-as iti panagdaliasatda;",
                "42": "Ngarud, naitantanda iti langalang, wenno saanda nagdaliasat iti natarus a turong, ket naparigatda iti bisin ken waw, gapu iti panaglabsingda.",
                "43": "Ket ita, anakko, kayatko a maawatam a saan a mabalin nga awan ti anniniwan dagitoy a bambanag; agsipud ta nasadut dagiti ammatayo a mangipangag kadaytoy a kompas (ita naindagaan dagitoy a banag) saanda a nagballigi; kasta met kadagiti banag a naespirituan.",
                "44": "Agsipud ta kitaen, kas iti kalaka iti panangipangag iti balikas ni Cristo, a mangitudo kenka iti nalinteg a turong iti agnanayon a ragsak, a kas iti panangipangag dagiti ammatayo kadaytoy a kompas, a mangitudo kadakuada iti nalinteg a turong a mapan iti naikari a daga.",
                "45": "Ket ita kunak, awan kadi ti pagilasinan kadaytoy a banag? Ta kas awan duadua nga inturong daytoy a pangiturong dagiti ammatayo, babaen ti panangsurotda iti turongna, iti naikari a daga, dagiti balikas ni Cristo, no surotentayo dagiti turongda, itundadatayo iti labes daytoy a tanap ti leddaang nga agturong iti amang a nasaysayaat a naikari a daga.",
                "46": "O anakko, saanmo ipalubos nga agbalintayo a sadut gapu iti kinalaka ti wagas; ta kasta kadagiti ammatayo; ta kasta ti pannakaisaganana kadakuada, a no kumitada agbiagda; kasta met kadatayo. Naisagana ti wagas, ket no kumitatayo mabalintayo ti agbiag iti agnanayon.",
                "47": "Ket ita, anakko, kitaem ta aywanam dagitoy sagrado a banag, wen, kitaem a kumitaka iti Dios ken agbiag. Mapanka kadagitoy a tao ket ipakdaarmo ti balikas, ken agparbengka. Anakko, agpakadaakon."
            },
            "38": {
                "intro": "Dagiti bilin ni Alma iti lalaki nga anakna a ni Shiblon.",
                "1": "Anakko, denggem dagiti balikasko, ta kunak kenka, a kas iti imbagak ken ni Helaman, a no la ketdi tungpalem dagiti bilin ti Dios rumang-aykanto iti daga; ken no saanmo tungpalen dagiti bilin ti Dios mailaksidkanto iti imatangna.",
                "2": "Ket ita, anakko, agtalekak a napalalonto ti rag-ok kenka, gapu iti kinatibker ken kinapudnom iti Dios; agsipud ta inrugim iti kinaagtutubom nga agtalek iti Apo a Diosmo, kasta met a namnamaek nga ituloymo ti panagtungtungpalmo kadagiti bilinna; agsipud ta nagasat ti makaibtur agingga iti panungpalan.",
                "3": "Kunak kenka, anakko, a napalalon ti rag-ok kenka, gapu iti kinapudnom ken kinaregtam, ken ti kinaanusmo ken ti naunday a panagituredmo kadagiti tattao dagiti Zoramita.",
                "4": "Agsipud ta ammok a naadipenka; wen, ken kasta met nga ammok a nabatoka gapu iti balikas; ken inibturam amin dagitoy a banag a siaanus gapu ta ti Apo adda kenka; ket ita ammom nga isalakannaka ti Apo.",
                "5": "Ket ita anakko, a Shiblon, kayatko a laglagipem, nga agingga nga adda panagtalekmo iti Dios kasta met ti pannakawayawayam kadagiti pannubok, ken ti parparikutmo, ken ti rigrigatmo, ket maitan-okkanto iti maudi nga aldaw.",
                "6": "Ita, anakko, saanko kayat a panunotem nga ammok dagitoy a banag iti bagbagik laeng, ngem ti Espiritu ti Dios nga adda kaniak ti nangipakaammo kadagitoy a banag kaniak; agsipud ta no saanak koma a nayanak iti Dios saanko naammuan dagitoy a banag.",
                "7": "Ngem kitaem, iti naindaklan a kaasi ti Apo imbaonna ti anghel a mangipakdaar kaniak a nasken nga isardengko ti aramid a panagdadael kadagiti taona; wen, ket nakitak ti anghel iti sangon-sango, ket nakisao kaniak, ket kasla gurruod ti timekna, ket dinayyegna ti intero a daga.",
                "8": "Ket napasamak a tallo nga aldaw ken tallo a rabii a nagsagabaak iti kapaitan a saem ken sanaang iti kararuak; ket iti kaano man, agingga nga immawagak iti Apo a Jesucristo iti kaasina, a naawatko ti pannakaugas dagiti basolko. Ngem kitaen, immawagak kenkuana ket nasarakak ti kappia ti kararuak.",
                "9": "Ket ita, anakko, naibagakon kenka daytoy tapno masursurom ti pagsiriban, tapno masursurom kaniak nga awan ti sabali a wagas wenno pamuspusan ti pakaisalakanan ti tao, iti ken babaen laeng ni Cristo. Kitaem, isu ti biag ken silaw ti lubong. Kitaem, isu ti balikas ti kinapudno ken kinalinteg.",
                "10": "Ket ita, iti pannakairugimon a mangisuro iti balikas kayatko met unay nga ituloymo ti mangisuro; ken kayatko a naregta ken nateppelka iti amin a bambanag.",
                "11": "Kitaem a saanka napangato iti kinapalangguad; wen, kitaem a saanka agpasindayag iti bukodmo a pagsiriban, wenno ti nalaus a pigsam.",
                "12": "Aramatem ti kinabatad, ngem saan nga aglablabes a panangipaawat; ken kasta met a kitaem a pengdam amin a riknam, tapno mapnoka iti ayat; kitaem a liklikam ti kinasadut.",
                "13": "Saanka agkararag a kas iti aramid dagiti Zoramita, ta nakitamon nga agkararagda tapno mangngeg dagiti tattao, ken tapno maidaydayaw iti kinasiribda.",
                "14": "Saanmo kunaen: O Dios, agyamanak ta nalalaingkami ngem dagiti kabsatmi; ngem kunam ketdi: O Apo, pakawanem ti saan a pannakaikarik, ken laglagipem a kaasian dagiti kabsatko—wen, awatem ti saanmo pannakaikari iti sango ti Dios iti amin a kanito.",
                "15": "Ket sapay koma ta bendisionan ti Apo ti kararuam, ken awatennaka iti pagarianna iti maudi nga aldaw, nga agtugaw a sikakappia. Ita mapanka, anakko, ket isurom ti balikas kadagitoy a tao. Agparbengka. Anakko, agpakadaakon."
            },
            "39": {
                "intro": "Dagiti bilin ni Alma iti lalaki nga anakna a ni Corianton.",
                "1": "Ket ita, anakko, ad-adu ti ibagak kenka ngem iti naibagak iti kabsatmo; ta kitaen, saanmo kadi a napaliiw ti kinatibker ti kabsatmo, ti kinapudnona, ken ti kinaregtana a mangtungpal kadagiti bilin ti Dios? Kitaem, saan kadi nga impakitana ti nasayaat a pagulidanan kenka?",
                "2": "Agsipud ta saanmo nga ipangag unay dagiti balikasko a kas iti kabsatmo, kadagiti Zoramita. Ita daytoy ti busorek kenka; nagtultuloyka a nagpasindayag iti pigsa ken siribmo.",
                "3": "Ket saan la a daytoy, anakko. Nagaramidka iti nakapaldaang kaniak; agsipud ta binaybay-am ti naespirituan a panagserbim ket napanka idiay ili ti Siron a sakup dagiti Lamanita, a nangsurot ti balangkantis a ni Isabel.",
                "4": "Wen, inagawna ti adu a puso, ngem saanmo maipambar daytoy, anakko. Inkasom koma ti naespirituan a panagserbi a naitalek kenka.",
                "5": "Saanmo kadi ammo, anakko, a makarimon dagitoy a bambanag iti imatang ti Apo; wen, narimrimon ngem iti amin a basol malaksid iti panangsayasay iti awanan basol a dara wenno panangilibak iti Espiritu Santo?",
                "6": "Agsipud ta kitaen, no ilibakmo ti Espiritu Santo nga idi naminsan addaan iti lugar kenka, ket ammom nga inlibakmo, kitaem, daytoy ti basol a saan a mapakawan; wen, ken siasino man a mamapatay a maibusor iti silaw ken pannakaammo iti Dios, saan a nalaka kenkuana ti manggun-od iti pammakawan; wen, kunak kenka, anakko, a saan a nalaka kenkuana ti manggun-od iti pammakawan.",
                "7": "Ket ita, anakko, sapay koma iti Dios ta saanka a nakabasol iti kasta ti kadagsenna a basol. Saanko a dakamaten dagiti basolmo, a mangriribuk iti kararuam, no saan nga agpaay iti pagimbagam.",
                "8": "Ngem kitaen, saan a mabalin nga ilemmengmo ti basolmo iti Dios; ket malaksid no agbabawika agbalindanto a pammaneknek a maibusor kenka iti kamaudianan nga aldaw.",
                "9": "Ita anakko, kayatko nga agbabawika ken iwaksim dagiti basolmo, ket saanmo nga ikaso ti paggarteman dagita matam; ngem yadayom ti bagim kadagitoy amin a bambanag; agsipud ta malaksid no aramidem daytoy saanmo a matawid ti pagarian ti Dios. O, laglagipem, ken awatem, ken yadayom ti bagim kadagitoy a bambanag.",
                "10": "Ket bilinenka nga awatem ti pammalakad dagiti in-inauna a lallaki a kakabsatmo kadagiti ar-aramidmo; ta kitaen, addaka iti kinaagtutubom, ket kasapulam ti kibin dagiti kakabsatmo. Ken ipangagmo ti pammalakadda.",
                "11": "Saanmo palugodan ti bagim a maallilaw iti uray ania nga ubbaw wenno minamaag a banag; saanmo palugodan ti sairo a maallilaw manen iti pusom kadagidiay dakes a balangkantis. Kitaen, O anakko, anian a nalaus a kinadangkes ti inyegmo kadagiti Zoramita; gapu ta idi nakitada ti kababalinmo saandan a namati kadagiti balikasko.",
                "12": "Ket ita kinuna kaniak ti Espiritu ti Apo: Bilinem dagiti annakmo nga agaramid iti nasayaat, amangan no allilawenda ti puso ti adu a tattao iti pannakadadael; ngarud, bilinenka, anakko, nga agbutengka iti Dios, nga isardengmo dagiti kinadangkesmo;",
                "13": "Ta agkamangka iti Apo iti amin a panunot, kabaelan, ken pigsam; tapno saanmonto pulos nga allilawen dagiti puso ti dadduma pay nga agaramid iti dakes; ngem agsublika ketdi kadakuada, ket akuem dagiti basol ken biddut a naaramidmo.",
                "14": "Saanmo a sapulen ti kinabaknang wenno dagiti ubbaw a bambanag iti daytoy a lubong; gapu ta kitaen, saanmo a maitugot ida.",
                "15": "Ket ita anakko, ibagak kenka ti maipapan iti yaay ni Cristo. Kitaem, kunak kenka, pudno nga umayto a mangikkat kadagiti basol ti lubong; wen, umayto a mangiwaragawag ti naragsak a damag iti pannakaisalakan dagiti taona.",
                "16": "Ket ita, anakko, daytoy ti nakaayabam a naespirituan a panagserbi, ti mangiwaragawag ti naragsak a damag kadagitoy a tattao, a mangisagana kadagiti panunotda; wenno tapno dumteng ti pannakaisalakan kadakuada, tapno maisaganada ti pampanunot dagiti annakda a dumngeg ti balikas iti panawen ti yaayna.",
                "17": "Ket ita paginanaek ti panunotmo iti daytoy a banag. Kitaen, masdaawka no apay a masapul a maammuan dagitoy a bambanag iti nasaksakbay pay. Kitaen, kunak kenka, saan kadi a napateg iti Dios ti kararua iti daytoy a panawen a kas met iti kararua iti panawen ti yaayna?",
                "18": "Saan kadi a nasken a maipakaammo kadagitoy a tattao ken kasta met kadagiti annakda ti plano ti pannakasubbot?",
                "19": "Saan kadi a kas iti kalaka iti daytoy a panawen ti panangibaon ti Apo iti anghelna a mangiwaragawag kadagitoy naragsak a damag kadatayo ken kadagiti annaktayo, wenno kas iti panawen kalpasan ti yaayna?"
            },
            "40": {
                "1": "Ita, anakko, adda pay sumagmamano a maibagak kenka; agsipud ta madlawko a maburiboran ti panunotmo maipapan iti panagungar ti natay.",
                "2": "Kitaen, kunak kenka, nga awan ti panagungar—wenno, kunaek, iti sabali a pannao, a saan nga isuot daytoy nainlasagan a bagi ti kinaagnanayon, saan nga isuot daytoy panagrupsa ti saan a panagrupsa—agingga iti yaay ni Cristo.",
                "3": "Kitaen, ipatungpalna ti panagungar ti natay. Ngem kitaen, anakko, awan pay ti panagungar. Ita, ipalgakko kenka ti maysa a palimed; nupay kasta, adu a palimed ti naidulin, nga awan ti makaammo no saan mismo a ti Dios. Ngem ipakitak kenka ti maysa a banag a sinaludsodko a naanep iti Dios tapno maammuak—ti maipapan iti panagungar.",
                "4": "Kitaem, adda panawen a naituding a dumteng ti panagungar ti amin manipud iti patay. Ita awan ti makaammo no kaano a dumteng daytoy a panawen; ngem ammo ti Dios ti naituding a panawen.",
                "5": "Ita, no adda man umuna a panawen, wenno maikadua a panawen, wenno maikatlo a panawen, a panagungar ti amin a tao manipud iti patay, awan aniamanna; agsipud ta ammo ti Dios amin dagitoy a bambanag; ket umanayen kaniak ti pannakaammok a kastoy ti maaramid—nga adda naituding a panawen a panagungar ti amin manipud iti patay.",
                "6": "Ita masapul nga adda nagbaetan ti panawen ti ipapatay ken ti panawen ti panagungar.",
                "7": "Ket ita kayatko a saludsoden no ania ti pagbalinan dagiti kararua dagiti tattao manipud iti daytoy panawen ti ipapatay agingga iti naituding a panawen nga agpaay iti panagungar?",
                "8": "Ita saan a bale no adda man nasursurok ngem maysa a daras a naituding nga agpaay iti panagungar ti tattao; ta saan a matay ti amin a mamimpinsan, ket awan aniamanna daytoy; kas maysa nga aldaw ti amin iti Dios, ket marukod laeng ti panawen kadagiti tattao.",
                "9": "Ngarud, adda panawen a naituding iti tattao nga agungardanto manipud iti patay; ket adda nagbaetan ti panawen ti ipapatay ken ti panagungar. Ket ita, maipapan iti daytoy nagbaetan ti panawen, no ania ti pagbalinan dagiti kararua ti tattao ti banag a sinaludsodko a naanep iti Apo tapno maammuak; ket daytoy ti banag nga ammok a mismo.",
                "10": "Ket inton dumteng ti panawen a bumangon ti amin, isunto a maammuanda nga ammo ti Dios ti amin a panawen a naituding iti tao.",
                "11": "Ita, maipapan iti kasasaad ti kararua iti nagbaetan ti patay ken ti panagungar—Kitaen, naipakaammo kaniak babaen ti anghel, a dagiti espiritu ti amin a tao, apaman a suminada manipud iti daytoy nainlasagan a bagi, wen, ti espiritu ti amin a tao, nasayaat man wenno dakes, maipanda iti balay ti Dios a nangted iti biagda.",
                "12": "Ket mapasamakto, a maawat dagiti espiritu dagiti nalinteg iti kasasaad ti kinaragsak, a maawagan iti paraiso, a kasasaad ti panaginana, a kasasaad ti kinatalna, a paginanaanda iti amin a pakariribukanda ken amin a pakakumikomanda, ken panagleddaangda.",
                "13": "Ket mapasamakto, a dagiti espiritu dagiti nadangkes, wen, dagiti dakes—ta kitaen, awan ti biangda wenno bingayda iti Espiritu ti Apo; gapu ta kitaen, pinilida ti dakes nga aramid a saan a ti naimbag; ngarud simrek ti espiritu ti sairo kadakuada, ket tinagikuana ti balayda—ket dagitoy ti maibelleng iti adayo a lugar ti kinasipnget; addanto panagsangit, ken panagdung-aw, ken panagngariet, ket gapu daytoy iti kinadakesda, a naiturong a paadipen iti pagayatan ti sairo.",
                "14": "Ita daytoy ti sasaaden ti kararua dagiti dakes, wen, iti kasipngetan, ken iti nakaal-alingget a kasasaad, sibubuteng a kumitkita iti dumardarang a gura ti pungtot ti Dios kadakuada; isu nga agtalinaedda iti kastoy a kasasaad, kasta met kadagiti nalinteg nga adda iti paraiso, agingga iti kanito a panagungarda.",
                "15": "Ita, adda sumagmamano a nakaawat a daytoy a kasasaad ti kinaragsak ken kinaladingit ti kararua, sakbay iti panagungar, isu ti umuna a panagungar. Wen, awatek a mabalin a makuna a panagungar, ti ibabangon dagiti espiritu wenno kararua ken ti pannakaisaadda iti kinaragsak wenno kinaladingit, mayannurot kadagiti balikas a naisaon.",
                "16": "Ket kitaen, naibaga manen, nga adda umuna a panagungar, ti panagungar dagiti adda idi, wenno adda ita, wenno addanto, agingga iti panagungar ni Cristo manipud kadagiti natay.",
                "17": "Ita, saanmi nga ipagarup a daytoy nga umuna a panagungar, ti naisao iti daytoy a wagas, a mabalin nga isu ti panagungar dagiti kararua ken ti pannakaisaadda iti kinaragsak wenno kinaliday. Saanyo a mabalin nga ipapan a daytoy ti kaipapananna.",
                "18": "Kitaen, kunak kadakayo, Saan; ngem kayatna a sawen ti isusubli ti kararua iti bagi, kadakuada manipud kadagiti aldaw ni Adan agingga iti panagungar ni Cristo.",
                "19": "Ita, no agtiponto man a mamimpinsan ti kararua ken ti bagi dagiti naibagan, a nadangkes ken nalinteg, saanko nga ibaga; bay-an nga umdasen, nga ibagak nga agungardanto amin; wenno iti sabali a pannao, mapasamak ti panagungarda sakbay ti panagungar dagiti natay kalpasan ti panagungar ni Cristo.",
                "20": "Ita, anakko, saanko a sawen nga umayto ti panagungarda iti panagungar ni Cristo; ngem kitaen, itedko a kas kapanunotak, agtiponto manen dagiti kararua ken bagi, dagiti nalinteg, iti panagungar ni Cristo, ken ti yuulina idiay langit.",
                "21": "Ngem no maaramidto iti panagungarna wenno kalpasanna, saanko a maibagan; ngem daytoy laeng ti masaok, nga adda ti panawen iti nagbaetan ti patay ken panagungar ti bagi, ken ti kasasaad ti kararua iti kinaragsak wenno kinaladingit agingga iti kanito a pinili ti Dios nga agungar dagiti natay, ket agtipon, ti kararua ken ti bagi, ket maidatag iti sango ti Dios, ket maukom babaen ti aramidda.",
                "22": "Wen, daytoy ti pannakatungpal ti pannakaisubli dagiti banag a naibagan babaen dagiti propeta.",
                "23": "Ti karurua ket maisublinto iti bagi, ken ti bagi iti kararua; wen, ket ti tunggal gurong ken tulang maisublinto iti bagina, wen, saanto a mapukaw uray maysa a buok ti ulo; ngem maisublinto amin a banag iti sigud ken naan-anay a bagina.",
                "24": "Ket ita, anakko, daytoy ti pannakaisubli a nasao a nagaon kadagiti propeta—",
                "25": "Ket isunton ti panagrimat dagiti nalinteg iti pagarian ti Dios.",
                "26": "Ngem kitaen, umay ti nakaal-alingget nga ipapatay kadagiti dakes; agsipud ta matayda mainaig kadagiti banag maipapan iti kinalinteg; agsipud ta narugitda, ket awan ti narugit a banag a makatawid iti pagarian ti Dios; ngem mapapanawda, ken naikeddeng a makiraman iti bunga ti bannogda wenno ti aramidda, a kinadakes; ket uminumda iti ared-ed ti napait a kopa."
            },
            "41": {
                "1": "Ket ita, anakko, adda ti maibagak maipapan iti nasaon a pannakaisubli; agsipud ta kitaen, binalusingsing dagiti dadduma ti nasantuan a kasuratan, ket nayawyawanda gapu iti daytoy a banag. Ket madlawko a maburiboran met ti panunotmo maipapan iti daytoy a banag. Ngem kitaen, ipalawagko daytoy kenka.",
                "2": "Kunak kenka, anakko, a kasapulan ti plano ti pannakaisubli iti paglintegan ti Dios; agsipud ta kasapulan a maisubli ti amin a bambanag iti umiso nga urnosda. Kitaen, kasapulan ken nainkalintegan, mayannurot iti bileg ken panagungar ni Cristo, a masapul a maisubli ti kararua ti tao iti bagina, ket nasken a maisubli met laeng ti tunggal paset ti bagi iti bukodna.",
                "3": "Ket kasapulan iti kinalinteg ti Dios a nasken a maukom ti tao a mayannurot kadagiti aramidda; ket no nasayaat ti aramidda iti daytoy a biag, ken nasayaat ti tarigagay ti puspusoda, ta nasken met, iti ud-udina nga aldaw, a maisubli iti dayta a nasayaat.",
                "4": "Ket no dakes dagiti aramidda maisublinto met kadakuada a dakes. Ngarud, maisublinto amin a banag iti umiso nga urnosda, iti tunggal banag iti sigud a sukogna—ti pannakatay maibangon iti saan nga ipapatay, panagrupsa iti saan a panagrupsa—maibangon iti awan patinggana a kinaragsak a mangtawid iti pagarian ti Dios, wenno iti awan patinggana a panagladingit a mangtawid iti pagarian ti sairo, ti maysa iti maysa a bangir, ti maysa iti sabali—",
                "5": "Maibangon ti maysa iti kinaragsak a mayannurot iti tarigagayna a kinaragsak, wenno nasayaat iti tarigagayna iti nasayaat; ket iti kinadakes ti sabali babaen ti tarigagayna a dakes; gapu ta tinarigagayanna ti agaramid iti dakes iti unos ti aldawna kastanto met ti pannakagunggonana iti dakes iti yaay ti rabii.",
                "6": "Ket kasta met iti sabali a bangir. No nagbabawi iti basbasolna, ket tinarigagayanna ti kinalinteg agingga iti gibus ti aldawna, kasta met a magunggonaanto iti kinalinteg.",
                "7": "Dagitoy dagiti sinubbot ti Apo; wen, dagitoy dagiti nayadayo, a nawaywayaan manipud iti dayta awan patinggana a rabii ti kinasipnget; ket iti kasta agtakderda wenno matinnagda; ta kitaem, isuda dagiti bukodda nga ukom, no agaramidda iti naimbag wenno agaramidda iti dakes.",
                "8": "Ita, dagiti bilin ti Dios ket saan a mabaliwan; ngarud, naisagana ti dalan tapno mabalin ti siasino man ti magna dita ket maisalakan.",
                "9": "Ket ita kitaen, anakko, saanmo isagmak ti maysa pay a basol a maibusor iti Diosmo kadagidiay punto ti doktrina, a nakaisagmakam nga agbasol.",
                "10": "Saanmo ipagarup, agsipud ta naisaon ti maipanggep iti pannakaisubli, a maisublikanto iti kinaragsak manipud iti basol. Kitaem, kunak kenka, saan a kinaragsak ti kinadakes iti uray kaano man.",
                "11": "Ket ita, anakko, amin a tao nga adda iti kasasaad a nakaisigudan, wenno kunaek, iti nailubongan a kasasaad, addada iti lungog iti kinapait ken iti kawar ti kinadangkes; awananda iti Dios iti lubong, ket maisupadida iti nakaisigudan ti Dios; ngarud, addada iti kasasaad a maisupadi iti nakaisigudan a kinaragsak.",
                "12": "Ket ita kitaen, kayat kadi a sawen ti balikas a pannakaisubli ti panangala iti banag iti nakaisigudan a kasasaad ket ikabilna daytoy iti saan a nakaisigudan a kasasaad, wenno ikabil iti kasasaad a sungani iti nakaisigudan?",
                "13": "O, anakko, saan a kastoy ti mapasamak; ngem ti kayat a sawen ti pannakaisubli ket ti isusubli manen ti dakes iti dakes, wenno nailubongan iti nailubongan, wenno kinasairo iti kinasairo—nasayaat iti nasayaat; nalinteg iti nalinteg; nainkalintegan iti nainkalintegan; manangngaasi iti manangngaasi.",
                "14": "Ngarud, anakko, kitaem a manangngaasika kadagiti kakabsatmo; makikaduaka a nalinteg, mangeddengka a nalinteg, ken itultuloymo ti naimbag nga aramid; ket no aramidem amin dagitoy a bambanag awatemto ti gunggonam; wen, addanto panangngaasi a maisubli manen kenka; addanto nalinteg a panangukom a maisubli manen kenka; ket magunggonaankanto manen iti naimbag.",
                "15": "Gapu ta aniaman ti impaaymo maisublinto manen kenka; ket maisublinto; ngarud, ad-adda a kedngan ti balikas a pannakaisubli ti managbasol, ket saanna nga ikalintegan iti kaano man."
            },
            "42": {
                "1": "Ket ita, anakko, madlawko nga adda pay sumagmamano a mangburburibor iti panunotmo, a saanmo maawatan—a maipapan iti kinalinteg ti Dios iti pannakadusa ti managbasol; agsipud ta ipagarupmo a saan a nainkalintegan a maisaad ti managbasol iti nakay-ay-ay a kasasaad.",
                "2": "Ita kitaen, anakko, ilawlawagko daytoy a banag kenka. Agsipud ta kitaen, kalpasan nga imbaon ti Apo a Dios dagiti immuna a nagannak kadatayo manipud iti minuyongan ti Eden, a mangsukay iti daga, nga isu ti naggapuanda—wen, pinagtalawna ti tao, ket inkabilna iti akindaya a pungto ti minuyongan ti Eden, ti kerubin, ken ti umap-apoy nga espada nga agturong iti tunggal dalan, tapno masalakniban ti kayo ti biag—",
                "3": "Ita, makitatayo a nagbalin ti tao a kas iti Dios, nga ammona ti naimbag ken dakes; ket amangan ta igaw-atna ti imana, ket mangala met iti kayo ti biag, ket mangan ken agbiag nga agnanayon, inikkan ti Apo a Dios iti kerubin ken iti umap-apoy nga espada, tapno saan a mangan iti bunga—",
                "4": "Ket iti daytoy makitatayo, nga adda naited a panawen ti tao nga agbabawi, wen, ti pakapadasan a panawen, panawen tapno agbabawi ken agserbi iti Dios.",
                "5": "Agsipud ta kitaem, no pimmuros a dagus ni Adan, ket nangan ti kayo iti biag, nagbiag koma nga agnanayon, mayannurot iti balikas ti Dios; nga awan ti panawen para iti panagbabawi; wen, ken kasta met a naawan koma ti kaipapanan ti balikas ti Dios, ken natungday ti naindaklan a plano ti pannakaisalakan.",
                "6": "Ngem kitaen, naituding a ti tao ket matay—ngarud, gapu iti pannakaisinada iti kayo ti biag masapul a maisinada met iti rabaw ti daga—ket napukaw nga agnanayon ti tao, wen, nagbalinda a natnag a tao.",
                "7": "Ket ita, makita babaen iti daytoy a naisina dagiti immuna a nagannak kadatayo iti nainlasagan ken naespirituan manipud iti imatang ti Apo; ket iti kastoy makitatayo a nagbalinda a paspasurot iti bukodda a pagayatan.",
                "8": "Ita kitaen, saan a rumbeng a masubbot ti tao manipud iti daytoy nga ipapatay ti bagi, gapu ta dayta ti makadadael iti naindaklan a plano ti kinaragsak.",
                "9": "Ngarud, idinto ta saan a matay ti kararua iti kaano man, ket inyeg ti pannakatnag ti sangkataoan ti naespirituan a pannakatay ken kasta met ti nainlasagan, iti dayta, naisinada iti imatang ti Apo, nasken unay a masubbot ti sangkataoan manipud iti daytoy naespirituan nga ipapatay.",
                "10": "Ngarud, iti panagbalinda a nailubongan, nagartem, ken simmairo, babaen ti kasisigud, nagbalin daytoy pakapadasan a kasasaad a kasasaad para kadakuada tapno agsaganada; nagbalin daytoy a panagsagana a kasasaad.",
                "11": "Ket ita laglagipem, anakko, no saan a gapu iti plano ti pannakasubbot, (ipagarup nga awan daytoy) apaman a natayda dagiti kararuada ket nakaay-ay-ay, gapu ta naisinada iti imatang ti Apo.",
                "12": "Ket ita, awan ti pamuspusan a masubbot ti tao manipud iti daytoy natnag a kasasaad, nga impaay ti tao iti bagina met laeng gapu iti kinasubegna.",
                "13": "Ngarud, babaen ti kinalinteg, saan a matungpal ti plano ti pannakasubbot, no di laeng gapu iti panagbabawi ti tao iti daytoy pannakatingiting a kasasaad, wen, daytoy panagsagana a kasasaad; agsipud ta malaksid laeng kadagitoy a sasaaden, awan ti pagmaayan ti panangngaasi malaksid no dadaelenna ti aramid ti kinalinteg. Ita saan a mabalin a madadael ti aramid ti kinalinteg; ta no kasta, agsardengto a Dios ti Dios.",
                "14": "Ket iti kastoy makitatayo a ti sangkataon ket natnag, ket addada iti ikut ti kinalinteg; wen, ti kinalinteg ti Dios, a nangiturong kadakuada iti agnanayon a pannakaisina manipud iti imatangna.",
                "15": "Ket ita, saan a mapasamak ti plano ti panangngaasi malaksid no maaramid ti pannubbot; ngarud ti Dios met laeng ti mangsubbot kadagiti basol ti lubong, a mangtungpal iti plano ti panangngaasi, a mangpennek iti kasapulan ti kinalinteg, tapno ti Dios ket maysa a naan-anay, nalinteg a Dios, ken manangngaasi met a Dios.",
                "16": "Ita, saan a makagteng ti tao iti panagbabawi malaksid no adda pannakadusa, nga agnanayon met a nasken a kas iti biag ti kararua, a kasupadi a karaman iti plano ti kinaragsak, nga agnanayon met a kas iti biag ti kararua.",
                "17": "Ita, kasano nga agbabawi ti tao malaksid a nasken nga agbasol? Kasano nga agbasol no awan ti linteg? Kasano nga adda linteg malaksid no adda dusa?",
                "18": "Ita, adda karamanna a dusa, ken naited a nalinteg a paglintegan, a nangipaay iti panagleddaang ti konsiensia ti tao.",
                "19": "Ita, no awan ti linteg a naited—a no nangpapatay ti tao nasken a matay—mabuteng kadi isuna no mangpapatay?",
                "20": "Ken kasta met, no awan naited a linteg a maibusor iti basol ti tao saan a mabuteng nga agbasol.",
                "21": "Ket no awan ti linteg a naited, ania ti maaaramid ti kinalinteg no nagbasol ti tattao, wenno ti panangngaasi, gapu ta awan ti karbenganda kadayta a parsua?",
                "22": "Ngem adda linteg a naited, ken karamanna a dusa, ken ti panagbabawi a naipaay; tuntonen ti panangngaasi; no saan a kasta, tuntonen ti linteg ti parsua ket ipakatna ti linteg, ket ipakat ti linteg ti dusa; no saan a kasta, madadael dagiti aramid ti kinalinteg, ket ti Dios agsardeng a Dios.",
                "23": "Ngem ti Dios saan nga agsardeng a Dios, ket tuntonen ti panangngaasi ti agbabawi, ken dumteng ti panangngaasi gapu iti pannubbot; ket ipatungpal ti pannubbot ti panagungar dagiti natay; ket ti panagungar dagiti natay isublina ti tao iti imatang ti Dios; ket iti kastoy naisublida iti imatangna, a maukom mayannurot iti aramidda, mayannurot iti linteg ken kinalinteg.",
                "24": "Agsipud ta kitaem, ipakat amin ti kinalinteg ti dawatna, ken tuntonen met ti panangaasi ti kukuana; ket iti kasta, awan ti maisalakan malaksid ti pudno a nagbabawi.",
                "25": "Ania, ipagarupmo kadi a mabalin a takawan ti panangngaasi ti kinalinteg? Kunak kenka, Saan; uray maysa a kabassitan. No kasta, agsardeng a Dios ti Dios.",
                "26": "Ket iti kasta tungpalen ti Dios ti naindaklan ken dagiti agnanayon a panggepna, a naisagana manipud iti pamuon ti lubong. Ket iti kasta dumteng ti pannakaisalakan ken pannakasubbot ti tattao, ken kasta met ti pannakadadael ken kinaay-ay-ayda.",
                "27": "Ngarud, O anakko, siasino man nga umay mabalin nga umay ken makiranud iti danum ti biag a siwawaya; ket siasino man a saan nga umay saan a mapilit nga umay; ngem iti maudi nga aldaw maisublinto kenkuana a mayannurot iti aramidna.",
                "28": "No nagtarigagay nga agaramid iti dakes, ket saan a nagbabawi iti aldawna, kitaen, mapasamakto kenkuana ti dakes, a mayannurot iti panangisubli ti Dios.",
                "29": "Ket ita, anakko, tarigagayak a saanmo ipalubos a riribukennaka pay dagitoy a bambanag, ket dagiti laeng basolmo ti pakariribukam, iti dayta a pannakariribuk ti mangiturong kenka iti panagbabawi.",
                "30": "O anakko, tarigagayak a saanmo koman a libaken ti kinalinteg ti Dios. Saanmo nga ipalubos ti bagim nga agpambar iti kabassitan a banag gapu kadagiti basolmo, babaen ti panangilibak iti kinalinteg ti Dios; ngem palubosam nga umno nga agari ti kinalinteg ti Dios, ken ti kinamanangaasina, ket ti naunday a panagibturnar iti pusom; ket palubosam a daytoy ti mamagtamed kenka iti katapukan a sipapakumbaba.",
                "31": "Ket ita, O anakko, inawagannaka ti Dios a mangikasaba iti balikas kadagitoy a tattao. Ket ita, anakko, mapankan iti dalanmo, ipakdaarmo dagiti balikas babaen iti kinapudno ken kinasimbeng, tapno sika ti mangidanon kadagiti kararua iti panagbabawi, tapno tuntonen ida ti naindaklan a plano ti kinamanangngaasi. Ket ipaay koma ti Dios kenka a mayannurot kadagiti balikasko. Amen."
            },
            "43": {
                "1": "Ket ita napasamak a napan dagiti lallaki nga annak ni Alma kadagiti tattao, tapno iwaragawag ti balikas kadakuada. Ket mismo a ni Alma saan met a makainana, ket napan met.",
                "2": "Ita awanen ti ibagatayo maipapan iti panangaskasabada, malaksid nga inkasabada ti balikas ken ti kinapudno, sigun iti espiritu ti padto ken paltiing; ket nangasabada sigun iti nasantuan nga orden ti Dios nga isu ti nakaawagan kadakuada.",
                "3": "Ket ita agsubliak iti salaysay maipapan kadagiti gubat iti nagbaetan dagiti Nephita ken Lamanita, iti maikasangapulo ket walo a tawen ti panagturay dagiti ukom.",
                "4": "Ta kitaen, napasamak a dagiti Zoramita ket nagbalin a Lamanita; ngarud, iti panangrugi ti maika sangapulo ket walo a tawen nakita ti tattao dagiti Nephita nga umay mangraut dagiti Lamanita kadakuada; ngarud nagsaganada a makigubat; wen, inummongda a sangsangkamaysa dagiti soldado iti daga ti Jershon.",
                "5": "Ket napasamak a dimteng dagiti Lamanita a kakuyog dagiti rinibuda; ket dimtengda iti daga ti Antionum, a daga dagiti Zoramita; ket maysa a lalaki nga agnagan iti Zerahemnah ti dadauloda.",
                "6": "Ket ita, agsipud ta ad-adda a dakes ken mammapatay ti kababalin dagiti Amalekita ngem dagiti Lamanita, kastada met iti bukbukodda, ngarud, nangdutok ni Zerahemnah kadagiti pangulo a kapitan kadagiti Lamanita, ket Amalekita ken Zoramita amin dagitoy.",
                "7": "Ita daytoy ti inaramidna tapno mataginayonna ti gurada kadagiti Nephita, tapno mabalinna nga iturayan ida iti pannakatungpal dagiti panggepna.",
                "8": "Ta kitaen, ti mangsugsog nga agpungtot kadagiti Nephita dagiti gandatna; daytoy ti inaramidna tapno maagawna ti dakkel a bileg kadakuada, ken kasta met a makagun-od iti bileg kadagiti Nephita babaen ti panangiyegna kadakuada iti pannakaadipen.",
                "9": "Ket ita ti mangsuporta kadagiti dagada, ken dagiti balayda, ken dagiti assawada, ken dagiti annakda ti panggep dagiti Nephita, tapno masalaknibanda ida manipud kadagiti ima dagiti kabusorda; ken tapno mataginayonda met dagiti karbenganda ken dagiti gundawayda, wen, ken kasta met ti kinawayada, tapno makapagdayawda iti Dios a mayannurot kadagiti tarigagayda.",
                "10": "Ta ammoda a no matiliw ida dagiti Lamanita, ta ti siasinoman nga agdayaw iti Dios babaen iti espiritu ken iti kinapudno, ti pudno ken ti sibibiag a Dios, dadaelen dagiti Lamanita.",
                "11": "Wen, ken ammoda met ti napalalo a gura dagiti Lamanita kadagiti kakabsatda, a naawagan a tattao ni Ammon—ket saanda a mangala kadagiti armas, wen, simrekda iti maysa a katulagan ket saanda a dadaelen daytoy—ngarud, no matiliw ida dagiti Lamanita madadaelda.",
                "12": "Ket saan nga ipalubos dagiti Nephita a madadaelda; ngarud inikkanda ida iti daga para iti tawidda.",
                "13": "Ket inted dagiti tattao ni Ammon kadagiti Nephita ti dakkel a paset ti sanikuada tapno suportaran dagiti soldadoda; ngarud napilitan dagiti Nephita, nga isuda laeng, ti mangsaranget kadagiti Lamanita, a naglalaok a kaputotan da Laman ken Lemuel, ken dagiti lallaki nga annak ni Ismael, ken amin dagidiay simmina manipud kadagiti Nephita, a dagiti Amalekita ken dagiti Zoramita, ken dagiti kaputotan dagiti padi ni Noe.",
                "14": "Ita dandani a kaadu dagidiay a kaputotan ti kaadu dagiti Nephita; ket iti kasta napilitan dagiti Nephita a makilaban kadagiti kakabsatda, uray pay iti pammapatay.",
                "15": "Ket napasamak bayat ti panagtitipon dagiti soldado dagiti Lamanita iti daga ti Antionum, kitaen, nakasagana dagiti soldado dagiti Nephita a makilaban kadakuada iti daga ti Jershon.",
                "16": "Ita, ti dadaulo dagiti Nephita, wenno ti lalaki a nadutokan nga agbalin a kangatuan a kapitan dagiti Nephita—ita ti kangatuan a kapitan ti nangidaulo ti panagmandar ti amin a soldado dagiti Nephita—ket Moroni ti naganna;",
                "17": "Ket inakem ni Moroni ti amin a panagmandar, ken ti panangimaton kadagiti gubatda. Ket duapulo ket lima laeng ti tawenna idi nadutokan a kangatuan a kapitan dagiti soldado dagiti Nephita.",
                "18": "Ket napasamak a kinalabanna dagiti Lamanita kadagiti beddeng ti Jershon, ket naarmasan dagiti taona kadagiti espada, ken kadagiti simeter, ken kadagiti amin a kita dagiti armas a pakigubat.",
                "19": "Ket idi nakita dagiti soldado dagiti Lamanita nga insagana dagiti tattao ni Nephi, wenno insaganana ni Moroni dagiti tattao kadagiti sarapa ti barukong ken addaan kadagiti kalasag-ti takiag, wen, ken kasta met kadagiti kalasag a mangsalaknib kadagiti uloda, ken nakakawesda pay iti napuskol a kawes—",
                "20": "Ita saan a nakasagana ti soldado ni Zerahemnah iti kasta a banag; addaanda laeng kadagiti espada ken kadagiti simeterda, kadagiti bai ken panada, kadagiti bato ken palsiitda; ket lamulamoda, malaksid iti lalat a naibarikes kadagiti lumoda; wen, lamulamoda amin, malaksid dagiti Zoramita ken dagiti Amalekita;",
                "21": "Ngem saanda a naarmasan kadagiti sarapa ti barukong, wenno kadagiti kalasag—ngarud, napalalo ti butengda kadagiti soldado dagiti Nephita gapu iti kabalda, nupay ad-adu nga amang ti bilangda ngem dagiti Nephita.",
                "22": "Kitaen, ita napasamak a saanda naitured a rauten dagiti Nephita kadagiti beddeng ti Jershon; ngarud pimmanawda iti daga ti Antionum ket napanda iti let-ang, ket nagdaliasatda iti aglawlaw iti let-ang, iti adayo iti igid ti karayan Sidon, tapno makastrekda iti daga ti Manti ket tagikuaenda ti daga; ta saanda nga impagarup a maammuan dagiti soldado ni Moroni no sadino ti napananda.",
                "23": "Ngem napasamak, apaman a pimmanawda iti let-ang, nangibaon ni Moroni kadagiti espia iti let-ang a mangbantay iti kampoda; ket ni Moroni, gapu ta ammona met dagiti padto ni Alma, nangibaon iti sumagmamano a lallaki a mapan kenkuana, ta tarigagayanna a kasapulan nga agdamag isuna iti Apo no sadino ti rumbeng a papanan dagiti soldado dagiti Nephita tapno masalaknibanda ti bagbagida a maibusor kadagiti Lamanita.",
                "24": "Ket napasamak a dimteng ti balikas ti Apo ken ni Alma, ket impakaammo ni Alma kadagiti mensahero ni Moroni, nga agmarmartsa dagiti soldado dagiti Lamanita iti aglawlaw iti let-ang, tapno mairugida ti panangraut iti nakapkapuy a paset dagiti tattao. Ket napan dagidiay a mensahero ket imbagada ti mensahe ken ni Moroni.",
                "25": "Ita ni Moroni, a nangibati iti maysa a paset ti soldado iti daga ti Jershon, amangan no iti aniaman a wagas umay ti maysa a paset dagiti Lamanita iti dayta a daga ket tagikuaenna ti siudad, innalana ti nabati a paset ti soldadona ket nagmartsa iti daga ti Manti.",
                "26": "Ket imbilinna a kasapulan nga agtitipon amin dagiti tattao iti dayta a paset ti daga tapno makigubat kadagiti Lamanita, tapno salaknibanda dagiti dagada ken ti pagilianda, dagiti karbenganda ken wayawayada; ngarud nakasaganada para iti panawen ti isasangpet dagiti Lamanita.",
                "27": "Ket napasamak nga imbilin ni Moroni a masapul a mailimed ti soldadona iti tanap nga asideg iti igid ti karayan Sidon, nga adda iti laud ti karayan Sidon iti let-ang.",
                "28": "Ket nangikabil ni Moroni kadagiti espia iti aglawlaw, tapno maammuanna no kaano ti isasangpet ti kampo ti soldado dagiti Lamanita.",
                "29": "Ket ita, gapu ta ammo ni Moroni ti gagem dagiti Lamanita, a panggepda a dadaelen dagiti kakabsatda, wenno sakupenda ida ken iyegda ida iti pannakaadipen tapno makaipasdekda iti pagarian para kadagiti bagbagida iti intero a daga;",
                "30": "Ken gapu ta ammona pay a ti kakaisuna a tarigagay dagiti Nephita ti mangtaginayon kadagiti dagada, ken ti kinawayada, ken ti simbaanda, ngarud napanunotna a saan a basol a masapul a salaknibanna ida babaen iti estratehia; ngarud, nasarakanna babaen kadagiti espiana no ania a ruta ti daliasaten dagiti Lamanita.",
                "31": "Ngarud, biningayna ti soldado ket inyegna ti maysa a paset iti tanap, ket inlemmengna ida iti daya, ken iti abagatan ti turod Riplah;",
                "32": "Ket ti nabati inlemmengna iti laud a tanap, iti laud ti karayan Sidon, ket agingga kadagiti beddeng ti daga a Manti.",
                "33": "Ket iti kasta kalpasan a naikabilna ti soldadona a mayannurot iti tarigagayna, nakasagana isuna a labanan ida.",
                "34": "Ket napasamak a simmang-at dagiti Lamanita iti amianan ti turod, a nakailemmengan ti maysa a paset ti soldado ni Moroni.",
                "35": "Ket bayat ti panaglabas dagiti Lamanita iti turod Riplah, ket immayda iti tanap, ket rinugianda ti bumallasiw iti karayan Sidon, ti nailemmeng a soldado iti abagatan ti turod, nga indauluan ti maysa a lalaki nga agnagan iti Lehi, ket impanguluanna ti soldado ket pinalawlawanda dagiti Lamanita iti dayaen ti likudanda.",
                "36": "Ket napasamak nga idi nakita dagiti Lamanita nga umas-asideg dagiti Nephita kadakuada iti likudanda, sinangoda ida ket rinugianda ti nakilaban iti soldado ni Lehi.",
                "37": "Ket nangrugi ti pammapatay iti agsumbangir, ngem ad-adda a nakabutbuteng iti biang dagiti Lamanita, ta sipaparang ti kinalamulamoda kadagiti nadagsen a tiro dagiti Nephita babaen kadagiti espada ken simeterda, a nangiyeg iti ipapatay iti dandani tunggal panagtiro.",
                "38": "Bayat iti sabali a bangir, pasaray nga addaan iti maysa a tao a nasugatan wenno napapatay kadagiti Nephita, babaen kadagiti espadada ken pannakaibus ti dara, ta nasalakniban dagiti napatpateg a paset ti bagida, wenno sikakabal dagiti napatpateg a paset ti bagida kadagiti panagtiro dagiti Lamanita, babaen dagiti kabal ti barukongda, ken dagiti kabal ti takiagda, ken dagiti kabal ti uloda; ket ngarud intultuloy dagiti Nephita ti pammapatay kadagiti Lamanita.",
                "39": "Ket napasamak a nagbuteng dagiti Lamanita, gapu iti nakaro a pannakadadael kadakuada, agingga a nangrugida a naglibas nga agturong iti karayan Sidon.",
                "40": "Ket kinamat ida da Lehi ken dagiti taona; ket napasanud ni Lehi ida iti dandanum ti Sidon, ket bimmallasiwda iti dandanum ti Sidon. Ket tinaginayon ni Lehi dagiti soldado iti igid ti karayan Sidon tapno saanda a bumallasiw.",
                "41": "Ket napasamak a linabanan ni Moroni ken ti soldado dagiti Lamanita iti tanap, iti sabali a bangir ti karayan Sidon, ket rinugianda a rinaut ida ken papatayen ida.",
                "42": "Ket naglibas manen dagiti Lamanita iti sanguananda, nga agturong iti daga ti Manti; ket linabanan manen ida dagiti soldado ni Moroni.",
                "43": "Ita iti daytoy a kasasaad ti kasta unay a pannakilaban dagiti Lamanita; wen, saan pay pulos a naammuan a makilaban iti kasta unay a kinapigsa ken kinatured, saan, uray pay manipud idi un-unana.",
                "44": "Ket naparegtada babaen kadagiti Zoramita ken kadagiti Amalekita, nga isuda dagiti kangatuan a kapitan ken dagiti dadauloda, ken babaen ken ni Zerahemnah, nga isu ti kangatuan a kapitanda, wenno kangatuan a dadaulo ken mangidadaulo kadakuada; wen, nakilabanda a kas kadagiti dragon, ket adu kadagiti Nephita ti napapatay babaen kadagiti imada, wen, gapu ta tiniroda ket nagudua ti adu kadagiti sarapa ti uloda, ken naduyokda ti adu kadagiti sarapa ti barukongda, ken tiniroda ti adu kadagiti takiagda; ket kasta ti panangtiro dagiti Lamanita iti narungsot a pungtotda.",
                "45": "Nupay kasta, naparegta dagiti Nephita babaen ti nasaysayaat a panggep, agsipud ta saanda a makirangranget para iti monarkia wenno bileg ngem makirangrangetda para kadagiti balay ken ti wayawayada, dagiti assawa ken dagiti annakda, ken kadakuada amin, wen, para kadagiti seremonia ti panagdaydayaw iti simbaanda.",
                "46": "Ket ar-aramidenda dayta a nariknada a pagrebbengan nga utangda iti Diosda; agsipud ta kinuna ti Apo kadakuada, ken kasta met kadagiti ammada, a: No la ketdi saankayo ​​a nakabasol iti umuna a basol, wenno iti maikadua, saanyonto ipalubos ti bagbagiyo a mapapatay babaen kadagiti ima dagiti kabusoryo.",
                "47": "Ket manen, kinuna ti Apo a: Salaknibanyo dagiti pamiliayo uray agingga iti pammapatay. Ngarud gapu iti daytoy a panggep ket nakilaban dagiti Nephita kadagiti Lamanita, tapno salaknibanda dagiti bagida, ken dagiti pamiliada, ken dagiti dagada, ti pagilianda, ken dagiti karbenganda, ken ti relihionda.",
                "48": "Ket napasamak nga idi nakita dagiti tattao ni Moroni ti kinarungsot ken kinapungtot dagiti Lamanita, dandanida nga immatras ken aglibas manipud kadakuada. Ket ni Moroni, idi nadlawna ti panggepda, nangibaon ken pinaregtana dagiti pusoda kadagitoy a pampanunot—wen, dagiti kapanunotan dagiti dagada, ti kinawayada, wen, ti wayawayada manipud iti pannakaadipen.",
                "49": "Ket napasamak a timmaliawda kadagiti Lamanita, ket nagpakaasida iti maymaysa a timek iti Apo a Diosda, para iti kinawayada ken ti wayawayada manipud iti pannakaadipen.",
                "50": "Ket nangrugida a nagtakder a sibibileg kontra kadagiti Lamanita; ket iti dayta met laeng nga oras a nagpakaasida iti Apo para iti wayawayada, rinugian dagiti Lamanita ti naglibas iti sanguananda; ket nagtalawda agingga iti dandanum ti Sidon.",
                "51": "Ita, ad-adu ti bilang dagiti Lamanita, wen, a mamindua nga ad-adu ngem dagiti Nephita; nupay kasta, napasanudda isu a nagtitiponda kas maysa a grupo iti tanap, iti igid ti karayan Sidon.",
                "52": "Ngarud pinalawlawan dagiti soldado ni Moroni ida, wen, uray pay iti agsumbangir ti karayan, ta kitaen, adda iti daya dagiti tattao ni Lehi.",
                "53": "Ngarud idi nakita ni Zerahemnah dagiti tattao ni Lehi iti daya ti karayan Sidon, ken dagiti soldado ni Moroni iti laud ti karayan Sidon, a napalawlawanda kadagiti Nephita, nagbutengda iti kasta unay.",
                "54": "Ita idi nakita ni Moroni ti panagbutengda, binilinna dagiti taona nga isardengdan ti pammapatay."
            },
            "44": {
                "1": "Ket napasamak a talaga a nagsardengda ket immatrasda iti maysa nga addang manipud kadakuada. Ket kinuna ni Moroni ken ni Zerahemnah: Kitaen, Zerahemnah, ta saanmi tarigagayan ti agbalin a tattao a mangpapatay. Ammoyo nga addakayo kadagiti imami, ngem saanmi a tarigagayan a patayenkayo.",
                "2": "Kitaen, saankami a rimmuar a makigubat kadakayo tapno patayenkayo para iti bileg; saanmi met a tarigagayan nga iyeg ti asinoman iti sangol ti pannakaadipen. Ngem daytoy ti mismo a gapuna nga immaykayo a maibusor kadakami; wen, ket makapungtotkayo kadakami gapu iti relihionmi.",
                "3": "Ngem ita, makitayo nga adda kadakami ti Apo; ket makitayo nga inyawatnakayo kadagiti imami. Ket ita kayatko a maawatanyo a maaramid daytoy kadakami gapu iti relihionmi ken pammatimi ken Cristo. Ket ita makitayo a saanyo a madadael daytoy a pammatimi.",
                "4": "Ita makitayo a daytoy ti pudno a pammati ti Dios; wen, makitayo a suportaran, ken salimetmetan, ken pagtalinaedennakami ti Dios, no la ketdi napudnokami kenkuana, ken iti pammatimi, ken iti relihionmi; ket pulos a saan nga ipalubos ti Apo a madadaelkami malaksid no agsalungasingkami ken ilibakmi ti pammatimi.",
                "5": "Ket ita, Zerahemnah, ibilinko kenka, iti nagan dayta kabilgan-amin a Dios, a nangpapigsa kadagiti takiagmi ta nagun-odmi ti bileg kadakayo, babaen ti pammatimi, babaen ti relihionmi, ken babaen kadagiti ritualmi iti panagdayaw, ken babaen ti simbaanmi, ken babaen ti sagrado a suporta nga utangmi kadagiti assawami ken dagiti annakmi, babaen kadayta kinawaya a mangtaginayon kadakami iti dagdagami ken iti pagilianmi; wen, ken kasta met babaen ti panangtaginayon iti sagrado a balikas ti Dios, nga utangmi amin a kinaragsakmi; ken babaen iti amin a kapatgan kadakami—",
                "6": "Wen, ket saan laeng a daytoy; Ibilinko kadakayo babaen kadagiti amin a tarigagayyo para iti biag, nga itedyo kadakami dagiti armasyo a pakigubat, ket saanmi a sapulen ti darayo, no di ket isalakanmi dagiti biagyo, no mapankayo ​​iti dalanyo ket saankayo ​​nga umay manen a makigubat kadakami.",
                "7": "Ket ita, no saanyo aramiden daytoy, kitaen, addakayo kadagiti imami, ket bilinek dagiti tattaok a rautenkayo, ken ipakatda dagiti sugat ni patay kadagiti bagbagiyo, tapno maungawkayo; ket kalpasanna makitatayo no siasino ti addaan iti bileg kadagitoy a taok; wen, makitatayo no siasino ti maiyeg iti pannakaadipen.",
                "8": "Ket ita napasamak nga idi nangngeg ni Zerahemnah dagitoy a sasao rimmuar ket inyawatna ti espadana ken ti simeterna, ken ti panana kadagiti ima ni Moroni, ket kinunana kenkuana: Kitaen, dagitoy dagiti armas a pakigubatmi; itedmi ida kadakayo, ngem saanmi nga ipalubos dagiti bagbagimi nga agsapata kadakayo, nga ammomi a labsingenmi, ken kasta met dagiti annakmi; ngem alaenyo dagiti armasmi a pakigubat, ket ipalubosyo a pumanawkami iti let-ang; no saan, pagtalinaedenmi dagiti espadami, ket mataykami wenno mangsakupkami.",
                "9": "Kitaen, saankami a kameng ti pammatiyo; saanmi patien a ti Dios ti nangiyawat kadakami kadagiti imayo; ngem patienmi a ti kinasikapyo ti nangsalaknib kadakayo kadagiti espadami. Kitaen, dagiti sarapa ti barukongyo ken kalasagyo ti nangsalaknib kadakayo.",
                "10": "Ket ita idi nalpas ni Zerahemnah nga isao dagitoy a balikas, insubli ni Moroni ti espada ken dagiti armas a pakigubat, nga inawatna, ken ni Zerahemnah, a kinunana: Kitaen, lipasentayo ti riri.",
                "11": "Ita saanko nga ibabawi dagiti balikas nga insaok, ngarud agingga a sibibiag ti Apo, saanka makapanaw malaksid no pumanawka nga addaan iti sapata a saankanto nga agsubli manen a manggubat maibusor kadakami. Ita agsipud ta addaka kadagiti imami ibukbokmi ti daram iti daga, wenno umannugotka iti saritaan nga insingasingko.",
                "12": "Ket ita idi naisao ni Moroni dagitoy a balikas, innala ni Zerahemnah ti espadana, ket kinapungtotna ni Moroni, ket dimmarup tapno papatayen ni Moroni; ngem bayat iti panangilayatna iti espadana, kitaen, tiniro daytoy ti maysa kadagiti soldado ni Moroni uray la a natnag iti daga, ket natukkol ti putanna; ken tinirona met ni Zerahemnah iti kasta linaplapna ti kudil ti ulona ket natnag iti daga. Ket nagsanud ni Zerahemnah manipud iti sanguananda a napan iti tengnga dagiti soldadona.",
                "13": "Ket napasamak a ti soldado a nakatakder iti abayna, a nanglaplap iti kudil ti ulo ni Zerahemnah, pinidutna ti kudil ti ulo iti daga babaen ti buok, ket inkabilna iti tirad ti espadana, ket intag-ayna kadakuada, a kinunana kadakuada iti napigsa a timek:",
                "14": "Kas iti pannakatinag daytoy a kudil ti ulo iti daga, a kudil ti ulo ti panguloyo, kastoyto met ti pannakatinag iti daga malaksid no iyawatyo dagiti igamyo a pakigubat ket pumanawkayo nga addaan iti katulagan ti kappia.",
                "15": "Ita idi mangngegda dagitoy a balikas ken nakitada ti kudil ti ulo nga adda iti espada, adu dagiti sineknan ti buteng; ket adu ti immasideg a nangidisso kadagiti armasda a pakigubat iti sakaanan ni Moroni, ket nangaramidda iti katulagan ti kappia. Ket kas iti kaadu ti nangaramid iti katulagan ti napalubosanda a napan iti langalang.",
                "16": "Ita napasamak a napalalo ti pungtot ni Zerahemnah, ket sinugsoganna nga agpungtot dagiti nabati a soldadona, nga adadda pay a nabilbileg a makilaban kadagiti Nephita.",
                "17": "Ket ita nagpungtot ni Moroni, gapu iti kinasukir dagiti Lamanita; ngarud binilinna dagiti taona a mangraut kadakuada ket patayenda ida. Ket napasamak a rinugianda a papatayen ida; wen, ket nakiranget dagiti Lamanita babaen kadagiti espadada ken ti pigsada.",
                "18": "Ngem kitaen, naisarang dagiti agparparang a kudil ken uloda kadagiti natadem nga espada dagiti Nephita; wen, kitaen naduyok ken nadangranda, wen, ken napalalo ti kinapardas ti pannakapasagda kadagiti espada dagiti Nephita; ket nangrugida a nadadael, a kas iti naipadto ti soldado ni Moroni.",
                "19": "Ita nagpakaasi a sibibileg ni Zerahemnah ken ni Moroni idi makitana a dandanida a madadael aminen, nagkari a makitulag ken kasta met dagiti taona kadakuada, no ispalenda ti nabati pay a biagda, a saandanton a pulos umay a makigubat kadakuada.",
                "20": "Ket napasamak nga imbilin ni Moroni a maisardeng manen ti aramid a pammapatay kadagiti tattao. Ket innalana dagiti igam a pakigubat kadagiti Lamanita; ket kalpasan ti panangaramidda iti katulagan iti kappia kenkuana napalubosanda a mapan iti langalang.",
                "21": "Ita saan a nabilang ti dagiti minatayda gapu iti kinaaduda; wen, nakadakdakkel ti bilang dagiti minatayda, agpada kadagiti Nephita ken kadagiti Lamanita.",
                "22": "Ket napasamak nga impuruakda dagiti minatayda iti danum ti Sidon, ket nayanud ken naitanemda iti tukot ti baybay.",
                "23": "Ket nagsubli dagiti buyot dagiti Nephita, wenno ni Moroni, ket napanda iti balbalayda ken iti dagdagada.",
                "24": "Ket kasta ti naggibusan ti maikasangapulo ket walo a tawen a panangituray dagiti ukom kadagiti tattao ni Nephi. Ket kasta ti naggibusan ti kasuratan ni Alma, a naisurat kadagiti pinanid ni Nephi."
            },
            "45": {
                "intro": "Ti pakaammuam dagiti tattao ni Nephi, ken dagiti gubat ken dagiti panagsuppiatda, kadagidi aldaw ni Helaman, a mayannurot iti kasuratan ni Helaman, nga insuratna kadagidi aldawna.",
                "1": "Kitaen, ita napasamak a napalalo ti ragsak dagiti tattao ni Nephi, gapu ta winayawayaan manen ida ti Apo kadagiti ima dagiti kabusorda; ngarud nagyamanda iti Apo a Diosda; wen, ket nagayuno iti adu ken nagkararagda iti adu, ket nagdaydayawda iti Dios nga addaan iti kasta unay a ragsak.",
                "2": "Ket napasamak iti maikasangapulo ket siam a tawen ti panagturay dagiti ukom kadagiti tattao ni Nephi, nga immay ni Alma iti lalaki nga anakna a ni Helaman ket kinunana kenkuana: Mamatika kadi kadagiti balikas nga insaok kenka maipanggep kadagidiay kasuratan a naidulin?",
                "3": "Ket kinuna ni Helaman kenkuana: Wen, patiek.",
                "4": "Ket kinuna manen ni Alma: Patiem kadi ni Jesucristo, nga umayto?",
                "5": "Ket kinunana: Wen, patiek amin dagiti balikas nga insaom.",
                "6": "Ket kinuna manen ni Alma kenkuana: Tungpalem kadi dagiti bilinko?",
                "7": "Ket kinunana: Wen, tungpalek a naimpusuan dagiti bilinmo.",
                "8": "Kalpasanna kinuna ni Alma kenkuana: Nagasatka; ket parang-ayennakanto ti Apo ditoy a daga.",
                "9": "Ngem kitaen, adda banag nga ipadtok kenka; ngem saanmonto ipakaammo ti banag nga ipadtok kenka; wen, saanto a maipakaammo ti ipadtok kenka, uray pay agingga a matungpal ti padto; ngarud isuratmo dagiti balikas nga ibagak.",
                "10": "Ket dagitoy dagiti balikas: Kitaen, maawatak a mismo a dagitoy a tao, dagiti Nephita, a mayannurot iti espiritu ti pammaltiing nga adda kaniak, iti uppat a gasut a tawen manipud iti panagparangto ni Jesucristo kadakuada, main-inut ti saan a panamati.",
                "11": "Wen, ket kalpasanna makitadanto dagiti gubat ken dagiti makapapatay a sakit, wen, panagbisin ken pammapatay, uray agingga a natayen—dagiti tattao ni Nephi—",
                "12": "Wen, ken gapu daytoy ta in-inut a mapukawto ti pammatida ken matnagda kadagiti dakes nga aramid, ken seksual nga imoralidad, ken amin a kita ti kinadangkes; wen, kunak kadakayo, a gapu ta agbasoldanto maibusor iti naindaklan unay a pannakalawlawag ken pannakaammo, wen, kunak kadakayo, a manipud iti dayta nga aldaw, saanto nga aglabas uray ti maikapat nga henerasion sakbay nga umayto daytoy dakkel a kinadangkes.",
                "13": "Ket inton dumteng dayta naindaklan nga aldaw, kitaen, asidegen unay a dumteng ti panawen a dagidiay adda ita, wenno dagiti kaputotan dagiti nabilang itan kadagiti tattao ni Nephi, saandanton a mabilang kadagiti tattao ni Nephi.",
                "14": "Ngem siasinoman a mabati, ken saan a madadael iti dayta naindaklan ken nakabutbuteng nga aldaw, mabilangdanto kadagiti Lamanita, ket agbalinto a kas kadakuada, amin, malaksid iti sumagmamano a maawagan a dagiti disipulo ti Apo; ket isudanto ti kamaten dagiti Lamanita uray agingga a mapapataydanto. Ket ita, gapu iti kinadangkes, matungpalto daytoy a padto.",
                "15": "Ket ita napasamak a kalpasan ti panangisao ni Alma kadagitoy a bambanag ken ni Helaman, binendisionanna isuna, ken kasta met dagiti dadduma pay nga annakna; ken kasta met a binendesionanna ti daga para pagimbagan dagiti nalinteg.",
                "16": "Ket kinunana: Kastoy ti kinuna ti Apo a Dios—Mailunodto ti daga a pakaigapuan iti pannakadadael, wen, daytoy a daga, para iti tunggal pagilian, puli, pagsasao, ken tattao, nga agar-aramid iti dakes, inton naan-anayen ti luomda; ket kas iti nasaokon mapasamakto; gapu ta daytoy ti lunod ken bendision ti Dios iti daga, ta saan a mabalin nga ibilang ti Apo ti basol uray iti sangkabassit a pananganamong.",
                "17": "Ket ita, idi naibaga ni Alma dagitoy a balikas binendisionanna ti simbaan, wen, amin dagidiay masapul nga agtalinaed a sititibker iti pammati manipud iti dayta a panawen.",
                "18": "Ket pimmanaw ni Alma iti daga a Zarahemla idi inaramidna daytoy, a kasla mapan iti daga a Melek. Ket napasamak nga awanen ti nangngegan pay maipapan kenkuana; no maipapan iti ipapatay wenno pannakaitabonna saanmi ammo.",
                "19": "Kitaen, daytoy ti ammomi, a nalinteg a tao isuna; ket naiwaras ti pagsasao iti simbaan nga innala isuna ti Espiritu, wenno intabon babaen ti ima ti Apo, kas ken ni Moises. Ngem kitaen, kuna dagiti nasantuan a kasuratan nga inawat ti Apo ni Moises kas kukuana; ken ipagarupmi nga inawatna met ni Alma iti espiritu, kas kukuana; ngarud, gapu iti daytoy awan ti ammomi maipapan iti ipapatay ken pannakaitabonna.",
                "20": "Ket ita napasamak iti panangrugi ti maikasangapulo ket siam a tawen ti panagturay dagiti ukom kadagiti tattao ni Nephi, a napan ni Helaman kadagiti tattao tapno ideklara ti balikas kadakuada.",
                "21": "Ta kitaen, gapu iti pannakigubatda kadagiti Lamanita ken dagiti adu a babassit a panagsusupiat ken riribuk a napasamak kadagiti tattao, nagbalin a nasayaat nga ideklara ti balikas ti Dios kadakuada, wen, ken maaramid ti maysa a pagannurotan iti intero a simbaan.",
                "22": "Ngarud, napan ni Helaman ken dagiti kakabsatna a nangipasdek manen iti simbaan iti intero a daga, wen, iti tunggal siudad iti intero a daga a tinagikua dagiti tattao ni Nephi. Ket napasamak a nangdutokda kadagiti papadi ken mannursuro iti intero a daga, iti intero a simbaan.",
                "23": "Ket ita napasamak a kalpasan ti panangdutok ni Helaman ken dagiti kakabsatna kadagiti papadi ken mannursuro kadagiti simbaan timmaud ti panagsusupiat kadakuada, ket saanda nga ipangag dagiti balikas ni Helaman ken dagiti kakabsatna;",
                "24": "Ngem dimmakkelda a napangas, gapu ta natangsit ti panagpuspusoda, gapu ta kasta unay a kinabaknangda; ngarud bimmaknangda kadagiti bukodda a mata, ket saanda kayat nga ipangag dagiti balikasda, a magna a nalinteg iti sanguanan ti Dios."
            },
            "46": {
                "1": "Ket napasamak a kas iti kaadu iti saan a dimngeg kadagiti balikas ni Helaman ken dagiti kabsatna ti naguummong maibusor kadagiti kabsatda.",
                "2": "Ket ita kitaen, nalabes ti pungtotda, isu nga inkeddengda a patayen ida.",
                "3": "Ita maysa a dakkel ken napigsa a tao ti dadaulo dagidiay makapungtot kadagiti kabsatda; ket Amalickiah ti naganna.",
                "4": "Ket tarigagayan ni Amalickiah nga agbalin nga ari; ken tarigagayan met dagiti makapungtot a tao nga isu ti rumbeng nga agbalin nga arida; ket dakdakkelda a paset ngem dagiti nababbaba nga ukom iti daga, ket gangandatenda iti bileg.",
                "5": "Ket naallilawda ti pasablog ni Amalickiah, a no saranayenda ken ipatugawda nga arida aramidennanto ida nga agturay kadagiti tattao.",
                "6": "Ngarud naallilaw ida ni Amalickiah tapno summupiat, iti laksid ti panangaskasaba ni Helaman ken dagiti kabsatna, wen, iti laksid ti napalalo a panangtaripatoda iti simbaan, ta nangatoda a saserdote ti simbaan.",
                "7": "Ket adu dagiti adda iti simbaan ti namati kadagiti pammasablog a balikas ni Amalickiah, ngarud simmuppiatda uray pay manipud iti simbaan; ket iti kasta nasagmak ken napeggad ti aramid dagiti tattao ni Nephi, iti laksid ti naindaklan a balligida kadagiti Lamanita, ken naindaklan ti rag-o nga adda kadakuada gapu iti pannakawaywayada babaen iti ima ti Apo.",
                "8": "Ngarud makitatayo no kasano ti kaalisto a makalipat dagiti annak ti tattao iti Apo a Diosda, wen, no kasano ti kaalisto nga agaramid iti nadangkes, ken maiturong babaen iti managdakdakes.",
                "9": "Wen, ket makitatayo pay ti nakaro a kinadakes ti maparnuay ti maysa a napalalo a dakes a tao kadagiti annak ti tattao.",
                "10": "Wen, makitatayo a ni Amalickiah, gapu ta maysa a nasikap a tao ken tao a nalaing iti adu a pammasablog a balikas, a nangallilaw ti puspuso dagiti adu a tao nga agaramid iti dakes; wen, ken mangpanggep a mangdadael ti simbaan ti Dios, ken mangdadael iti pamuon ti wayawaya nga impaay kadakuada ti Dios, wenno ti bendision nga impaay ti Dios a pagimbagan dagiti nalinteg iti rabaw ti daga.",
                "11": "Ket ita napasamak nga idi mangngegan ni Moroni, a pangulo a mangiturong kadagiti buyot dagiti Nephita, dagitoy nga isusuppiat, kinapungtotna ni Amalickiah.",
                "12": "Ket napasamak a pinigisna ti kagayna; ket innalana ti maysa a pedaso iti daytoy, ket insuratna iti daytoy—Iti pakalaglagipan iti Diostayo, iti relihiontayo, ken wayawaya, ken iti kappiatayo, dagiti assawatayo, ken dagiti annaktayo—ket inkapetna daytoy iti murdong ti poste.",
                "13": "Ket inkapetna iti kabal ti ulona, ​​ken ti kabal ti barukongna, ken dagiti kalasagna, ket inbarikesna ti kabalna iti lomona; ket innalana ti poste, nga adda iti murdongna ti napigis a kagayna, (ket inawaganna iti wagayway ti libertad) ket inruknoyna ti bagina iti daga, ket nagkararag a sipipinget iti Diosna para kadagiti bendision ti libertad nga agsaad kadagiti kakabsatna, agingga nga addaan iti grupo dagiti Kristiano a mangtagikua iti daga—",
                "14": "Agsipud ta kasta ti pangawag dagiti saan a kameng ti simbaan kadagiti amin a pudno a mamati ken ni Kristo.",
                "15": "Ket napudno dagidiay kameng ti simbaan; wen, siraragsak nga inawat amin dagidiay pudo a mamati iti nagan ni Cristo, wenno dagiti Kristiano kas iti pannakaawagda, gapu iti pammatida ken ni Cristo nga umayto.",
                "16": "Ket ngarud, iti daytoy a tiempo, inkararag ni Moroni a mapaboran koma ti panggep dagiti Kristiano, ken ti wayawaya ti daga.",
                "17": "Ket napasamak nga idi naibukbokna iti kaungganna iti Dios, ninagananna amin a daga iti abagatan ti daga a Desolation, wen, iti pakaigupgupanna, amin a daga, agpada iti amianan ken iti abagatan—Maysa a napili a daga, ken ti daga ti wayawaya.",
                "18": "Ket kinunana: Segurado a saan nga ipalubos ti Dios a dakami, a maum-umsi gapu ta inawatmi ti nagan ni Cristo, a mabaddebaddekan ken madadael, agingga nga iyegmi daytoy kadakami babaen kadagiti bukodmi a panaglabsing.",
                "19": "Ket idi naibaga ni Moroni dagitoy a balikas, napan kadagiti tattao, nga inwagaywayna ti napigis a paset ti kawesna iti tangatang, tapno makita ti amin ti sinurat nga insuratna iti napigis a paset, ken nagsao iti napigsa a timek, a kunkunana:",
                "20": "Kitaen, siasinoman a mangtaginayon iti daytoy a wagayway iti daga, paumayenyo nga addaan iti pigsa ti Apo, ket mangaramid iti katulagan a taginayonenda dagiti karbenganda, ken ti relihionda, tapno bendisionan ida ti Apo a Dios.",
                "21": "Ket napasamak nga idi inwaragawag ni Moroni dagitoy a balikas, kitaen, nagtataray a sangsangkamaysa nga immay dagiti tattao a nakabarikes ti kabalda iti lomoda, a pigpigisenda dagiti kawesda kas pagilasinan, wenno kas maysa a katulagan, a saanda a tallikudan ti Apo a Diosda; wenno, iti sabali a pannao, no aglabsingda kadagiti bilin ti Dios, wenno matnagda iti panaglabsing, ket mabainda a mangawat iti nagan ni Cristo, pigisen ida ti Apo uray kas iti panangpisangda kadagiti kawesda.",
                "22": "Ita daytoy ti katulagan nga inaramidda, ket impuruakda dagiti kawesda iti sakaanan ni Moroni, a kunada: Makitulagkami iti Diosmi, a madadaelkami, uray pay kas kadagiti kakabsatmi iti daga nga agpaamianan, no matnagkami iti panaglabsing; wen, mabalinmo nga ipuruakkami kadagiti sakaanan dagiti kabusormi, a kas met laeng iti panangipuruakmi kadagiti kawesmi iti sakaanam a mabaddebaddekan, no matnagkami iti panaglabsing.",
                "23": "Kinuna ni Moroni kadakuada: Kitaen, natdakami iti kaputotan ni Jacob; wen, natdakami ti kaputotan ni Joseph, a pinirgipirgis ti kagayna dagiti kakabsatna; wen, ket ita kitaen, laglagipentayo a tungpalen dagiti bilbilin ti Dios, wenno mapigisto dagiti kawestayo dagiti kakabsattayo, ket maipantayo iti pagbaludan, wenno mailako, wenno mapapatay.",
                "24": "Wen, taginayonentayo ti wayawayatayo a kas natda a kaputotan ni Jose; wen, laglagipentayo dagiti balikas ni Jacob, sakbay ti ipapatayna, ta kitaen, nakitana a nataginayon ken saan a nagrupsa ti maysa a paset iti natda a kagay ni Jose. Ket kinunana—Kas iti pannakataginayon iti daytoy a nabati a kawes ti anakko, iti kasta ti pannakataginayonto ti maysa a natda iti kaputotan ti anakko babaen iti ima ti Dios, ket maawat iti bagina, idinto a matayto dagiti natda kadagiti kaputotan ni Jose, uray pay a kas iti natda iti kawesna.",
                "25": "Ita kitaen, daytoy ti mangted iti ladingit iti kararuak; nupay kasta, adda ragsak ti kararuak iti anakko, gapu iti dayta a paset ti kaputotanna nga awatento ti Dios.",
                "26": "Ita kitaen, daytoy ti pagsasao ni Jacob.",
                "27": "Ket ita siasino ti makaammo no saan a dagiti natda iti kaputotan ni Jose, a mapapatayto a kas iti kawesna, dagidiay kadi simmiasi kadatayo? Wen, ket ta datayonto no saantayo nga agtalinaed a sititibker iti pammati ni Cristo.",
                "28": "Ket ita napasamak a napan ni Moroni idi naibagana dagitoy a balikas, ket nangipatulod pay kadagiti mensahe kadagiti amin a paset ti daga nga addaan kadagiti panagsusuppiat, ket inummongna amin dagiti tattao a nagtarigagay a mangtaginayon iti libertad, tapno sarangten ni Amalickiah ken dagiti simmuppiat, a naawagan a dagiti Amalickiahite.",
                "29": "Ket napasamak nga idi nakita ni Amalickiah nga ad-adu ti bilang dagiti tattao ni Moroni ngem dagiti Amalickiahite—ket nakitana pay nga agduadua dagiti taona maipanggep iti kinahustisia ti panggep nga inaramidda—ngarud, gapu iti panagbutengna a saanna a magun-od ti gandatna, innalana dagidiay taona a mayat ket pimmanawda iti daga ni Nephi.",
                "30": "Ita impagarup ni Moroni a saan a nasayaat a maaddaan dagiti Lamanita iti ad-adu pay a pigsa; ngarud napanunotna a lapdan dagiti tattao ni Amalickiah, wenno alaenna ida ket isublina ida, ket patayenna ni Amalickiah; wen, gapu ta ammona a sugsoganna dagiti Lamanita nga agpungtot kadakuada, ken imbilinna a mapanda a makigubat kadakuada; ket ammona a daytoy ti aramiden ni Amalickiah tapno magun-odna dagiti panggepna.",
                "31": "Ngarud impagarup ni Moroni a nasayaat nga alaenna dagiti soldadona, a nagtitipon, ken inarmasanda ti bagbagida, ken nagaramidda iti katulagan a mangtaginayon iti kappia—ket napasamak nga innalana ti soldadona ket nagmartsada nga intugotda dagiti toldana iti let-ang, tapno lapdan ti dalan ni Amalickiah iti let-ang.",
                "32": "Ket napasamak nga inaramidna ti mayannurot kadagiti tarigagayna, ket nagmartsa a napan iti let-ang, ken kinamakamna dagiti soldado ni Amalickiah.",
                "33": "Ket napasamak a naglibas ni Amalickiah a kaduana ti bassit a bilang dagiti taona, ket naiyawat dagiti nabati kadagiti ima ni Moroni ken naisubli iti daga a Zarahemla.",
                "34": "Ita, gapu ta maysa a lalaki ni Moroni a dinutokan dagiti hepe nga ukom ken ti timek dagiti tattao, ngarud addaan isuna iti bileg a sigun iti pagayatanna kadagiti soldado dagiti Nephita, a mangipasdek ken mangipakat iti turay kadakuada.",
                "35": "Ket napasamak a siasinoman kadagiti Amalickiahite a saan nga agaramid iti katulagan a mangsuporta iti panggep ti wayawaya, tapno mataginayonda ti nawaya a gobierno, pinapapatayna; ket manmano laeng dagiti nangilibak iti katulagan ti wayawaya.",
                "36": "Ket napasamak met, nga imbilinna a maipangato ti wagayway ti libertad iti tunggal torre nga adda iti amin a daga, a kukua dagiti Nephita; ket iti kasta sititibker nga insaad ni Moroni ti wagayway ti libertad kadagiti Nephita.",
                "37": "Ket nangrugida manen a maaddaan iti kappia iti daga; ket iti kasta tinaginayonda ti kappia iti daga agingga iti dandani panagpatingga ti maikasangapulo ket siam a tawen ti panagturay dagiti ukom.",
                "38": "Ket tinaginayon met ni Helaman ken dagiti nangato a papadi ti panagtutunos iti simbaan; wen, uray iti uneg ti uppat a tawen naaddaanda iti adu a kapia ken ragsak iti simbaan.",
                "39": "Ket napasamak nga adu dagiti natay, a sititibker a namatpati a nasubbot dagiti kararuada babaen ken ni Apo Jesucristo; ngarud pimmadawda iti lubong a siraragsak.",
                "40": "Ket adda sumagmamano a natay gapu iti gurigor, nga iti sumagmamano a panawen ti tawen masansan unay iti daga—ngem saan unay a kasta kadagiti gurigor, gapu kadagiti nagsayaat a kualidad dagiti adu a mula ken ramut nga insagana ti Dios a mangikkat iti pakaigapuan dagiti saksakit, a naipaulog kadagiti tattao babaen iti kasasaad ti klima—",
                "41": "Ngem adu dagiti natay gapu iti kinalakay; ket naragsak dagiti natay iti pammati ken ni Cristo, kas masapul nga ipagaruptayo."
            },
            "47": {
                "1": "Ita agsublikami iti kasuratanmi ken ni Amalickiah ken dagidiay kaduana a naglibas iti let-ang; gapu ta, kitaen, innalana dagiti nakikuyog kenkuana, ket simmang-at iti daga ti Nephi kadagiti Lamanita, ket talaga a sinugsoganna dagiti Lamanita nga agpungtot kadagiti tattao ni Nephi, isu a nangipatulod ti ari dagiti Lamanita iti proklamasion iti intero a dagana, kadagiti amin a taona, a kasapulan nga agtitiponda manen tapno mapan makigubat kadagiti Nephita.",
                "2": "Ket napasamak a napalalo ti butengda idi naiwaragawag ti proklamasion kadakuada; wen, nagbutengda a mapapungtot iti ari, ken nagbutengda pay a mapan makigubat kadagiti Nephita ta amangan no mapukawda ti biagda. Ket napasamak a saanda a kinayat, wenno ti ad-adu a pasetda ti saan a mangayat, a mangtungpal kadagiti bilbilin ti ari.",
                "3": "Ket ita napasamak a nakapungtot ti ari gapu iti saanda panagtungpal; ngarud intedna ken Amalickiah ti autoridad iti dayta a paset ti soldadona a natulnog kadagiti bilbilinna ket imbilinna kenkuana a kasapulan a mapan isuna ken pilitenna ida nga ag-armas.",
                "4": "Ita kitaen, daytoy ti tarigagay ni Amalickiah; gapu ta maysa isuna a manangallilaw unay a lalaki nga agaramid iti dakes gapuna nangpartuat isuna iti plano iti pusona a mangikkat iti trono ti ari dagiti Lamanita.",
                "5": "Ket ita nagun-odna ti autoridad kadagidiay paset dagiti Lamanita a pabor iti ari; ket inkagumaanna a gun-oden ti pabor dagiti saan a natulnog; ngarud napan isuna iti lugar a naawagan iti Onidah, gapu ta sadiay a naglibas amin dagiti Lamanita; gapu ta natakuatanda nga umay ti soldado, ken, gapu ta impagarupda nga umayda a mangdadael kadakuada, ngarud nagtalawda idiay Onida, iti lugar nga ayan dagiti armas.",
                "6": "Ket nangdutokda iti maysa a lalaki nga agbalin nga ari ken mangidaulo kadakuada, a natibker iti panunotda nga addaan iti determinado a resolusion a saanda a paiturayan a makilaban maibusor kadagiti Nephita.",
                "7": "Ket napasamak nga inummongda ti bagbagida iti tuktok ti bantay a naawagan nga Antipas, kas panagsagana a makigubat.",
                "8": "Ita saan a panggep ni Amalickiah a makilaban kadakuada sigun kadagiti bilbilin ti ari; ngem kitaen, panggepna ti makagun-od iti pabor kadagiti soldado dagiti Lamanita, tapno ikabilna ti bagina a panguloda ken mangikkat ti ari iti tronona ken tagikuaenna ti pagarian.",
                "9": "Ket kitaen, napasamak nga imbilinna iti soldadona a mangpatakder kadagiti tuldada iti tanap nga asideg iti bantay Antipas.",
                "10": "Ket napasamak nga idi rabiin nangibaon isuna iti nalimed nga embahada iti bantay Antipas, a tinarigagayanna a ti pangulo dagidiay adda iti bantay, a Lehonti ti naganna, a masapul a bumaba iti sakaanan ti bantay, gapu ta tinarigagayanna ti makisarita kenkuana.",
                "11": "Ket napasamak nga idi naawat ni Lehonti ti mensahe saanna a naitured ti bumaba iti sakaanan ti bantay. Ket napasamak a nangipatulod manen ni Amalickias iti mensahe iti maikadua a gundaway, a tinarigagayanna a bumaba isuna. Ket napasamak a saan a kayat ni Lehonti; ket nangipatulod manen iti maikatlo a gundaway.",
                "12": "Ket napasamak nga idi naammuan ni Amalickias a saanna a maguyugoy a bumaba ni Lehonti manipud iti bantay, simmang-at isuna iti bantay, iti asideg iti kampo ni Lehonti; ket nangipatulod manen ti mensahe iti maikapat a gundaway ken ni Lehonti, a tinarigagayanna a bumaba isuna, ken ta ikuyogna dagiti guardiana.",
                "13": "Ket napasamak nga idi simmalog ni Lehonti a kaduana dagiti guardiana a mapan ken ni Amalickiah, tinarigagayan ni Amalickiah a bumaba isuna a kaduana ti soldadona iti rabii, ket palawlawanna dagidiay lallaki kadagiti kampoda a nangiteddanna iti nangato nga autoridad, ken ta iyawatnana ida iti sidong ti bileg ni Lehonti, no pagbalinenna (ni Amalickiah) a maikadua a lider iti intero nga soldado.",
                "14": "Ket napasamak a bimmaba ni Lehonti a kaduana dagiti taona ket pinalawlawana dagiti tattao ni Amalickias, isu a sakbay a nariingda iti parbangon napalawlawanda kadagiti soldado ni Lehonti.",
                "15": "Ket napasamak nga idi nakitada a napalawlawanda, nagpakaasida ken ni Amalickiah a palubosanna ida a makikadua kadagiti kakabsatda, tapno saanda a madadael. Ita daytoy ti mismo a banag ti tinarigagayan ni Amalickias.",
                "16": "Ket napasamak nga inyawatna dagiti taona, a maisuppiat kadagiti bilbilin ti ari. Ita daytoy ti banag ti tinarigagayan ni Amalickias, tapno matungpalna dagiti panggepna a panangikkatna ti ari iti trono.",
                "17": "Ita kaugalian kadagiti Lamanita, a no mapapatay ti hepe a liderda, a mangdutok iti maikadua a lider nga agbalin a hepe a liderda.",
                "18": "Ket napasamak nga imbilin ni Amalickias iti maysa kadagiti katulonganna nga in-inut a mangted iti sabidong ken ni Lehonti, isu a natay isuna.",
                "19": "Ita, idi natayen ni Lehonti, dinutokan dagiti Lamanita ni Amalickiah nga agbalin a liderda ken hepe a komandanteda.",
                "20": "Ket napasamak a nagmartsa ni Amalickiah a kaduana dagiti soldadona (ta nagun-odna dagiti tarigagayna) iti daga ni Nephi, iti siudad ni Nephi, nga isu ti kapatgan a siudad.",
                "21": "Ket rimmuar ti ari tapno makilaban a kaduana dagiti guardiana, ta impagarupna a natungpal ni Amalickiah dagiti bilbilinna, ken ta napagtipon ni Amalickiah ti nakadakdakkel a bilang iti soldado a mapan makigubat kadagiti Nephita.",
                "22": "Ngem kitaen, bayat ti iruruar ti ari tapno sabtenna isuna imbilin ni Amalickias a mapan sabten dagiti katulonganna ti ari. Ket napanda ket nagruknoyda iti sanguanan ti ari, a kasla raemenda isuna gapu iti kinaindaklanna.",
                "23": "Ket napasamak nga intag-ay ti ari ti imana a mangpatakder kadakuada, a kas iti kaugalian dagiti Lamanita, a kas tanda ti kappia, a kaugalian a natawidda manipud kadagiti Nephita.",
                "24": "Ket napasamak nga idi napatakderna ti immuna manipud iti daga, kitaen binagsolna ti ari iti pusona; ket nadalupo isuna iti daga.",
                "25": "Ita naglibas dagiti katulongan ti ari; ket impukkaw dagiti katulongan ni Amalickiah, a kunada:",
                "26": "Kitaen, binagsol dagiti katulongan ti ari iti pusona, ket nadalupo isuna ket naglibasda; kitaen, umaykayo ket kitaenyo.",
                "27": "Ket napasamak a binilin ni Amalickiah nga agmartsa dagiti soldadona ket kitaenda no ania ti napasamak iti ari; ket idi dimtengda iti lugar, ket nasarakanda ti ari a nakaidda iti darana, nagpammarang ni Amalickiah a makapungtot, ket kinunana: Siasinoman nga agayat iti ari, mapan koma, ket kamatenna dagiti katulonganna tapno mapapatayda.",
                "28": "Ket napasamak nga amin dagiti nagayat iti ari, idi nangngegda dagitoy a balikas, napanda ket kinamatda dagiti katulongan ti ari.",
                "29": "Ita idi nakita dagiti katulongan ti ari ti soldado a mangkamkamat kadakuada, nagbutengda manen, ket naglibasda iti let-ang, ket nagdaliasatda iti daga ti Zarahemla ket nakikaduada kadagiti tattao ti Ammon.",
                "30": "Ket nagsubli ti soldado a nangkamkamat kadakuada, kalpasan iti awan mamaayna a kinamatda ida; ket iti kasta ni Amalickiah, babaen ti panangallilawna, nagun-odna ti puspuso dagiti tattao.",
                "31": "Ket napasamak iti kabigatanna simrek isuna iti siudad ni Nephi a kaduana dagiti soldadona, ket tinagikuada ti siudad.",
                "32": "Ket ita napasamak a ti reyna, idi nangngegna a napapatay ti ari—gapu ta nangibaon ni Amalickias kadagiti opisial a mensaheros iti reyna a mangipakaammo kenkuana a pinatay dagiti katulonganna ti ari, a kinamatna ida a kaduana ti soldadona, ngem awan mamaayna daytoy, ket nakapaglibasdan—",
                "33": "Ngarud, idi naawat ti reyna daytoy a mensahe nga impatulodna ken ni Amalickiah, a tinarigagayanna a kaasianna dagiti tattao ti siudad; ken tinarigagayanna met nga umayna kitaen isuna; ken tinarigagayanna pay a masapul nga itugotna dagiti saksi a kaduana tapno mangpaneknek maipanggep iti ipapatay ti ari.",
                "34": "Ket napasamak nga innala ni Amalickiah ti isu met laeng nga katulongan a nangpapatay iti ari, ken amin a kaduana, ket napanda iti reyna, iti lugar a nagtugawanna; ket pinaneknekanda amin kenkuana a dagiti bukodna katulongan ti nangpapatay ti ari; ket imbagada pay a: Naglibasda; saan kadi a daytoy ti mangpaneknek maibusor kadakuada? Ket kasta ti panangpennekda iti reyna maipanggep iti ipapatay ti ari.",
                "35": "Ket napasamak a pinadas ni Amalickiah a magun-od ti pabor ti reyna, ket innalana isuna nga asawana; ket ngarud babaen ti panangallilawna, ken babaen ti tulong dagiti manangallilaw a katulonganna, nagun-odna ti pagarian; wen, nabigbig isuna nga ari iti intero a daga, kadagiti amin a tattao dagiti Lamanita, a buklen dagiti Lamanita ken dagiti Lemuelita ken dagiti Ismaelite, ken amin dagiti simmiasi kadagiti Nephita, manipud iti panagturay ni Nephi agingga iti agdama a panawen.",
                "36": "Ita dagitoy a simmiasi, nga addaan iti isu met laeng a pannursuro ken isu met laeng nga impormasion manipud kadagiti Nephita, wen, ta nasursuruan iti isu met laeng a pannakaammo iti Apo, nupay kasta, naidumduma daytoy nga isalaysay, saan a nagbayag kalpasan ti panagsiasida ad-adda a timmangkenda ken saanda nga agbabawi, ken naat-atapda, nadakdakes ken narungrungsotda ngem dagiti Lamanita—inramanna ti bagbagida kadagiti tradision dagiti Lamanita; panangpasakup iti kinasadut, ken amin a kita ti nakaro a seksual a tarigagay; wen, interamente a nalipatan iti Apo a Diosda."
            },
            "48": {
                "1": "Ket ita napasamak nga, apaman a nagun-od ni Amalickiah ti pagarian rinugianna a paregtaen ti puspuso dagiti Lamanita a maibusor kadagiti tattao ni Nephi; wen, nangtuding kadagiti tattao a makisarita kadagiti Lamanita manipud kadagiti torreda, maibusor kadagiti Nephita.",
                "2": "Ket iti kasta a talaga a nangpataud isuna iti emosion a maibusor kadagiti Nephita kadagiti puspusoda, iti kasta unay agingga nga iti maudi a paset ti maikasangapulo ket siam a tawen ti panagturay dagiti ukukom, gapu ta natungpalna dagiti planona agingga ita, wen, gapu ta naaramid nga ari kadagiti Lamanita, inkagumaanna pay nga agturay iti amin a daga, wen, ken amin dagiti tattao nga adda iti daga, dagiti Nephita kasta met dagiti Lamanita.",
                "3": "Ngarud natungpalna ti planona, gapu ta napatangkenna ti puspuso dagiti Lamanita ken nabusekna dagiti panunotda, ken nasugsuganna ida nga agpungtot, isu nga napagtiponna ti adu a bilang ti soldado a mapan makigubat maibusor kadagiti Nephita.",
                "4": "Agsipud ta determinado isuna, gapu iti kinaadu ti bilang dagiti taona, tapno mangparmek kadagiti Nephita ken mangiyeg kadakuada iti pannakaadipen.",
                "5": "Ket ngarud nangituding isuna kadagiti hepe a kapitan dagiti Zoramita, gapu ta isuda ti makaammo unay iti puersa dagiti Nephita, ken kadagiti lugar a natalged, ken dagiti kakapsutan a paset dagiti siudadda; ngarud tinudinganna ida nga agbalin a hepe a kapitan kadagiti soldadona.",
                "6": "Ket napasamak a nagkampoda, ket nagdaliasatda nga agturong iti daga ti Zarahemla iti let-ang.",
                "7": "Ita napasamak a bayat ti pananggun-od ni Amalickiah iti bileg babaen ti panagulbod ken panangallilaw, ni Moroni, iti sabali a bangir, nagsagsagana nga agbalin a napudno dagiti pampanunot dagiti tattao iti Apo a Diosda.",
                "8": "Wen, pappapigsaennan ti soldado dagiti Nephita, ken nagbangbangon kadagiti babassit a puerto, wenno kadagiti luglugar a natalged; nangtumtumpok ti daga kadagiti aglawlaw tapno agtalinaed iti uneg dagiti soldadona, ken kasta met a nangbangbangon kadagiti pader a bato a mangpalawlaw kadakuada iti aglawlawda, iti aglawlaw dagiti siudadda ken kadagiti beddeng dagiti dagada; wen, iti amin nga aglawlaw ti daga.",
                "9": "Ket inkabilna ti ad-adu a bilang dagiti tattao kadagiti kakapsutan a sarikedkedda; ket iti kasta talaga a sinarikedkeddanna ken pinapigsana ti daga a tinagikua dagiti Nephita.",
                "10": "Ket isu a nagsagsagana isuna tapno suportaran ti libertadda, dagiti dagada, dagiti assawada, ken dagiti annakda, ken dagiti kappiada, ken tapno agbiagda iti Apo a Diosda, ken tapno mataginayonda dayta nga inawagan dagiti kabusorda a panggep dagiti Kristiano.",
                "11": "Ket maysa a napigsa ken naingel a tao ni Moroni; maysa a tao nga addaan iti naan-anay a pannakaawat; wen, maysa a tao a saan a pagragsakan ti pammapatay; maysa a tao a pagragsakan ti karuruana ti libertad ken wayawaya ti pigilianna, ken kadagiti kakabsatna manipud iti pannakatagabo ken pannakaadipen;",
                "12": "Wen, maysa a tao a napno iti emosion ti pusona iti panagyaman iti Diosna, maipapan kadagiti adu a pribilehio ken bendision nga impaayna kadagiti taona; maysa a tao a kasta unay ti panagtrabaho para iti pagimbagan ken kinatalged dagiti taona.",
                "13": "Wen, ken maysa a tao a natibker iti pammati ken ni Cristo, ken nagkari babaen iti maysa a sapata a depensaanna dagiti taona, dagiti karbenganna, ken ti pagilianna, ken ti relihionna, uray pay iti pannakapukaw ti darana.",
                "14": "Ita naisuro kadagiti Nephita a depensaan ti bagbagida kadagiti kabusorda, uray pay iti panangpapatay no kasapulan; wen, ket naisuro pay kadakuada a saanda a pulos nga agbalin a makapagura, wen, ken saan a pulos a mangitag-ay iti espada malaksid no maibusor iti kabusor, malaksid no iti panagpatalinaed a natalged dagiti biagda.",
                "15": "Ket daytoy ti pammatida, a parang-ayen ida ti Dios iti daga babaen ti panangaramidda iti kasta, wenno iti sabali a balikas, rumang-ayda iti daga no napudnoda iti panangtungpalda kadagiti bilbilin ti Dios; wen, pakdaaran ida nga aglibas, wenno agsagana iti gubat, sigun iti pannakaisarangda iti peligro;",
                "16": "Ken kasta pay, ta ipakaammo ti Dios kadakuada no sadino ti papananda tapno depensaanda ti bagbagida kadagiti kabusorda, ket babaen ti panangaramidda iti kasta, isalakan ida ti Apo; ket daytoy ti pammati ni Moroni, ket talaga a sigogloria ti pusona iti daytoy; saan nga iti panangpapatay no di ket iti panagaramid iti naimbag, iti panangtaginayon kadagiti taona, wen, iti panangtungpal kadagiti bilbilin ti Dios, wen, ken panangkontra iti kinadangkes.",
                "17": "Wen, pudno, pudno kunak kadakayo, no kasdiayen amin a tattao, ken kastan, ken kastanto latta nga agnanayon, a kas ken ni Moroni, kitaen, agkintayegto koman iti agnanayon dagiti mismo a bileg ti impierno; wen, pulos a saan a maaddaan iti bileg ti sairo kadagiti puspuso dagiti annak ti tattao.",
                "18": "Kitaen, maysa isuna a tao a kas ken ni Ammon, ti lalaki nga anak ni Mosiah, wen, ken uray pay dagiti dadduma a lallaki nga annak ni Mosiah, wen, ken kasta met ni Alma ken dagiti lallaki nga annakna, gapu ta tattaoda amin ti Dios.",
                "19": "Ita kitaen, kasta met laeng ken ni Mproni ti panagserbi ni Helaman ken dagiti kakabsatna kadagiti tattao; gapu ta talaga nga inkasabada ti balikas ti Dios, ket talaga a binuniagda kas pakakitaan ti panagbabawi dagiti amin a tattao a dumngeg kadagiti balikasda.",
                "20": "Ket isu a napanda, ket talaga nga impakumbaba dagiti tattao ti bagbagida gapu kadagiti balikasda, isu a napaboranda unay iti Apo, ket isu nga awan ti makalapped kadakuada a mabang-aran manipud kadagiti gubat ken panaglalaban iti nagbabaetanda, wen, agingga iti las-ud ti uppat a tawen.",
                "21": "Ngem, kas kinunak, iti maudi a ngudo ti maikasangapulo ket siam a tawen, wen, nupay ti kinaadda ti kappia iti nagbabaetanda, napilitanda a makilaban kadagiti kakabsatda, a dagiti Lamanita.",
                "22": "Wen, ken iti kamaudiananna, saan a pulos a nagsardeng dagiti pannakigubatda kadagiti Lamanita iti las-ud ti adu a tawen, nupay iti adu a panagkedkedda.",
                "23": "Ita, nagladladingitda ta kasapulan a mangalada kadagiti armas tapno makilaban maibusor kadagiti Lamanita, gapu ta saanda a pagragsakan ti panangpapatay; wen, ket saan laeng a daytoy—nagladingitda nga agbalinda a wagas iti pannakaipan iti nakaad-adu kadagiti kakabsatda manipud iti daytoy a lubong iti agnanayon a lubong, a saanda a nakasagana a mapan iti presensia ti Diosda.",
                "24": "Nupay kasta, saanda mabalin nga ipalubos nga isakripisio ti biagda, ta mapapatay dagiti assawada ken dagiti annakda babaen ti barbaro a kinaulpit dagidiay dati a kakabsatda, wen, ken simmiasin manipud iti simbaanda, ken pinanawanda ida ket napanna tapno papatayen ida babaen ti pannakikaduada kadagiti Lamanita.",
                "25": "Wen, saanda maibturan nga agragsak dagiti kakabsatda maipapan iti dara dagiti Nephita, bayat ti intero a periodo ti panawen nga adda dagidiay mangtungpal kadagiti bilbilin ti Dios, gapu ta ti kari ti Apo ket, no tungpalenda dagiti bilbilinna rumbeng a rumang-ayda iti daga."
            },
            "49": {
                "1": "Ket ita napasamak iti maikasangapulo ket maysa a bulan ti maikasangapulo ket siam a tawen, iti maikasangapulo nga aldaw ti bulan, nakita dagiti soldado dagiti Lamanita nga umas-asideg nga agturong iti daga ti Ammonihah.",
                "2": "Ket kitaen, nabangon manen ti siudad, ket nangikabil ni Moroni iti soldado iti igid dagiti beddeng ti siudad, ket nagibukbokda iti darat iti aglawlaw tapno mangsalaknib kadakuada manipud kadagiti pana ken bato dagiti Lamanita; ta kitaen, nakilabanda babaen kadagiti bato ken pana.",
                "3": "Kitaen, kinunak a ti siudad ti Ammonihah ket naibangon manen. Ibagak kadakayo, wen, a nabangon manen ti dadduma a pasetna daytoy; ket gapu ta naminsan a dinadael daytoy dagiti Lamanita gapu iti kinadangkes dagiti tattao, impagarupda nga agbalinto manen a nalaka a biktima para kadakuada.",
                "4": "Ngem kitaen, anian ti kinakaro ti pannakaupayda; gapu ta kiaten, nangbuntuon ti tambak a daga dagiti Nephita iti aglawlawda, nangato unay daytoy tapno agbalinda nga epektibo ta saan a makaibakal dagiti Lamanita kadagiti batoda ken dagiti panada kadakuada, ken saanda a makapan kadakuada malaksid no babaen iti lugar a pagserkanda.",
                "5": "Ita nasdaaw unay dagiti hepe a kapitan dagiti Lamanita iti daytoy a tiempo, gapu iti kinasirib dagiti Nephita iti panangisagana kadagiti natalged a luglugarda.",
                "6": "Ita impagarup dagiti lider dagiti Lamanita, gapu iti kinaadu ti bilangda, wen, impagarupda nga addaanda iti pribilehio a mangraut kadakuada a kas iti inaramidda idi agingga ita; wen, ket insaganada met ti bagbagida kadagiti kalasag, ken kadagiti kabal ti barukong; ket insaganada met ti bagbagida kadagiti kawes a lalat, wen, napuskol unay a kawes a mangabbong iti kinalamolamoda.",
                "7": "Ket gapu ta nakasaganada iti kasta impagarupda a nalakada a parmeken ken sakupen dagiti kakabsatda iti sangol ti pannakaadipen, wenno mangpapatay ken mangmasaker kadakuada sigun iti pagragsakanda.",
                "8": "Ngem kitaen, kasta unay ti siddaawda, ta nakasaganada para kadakuada, iti wagas a saan pay pulos a naam-ammo kadagiti annak ni Lehi. Ita nakasaganada para kadagiti Lamanita, tapno makigubat sigun iti wagas dagiti instruksion ni Moroni.",
                "9": "Ket napasamak a napalalo ti siddaaw dagiti Lamanita, wenno dagiti Amalickiahite iti wagas ti panagsaganada a makigubat.",
                "10": "Ita, no bimmaba koma ni ari Amalickiah manipud iti daga ti Nephi, a lider ti soldadona, mabalin a naraut koma dagiti Lamanita dagiti Nephita iti siudad ti Ammonihah; maipapan daytoy kiaten, saan a maseknan isuna maipapan iti ipapatay dagiti taona.",
                "11": "Ngem kitaen, saan a bimmaba a mismo ni Amalickias tapno makigubat. Ket kitaen, saan a naitured a rauten dagiti hepe a kapitanna dagiti Nephita iti siudad ti Ammonihah, gapu ta binalbaliwan ni Moroni ti panangimaton kadagiti ar-aramid kadagiti Nephita, isu a naupay dagiti Lamanita kadagiti pagsanudanda a lugar ket saanda kabaelan a rauten ida.",
                "12": "Ngarud nagsanudda iti let-ang, ket intugotda dagiti soldadoda ket nagmartsada nga agturong iti daga ni Noe, ta impagarupda a dayta ti sumaruno a kasayaatan a lugar para kadakuada a rauten dagiti Nephita.",
                "13": "Ta saanda ammo a sinarikedkedan ni Moroni, wenno nangbangon kadagiti sarikedked a natalged, para iti tunggal siudad iti amin a daga iti aglawlaw; ngarud, natibker ti determinasionda a nagmartsada nga agturong iti daga ni Noe; wen, immasideg dagiti hepe a kapitanda ket nagsapatada a dadaelenda dagiti tattao iti dayta a siudad.",
                "14": "Ngem kitaen, iti sidaawda, ti siudad ni Noe, nga agingga ita ket maysa a nakapuy a lugar, ket nagbalin itan a napigsa, babaen ti wagas ni Moroni, wen, uray pay a rimbawanna ti pigsa ti siudad ti Ammonihah.",
                "15": "Ket ita, kitaen, daytoy ti kinasirib ni Moroni; gapu ta impagarupna a mabutengdanto iti siudad ti Ammoniha; ket gapu ta agingga ita ti siudad ni Noe ti kakapsutan a paset ti daga, ngarud agmartsadanto sadiay tapno makigubat; ket napasamak daytoy sigun kadagiti tarigagayna.",
                "16": "Ket kitaen, dinutokan ni Moroni ni Lehi nga agbalin a hepe a kapitan kadagiti tattao iti dayta a siudad; ket isu met laeng a Lehi ti nakilaban kadagiti Lamanita iti tanap iti daya ti karayan Sidon.",
                "17": "Ket ita kitaen napasamak nga, idi naammuan dagiti Lamanita a ni Lehi ti mangkontrol ti siudad naupayda manen, gapu ta nagbutengda unay ken ni Lehi; nupay kasta nagkari babaen iti sapata dagiti hepe a kapitanda a rauten ti siudad; ngarud, inturongda dagiti soldadoda.",
                "18": "Ita kitaen, saan a makastrek iti aniaman a dalan dagiti Lamanita kadagiti natalged a sarikedkedda malaksid iti pagserkan, gapu iti kinangato ti naibuntuon a daga, ken ti kinauneg ti kanal a nakali iti aglawlaw, malaksid no babaen iti pagserkan.",
                "19": "Ket gapu ta nakasagana dagiti Nephita a mangdadael kadagiti amin a mangpadas a sumang-at tapno sumrek iti sarikedked babaen ti aniaman a sabali a dalan, babaen ti panangipuruakda kadagiti batbato ken panpana kadakuada.",
                "20": "Ngarud nakasaganada, wen, maysa a grupo dagiti kapigsaan a tattaoda, babaen kadagiti espadada ken dagiti tiradorda, a mangtiro kadagiti amin a mangpadas nga sumrek iti natalged a lugarda babaen ti lugar a pagserkan; ket ngarud nakasaganada a depensaan dagiti bagbagida maibusor kadagiti Lamanita.",
                "21": "Ket napasamak nga inturong dagiti kapitan dagiti Lamanita dagiti soldadoda a sumrek iti lugar a pagserkan, ket rinugianda ti makilaban kadagiti Nephita, tapno makastrekda iti natalged a lugarda; ngem kitaen, napaatrasda iti sagpaminsan, agingga a napapatayda iti nakaad-adu a bilang a panangpapatay.",
                "22": "Ita idi naammuanda a saanda a makagun-od iti bileg kadagiti Nephita babaen ti pagserkan, rinugianda ti nagkali kadagiti igid ti dagada tapno maaddaan pagserkan dagiti soldadoda, tapno maaddaanda iti agpapada a gundaway a makilaban; ngem kitaen, napapatayda kadagitoy a panangpadasda babaen kadagiti batbato ken panpana a naitiro kadakuada; ket imbes a punnuenda dagiti kanalda babaen ti pananggaburda kadagiti naibuntuon a daga iti igid, napunnoda iti bilang dagiti natnatay ken nasugsugatan a bagbagida.",
                "23": "Ngarud naaddaan iti isu amin bileg dagiti Nephita kadagiti kabusorda; ket talaga nga impadas dagiti Lamanita a papatayen dagiti Nephita agingga a napapatay amin dagiti hepe a kapitanda; wen, ket nasurok a sangaribu kadagiti Lamanita ti napapatay; wen, ket nasurok a sangaribu kadagiti Lamanita ti napapatay; bayat a, iti sabali a bangir, awan uray maysa a kararua dagiti Nephita ti napapatay.",
                "24": "Adda agarup limapulo dagiti nasugsugatan, isuda dagiti naipasango kadagiti panpana dagiti Lamanita iti pagserkan, ngem nasalaknibanda babaen kadagiti kabalda, ken dagiti kabal ti barukongda, ken dagiti kabal ti uloda, isu nga adda kadagiti saksakada dagiti sugsugatda, adu kadagitoy ti nakaro unay.",
                "25": "Ket napasamak, nga idi nakita dagiti Lamanita a napapatay amin dagiti hepe a kapitanda naglibasda iti let-ang. Ket napasamak a nagsublida iti daga ni Nephi, tapno ipakaammoda iti arida, ni Amalickiah, a maysa a Nephita babaen ti pannakayanak, ti maipapan iti kinadakkel a bilang dagiti napapatay kadakuada.",
                "26": "Ket napasamak a kasta unay ti pungtotna kadagiti taona, gapu ta saanna a nagun-od ti tarigagayna kadagiti Nephita; saanna a nasakup ida iti sangol ti pannakaadipen.",
                "27": "Wen, kasta unay ti pungtotna, ket inlunodna ti Dios, ken ni Moroni pay, nga agkarkari babaen ti maysa a sapata nga inumenna ti darana; ket gapu daytoy ta tinungpal ni Moroni dagiti bilbilin ti Dios iti panagsaganana para iti kinatalged dagiti taona.",
                "28": "Ket napasamak, nga iti sabali a bangir, talaga a nagyaman dagiti tattao ni Nephi iti Apo a Diosda, gapu iti awan kapada a bilegna iti panangisalakan kadakuada manipud kadagiti kabusorda.",
                "29": "Ket kasta ti nagpatingga ti maikasangapulo ket siam a tawen ti panagturay dagiti ukukom kadagiti tattao ni Nephi.",
                "30": "Wen, ket adda ti agtultuloy a kappia kadakuada, ken kasta unay ti kinarang-ayda iti simbaan gapu iti panangipangag ken kinagaget nga intedda iti balikas ti Dios, a naideklara kadakuada da Helaman, ken Shiblon, ken Corianton, ken Ammon ken dagiti kakabsatna, wen, ken babaen kadagiti amin a naordenan babaen ti nasantuan nga orden ti Dios, a nabuniagan gapu iti panagbabawi, ken naibaon tapno mangasaba kadagiti tattao."
            },
            "50": {
                "1": "Ket ita napasamak a saan a nagsardeng ni Moroni nga agsagsagana para iti gubat, wenno mangsalaknib kadagiti taona kadagiti Lamanita; ta imbilinna dagiti soldadona a masapul a mangrugi iti panangrugi ti maikaduapulo a tawen a panagturay dagiti ukom, a nasken a mangrugida nga agkali iti ginabsuon a daga iti aglawlaw ti amin a siudad, iti intero a daga a tinagikua dagiti Nephita.",
                "2": "Ket imbilinna a mapatakderan kadagiti troso ti tuktok dagitoy a buntuon ti daga, wen, nangikabilda iti troso nga agingga iti katayag ti tao, iti aglawlaw dagiti siudad.",
                "3": "Ket imbilinna a nasken a madarekdekan dagiti mapatakder a troso iti aglawlaw; ket nalagda ken nangatoda.",
                "4": "Ket imbilinna a mabangon dagiti torre a mangtannawag kadagiti darekdek, ken imbilinna a mabangon dagiti lugar a pagkamangan kadagiti torre, tapno saan ida a madangran dagiti bato ken pana dagiti Lamanita.",
                "5": "Ket nakasaganada a kabaelanda nga agibakal kadagiti bato manipud iti tuktok daytoy, a mayannurot iti pakaragsakan ken iti pigsada, ket papatayenda ti asino man nga agpanggep nga umasideg kadagiti alad ti siudad.",
                "6": "Isu ti gapuna a nangisagana ni Moroni kadagiti sarikedked maibusor kadagiti dumteng a kabusor, iti aglawlaw ti tunggal siudad iti amin a daga.",
                "7": "Ket napasamak nga imbilin ni Moroni a nasken a mapan dagiti buyotna iti daya a langalang; wen, ket napanda ket inabogda dagiti Lamanita nga adda iti daya a langalang kadagiti dagada, nga adda iti abagatan ti daga a Zarahemla.",
                "8": "Ket aglaylayon a diretso ti turong ti daga ni Nephi manipud iti daya agingga iti baybay iti laud.",
                "9": "Ket napasamak nga idi naabog ni Moroni amin dagiti Lamanita iti ruar ti langalang iti daya, nga amiananen dagiti daga a kukuada, imbilinna a mapan iti langalang iti daya dagiti agindeg iti daga a Zarahemla ken iti daga iti aglawlaw, agingga iti igid ti baybay, ket tagikuaenda ti daga.",
                "10": "Ken kasta met a nangipuesto kadagiti soldado iti abagatan, kadagiti pagbeddengan dagiti kukuada, ket binilinna ida a mangipatakder kadagiti sarikedked tapno mapatalgedda dagiti soldadoda ken dagiti tattaoda manipud kadagiti ima dagiti kabusorda.",
                "11": "Ket kasta a linappedanna amin dagiti sarikedked dagiti Lamanita iti langalang iti daya, wen, ken kasta met iti laud, sinarikedkedanna ti nagbaetan dagiti Nephita ken dagiti Lamanita, iti nagbeddengan ti daga a Zarahemla ken ti daga a Nephi, manipud iti baybay iti laud, a lumasat iti ulo ti karayan Sidon—kukua dagiti Nephita ti amin a daga nga agpaamianan, wen, uray pay dagiti amin a daga nga amiananen iti daga a Bountiful, a mayannurot iti pakaragsakanda.",
                "12": "Isu a ni Moroni, kadua dagiti buyotna, nga inaldaw nga immadu gapu iti pammatalged a pannalaknib nga impaay ti aramidna kadakuada, pinanggepna a lappedan ti pigsa ken bileg dagiti Lamanita manipud iti daga a kukuada, tapno awan ti bilegda kadagiti daga a kukuada.",
                "13": "Ket napasamak a rinugian dagiti Nephita ti pamuon iti maysa a siudad, ket inawaganda ti siudad a Moroni; ket adda daytoy iti baybay iti daya; ket adda iti abagatan a nagbeddengan dagiti kukua dagiti Lamanita.",
                "14": "Ken kasta met a rinugianda ti pamuon iti maysa a siudad iti nagbaetan ti siudad ni Moroni ken ti siudad ni Aaron, a kumamang kadagiti beddeng ti Aaron ken Moroni; ket inawaganda ti nagan ti siudad, wenno ti daga, iti Nephihah.",
                "15": "Ken kasta met a rinugianda iti isu met la a tawen ti nagbangon iti adu a siudad iti amianan, maysa ti naisalsalumina a naawagan iti Lehi, nga adda iti amianan a bumeddeng iti baybay.",
                "16": "Ket kasta ti panaggibus ti maikaduapulo a tawen.",
                "17": "Ket adda iti narang-ay a kasasaad dagiti tattao ni Nephi iti rugi ti maikaduapulo ket maysa a tawen a panagturay dagiti ukom kadagiti tattao ni Nephi.",
                "18": "Ket rimmang-ayda iti kasta unay, ken nagbalinda a nakabakbaknang; wen, ket immaduda ken pimmigsada iti daga.",
                "19": "Ket kasta a makitatayo ti kinamanangngaasi ken kinalinteg ti amin a pannakilangen ti Apo, iti pannakatungpal ti amin a balikasna kadagiti annak ti tattao; wen, maimatangantayo a napatalgedan dagiti balikasna, uray pay daytoy a kanito, nga insaona ken ni Lehi, a kinunana:",
                "20": "Nabendisionanka ken dagiti annakmo; ket mabendisionandanto, rumang-aydanto iti daga no la ket ta tungpalenda dagiti bilbilinko. Ngem laglagipem,no saandanto a tungpalen dagiti bilbilinko maisinadanto manipud iti sanguanan ti Apo.",
                "21": "Ket makitatayo a napatalgedan dagitoy a kari kadagiti tattao ni Nephi; agsipud ta dagiti panagaapada ken dagiti panagsisinnusikda, wen, dagiti panagpapatayda, ken dagiti panagsamsamda, dagiti panagrukbabda kadagiti didiosen, dagiti kinabalangkantisda, ken dagiti kinarimonda, nga adda kadakuada, ti nakaigapuan dagiti gubatda ken ti pannakadadaelda.",
                "22": "Ket naisalakan iti amin a gundaway dagiti napudno a nagtungpal kadagiti bilin ti Apo, idinto a rinibribu kadagiti nadangkes a kakabsatda ti naikumit iti pannakaadipen, wenno maungaw babaen ti espada, wenno in-inut a panagpukaw gapu iti saan a panamati, ken makipulapol kadagiti Lamanita.",
                "23": "Ngem kitaen awan ti naragragsak pay a kanito kadagiti tattao ni Nephi, manipud kadagiti aldaw ni Nephi, ngem kadagiti aldaw ni Moroni, wen, uray pay daytoy a kanito, iti maikaduapulo ket maysa a tawen a panagturay dagiti ukom.",
                "24": "Ket napasamak a naggibus met nga addaan iti kappia ti maikaduapulo ket dua a tawen a panagturay dagiti ukom; wen, ken kasta met ti maikaduapulo ket tallo a tawen.",
                "25": "Ket napasamak nga iti panangrugi ti maikaduapulo ket uppat a tawen a panagturay dagiti ukom, adda koma met kappia kadagiti tattao ni Nephi no saan a gapu iti panagsususik a napasamak kadakuada maipanggep iti daga a Lehi, ken ti daga a Morianton, a nagkinnamang iti beddeng ti Lehi; nga agpadpada nga adda iti beddeng ti baybay.",
                "26": "Agsipud ta kitaem, inaguman dagiti tattao nga agtagikua iti daga a Morianton ti paset ti daga a Lehi; ngarud nangrugi ti napudot a panagsususik iti nagbaetanda, isu a nagarmas dagiti tattao ni Morianton maibusor kadagiti kakabsatda, ket inkeddengda a papatayenda ida babaen ti espada.",
                "27": "Ngem kitaen, naglibas dagiti tattao nga akinkukua iti daga a Lehi iti kampo ni Moroni, ket dimmawatda kenkuana iti tulong; agsipud ta kitaen awan kadakuada ti biddut.",
                "28": "Ket napasamak nga idi makita dagiti tattao ni Morianton, nga indauluan ti maysa a lalaki nga agnagan iti Morianton, a nagkamang dagiti tattao ni Lehi iti kampo ni Moroni, nalaus ti butengda ta amangan nga umay kadakuada ti buyot ni Moroni ket dadaelenda ida.",
                "29": "Ngarud, inmula ni Morianton kadagiti pusoda a nasken nga agkamangda iti daga nga agpaamianan, a naaplagan iti dakkel a bagi ti danum, ket tinagikuada ti daga nga agpaamianan.",
                "30": "Ket kitaem, naaramidda koma daytoy a plano, (a nakaigapuan koma ti panagladingit) ngem kitaen, maysa a tao ni Morianton nga aduan iti gartem, ngarud kinapungtotna ti maysa kadagiti babbai a katulonganna, ket dinarupna ket dinangranna iti napalalo.",
                "31": "Ket napasamak a naglibas, ket nagturong iti kampo ni Moroni, ket imbagana ken ni Moroni ti amin a banag a maipanggep daytoy a banag, ken kasta met ti maipanggep kadagiti panggepda nga aglibas nga agturong iti daga nga agpaamianan.",
                "32": "Ita kitaem, nagbuteng dagiti tattao nga adda iti daga a Bountiful, wenno Moroni, nga amangan no dumngegda kadagiti balikas ni Morianton ket makitiponda kadagiti taona, ket matagikuada dagiti paset ti daga, a pagtaudan ti nakas-ang a pagbanagan dagiti tattao ni Nephi, wen, a dagiti pagbanagan ti mangiturong iti pannakaparmek ti kinawayada.",
                "33": "Ngarud nangibaon ni Moroni iti buyot, kadua iti kampoda, tapno sabten dagiti tattao ni Morianton, tapno malapdan ti panagtarayda nga agturong iti daga nga agpaamianan.",
                "34": "Ket napasamak a saanda nga indauluan ida agingga a nakadanonda iti igid ti daga a Desolation; ket sadiay a nakamakamda ida, iti akikid a dalan a lumabas iti baybay a kumamang iti daga nga agpaamianan, wen, asideg iti baybay, iti laud ken iti daya.",
                "35": "Ket napasamak a talaga a nasabat dagiti tattao ni Morianton ti buyot nga imbaon ni Moroni, nga indauluan ti lalaki nga agnagan iti Teancum; ket nasukir unay dagiti tattao ni Morianton, (agsipud ta naparegtada iti kinadakesna ken dagiti makapadayaw a balikasna) isu a nangrugi ti panagdadangadangda, iti dayta talaga a napapatay ni Teancum ni Morianton ken naparmek ti buyotna, ket innalada ida a balud, ken nagsublida iti kampo ni Moroni. Ket kasta ti naggibusan ti maikaduapulo ket uppat a tawen a panagturay dagiti ukom kadagiti tattao ni Nephi.",
                "36": "Ket iti kasta a napasubli dagiti tattao ni Morianton. Ket napasublida iti daga a Morianton gapu iti pannakitulagda a mamagtalinaed iti kappia, ket napasamak ti maysa a panagtipon iti nagbaetanda ken dagiti tattao ni Lehi; ken kasta met a napasublida kadagiti dagada.",
                "37": "Ket napasamak nga iti dayta met la a tawen a napasubli dagiti tattao ni Nephi ti kappiada, a natay ni Nephihah, ti maikadua a pangulo nga ukom, a nakapagtugaw iti pangukoman nga addaan iti naan-anay a kinalinteg iti imatang ti Dios.",
                "38": "Nupay kasta, nagkedked ken Alma nga alaenna dagiti kasuratan ken kadagiti bambanag a binigbig ni Alma ken dagiti ammana a kasagraduan; ngarud intalek ida ni Alma iti lalaki nga anakna, ni Helaman.",
                "39": "Kitaen, napasamak a nadutokan ti lalaki nga anak ni Nephihah nga agtugaw iti pangukoman, a mangsukat iti amana; wen, nadutokan a pangulo nga ukom ken gobernador dagiti tattao, nga addaan iti sapata ken sagrado nga ordinansa a mangukom a sililinteg, ken pagtalinaedenna ti kappia ken ti wayawaya dagiti tattao, ken mangipaay kadakuada kadagiti sagrado a gundawayda nga agdaydayaw iti Apo a Diosda, wen, a sumaranay ken mangtaginayon iti pagayatan ti Dios iti amin nga aldawna, ken idanon kadagiti nadangkes iti linteg a sigun iti kasoda.",
                "40": "Ita kitaen, Pahoran ti naganna. Ket inakem ni Pahoran iti tugaw ti amana, ket rinugianna ti panagturayna iti naggibusan ti maikaduapulo ket uppat a tawen, kadagiti tattao ni Nephi."
            },
            "51": {
                "1": "Ket ita napasamak iti rugi ti maikaduapulo ket lima a tawen a panagturay dagiti ukom kadagiti tattao ni Nephi, nakaipasdekda iti kappia iti nagbaetan dagiti tattao ni Lehi ken dagiti tattao ni Morianton maipanggep iti dagdagada, ken narugian ti maikaduapulo ket lima a tawen nga addaan kappia;",
                "2": "Nupay kasta, saanda napagpaut a mataginayon ti intero a kappia iti daga, gapu ta nangrugi ti panagsususik dagiti tattao maipapan iti pangulo nga ukom a ni Pahoran; ta kitaen, adda parte dagiti tattao a nagtarigagay a baliwan ti sumagmamano a partikular a punto ti linteg.",
                "3": "Ngem kitaen, saan a baliwan ni Pahoran wenno ipalubos a mabaliwan ti linteg; ngarud, saanna nga inimdengan dagidiay nangipeksa iti timekda kadagiti kiddawda maipapan iti pannakabalbaliw ti linteg.",
                "4": "Ngarud, nakapungtot kenkuana dagidiay agtarigagay a masapul a mabaliwan ti linteg, ket tinarigagayanda a masapul a saanen nga isu ti pangulo nga ukom iti daga; ngarud timmaud ti maysa a nabara a panagsusupiat maipapan iti daytoy a banag, ngem saan a nagresulta iti pammapatay.",
                "5": "Ket napasamak a naawagan iti tattao-ti-ari dagidiay nagtarigagay a maikkat ni Pahoran iti trono iti pangukoman, gapu ta tarigagayanda unay a masapul a mabaliwan ti linteg iti wagas tapno mapadisi ti nawaya a gobierno ken mangipatugaw iti maysa nga ari iti daga.",
                "6": "Ket inawat dagidiay nagtarigagay a masapul nga agtalinaed ni Pahoran a pangulo nga ukom ti nagan a dagiti nawaya a tao; ket kasta ti pannakabingayda, gapu ta nagsapata wenno nakitulag dagiti nawaya a tao a mataginayon ti kalinteganda ken ti pagrebbengan ti relihionda babaen ti nawaya a gobierno.",
                "7": "Ket napasamak a narisut babaen ti timek dagiti tattao daytoy a banag a panagsususikda. Ket napasamak a kimmanunong ti timek dagiti tattao kadagiti nawaya a tao, ket napagtalinaed ni Pahoran ti pangukoman, a nakaigapuan ti panagragsak unay dagiti kakabsat ni Pahoran ken kasta met ti adu a tattao para iti kinawaya, a namagulimek met kadagiti tattao-ti-ari, ta saanda naitured a bumusor ngem obligadoda a mangtaginayon iti panggep ti wayawaya.",
                "8": "Ita dagidiay kimmanunong para kadagiti ari isu dagidiay natan-ok a pannakayanak, ket gun-odenda ti agbalin nga ari; ket suportado ida babaen dagidiay manggun-od iti bileg ken turay kadagiti tattao.",
                "9": "Ngem kitaen, maysa a kritikal a panawen para iti panagsususik kadagiti tattao ni Nephi; gapu ta kitaen, sinugsogan manen ni Amalickiah ti puspuso ti tattao dagiti Lamanita a bumusor kadagiti tattao dagiti Nephita, ket ummongenna dagiti solsoldado manipud iti amin a paset ti dagana, ket inarmasanna ida, ket agsagsagana a makigubat iti amin a kinaregta; gapu ta nagsapatan nga inumen ti dara ni Moroni.",
                "10": "Ngem kitaen, makitatayonto a naidaras-daras ti inaramidna a kari; nupay kasta, insaganana ti bagina ken dagiti soldadona a makigubat kadagiti Nephita.",
                "11": "Ita saan unay a kas idin ti kaadu dagiti buyotna, gapu iti rinibu a napapatay kadagiti ima dagiti Nephita; ngem iti laksid ti nakaad-adu a pukawda, nakaurnong ni Amalickiah iti nakaskasdaaw ti kinaadu ti soldado, isu a saan a nagamak a bimmaba iti daga a Zarahemla.",
                "12": "Wen, simmurot ni Amalickiah a bimmaba, a nangidaulo kadagiti Lamanita. Ket maikaduapulo ket lima idi a tawen ti panagturay dagiti ukom; ket iti dayta met la a panawen ti panangrugida a nangurnos kadagiti panagsususikda maipanggep iti pangulo nga ukom, a ni Pahoran.",
                "13": "Ket napasamak nga idi nadamag dagiti tattao a nainaganan iti tattao-para iti-ari a bumabbaba dagiti Lamanita tapno makigubat kadakuada, naragsakan ti puspusoda; ket nagkedkedda nga agarmas, gapu ta kasta unay ti pungtotda iti pangulo nga ukom, ken kasta met kadagiti tattao para iti wayawaya, isu a saanda nagiggem ti armas tapno salakniban ti pagilianda.",
                "14": "Ket napasamak nga idi nakita ni Moroni daytoy, ken kasta met a nakitana ti idadateng dagiti Lamanita iti nagbeddengan ti daga, nalaus ti pungtotna gapu iti kinasukir dagidiay tattao a nagrigrigatanna a tinaginayon nga addaan iti kasta unay a regta; wen, napalalo ti ungetna; napno ti kararuana iti pungtot kadakuada.",
                "15": "Ket napasamak a nangipatulod iti panagdawat, babaen ti timek dagiti tattao, iti gobernador ti daga, a tartarigagayanna a nasken a basaenna, ket itedna kenkuana (Moroni) ti bileg a mangpilit kadagiti sumupsuppiat a mangsalaknib iti pagilianda wenno mapapatayda.",
                "16": "Gapu ta pakaseknanna nga umuna ti pannakaisardeng ti kasta a panagsususik ken panagririri dagiti tattao; ta kitaen, pakaigapuan daytoy iti amin a pannakadadaelda manipud idi agingga ita. Ket napasamak a naipaay daytoy a sigun iti timek dagiti tattao.",
                "17": "Ket napasamak a binilin ni Moroni a nasken a mapan makiranget ti soldadona kadagiti tattao-ti-ari, tapno guyodenda nga ipababa ti kinapalangguadda ken ti kinangato ti kasasaadda ket ipatasda ida iti daga, wenno masapul nga agarmasda ken suportaran ti panggep ti kinawaya.",
                "18": "Ket napasamak a dimmarup dagiti buyot a nakiranget kadakuada; ket pagpatinggaenda ti kinapalangguadda ken ti kinangato ti kasasaadda, isu nga idi inlayatda dagiti igamda a makirupak kadagiti tattao ni Moroni napasagda ket naidasagda iti daga.",
                "19": "Ket napasamak nga adda uppat a ribu kadagiti simmuppiat ti napasag babaen iti espada; ket natiliw ken naibalud dagiti dadaulo a saan a napapatay iti dangadang, agsipud ta awan ti panawen para iti pannakabistada iti daytoy a gundaway.",
                "20": "Ket dagiti nabati kadagiti sumupsuppiat, imbes a napasagda iti daga babaen ti espada, simmukoda iti pagalagadan ti wayawaya, ket napilitanda a mangibayog iti wagayway ti wayawaya kadagiti torreda, ken kadagiti siudadda, ken agarmas a pangsalaknibda iti pagilianda.",
                "21": "Ket iti kasta pinagpatinggana ni Moroni dagidiay tao-ti-ari, isu nga awanen ti naammuan nga agnagan a dagiti tattao-ti-ari; ket iti kasta pinagpatinggana ti kinasukir ken kinapalangguad dagidiay tao a nangibagbaga a dara ti kinatan-ok; ngem naipababada a mangipakumbaba ti bagbagida a kas kadagiti kabsatda, ken makiranget a situtured para iti pannakawayawayada manipud iti pannakaadipen.",
                "22": "Kitaen, napasamak a bayat ti panangparmek ni Moroni kadagiti gubat ken panagsususik kadagiti taona, ken panangipaturayna iti kappia ken sibilisasion kadakuada, ken panagaramidna kadagiti annuroten para iti panagsagana iti gubat a maibusor kadagiti Lamanita, kitaen, dimteng dagiti Lamanita iti daga ti Moroni, nga adda kadagiti beddeng iti igid ti baybay.",
                "23": "Ket napasamak a saan pay a naan-anay ti pigsa dagiti Nephita iti siudad ti Moroni; ngarud napagsanud ida ni Amalickiah, a nangpapatay iti adu. Ket napasamak a tinagikua ni Amalickiah ti siudad, wen, panangtagikua iti amin a trinserada.",
                "24": "Ket dimmanon dagiti naglibas iti siudad ti Moroni iti siudad ti Nephihah; ken kasta met nga inummong ti tattao iti siudad ti Lehi ti bagbagida a sangsangkamaysa, ket nagsaganada ket sisasaganada a makidangadang kadagiti Lamanita.",
                "25": "Ngem napasamak a saan a pinalubosan ni Amalickiah dagiti Lamanita a mapan makidangadang iti siudad ti Nephihah, ngem pinagtalinaedna ida iti igid ti baybay, a nangibati kadagiti lalaki iti tunggal siudad tapno mangasikaso ken mangsalaknib kadaytoy.",
                "26": "Ket kasta ti panangituloyna, a mangtagikua iti adu a siudad, ti siudad ti Nephihah, ken ti siudad ti Lehi, ken ti siudad ti Morianton, ken ti siudad ti Omner, ken ti siudad ti Gid, ken ti siudad ti Mulek, adda amin dagitoy kadagiti beddeng ti daya nga asideg iti igid ti baybay.",
                "27": "Ket kasta ti pannakagun-od dagiti Lamanita, babaen ti sikap ni Amalickiah, iti adu a siudad, babaen iti saan a mabilang a buyotna, nga amin dagitoy natrinseraan iti wagas a panangtrinsera ni Moroni; nga amin dagitoy nagbalin a sarikedked dagiti Lamanita.",
                "28": "Ket napasamak a nagmartsada a nagturong iti beddeng ti daga a Bountiful, a pinapanawda dagiti Nephita ken adu ti pinapatayda.",
                "29": "Ngem napasamak a sinabat ida ni Teancum, a nangpapatay ken ni Morianton ken nangkamat kadagiti taona iti ililibasda.",
                "30": "Ket napasamak a kinamatna met ni Amalickiah, bayat ti pannagmartsada kadagiti adu a buyotna tapno mabalin a matagikuana ti daga a Bountiful, ken kasta met ti daga iti amianan.",
                "31": "Ngem kitaen nakasabat iti pannakapaay babaen ti pananglapped ni Teancum ken dagiti taona, agsipud ta nabilegda a mannakigubat; ta rinimbawan ti tunggal tao ni Teancum dagiti Lamanita iti pigsada ken iti kabaelanda iti gubat, isu a nagundawayanda dagiti Lamanita.",
                "32": "Ket napasamak a riniribukda ida, uray la a pinapatayda ida agingga iti sumipnget. Ket napasamak a binangon ni Teancum ken dagiti taona dagiti toldada iti beddeng ti daga a Bountiful; ken binangon ni Amalickiah dagiti toldana iti beddeng ti takdang iti igid ti baybay, ket kastoy a wagas ti pannakapapanawda.",
                "33": "Ket napasamak nga idi rumabiin, nagar-arudok ni Teancum ken ti katulonganna a rimmuar iti sipnget, ket napanda iti kampo ni Amalickiah; ket kitaen, rinimbawan ida ti pannakaturog gapu iti napalalo a bannogda, a maigapu ti panagbannogda ken ti pudot iti aldaw.",
                "34": "Ket napasamak a sililimed a nagarudok ni Teancum iti tolda ti ari, ket dinuyokna iti pika ti pusona; ket napatayna a dagus ti ari a saanna nariing dagiti katulonganna.",
                "35": "Ket nagsubli manen a sililimed iti kampona, ket kitaen, matmaturog dagiti taona, ket riniingna ida ken imbagana amin a banag nga inaramidna.",
                "36": "Ket imbilinna a nasken nga agsagana dagiti buyotna, ta amangan la ketdi a makariing dagiti Lamanita ket dumarupda kadakuada.",
                "37": "Ket kasta ti panaggibus ti maikaduapulo ket lima a panagturay dagiti ukom kadagiti tattao ni Nephi; ket kasta ti panaggibus dagiti aldaw ni Amalickiah."
            },
            "52": {
                "1": "Ket ita, napasamak iti maikaduapulo ket innem a tawen a panangituray dagiti ukom kadagiti tattao ni Nephi, kitaen, idi nakariing dagiti Lamanita iti umuna nga agsapa ti umuna a bulan, kitaen, nakitada a natay ni Amalickiah iti toldana; ken nakitada met a sisasagana ni Teancum a makidangadang kadakuada iti dayta nga aldaw.",
                "2": "Ket ita, napabutngan dagiti Lamanita idi makitada daytoy; ket tinallikudanda ti panggepda nga agmartsa nga agpaamianan iti daga, ket nagsanudda amin kadagiti buyotda iti siudad ti Mulek, ket nagsapulda iti pakaisalakanan kadagiti sarikedkedda.",
                "3": "Ket napasamak a natudingan ti kabsat ni Amalickiah nga ari dagiti tattao; ket Ammoron ti naganna; isu a ni ari Ammoron, ti kabsat ni ari Amalickiah, ti natudingan a mangsukat iti panagturayna.",
                "4": "Ket napasamak nga imbilinna a nasken a taginayonen dagiti taona dagidiay a siudad, a naalada babaen ti panagsayasay ti dara; gapu ta awan ti sinakupda a siudad malaksid no adu ti napukawda a dara.",
                "5": "Ket ita, nakita ni Teancum nga inkeddeng dagiti Lamanita a taginayonen dagidiay siudad a naalada, ken dagidiay paset ti daga a natagikuada; ken kasta met nga iti pannakakitana iti kinaadu ti bilangda, napanunot ni Teancum a saan pay a mainugot a panggepenna a rauten ida kadagiti trinserada.",
                "6": "Ngem pinagtalinaedna dagiti taona iti aglawlaw, a kasla mangisagsagana para ti gubat; wen, ket pudno nga agsagsagana a mangsalaknib iti bagina kadakuada, babaen ti panangbangonna ti pader iti aglawlaw ken ti panangisaganana iti lugar a pagkamangan.",
                "7": "Ket napasamak nga intultuloyna ti panangisagana para iti gubat agingga a nangipatulod ni Moroni iti dakkel a bilang ti lallaki a mangpapigsa iti buyotna.",
                "8": "Ken nangipatulod pay ni Moroni iti bilin kenkuana a nasken a pagtalinaedenna dagiti amin a balud a natnag kadagiti imana; agsipud ta adu ti naala dagiti Lamanita a balud, nasken a pagtalinaedenna amin a balud a Lamanita a kas pangsaka kadagiti innala dagiti Lamanita.",
                "9": "Ken nangipatulod pay iti bilin kenkuana a nasken a sarikedkedanna ti daga a Bountiful, ken patalgeden ti akikid a pagnaan nga agturong iti daga nga agpaamianan, amangan la ketdi ta maala dagiti Lamanita dayta a lugar ken maaddaan iti bileg a mangriribuk kadakuada iti agsumbangir a sikigan.",
                "10": "Ken nangipatulod pay ni Moroni iti mensahe kenkuana, a tarigagayanna a matalek koma isuna iti panangmantenerna iti dayta a disso ti daga, ken bumirok ti tunggal gundaway a dangranna dagiti Lamanita iti dayta a disso, agingga nga adda bilegna, ta nalabit a maalana manen babaen ti nainsiriban a pamuspusan wenno sabsabali pay a wagas dagidiay siudad a naalan manipud kadagiti imada; ken kasta met a patibkerenna ken papigsaenna dagiti siudad iti aglawlaw, a saan a natnag kadagiti ima dagiti Lamanita.",
                "11": "Ken kinunana pay kenkuana, umayakto kenka, ngem kitaen, adda dagiti Lamanita a mangraut kadakami iti beddeng ti daga iti baybay iti laud; ket kitaen, mapannak sumaranget kadakuada, ngarud saannak makaumay kenka.",
                "12": "Ita, pimmanaw ti ari (ni Ammaron) iti daga a Zarahemla, ket impadamagna iti reyna ti pannakatay ti kabsatna, ket nangummong iti dakkel a bilang ti lallaki, ket nagmartsada a simmaranget kadagiti Nephita iti beddeng ti baybay iti laud.",
                "13": "Ket kasta nga inkagumaanna a ribbuoten dagiti Nephita, ken allukoyenna ti maysa a paset ti puersada iti dayta a paset ti daga, kabayatan a binilinna dagiti imbatina a mangtagikua kadagiti siudad a naalana, a ribbuotenda pay dagiti Nephita iti beddeng iti baybay iti daya, ken nasken a tagikuaenda dagiti dagada agingga nga adda bilegda, a mayannurot iti bileg dagiti buyotda.",
                "14": "Ket kasta nga adda dagiti Nephita kadagidiay nakaam-amak a kasasaad iti panaggibus ti maikaduapulo ket innem a tawen a panagturay dagiti ukom kadagiti tattao ni Nephi.",
                "15": "Ngem kitaen, napasamak iti maikaduapulo ket pito a tawen a panagturay dagiti ukom, a ni Teancum, babaen ti bilin ni Moroni—a nangbukel kadagiti buyot tapno masalakniban ti abagatan ken ti laud a beddeng ti daga, ken nangrugi a nagmartsa nga agturong iti daga a Bountiful, tapno matulonganna ni Teancum kadagiti taona iti panangpasublida kadagiti siudad a napukawda—",
                "16": "Ket napasamak a nakaawat ni Teancum kadagiti bilin a rauten ti siudad ti Mulek, ken pasublienna no mabalin.",
                "17": "Ket napasamak a nagsagana ni Teancum a rauten ti siudad ti Mulek, ket nagmartsa kadua dagiti buyotna a mapan kadagiti Lamanita; ngem nakitana a saan mabalin a maparmekna ida bayat ti kaaddada kadagiti trinserada; ngarud binaliwanna dagiti planona ket nagsubli manen iti siudad ti Bountiful, a manguray iti idadateng ni Moroni, tapno makaawat iti puersa ti buyotna.",
                "18": "Ket napasamak a nakadanon ni Moroni ken dagiti buyotna iti daga a Bountiful, iti arinunos ti maikaduapulo ket pito a tawen a panagturay dagiti ukom kadagiti tattao ni Nephi.",
                "19": "Ket iti panangrugi ti maikaduapulo ket walo a tawen, nangangay da Moroni ken Teancum ken adu kadagiti pangulo a kapitan iti konseho ti gubat—no ania ti nasken nga aramidenda a mangparuar kadagiti Lamanita a makidangadang kadakuada; wenno iti sumagmamano a pamuspusan mapasabloganda ida a rummuar kadagiti sarikedkedda, tapno magundawayanda ida ket maalada manen ti siudad ti Mulek.",
                "20": "Ket napasamak a nangibaonda kadagiti embahada dagiti buyot dagiti Lamanita, a nangsalaknib iti siudad ti Mulek, iti dadauloda, a Jacob ti naganna, a tarigagayanda a rummuar a kaduana dagiti buyotna tapno masabet ida iti patad a nagbaetan ti dua a siudad. Ngem kitaen, saan a rummuar ni Jacob, a maysa a Zoramita, a kaduana ti buyotna a sumaranget kadakuada iti patad.",
                "21": "Ket napasamak a ni Moroni, a napukawan iti namnama a sarangten ida iti awan makagundaway a lugar, ngarud, nangikeddeng iti maysa a plano a mabalinna a pangngati kadagiti Lamanita tapno rummuarda kadagiti sarikedkedda.",
                "22": "Ngarud imbilinna ni Teancum a masapul nga umay a kaduanati bassit a bilang ti lallaki ket agmartsa nga agpababa iti asideg ti igid ti baybay; ket nagmartsa ni Moroni ken dagiti soldadona, iti rabii, iti langalang, iti laud ti siudad ti Mulek; ket iti kasta, iti kabigatanna, idi natakuatan dagiti guardia dagiti Lamanita ni Teancum, nagtatarayda ket imbagada ken ni Jacob, ti dadauloda.",
                "23": "Ket napasamak nga immabante ti soldado dagiti Lamanita tapno rautenda ni Teancum, ta impagarupda a babaen iti kinaaduda maabakda ni Teancum gapu iti kinabassit ti bilangna. Ket idi makita ni Teancum dagiti buyot dagiti Lamanita a mangsaranget kenkuana rinugianna ti nagsanud iti igid ti baybay, nga agpaamianan.",
                "24": "Ket napasamak nga idi nakita dagiti Lamanita ti panaglibasna, timmuredda ket kinamatda ida a sibibileg. Ket bayat ngarud nga iyad-adayo ni Teancum dagiti Lamanita a mangkamkamat kadakuada nga awan ti pagmamaayan ti panangkamatda kadakuada, kitaen, binilin ni Moroni a nasken nga agmartsa ti maysa a paset ti buyotna a kakaduana nga agturong iti siudad, ket tagikuaenna daytoy.",
                "25": "Ket kasta ti inaramidda, ket pinapatayda amin dagiti nabati a mangsalaknib iti siudad, wen, amin dagidiay saan a mangisuko kadagiti armasda a pakigubat.",
                "26": "Ket iti kasta nagun-od ni Moroni a matagikua ti siudad ti Mulek babaen iti maysa a paset ti buyotna, bayat ti pannagmartsana a kadua dagiti nabati tapno sabtenda dagiti Lamanita no agsublida manipud iti panangkamatda ken ni Teancum.",
                "27": "Ket napasamak a kinamat dagiti Lamanita ni Teancum agingga a nakaasidegda iti siudad ti Bountiful, ket kalpasanna sinaranget ida ni Lehi ken ti bassit a buyot, a nabati a mangsalaknib iti siudad ti Bountiful.",
                "28": "Ket ita kitaen, idi makita dagiti pangulo a kapitan dagiti Lamanita ni Lehi a kaduana ti buyotna a sumaranget kadakuada, naglilibasda iti pannakatikawda, amangan la ketdi a saanda makadanon iti siudad ti Mulek sakbay a makamakam ida ni Lehi; agsipud ta nabannogda gapu iti pannagmartsada, ket saan pay a nabannog dagiti tattao ni Lehi.",
                "29": "Ita saan nga ammo dagiti Lamanita nga adda iti likudanda ni Moroni a kadua ti buyotna; ket ni la Lehi ken dagiti taona ti kinabutengda.",
                "30": "Ita saan a tinarigagayan ni Lehi a kamakamen ida agingga a masabatda ni Moroni ken ti buyotna.",
                "31": "Ket napasamak a sakbay a nakapagsanud dagiti Lamanita iti adayo napalawlawandan kadagiti Nephita, babaen dagiti tattao ni Moroni iti maysa a bangir, ken dagiti tattao ni Lehi iti sabali a bangir, a saanda pay amin nabannog ken napnoda iti pigsa; ngem nabannogen dagiti Lamanita gapu iti atiddog a panagmartsada.",
                "32": "Ket binilin ni Moroni dagiti taona a darupenda ida agingga nga isukoda dagiti igamda a pakigubat.",
                "33": "Ket napasamak a ni Jacob, gapu ta isu ti dadaulo, ken kasta met a gapu ta maysa a Zoramita, ken addaan iti saan a maparmek nga espiritu, indauluanna dagiti Lamanita a nakidangadang nga addaan iti napalalo a rungsot ken ni Moroni.",
                "34": "Iti kaadda ni Moroni iti pagturongan ti martsada, naikeddeng ngarud ni Jacob a papatayen ida ket lumasat nga agturong iti siudad ti Mulek. Ngem kitaen, nabilbileg ni Moroni ken dagiti taona; ngarud saanda a sinanudan dagiti Lamanita.",
                "35": "Ket napasamak a nakidangadangda iti agsumbangir iti napalalo a rungsot babaen ti dua nga imada; ket adu ti napapatay iti agsumbangir; wen, nasugatan ni Moroni ken natay ni Jacob.",
                "36": "Ket dimmarup ni Lehi iti likudanda a sirurungsot a kadua dagiti napipigsa a taona, isu nga insuko dagiti Lamanita iti makinlikud dagiti igamda a pakigubat; ket dagiti nabati kadakuada, gapu iti pannakatikawda, saanda ammo no aglibas wenno tumiro.",
                "37": "Ita iti pannakakita ni Moroni iti pannakatikawda, kinunana kadakuada: No yegyo dagiti igamyo a pakigubat ket isukoyo ida, kitaen isardengmi iti panagsayasay ti darayo.",
                "38": "Ket napasamak nga idi nangngeg dagiti Lamanita dagitoy a balikas, dagiti pangulo a kapitanda, amin dagiti saan a napapatay, immasidegda ket impuruakda dagiti igamda a pakigubat iti sakaanan ni Moroni, ken kasta met a binilinda dagiti tattaoda nga obraenda met.",
                "39": "Ngem kitaen, adu ti saan a nagtungpal; ket naala ken napungo dagiti saan a nangisuko kadagiti espadada, ket naala kadakuada dagiti igamda a pakigubat, ket napilitanda nga agmartsa kadua dagiti kakabsatda nga agturong iti daga ti Bountiful.",
                "40": "Ket ita ad-adu ti bilang dagiti nabalud ngem ti bilang dagiti napapatay, wen, ad-adu ngem kadagiti napapatay iti agsumbangir."
            },
            "53": {
                "1": "Ket napasamak a nangikabilda kadagiti guardia kadagiti balud a Lamanita, ket pinilitda ida a mapan ken itabon dagiti minatayda, wen, ken kasta met kadagiti minatay dagiti Nephita a napapatay; ket nangipuesto ni Moroni iti tattao a mangbantay kadakuada bayat ti panangaramida kadagiti trabahoda.",
                "2": "Ket napan ni Moroni iti siudad ti Mulek a kaduana ni Lehi, ket impanguluanna ti siudad ken intedna daytoy ken ni Lehi. Ita kitaen, maysa a tao daytoy a Lehi a nakadua ni Moroni iti adadu a paset ti amin a pannakigubatna; ket maysa a tao isuna a kasla ken ni Moroni, ket nagrag-oda iti kinatalged ti tunggal maysa; wen, ay-ayatenda ti tunggal maysa, ken kasta met nga ay-ayatenda ida iti amin a tattao ni Nephi.",
                "3": "Ket napasamak a kalpasan ti panangikali kadagiti minatayda ken kadagiti minatay dagiti Nephita, nagmartsada a nagsubli iti daga a Bountiful; ket imbilin ni Teancum, babaen ti pammilin ni Moroni, a nasken a rugianda ti mangkali iti kanal iti aglawlaw ti daga, wenno ti siudad, a Bountiful.",
                "4": "Ket imbilinna a nasken a mangbangonda kadagiti saripda a troso iti akin-uneg a ngarab ti kanal; ket imbuntuonda dagiti nakali a daga ti kanal kadagiti saripda a troso; ket kasta a pinagobrada dagiti Lamanita agingga a mapalawlawanda ti siudad ti Bountiful kadagiti natibker a pader a truso ken daga, iti nalabes ti kangatona.",
                "5": "Ket nagbalin daytoy a siudad a nabileg a sarikedked kalpasanna; ket binantayanda dagiti balud a Lamanita iti daytoy a siudad; wen, uray pay iti uneg ti pader a pinabangonda kaniada babaen kadagiti imada. Ita napilitan ni Moroni a mangpaobra kadagiti Lamanita, gapu ta nalaklaka a bantayan ida bayat ti panagobrada; ket tinarigagayanna amin a buyotna inton nasken a rumautda kadagiti Lamanita.",
                "6": "Ket napasamak a nagun-od ni Moroni ti balligi iti maysa kadagiti kapigsaan a buyot dagiti Lamanita, ket natagikuana ti siudad ti Mulek, a maysa kadagiti kapigsaan a sarikedked dagiti Lamanita iti daga a Nephi; ket iti kasta nangbangon pay iti sarikedked tapno mapagtalinaedna dagiti baludna.",
                "7": "Ket napasamak a saannan a pinadas pay ti makidangadang kadagiti Lamanita iti dayta a tawen, ngem pinagtrabahona dagiti taona iti panagsaganada para iti gubat, wen, ken iti panagaramidda kadagiti sarikedked a mangsalaknib maibusor kadagiti Lamanita, wen, ken kasta met a pangiliklikda kadagiti babbaida ken dagiti annakda manipud iti bisin ken rigat, ken panangtaraonda kadagiti buyotda.",
                "8": "Ket ita napasamak a nakaala iti sumagmamano a lugar kadagiti Nephita dagiti buyot dagiti Lamanita, iti baybay iti laud, iti abagatan, bayat ti kaawan ni Moroni gapu iti sumagmamano a sinisikap kadagiti Nephita, a nakaigapuan ti panagsisinnuppiat kadakuada, wen, ta uray la a natagikuada ti sumagmamano kadagiti siudadda iti dayta a paset ti daga.",
                "9": "Ket kasta gapu iti kinadangkes kadakuada, wen, gapu iti sinnuppiat ken sinisikap kadakuada naipanda kadagiti kapeggadan a kasasaad.",
                "10": "Ket ita kitaen, adda kayatko nga ibaga maipanggep ti tattao ni Ammon, nga, idi damo, Lamanitada; ngem babaen ni Ammon ken dagiti lallaki a kabsatna, wenno babaen iti bileg ken balikas ti Dios, namalbaliwda iti Apo; ket naipanda iti daga a Zarahemla, ket manipud idi nasalaknibanda babaen kadagiti Nephita.",
                "11": "Ket gapu iti sapatada napawilanda nga agarmas maibusor kadagiti kabsatda; gapu ta nagsapatada a saandanto a pulosen mangpasayasay iti dara; ket mayannurot iti sapatada naungawda koman; wen, binay-anda koma ti bagbagida a matnag kadagiti ima dagiti kabsatda, no saan a gapu iti asi ken aglaplapusanan nga ayat nga impaay kadakuada ni Ammon ken dagiti kabsatna.",
                "12": "Ket gapu iti daytoy naipanda iti daga a Zarahemla; ket manipud idi nasalaknibanda babaen kadagiti Nephita.",
                "13": "Ngem napasamak nga idi nakitada ti peggad, ken ti adu a rigat ken panagtutuok nga inibturan dagiti Nephita para kadakuada, natignayda iti panangngaasi ket tinarigagayanda nga agarmas para iti pannakasalaknib iti pagilianda.",
                "14": "Ngem kitaen, idi alaenda koman dagiti igamda a pakigubat, rimmimbaw kadakuada ti panangallukoy ni Helaman ken dagiti kakabsatna, gapu ta dandanida a labsingen ti sapata nga inaramidda.",
                "15": "Ket nagamak ni Helaman amangan la ketdi a no aramidenda mapukaw dagiti kararuada; ngarud napilitan amin dagiti simrek iti daytoy a katulagan a kitaenda dagiti kabsatda ti panagsagabada kadagiti rigatda, iti napeggad a kasasaadda iti daytoy a panawen.",
                "16": "Ngem kitaen, napasamak nga adu ti lallaki nga annakda, a saan a simrek iti katulagan a saan a mangala kadagiti igamda a pakigubat tapno salaknibanda ti bagbagida kadagiti kabusorda; ngarud inummongda a sangsangkamaysa ti bagbagida iti daytoy a panawen, a kas iti kaadu dagiti makabael nga agiggem iti armas, ket inawaganda ti bagbagida iti Nephita.",
                "17": "Ket simrekda iti katulagan a makiranget para iti wayawaya dagiti Nephita, wen, a mangsalaknib iti daga uray pay iti pannakaungaw ti biagda; wen, intulagda pay a saandanto a pulos nga isuko ti wayawayada, ngem makirangetda iti ania man a kasasaad tapno masalakniban dagiti Nephita ken ti bagbagida manipud iti pannakaadipen.",
                "18": "Ita kitaen, addaan dua ribu dagidiay nga agtutubo a lallaki, ti simrek iti daytoy a katulagan ket innalada dagiti armasda a pakigubat tapno salaknibanda iti pagilianda.",
                "19": "Ket ita kitaen, kas iti kaano man saanda nagbalin a pagdaksan dagiti Nephita, nagbalinda ita iti daytoy a panawen a nabileg met a katulongan; agsipud ta innalada dagiti igamda a pakigubat, ket kinayatda a ni Helaman ti mangidaulo kadakuada.",
                "20": "Ket agtutuboda amin a lallaki, ket nalaus ti ingel ti turedda, ken kasta met iti pigsa ken alibtak; ngem kitaen, saan laeng a daytoy—lallakida a napudno iti amin a panawen iti ania man a banag a maitalek kadakuada.",
                "21": "Wen, lallakida iti kinapudno ken kinaparbeng, agsipud ta naisuro kadakuada a mangtungpal kadagiti bilin ti Dios ken magna a sililinteg iti sanguananna.",
                "22": "Ket ita napasamak a nagmartsa ni Helaman a dadaulo ti dua ribu nga agtutubo a soldado, para iti suporta iti tattao kadagiti beddeng ti daga iti abagatan babaen ti laud a baybay.",
                "23": "Ket kasta ti naggibusan ti maikaduapulo ket walo a tawen a panagturay dagiti ukom kadagiti tattao ni Nephi."
            },
            "54": {
                "1": "Ket ita napasamak iti panangrugi ti maikaduapulo ket siam a tawen dagiti ukom, nga impakaammo ni Ammoron ken ni Moroni a tarigagayanna a makisinnukat kadagiti balud.",
                "2": "Ket napasamak a narikna ni Moroni nga agragsak a kasta unay iti daytoy a kiddaw, agsipud ta tinarigagayanna dagiti abasto a naibinglay para iti pangsuporta kadagiti balud a Lamanita para iti pangsuporta kadagiti bukodna a tattao; ken tinarigagayanna pay dagiti bukod a taona para iti panangpapigsa iti soldadona.",
                "3": "Ita nangala dagiti Lamanita iti adu a babbai ken ubbing, ket awan ti babai wenno ubing kadagiti balud ni Moroni, wenno kadagiti balud nga innala ni Moroni; ngarud rinisut ni Moroni babaen ti estratehia tapno magun-od iti adu a nabalud a Nephita manipud kadagiti Lamanita no la ket mabalin.",
                "4": "Ngarud nangikur-it iti surat, ket impatulodna babaen iti katulongan ni Ammoron, nga isu met laeng ti nangyeg iti surat ken ni Moroni. Ita dagitoy dagiti balikas nga inkur-itna nga agpaay ken ni Ammoron, a kinunana:",
                "5": "Kitaen, Ammoron, naisuratko kenka ti maysa a banag maipanggep daytoy a gubat nga impakatmo a maibusor kadagiti tattaok, wenno impakat ti lalaki a kabsatmo a maibusor kadakuada, ken deteminadonka pay laeng nga ituloy kalpasan ti ipapatayna.",
                "6": "Kitaem, ibagak kenka ti maysa a banag maipanggep iti kinalinteg ti Dios, ken ti espada ti mannakabalin a pungtotna, a nakalayat kenka malaksid no agbabawika ket pagsanudem dagiti buyotmo kadagiti bukodyo a daga, wenno ti daga a sanikuayo, nga isu ti daga ti Nephi.",
                "7": "Wen, ibagak kenka dagitoy a banag no kabaelam ida a denggen; wen, ibagak kenka ti maipanggep iti dayta nakaal-alingget nga impierno nga agur-uray nga umawat kadagiti kasta a mammapatay a kas kenka ken ti lalaki a kabsatmo, malaksid no agbabawika ket isanudmo ti panggepmo a panagpapatay, ket agsublika a kadua dagiti buyotmo iti dagdagayo.",
                "8": "Ngem kas iti naminsan nga inlaksidmo dagitoy a bambanag, ket nakilabanka kadagitoy tattao ti Apo, kasta met a mabalinko a namnamaen nga aramidemto manen.",
                "9": "Ket ita kitaen, sisasaganakami nga umawat kenka; wen, ket malaksid no isanudmo dagiti panggepmo, kitaen, yetnagmo kenka ti pungtot dayta a Dios a inlaksidmo, uray pay nga agturong iti naan-anay a pannakadadaelmo.",
                "10": "Ngem, bayat a sibibiag ti Apo, umay kenka dagiti buyotmi malaksid no agsanudka, ket sarunkarannaka iti ipapatay iti mabiit, ta pagtalinaedenmi dagiti siudadmi ken dagiti dagami; wen, ket taginayonenmi ti relihionmi ken ti panggep ti Diosmi.",
                "11": "Ngem kitaen, pagarupek nga awan ti mamaay ti pannakisaritak kenka maipanggep kadagitoy a bambanag; wenno pagarupek nga maysa ka nga anak ti impierno; ngarud igibuskon ti suratko babaen ti panangibagak kenka a diak makisinnukat iti balud, malaksid iti saritaan a mangtedka iti maysa a lalaki ken ti asawana ken dagiti annakna, para iti maysa a balud; no umannugotka iti daytoy, makisinnukatak.",
                "12": "Ket kitaen, no saanmo aramiden daytoy, umayak kenka a kaduak dagiti buyotko; wen, uray pay nga armasak dagiti babbaik ken ubbingko, ket umayakto maibusor kenka, ket surotenka uray pay iti bukodmo a daga, a daga a kukuami nga immuna a tinawidmi; wen, ket agbalinto a dara para iti dara, wen, biag para iti biag; ket kadangadangkanto uray no agingga a madadaelka manipud iti rabaw ti daga.",
                "13": "Kitaen, makapungtotakon, ken kasta met dagiti tattaok; inkagumaam ti mangpapatay kadakami, ket inkagumaanmi laeng a salakniban ti bagbagimi. Ngem kitaen, no ikagumaanyo nga ad-adda a dadaelennakami ikagumaanminto a dadaelenkayo; wen, ket ikagumaanminto ti dagami, ti daga nga immuna a tawidmi.",
                "14": "Ita irikepkon ti suratko. Siak ni Moroni; siak ti dadaulo dagiti tattao a Nephita.",
                "15": "Ita napasamak a ni Ammoron, idi naawatna daytoy a surat, nagpungtot; ket nangikur-it iti sabali a surat a para ken ni Moroni, ket kastoy dagiti balikas nga inkur-itna, a kinunana:",
                "16": "Siak ni Ammoron, ti ari dagiti Lamanita; siak ti kabsat ni Amalickiah a pinapataymo. Kitaen, ibalesko kenka ti darana, wen, ket umayak kenka a kaduak dagiti buyotko ta saanak a mabuteng iti pammutbutengmo.",
                "17": "Ta kitaen, nagaramid iti saan a nainkalintegan dagiti ammam kadagiti kakabsatda, uray la a tinakawda kadakuada ti kalinteganda iti gobierno idinto a nainkalintegan a kukuada.",
                "18": "Ket ita kitaen, no idissoyo dagiti armasyo, ket itedyo ti bagbagiyo nga iturayan dagidiay nainkalintegan nga agtagikua iti gobierno, isunto nga ibilinko kadagiti tattaok nga idissoda dagiti armasda ket saanton a makigubat.",
                "19": "Kitaen, adun ti insawsawangmo a pammutbuteng maibusor kaniak ken kadagiti tattao; ngem kitaen, saankami a mabuteng kadagiti pammutbutengmo.",
                "20": "Nupay kasta, ipalubosko a makisinnukat iti balud a mayannurot iti dawatmo, a siraragsak, tapno mataginayonko ti taraonko para kadagiti tattaok a pakigubat; ket iwayangmi ti gubat nga awan patinggana, iti panangituraymi kadagiti Nephita wenno iti awan patinggana a pannakaungawda.",
                "21": "Ket no maipanggep iti dayta Dios a kinunam a linaksidmi, kitaen, awan ti ammomi a kasta a naparsua; uray dakayo; ngem no agpayso nga adda kasta a naparsua, saanmi ammo ngem inaramidnakami kasta met kadakayo.",
                "22": "Ket no agpayso nga adda sairo ken impierno, kitaen saan kadi nga ibaonnaka idiay a makipagtaeng iti kabsatko a pinapataymo, nga imparipiripmo nga addan iti daydiay a lugar? Ngem kitaen awan aniamanna dagitoy a bambanag.",
                "23": "Siak ni Ammoron, ken kaputotan ni Zoram, a pinarigat ken pinapanaw dagiti ammam iti Jerusalem.",
                "24": "Ket kitaen ita, naturedak a Lamanita; kitaen, naisayangkat daytoy a gubat tapno agibales kadagiti saan a nainkalintegan a naaramid kadakuada, ken tapno mataginayon ken magun-od dagiti kalinteganda iti gobierno; ket rikpak ti suratko ken ni Moroni."
            },
            "55": {
                "1": "Ita napasamak nga ad-adda a makapungtot ni Moroni idi naawatna daytoy a surat, gapu ta ammona a naan-anay ti pannakaammo ni Ammoron iti panangallilawna; wen, ammona nga ammo ni Ammoron a saan a nainkalintegan a gapu a makigubat isuna kadagiti tattao ni Nephi.",
                "2": "Ket kinunana: Kitaen, saanak a makisinnukat kadagiti balud ken ni Ammoron malaksid no isanudna ti panggepna, a kas inlanadko iti suratko; gapu ta saanko ipaay kenkuana a maaddaan pay iti ad-adu a bileg ngem iti addaan kenkuana.",
                "3": "Kitaen, ammok ti ayan ti lugar a bambantayan dagiti Lamanita kadagiti tattaok nga inalada kas balbalud; ket kas iti saan a panangipaay kaniak ni Ammoron iti suratko, kitaen, itedko kenkuana ti sigun kadagiti balikasko; wen, ikagumaak ti mangpapatay kadakuada agingga nga agapelada a maaddaanda iti kappia.",
                "4": "Ket ita napasamak nga idi maisao ni Moroni dagitoy a balikas, imbilinna a maaramid ti panagsukisok kadagiti taona, ta mabalin a makasarak kadakuada iti maysa a lalaki a kaputotan ni Laman.",
                "5": "Ket napasamak a nakasarakda iti maysa, a Laman ti naganna; ket maysa kadagiti katulongan ti ari a pinapatay ni Amalickiah.",
                "6": "Ita imbilin ni Moroni ken ni Laman ken ti bassit a bilang dagiti taona a masapul a mapan kadagiti guardia nga adda kadagiti Nephita.",
                "7": "Ita nabantayan dagiti Nephita iti siudad ti Gid; ngarud dinutokan ni Moroni ni Laman ket imbilinna a masapul a sumurot kenkuana ti bassit a bilang dagiti lallaki.",
                "8": "Ket idi rabiin napan ni Laman kadagiti guardia nga agbanbantay kadagiti Nephita, ket kitaen, nakitada nga umay isuna ket pinukkawanda; ngem kinunana kadakuada: Saankayo agbuteng; kitaen, maysaak a Lamanita. Kitaen, naglibaskami kadagiti Nephita, ket matmaturogdan; ket kitaen nakaalakami iti arakda ket intugotmi.",
                "9": "Ita idi nangngegan dagiti Lamanita dagitoy a balikas naragsakda nga inawat isuna; ket kinunada kenkuana: Itedmo kadakami dayta arakmo, tapno makainumkami; maragsakankami ta nakaitugotka iti arak gapu ta nabannogkami.",
                "10": "Ngem kinuna ni Laman kadakuada: Idulintayo daytoy araktayo agingga a mapantayo makigubat kadagiti Nephita. Ngem ad-adda a tinarigagayanda nga uminum iti arak gapu iti daytoy a sasao;",
                "11": "Ta, kinunada: Nabannogtayo, ngarud inumentayo ti arak, ket kalpasan iti apagbiit addanto maawattayo nga arak a rasiontayo, a mangpapigsa kadatayo a labanan dagiti Nephita.",
                "12": "Ket kinuna ni Laman kadakuada: Mabalinyo nga aramiden ti sigun iti tarigagayyo.",
                "13": "Ket napasamak a siwawayada a nangala iti arak; ket naimas daytoy iti panagramanda, ngarud nawaywayada pay a nangala; ket nasanger daytoy, ta naisagana a mapasanger.",
                "14": "Ket napasamak nga imminumda ken naragsakanda, ket kalpasan iti apagbiit nabartekda aminen.",
                "15": "Ket ita idi makita ni Laman ken dagiti taona a nabartekda aminen, ken nauneg ti turogda, nagsublida ken ni Moroni ket imbagada kenkuana amin a bambanag a napasamak.",
                "16": "Ket ita sigun daytoy iti plano ni Moroni. Ket insaganaan ni Moroni dagiti taona kadagiti armas ti pakigubat; ket napan isuna iti siudad ti Gid, bayat ti kinauneg a turog ken kinabartek dagiti Lamanita, ket inikkanna amin dagiti balud kadagiti armas a pakigubat, isu a naarmasanda amin;",
                "17": "Wen, uray pay dagiti babbai kadakuada, ken amin dagidiay annakda, a kas iti kaadu dagiti makabael nga agusar iti armas a pakigubat, idi naarmasan aminen ni Moroni dagiti balbalud; ket naaramid amin dagidiay a bambanag iti nauneg a kinaulimek.",
                "18": "Ngem no nariingda dagiti Lamanita, kitaen nabartekda ket mabalin koma a papatayen ida dagiti Nephita.",
                "19": "Ngem kitaen, saan a kastoy ti tarigagay ni Moroni; saanna a pagragsakan ti mangpatay wenno iti pammapatay, ngem pagragsakanna ti pannakaisalakan dagiti taona manipud iti pannakadadael; ket gapu iti daytoy a panggep mabalin a saan a maiyeg kenkuana ti saan a nainkalintegan, saanna a rauten dagiti Lamanita ken dadaelenna ida iti kinabartekda.",
                "20": "Ngem nagun-odna ti tarigagayna; agsipud ta naarmasanna dagiti nabalud a Nephita nga adda iti uneg ti pader ti siudad, ken naikkanna ida iti bileg tapno matagikua dagidiay paset nga adda iti uneg dagiti pader.",
                "21": "Ket kalpasanna binilinna dagiti tattao a kaduana nga umadayo kadakuada, ket palawlawanda dagiti soldado dagiti Lamanita.",
                "22": "Ita kitaen naaramid daytoy iti rabii, isu nga idi makariing dagiti Lamanita iti kabigatanna nakitada a napalawlawan ida dagiti Nephita iti ruar, ken naarmasan dagiti baludda iti uneg.",
                "23": "Ket iti kasta nakitada nga addaan iti bileg dagiti Nephita kadakuada; ket iti kadagitoy a kasasaad nakitada a saan a mainugot a makilabanda kadagiti Nephita; ngarud dinawat dagiti pangulo a kapitanda dagiti armasda a pakigubat, ket innalada ket impuruakda iti sakaanan dagiti Nephita, nga agpapakaasi.",
                "24": "Ita kitaen, daytoy ti tarigagay ni Moroni. Innalana ida a balud ti gubat, ket tinagikuana ti siudad, ken imbilinna a masapul a mawayawayaan amin dagiti balud, a Nephita; ket timmiponda kadagiti soldado ni Moroni, ket dakkel a pigsa ida iti soldadona.",
                "25": "Ket napasamak a binilinna dagiti Lamanita, nga innalana a balud, a masapul a rugianda ti agtrabaho iti pannakapapigsa kadagiti sarikedked iti aglawlaw ti siudad ti Gid.",
                "26": "Ket napasamak nga idi napatibkerda ti siudad ti Gid, sigun kadagiti tarigagayna, imbilinna a masapul a maipan dagiti baludna iti siudad ti Bountiful; ken binantayanna met dayta a siudad iti kasta unay a kinapigsa a puersa.",
                "27": "Ket napasamak nga inaramidda, nupay iti amin nga intriga dagiti Lamanita, a saluadan ken salakniban amin a balud nga innalada, ken kasta met a pagtalinaeden amin a daga ken ti gundaway a napasublida.",
                "28": "Ket napasamak a nangrugi manen ti panagballigi dagiti Nephita, ken mamasubli dagiti kalintegan ken karbenganda.",
                "29": "Namin-adu a pinanggep dagiti Lamanita a palawlawan ida iti rabii, ngem kadagitoy a panangpanggep adu a balud ti napukawda.",
                "30": "Ket namin-adu nga indiayada ti arakda kadagiti Nephita, tapno mabalinda a dadaelen ida babaen iti sabidong wenno iti pannakabartek.",
                "31": "Ngem kitaen, saan a nabannayat dagiti Nephita a manglagip iti Apo a Diosda iti daytoy a panawenda a panagrigrigat. Saanda matiliw kadagiti siloda; wen, saanda a nakiranud iti arakda, malaksid a naitedda nga immuna kadagiti balud a Lamanita.",
                "32": "Ket naannadda unay tapno awan ti sabidong a maited kadakuada; agsipud ta no masabidongan ti arakda ti Lamanita masabidongan met ti Nephita; ket iti kasta pinadasda amin nga arakda.",
                "33": "Ket ita napasamak a kasapulan ni Moroni nga agsagana a mangraut iti siudad ti Morianton; ta kitaen, napatibkerdagiti Lamanita, babaen ti panagtrabahoda, ti siudad ti Morianton agingga a nagbalinda a kasta unay ti kinapigsa a sarikedked.",
                "34": "Ket nagtultuloy ti panagisangpetda iti baro a puersa iti dayta a siudad, ken kasta met dagiti baro nga abasto.",
                "35": "Ket kasta ti panaggibus ti maikaduapulo ket siam a tawen a panagturay dagiti ukom kadagiti tattao ni Nephi."
            },
            "56": {
                "1": "Ket ita napasamak iti panangrugi ti maikatallopulo a tawen ti panagturay dagiti ukom, iti maikadua nga aldaw iti umuna a bulan, nakaawat ni Moroni iti surat manipud ken ni Helaman, a nangibaga kadagiti aramid dagiti tattao iti dayta a disso ti daga.",
                "2": "Ket dagitoy dagiti balikas nga insuratna, a kunana: Ay-ayatek unay a kabsatko, a Moroni, a kas iti Apo kasta met kadagiti panagrigrigat iti pannakigubatmi; kitaen, ay-ayatek a kabsatko, adda maysa a banag nga ibagak kenka maipanggep iti pannakigubatmi iti daytoy a paset ti daga.",
                "3": "Kitaen, dua ribu kadagiti lallaki nga annak dagidiay tattao nga inturong ni Ammon iti ruar ti daga ni Nephi—ita naammuam a dagitoy dagiti kaputotan ni Laman, nga inauna nga anak ti amami a ni Lehi;",
                "4": "Ita saan a kasapulan nga ibagak manen kenka ti maipapan kadagiti tradisionda wenno ti kinaawan pammatida, gapu ta ammom amin ti maipanggep kadagitoy a banag—",
                "5": "Ngarud umanay kaniakon nga ibagak kenka a dua ribu kadagitoy nga agtutubo a lallaki ti nangala kadagiti armasda a pakigubat, ket kayatda a siak ti agbalin a liderda; ket umaykami tapno depensaan ti pagilianmi.",
                "6": "Ket ita ammom met ti maipanggep iti katulagan nga inaramid dagiti ammada, a saanda nga alaen dagiti armasda a pakigubat a maibusor kadagiti kakabsatda tapno mangpapatay.",
                "7": "Ngem iti maikaduapulo ket innem a tawen, idi nakitada dagiti panagrigrigat ken panagsagsagabami para kadakuada, dandanida labsingen ti katulagan nga inaramidda ket alaenda dagiti armasda a pakigubat a mangidepensa kadakami.",
                "8": "Ngem saanko ipalubos nga aglabsingda iti daytoy a katulagan nga inaramidda, ta ipagarupko a papigsaennakami ti Dios, ta iti kasta saankami nga ad-adda nga agsagaba gapu iti pannakatungpal ti sapata nga inaramidda.",
                "9": "Ngem kitaen, daytoy ti maysa a banag a mabalin a maaddaankami iti naindaklan a pagragsakan. Ta kitaen, iti maikaduapulo ket innem a tawen, siak, ni Helaman, nagmartsaak kas lider dagitoy dua ribu nga agtutubo a lallaki nga agturong iti siudad ti Judea, tapno tulongan ni Antipus, a dinutokam a lider dagiti tattao iti dayta a paset ti daga.",
                "10": "Ket talaga a kinaduak ti dua ribu a lallaki nga annakko, (ta maikarida a maawagan a dagiti lallaki nga annak) iti soldado ni Antipus, ta iti daytoy a pagpigsaan ti nagragsakan unay ni Antipus; gapu ta kitaen, pinabassit dagiti Lamanita ti soldadona gapu ta napapatay ti adu a bilang ti tattaomi, daytoy ti gapuna nga agladingitkami.",
                "11": "Nupay kasta, mabalin a liwliwaenmi ti bagimi iti daytoy a kinapudno, a natayda para iti panggep ti pagilianda ken ti Diosda, wen, ket naragsakda.",
                "12": "Ket natengngel met dagiti Lamanita ti adu a balud, hepe a kapitanda amin, agsipud ta awan ti sabali nga inispalda a sibibiag. Ket ipagarupmi nga addada itan iti daytoy a tiempo iti daga ni Nephi; kasta no saanda napapatay.",
                "13": "Ket ita dagitoy dagiti siudad a nagun-od a matagikua dagiti Lamanita babaen ti panangpapatay ti nakaad-adu a maingel a tattaotayo:",
                "14": "Ti daga ti Manti, wenno ti siudad ti Manti, ken ti siudad ti Zeezrom, ken ti siudad ti Cumeni, ken ti siudad ti Antiparah.",
                "15": "Ket dagitoy dagiti siudad a tinagikuada idi simmangpetak iti siudad ti Judea; ket nasarakak ni Antipus ken dagiti taona nga agtartrabaho iti bilegda a mangsarikedked iti siudad.",
                "16": "Wen, ket naupayda iti bagi ken kasta met iti espiritu, gapu ta situtured a nakilabanda iti aldaw ken nagtrabahoda iti rabii tapno mataginayon dagiti siudadda; ket gapu iti daytoy nagsagabada kadagiti nakaro a rigrigat iti tunggal kita.",
                "17": "Ket ita determinadoda a mangparmek iti daytoy a lugar wenno matay; ngarud mabalin nga ipagarupmo a daytoy bassit a puersa nga inyegko, wen, dagidiay lallaki nga annakko, ket nangted kadakuada iti dakkel a namnama ken adu a ragsak.",
                "18": "Ket ita napasamak nga idi nakita dagiti Lamanita a nakaawat ni Antipus iti napigpigsa a puersa iti soldadona, napilitanda babaen kadagiti bilbilin ni Ammoron a saan nga umay tapno makigubat maibusor iti siudad ti Judea, wenno maibusor kadakami.",
                "19": "Ket iti kasta naparaburankami ti Apo; gapu ta no rinautdakami iti daytoy a pagkapuyanmi mabalin a napapatayda ti bassit nga soldadomi; ngem iti kasta napagtalinaed a natalgedkami manipud iti pannakadangran.",
                "20": "Binilin ida ni Ammoron a mangmantener kadagidiay siudad nga innalada. Ket kasta ti panaggibus ti maikaduapulo ket innem a tawen. Ket iti panangrugi ti maikaduapulo ket pito a tawen naisaganami ti siudadmi ken dagiti bagbagimi para iti panagdepensa.",
                "21": "Ita tinarigagayanmi nga umay mangraut kadakami dagiti Lamanita; gapu ta saanmi a tinarigagayan ti mangaramid iti panangraut kadakuada kadagiti sarikedkedda.",
                "22": "Ket napasamak a nangikabilkami kadagiti espia iti aglawlaw, tapno siputan dagiti panaggaraw dagiti Lamanita, tapno saanda a makaabante iti rabii wenno iti aldaw tapno mangaramid iti panangraut kadagiti dadduma nga akinamianan a siudadmi.",
                "23": "Gapu ta ammomi a saan nga umdas ti kinapigsa dagidiay a siudad a makilaban kadakuada; gapuna tinarigagayanmi, a no umabanteda kadakami, rautenmi ida iti likudanda, ket iti kasta maiturongmi ida iti likudan kabayatan a mararaut ida iti sanguanan. Impagarupmi a mabalinmi a parmeken ida; ngem kitaen, naupaykami iti daytoy a tarigagaymi.",
                "24": "Saanda a naitured nga umabante kadakami a kadua ti intero nga soldadoda, wenno inturedda iti sumagmamano a bilang ti soldadoda, ta amangan a no saan nga umdas ti puersada ket mapapatayda.",
                "25": "Saanda pay a naitured nga agmartsa a mapan rauten ti siudad ti Zarahemla; kasta met a saanda a naitured a bimmallasiw iti pangrugian ti karayan ti Sidon, nga agturong iti siudad ti Nephihah.",
                "26": "Ket gapu iti daytoy, agraman dagiti puersada, determinadoda a mangmentenar kadagidiay a siudad nga innalada.",
                "27": "Ket ita napasamak iti maikadua a bulan daytoy a tawen, naiyeg kadakami ti adu a probision manipud kadagiti amma dagidiay dua ribu a lallaki nga annakko.",
                "28": "Ket kasta met a naibaon ti dua ribu a soldado kadakami manipud iti daga ti Zarahemla. Ket gapu iti daytoy nakasaganakami nga addaan iti sangapulo ribu a soldado, ken dagiti probision para kadakuada, ken kasta met para kadagiti assawada ken annakda.",
                "29": "Ket dagiti Lamanita, iti kasta inaldaw a makitkitada nga umad-adu dagiti puersami, ken sumangpet dagiti probision para iti suportami, nangrugida nga agbuteng, ket nangrugida a dumarup, ta no mabalin mapasardengda ti panangawatmi kadagiti probision ken puersa.",
                "30": "Ita idi nakitami a nangrugi a madandanagan dagiti Lamanita iti daytoy a wagas, tinarigagayanmi ti mangipakat iti maysa nga estratehia a maipatungpal kadakuada; ngarud imbilin ni Antipus nga agmartsaak a kaduak dagiti babassit a lallaki nga annakko iti kaarruba a siudad, a kasla agbagbagkatkami kadagiti probision iti kaaarruba a siudad.",
                "31": "Ket agmartsakami iti asideg ti siudad ti Antiparah, a kasla mapankami iti labes ti siudad, kadagiti beddeng iti igid ti baybay.",
                "32": "Ket napasamak a nagmartsakami, a kasla adda kadakami dagiti probisionmi, tapno mapan iti dayta a siudad.",
                "33": "Ket napasamak a nagtuloy a nagmartsa ni Antipus a kaduana ti sumagmamano kadagiti soldadona, pinanawanna dagiti nabati a mangmantener iti siudad. Ngem saanna nga intuloy a nagmartsa agingga a nakapanawak a kadua ti bassit nga soldadoko, ken immasideg iti siudad ti Antiparah.",
                "34": "Ket ita, naipuesto ti kapigsaan nga soldado dagiti Lamanita iti siudad ti Antipa; wen, ti kaaduan.",
                "35": "Ket napasamak nga idi naipakaammo kadakuada babaen kadagiti espiada, immayda a kadua ti soldado ket nagmartsada tapno makilaban kadakami.",
                "36": "Ket napasamak a nakalibaskami iti sangoanda, nga agturong iti agpaamianan. Ket iti kasta inyadayomi ti kabilgan a buyot dagiti Lamanita;",
                "37": "Wen, uray pay iti kalalaingan a kaadayuna, isu nga idi makitada a kamkamatenda ida ti buyot ni Antipus, iti bilegda, saanda a nagpakanawan wenno nagpakanigid, ngem intuloyda ti panagmartsada nga agturong iti yanmi; ket, kas iti panangipapanmi, panggepda a mangpapatay kadakami sakbay a makamakam ida ni Antipus, ket daytoy tapno saan ida a mapalawlawan dagiti tattaomi.",
                "38": "Ket ita, idi nakita ni Antipus ti peggadmi, pinapartakanna ti panagmartsa ti buyotna. Ngem kitaen, rabiin idi; ngarud saandakami nakamakam, wenno nakamakam ida ni Antipus; ngarud nagkampokami para iti rabii.",
                "39": "Ket napasamak a sakbay ti bannawag iti agsapa, kitaen, kamkamatennakami dagiti Lamanita. Ita saan nga umdas ti bilegmi a makisuppiat kadakuada; wen, saanko ipalubos a matnag dagiti babassit a lallaki nga annakko kadagiti imada; ngarud intuloymi ti pannagmartsami, ket nagmartsakami a nagturong iti langalang.",
                "40": "Ita saanda nakaitured nga agpakanawan wenno agpakanigid ta amangan la ketdi a mapalawlawanda; kasta met a saannak nagpakanawan wenno nagpakanigid amangan la ketdi ta makamakamdak, ket saanmi ida madaeran, ngem mapapataykami, ket makapaglibasda; ket iti kasta nagmalmalem a nagtaraykami iti langalang, agingga a nasipngeten.",
                "41": "Ket ta manen napasamak nga, idi agbannawagen iti agsapa nakita dagiti Lamanita nga umas-asideg kadakami, ket linibasanmi ida.",
                "42": "Ngem napasamak a kinamatdakami iti saan nga adayo sakbay a nagsardengda; ket agsapa idin iti maikatlo nga aldaw ti maikapito a bulan.",
                "43": "Ket ita, no nalabsan man ida ni Antipus saanmi ammo, ngem kinunak kadagiti tattaok: Kitaen, saantayo ammo ngem nagsardengda ta panggepda a mapantayo kadakuada, tapno matiliwdatayo iti siloda;",
                "44": "Ngarud ania ti masaoyo, annakko, mapankayo kadi kadakuada a makidangadang?",
                "45": "Ket ita kunak kenka, patpatgek a kabsatko a Moroni, saannak pay nakakita iti kasta unay a kinatured, saan, uray pay kadagiti Nephita.",
                "46": "Ta kas iti panangawagko kadakuada a dagiti lallaki nga annakko (agsipud ta nakaub-ubbingda amin unay) kasta met a kinunada kaniak: Ama, kitaen adda kadakami ti Diosmi, ket saanna nga ipalubos a mataykami; ngarud mapankami; saanmi a papatayen dagiti kakabsatmi no isardengda ti mangriribuk kadakami; ngarud palubosandakami a mapan, ta amangan no parmekenda ti soldado ni Antipus.",
                "47": "Ita saanda pulos nakilaban, nupay kasta saanda nagbuteng iti ipapatay; ket ad-adda a pinanunotda ti libertad dagiti ammada ngem iti biagda; wen, nasursuruan ida dagiti innada, a no saanda nga agduadua, isalakanto ida ti Dios.",
                "48": "Ket insalaysayda kaniak dagiti balikas dagiti innada, a kunada: Saankami nga agduadua nga ammo dayta dagiti innami.",
                "49": "Ket napasamak a talaga a nagsubliak a kaduak ti dua ribuk a manglaban kadagitoy a Lamanita a nangkamat kadakami. Ket ita kitaen, nakamat dagiti soldado ni Antipus ida, ket nangrugi ti nakabutbuteng a gubat.",
                "50": "Agsipud ta nabannog ti soldado ni Antipus, gapu iti napaut a panagmartsada iti ababa unay a tiempo, dandanida a natiliw dagiti Lamanita; ket no saannak a nagsubli a kaduak ti dua ribuk nagun-odda koma ti panggepda.",
                "51": "Gapu ta napapatay ni Antipus babaen ti espada, ket adu kadagiti liderna, gapu iti pannakabannogda, a gapuanan ti kapartak ti panagmartsada—ngarud dagiti soldado ni Antipus, agsipud ta nariribukda gapu iti pannakapapatay dagiti liderda, nangrugida nga agsanud iti sanguanan dagiti Lamanita.",
                "52": "Ket napasamak a timmured dagiti Lamanita, ket rinugianda a kinamat ida; ket isu a sipipigsa a kamkamaten ida dagiti Lamanita idi rinaut ni Helaman ida iti likudanda a kaduana ti dua ribuna, ket rinugianda ti nakaro a panangpapatay kadakuada, isu a nagsardeng ti intero nga soldado dagiti Lamanita ket nagsublida a rauten ni Helaman.",
                "53": "Ita idi nakita dagiti tattao ni Antipus a tinallikudan ida dagiti Lamanita, inummongda dagiti soldadoda ket rinautda manen dagiti Lamanita iti likudanda.",
                "54": "Ket ita napasamak a dakami, a tattao ni Nephi, a tattao ti Antipus, ken siak a kaduak ti dua ribuk, talaga a pinalawlawanmi dagiti Lamanita, ket talaga a pinataymi ida; wen, agingga a napilitanda nga isuko kadagiti armasda a pakigubat ken kasta met dagiti bagbagida a kas balbalud iti gubat.",
                "55": "Ket ita napasamak nga idi insukoda ti bagbagida kadakami, kitaen, binilangko dagidiay agtutubo a lallaki a kaduak a nakilaban, ta mabutengak amangan no adu kadakuada ti napapatay.",
                "56": "Ngem kitaen, iti napalalo a ragsakko, awan ti uray maysa kadakuada ti naidasay iti daga; wen, ket nakilabanda a kasla addaanda iti pigsa ti Dios; wen, awan pay a pulos a tattao ti naammuan a nakilaban iti kasta a namilagruan a kinapigsa; ket iti kasta a naingel a kinabileg a rinautda kadagiti Lamanita, isu a talaga a napagbutengda ida; ket gapu iti daytoy insuko dagiti Lamanita ti bagbagida a kas balbalud iti gubat.",
                "57": "Ket gapu ta awan ti lugarmi para kadagiti baludmi, tapno malapdanmi a masalakan ida manipud kadagiti soldado dagiti Lamanita, ngarud pinagbalinmi a maipan ida iti daga ti Zarahemla, ken maysa a paset dagiti soldado a saan a napapatay ni Antipus, a kaduada; ket innalak ti nabati ken intiponko ida kadagiti agtutubok nga Ammonita, ket nagmartsakami a nagsubli iti siudad ti Juda."
            },
            "57": {
                "1": "Ket ita napasamak a nakaawatak iti surat manipud ken ni Ammoron, ti ari, nga imbagana nga itedna kadakami ti siudad ti Antiparah no itedko dagidiay natiliwmi a balbalud iti gubat.",
                "2": "Ngem nangipatulodak iti surat iti ari, a siguradokami nga umdas dagiti puersami a mangala iti siudad ti Antiparah babaen ti puersami; ket ipagarupmi a saan a nainsiriban no iyawatmi dagiti balbalud para iti dayta a siudad, ken ta iyamatmi laeng dagiti naibalbaludmi a kas kasukatna.",
                "3": "Ket nagkedked ni Ammoron iti suratko, gapu ta saanna a kayat ti agsinnukat kadagiti balbalud; ngarud rinugianmi ti agsagana a mapan makilaban iti siudad ti Antiparah.",
                "4": "Ngem talaga a pimmanaw dagiti tattao ti Antipara iti siudad, ket naglibasda kadagiti sabali a siudadda, a kukuada, tapno sarikedkedan ida; ket isu a nasakupmi ti siudad ti Antiparah.",
                "5": "Ket kastoy a naggibus ti maikaduapulo ket walo a tawen ti panagturay dagiti ukom.",
                "6": "Ket napasamak nga iti panangrugi ti maikaduapulo ket siam a tawen, nakaawatkami kadagiti suplay ti probision, ken kasta met iti nayon ti soldadomi, manipud iti daga ti Zarahemla, ken manipud iti daga iti aglawlaw, nga agdagup iti bilang nga innem a ribu a soldado, a nainayon dagiti innem a pulo kadagiti lallaki nga annak dagiti Ammonite nga immay nakitipon kadagiti kakabsatda, ti bassit a grupok a buklen ti dua ribu. Ket ita kitaen, napigsakami, wen, ken adu pay ti naiyeg kadakami a probision.",
                "7": "Ket napasamak a tarigagaymi ti makigubat iti soldado a naikabil a mangsalaknib iti siudad ti Cumeni.",
                "8": "Ket ita kitaen, ipakitak kenka nga apaman a natungpalmi ti tarigagaymi; wen, babaen ti napigsa a puersami, wenno babaen iti maysa a paset ti napigsa a puersami, talaga a pinalawlawanmi, iti rabii, ti siudad ti Cumeni, apagbiit sakbay a makaawatda kadagiti suplay ti probision.",
                "9": "Ket napasamak a nagkampokami iti aglawlaw ti siudad iti adu a rabii; ngem naturogkami nga adda iti asidegmi dagiti espadami, ken adda latta agguardia, tapno saankami a maraut dagiti Lamanita iti rabii ket papatayendakami, a pinadasda iti adu a daras; ngem kas iti kaadu ti daras a pinadasda daytoy ti nasugsugatan wenno napapatay kadakuada.",
                "10": "Kamaudiananna talaga a simmangpet dagiti probisionda, ket sumrekda koman iti siudad iti rabii. Ket dakami, imbes a Lamanita, dakami dagiti Nephita; ngarud, talaga nga innalami ida ken dagiti probisionda.",
                "11": "Ket iti laksid ti pannakaputed dagiti Lamanita iti suportada kalpasan daytoy a wagas, determinadoda latta a mangmantener iti siudad; ngarud nagbalin a kasapulan nga alaenmi dagidiay probision ket ipatulodmi dagitoy idiay Judea, ken dagiti baludmi iti daga ti Zarahemla.",
                "12": "Ket napasamak a saan nga adu nga aldaw ti napalabsen sakbay a nangrugi a mapukaw kadagiti Lamanita ti amin a namnama a tulong; ngarud insukoda ti siudad kadagiti imami; ket gapu iti daytoy natungpalmi dagiti planomi iti pananggun-od iti siudad a Cumeni.",
                "13": "Ngem napasamak nga adu unay dagiti baludmi isu nga, iti laksid ti kinadakkel ti bilangmi, obligadokami nga usaren ti amin a puersami a mangtaginayon kadakuada, wenno mangpapatay kadakuada.",
                "14": "Agsipud ta kitaen, pinilit ti nakaad-adu kadakuada ti aglibas, ket makilabanda babaen kadagiti bato, ken babaen kadagiti pang-or, wenno aniaman a banag a maiggamanda, isu a talaga a napapataymi ti nasurok a dua ribu kadakuada kalpasan ti panangisukoda iti bagbagida a balud ti gubat.",
                "15": "Ngarud mainugot unay kadakami, a nasken a gibusanmi ti biagda, wenno bantayan ida, a siiggem iti espada, agingga iti daga a Zarahemla; ken kasta met a saanen nga umdas ti abastomi para kadagiti tattaomii, iti laksid ti naalami manipud kadagiti Lamanita.",
                "16": "Ket ita, kadagidiay a kritikal a kasasaad, nagbalin a serioso unay a banag ti panangikeddeng maipapan kadagitoy a balud iti gubat; nupay kasta, naisolbarmi nga ippan ida iti daga ti Zarahemla; ngarud nangpilikami iti maysa a paset dagiti soldadomi, ket dinutokanmi ida a mangidaulo kadagiti baludmi a mapan iti daga a Zarahemla.",
                "17": "Ngem napasamak a nagsublida iti kabigatanna. Ket ita kitaen, saanmi dinamag kadakuada ti maipanggep kadagiti balud; gapu ta kitaen, adda dagiti Lamanita a mangraut kadakami, ket nagsublida iti nainggundawayan a tiempo tapno isalakandakami iti pannakatnag kadagiti imada. Ta kitaen, nangipatulod ni Ammoron kadagiti baro a suplay ti probision a mangsuporta kadakuada ken kasta met ti nagadu nga soldado ti soldado.",
                "18": "Ket napasamak a dagidiay soldado nga imbaonmi a kadua dagiti balud ket talaga a simmangpet iti naingundawayan a tiempo tapno malapdan ida, ta dandanida a parmekennakami.",
                "19": "Ngem kitaen, situtured a nakilaban ti bassit nga soldadoko a dua ribu ket innem a pulo; wen, natibkerda iti sanguanan dagiti Lamanita, ket impakatda ti pammapatay kadagidiay amin a bimmusor kadakuada.",
                "20": "Ket idi dandanin a sumuko ti nabati nga soldadomi iti sanguanan dagiti Lamanita, kitaen, natibker ken saan a naupay dagidiay dua ribu ken innem a pulo.",
                "21": "Wen, ket talaga a nagtulnog ken nagtungpalda a mangaramid iti tunggal balikas ti bilin nga addaan ti kinaeksakto; wen, ken iti kinapudnona a sigun iti pammatida a naaramid daytoy kadakuada; ken talaga a nalagipko dagiti balikas nga imbagada kaniak a dagiti innada ti nangisuro kadakuada.",
                "22": "Ket ita kitaen, isuda dagitoy nga annakko, ken dagidiay soldado a napili a mangbayabay kadagiti balud, ti nakautanganmi kadaytoy naindaklan a balligi; gapu ta isuda ti nangparmek kadagiti Lamanita; ngarud napasanudda iti siudad ti Manti.",
                "23": "Ket tinaginayonmi ti siudadmi a Cumeni, ket saankami amin a nadadael babaen ti espada; nupay kasta, nagsagabakami iti dakkel a pannakapukaw.",
                "24": "Ket napasamak a kalpasan ti panaglibas dagiti Lamanita, imbilinko a dagus a maala dagiti soldadok a nasugsugatan manipud kadagiti natnatay, ket impaaramidko a maagasan dagiti sugsugatda.",
                "25": "Ket napasamak nga adda dua gasut, manipud iti dua ribu innem a pulok, ti naglusdoy gapu iti pannakaadas ti dara; nupay kasta, sigun iti kinaimbag ti Dios, ken iti dakkel a panagsiddaawmi, ken kasta met ti kinaragsak ti intero nga soldadomi, awan uray maysa kadakuada ti natay; wen, ken awan met uray maysa kadakuada ti saan a nasugattan.",
                "26": "Ket ita, nakaskasdaaw ti pannakaitalimengda para kadagiti intero nga soldadomi, wen, ta maisalakanda idinto nga adda sangaribu kadagiti kakabsatmi ti napapatay. Ket nainkalintegan nga ipabigbigmi dayta iti namilagruan a bileg ti Dios, gapu iti niasangsangayan a pammatida iti dayta a naisuro kadakuada a patien—nga adda nalinteg a Dios, ken ta siasinoman a saan a nagduadua, maitalimengda babaen ti nakaskasdaaw a bilegna.",
                "27": "Ita daytoy ti pammati dagitoy insaok; agtutuboda, ken natibker ti panunotda, ken talaga nga agtultuloy ti panagtalekda iti Dios.",
                "28": "Ket ita napasamak a kalpasan ti kasta a panangasikasomi kadagiti nasugsugatan a soldadomi, ken panangitabonmi kadagiti nataymi ken kasta met kadagiti natay dagiti Lamanita, nga adu, kitaen, talaga a dinamagmi ken ni Gid maipanggep kadagiti balud a kaduada a nangrugi a mapan iti daga a Zarahemla.",
                "29": "Ita ni Gid isu ti nadutokan a hepe a kapitan dagiti grupo ti tattao tapno mangbantay kadakuada a mapan iti daga.",
                "30": "Ket ita, dagitoy dagiti balikas nga imbaga kaniak ni Gid: Kitaen, talaga a rinuguianmi ti mapan iti daga ti Zarahemla a kadua dagiti baludmi. Ket napasamak a nasabatmi dagiti espia dagiti soldadomi, a nabaon a siputan ti kampo dagiti Lamanita.",
                "31": "Ket impukkawda kadakami, a kunada—Kitaen, agmarmartsa dagiti soldado dagiti Lamanita nga agturong iti siudad ti Cumeni; ket kitaen, rautenda ida, wen, ken papatayenda dagiti tattaotayo.",
                "32": "Ket napasamak a talaga a nangngeg dagiti baludmi ti pukawda, a nakaigapuan ti panagturedda; ket immalsa ti panagrebeldeda kontra kadakami.",
                "33": "Ket napasamak a gapu iti panagrebeldeda talaga nga tiniromi ida kadagiti espadami. Ket napasamak a talaga a napardas ti taray dagiti grupoda a simmarakusok kadagiti espadami, iti kastoy, napapatay ti ad-adu a bilang kadakuada; ket nakalusot dagiti nabati kadakuada ket naglibasda kadakami.",
                "34": "Ket kitaen, idi naglibasda ket saanmi a nakamatan ida, napardas ti panagmartsami nga agturong iti siudad ti Cumeni; ket kitaen, talaga nga apagisu ti idadanonmi tapno matulonganmi dagiti kakabsatmi iti panangsalaknib iti siudad.",
                "35": "Ket kitaen, nawayawayaankami manen manipud kadagiti ima dagiti kabusormi. Ket napadayawan ti nagan ti Diosmi; ta kitaen, isu ti nangwayawaya kadakami; wen, a nangaramid kadagitoy naindaklan a banag para kadakami.",
                "36": "Ita napasamak a siak, ni Helaman, idi nangngegko dagitoy a balikas ni Gid, napnoak iti kasta unay a ragsak gapu iti kinaimbag ti Dios iti panangsalaknibna kadakami, tapno saankami amin a mapapatay; wen, ket agtalekak a simrek dagiti kararua dagidiay napapatay iti paginanaan a Diosda."
            },
            "58": {
                "1": "Ket kitaen, ita napasamak a ti sumaruno a panggepmi isu ti pananggun-od iti siudad ti Manti; ngem kitaen, awan ti wagas a mabalin a pakaituronganmi kadakuada iti ruar ti siudad babaen kadagiti babassit nga armado a grupomi. Agsipud ta kitaen, nalagipda ti naaramidmi sakbay daytoy a tiempo agingga ita; ngarud saanmi a maallilaw ida nga umadayo manipud kadagiti sarikedkedda.",
                "2": "Ket ad-aduda nga amang ngem ti soldadomi isu a saanmi maitured ti mapan ken rauten ida kadagiti sarikedkedda.",
                "3": "Wen, ket nagbalin a kasapulan a pagtrabahuan dagiti soldadomi ti panangmantener kadagidiay paset ti daga a nagun-odmi manen kadagiti sanikuami; ngarud nagbalin a kasapulan nga aguraykami, tapno makaawatkami iti ad-adu a pigsa manipud iti daga ti Zarahemla ken kasta met kadagiti baro a suplay ti probision.",
                "4": "Ket napasamak a talaga a nangibaonnak iti maysa nga embahada iti gobernador ti dagami, tapno maipakaammo kenkuana ti maipanggep kadagiti kasasaad dagiti tattaomi. Ket napasamak a talaga nga inur-uraymi nga umawat kadagiti probision ken puersa manipud iti daga ti Zarahemla.",
                "5": "Ngem kitaen, bassit laeng ti nagunggonaanmi iti daytoy; gapu ta inaldaw met nga umaw-awat dagiti Lamanita iti dakkel a puersa, ken kasta met ti adu a probision; ket kasta ti kasasaadmi iti daytoy a periodo ti panawen.",
                "6": "Ket agdarasudos dagiti Lamanita a mangraut kadakami iti sagpaminsan, inkeddengda babaen ti estratehia a mangpapatay kadakami; nupay kasta saankami a makapan a makigubat kadakuada, gapu kadagiti natatalged a lugarda ken dagiti sarikedkedda.",
                "7": "Ket napasamak a talaga a nagur-uraykami kadagitoy naririgat a kasasaad iti las-ud ti adu a bulan, uray agingga a dandanin mataykamil gapu iti kinakurang ti taraon.",
                "8": "Ngem napasamak a talaga nga immawatkami iti taraon, a nabanbantayan a naidanon kadakami babaen ti dua ribu a soldado tapno mangtulong kadakami; ket daytoy amin ti tulong nga inawatmi, tapno madepensaanmi ti bagbagimi ken ti pagilianmi manipud iti pannakatnag kadagiti ima dagiti kabusormi, wen, tapno makilaban iti kabusor a saan a mabilang ti kinaaduna.",
                "9": "Ket ita ti gapu kadagitoy a pannakaibabainmi, wenno ti gapu no apay a saanda nangibaon iti ad-adu pay a puersa kadakami, saanmi nga ammo; ngarud naladingitkami ken napnokami met iti buteng, ta amangan a no iti aniaman a pamay-an dumteng dagiti panangukom ti Dios iti dagami, iti pannakarba ken namimpinsan a pannakadadaelmi.",
                "10": "Ngarud inbukbokmi dagiti rikriknaenmi iti panagkararag iti Dios, ta papigsaennakami ken isalakannakami manipud kadagiti ima dagiti kabusormi, wen, ken ikkannakami pay iti puersa tapno mapagtalinaedmi dagiti siudadmi, ken dagiti dagami, ken dagiti sanikuami, para iti pangsuporta kadagiti tattaomi.",
                "11": "Wen, ket napasamak a sinarungkarannakami ti Apo a Diosmi nga addaan kadagiti pammatalged nga isalakannakami; wen, isu a talaga a nagsao isuna iti kappia kadagiti kararuami, ken impaayna kadakami ti nabileg a pammati, ken talaga a nakaigapuan a kasapulan a namnamaenmi iti pannakaisalakanmi babaen kenkuana.",
                "12": "Ket nagturedkami iti bassit a puersa nga inawatmi, ken natibker ti determinasionmi a mangparmek kadagiti kabusormi, ken mangpatalinaed kadagiti dagami, ken dagiti sanikuami, ken dagiti assawami, ken annakmi, ken ti panggep ti libertadmi.",
                "13": "Ket isu nga inaramidmi ti amin a kabaelanmi a labanan kadagiti Lamanita, nga adda iti siudad ti Manti; ket impatakdermi dagiti toldami iti igid ti let-ang, nga asideg iti siudad.",
                "14": "Ket napasamak nga iti kabigatanna, nga idi nakita dagiti Lamanita nga addakami kadagiti beddeng iti asideg ti let-ang nga asideg iti siudad, imbaonda dagiti espiada iti aglawlawmi tapno matakuatanda ti bilang ken puersa ti soldadomi.",
                "15": "Ket napasamak nga idi nakitada a saankami a napigsa, sigun iti bilangmi, ken iti butengda ta amangan nga isinami ida manipud iti suportada malaksid no rummuarda a makigubat laban kadakami ken patayendakami, ken impagarupda pay a nalaka laeng a dadaelendakami babaen iti kinaadu ti soldadoda, ngarud rinugianda nga agaramid kadagiti panagsagana tapno makigubat laban kadakami.",
                "16": "Ket idi nakitami nga agar-aramidda kadagiti panagsagana tapno mangraut kadakami, kitaen, binilinko ni Gid, agraman ti bassit a bilang dagiti soldado, a masapul nga aglemmeng isuna iti let-ang, ken masapul nga aglemmeng met ni Teomner ken ti bassit a bilang dagiti soldado iti let-ang.",
                "17": "Ita adda ni Gid ken dagiti taona iti kannawan ken dagiti dadduma iti kannigid; ket idi nailemmengda ti bagbagida, kitaen, nagbatiak, a kaduak ti nabati iti soldadoko, iti dayta met laeng a lugar a nakaipatakderanmi nga immuna kadagiti toldami idi panagsaganami iti tiempo nga umay makigubat dagiti Lamanita.",
                "18": "Ket napasamak a talaga a rimmaut dagiti Lamanita agraman ti nakaad-adu nga soldadoda laban kadakami. Ket idi immayda ken dandanin a rautendakamin babaen kadagiti espadada, imbilinko dagiti soldadok, dagidiay a kaduak, nga umatras iti let-ang.",
                "19": "Ket napasamak a sipapardas unay a kinamatdakami dagiti Lamanita, gapu ta kasta unay ti panagtarigagayda a makamatankami tapno mapapataydakami; ngarud kinamatdakami iti let-ang; ket limmabaskami iti tengnga da Gid ken Teomner, isu a saanda a natakuatan dagiti Lamanita.",
                "20": "Ket napasamak nga idi limmabas dagiti Lamanita, wenno idi limmabas ti soldado, rimmuar da Gid ken Teomner manipud kadagiti nalimed a lugarda, ket sinabatda dagiti espia dagiti Lamanita tapno saanda a makasubli iti siudad.",
                "21": "Ket napasamak nga idi nasabatda ida, nagtarayda iti siudad ket rinautda kadagiti guardia a nabati a mangbantay iti siudad, isu a talaga a pinapatayda ida ken tinagikuada ti siudad.",
                "22": "Ita naaramid daytoy gapu ta talaga a pinalubosan dagiti Lamanita ti intero nga soldadoda, malaksid iti sumagmamano laeng a guardia, tapno maiturongda iti let-ang.",
                "23": "Ket napasamak a nagun-od da Gid ken Teomner babaen iti daytoy a wagas ti panangtagikua dagiti sarikedkedda. Ket napasamak a nagturongkami iti daga ti Zarahemla, kalpasan ti napaut a panagdaliasatmi iti let-ang.",
                "24": "Ket idi nakita dagiti Lamanita nga agmarmartsada nga agturong iti daga ti Zarahemla, kasta unay ti butengda, amangan no adda plano a nairanta a mangiturong kadakuada iti pannakadadael; ngarud rinugianda ti nagsanud manen iti let-ang, wen, uray pay a nagsublida iti isu met laeng a dalan a naggapuanda.",
                "25": "Ket kitaen, rabii idi ket impatakderda dagiti toldada, gapu ta impagarup dagiti hepe a kapitan dagiti Lamanita a nabannog dagiti Nephita gapu iti panagmartsada; ket impagarupda a napagsanudda ti intero nga soldadoda ngarud saanda a pinanunot ti maipanggep iti siudad ti Manti.",
                "26": "Ita napasamak nga idi rabiin, imbilinko a saan a maturog dagiti soldadok, ngem ketdi masapul nga agmartsada babaen iti sabali a dalan nga agturong iti daga ti Manti.",
                "27": "Ket gapu iti daytoy a panagmartsami iti rabii, kitaen, addakami iti labes dagiti Lamanita iti kabigatanna, isu a talaga a nakadanonkami sakbay kadakuada iti siudad ti Manti.",
                "28": "Ket ngarud napasamak a, ta babaen iti daytoy nga estratehia ket talaga a natagikuami ti siudad ti Manti nga awan iti pamapatay.",
                "29": "Ket napasamak nga idi simmangpet dagiti soldado dagiti Lamanita iti asideg ti siudad, ket nakitada a nakasaganakami a makilaban kadakuada, kasta unay ti siddaawda ken napalalo a butengda, isu a talaga a naglibasda iti let-ang.",
                "30": "Wen, ket napasamak a naglibas dagiti soldado dagiti Lamanita manipud iti amin a paset daytoy a disso ti daga. Ngem kitaen, inkuyogda ti adu kadagiti babbai ken ubbing manipud iti daga.",
                "31": "Ket kukuamin amin dagidiay siudad a naala dagiti Lamanita, iti daytoy a panawen; ket agsubsubli dagiti ammami ken dagiti babbai ken annakmi kadagiti pagtaenganda, isuda amin malaksid kadagidiay naala a balud ken inkuyog dagiti Lamanita.",
                "32": "Ngem kitaen, bassit dagiti soldadomi a mangmantener iti kasta unay a bilang dagiti siudad ken adu unay a sanikua.",
                "33": "Ngem kitaen, agtalekkami iti Diosmi a nangted kadakami iti balligi kadagidiay a daga, isu a nagun-odmi dagidiay siudad ken dagidiay daga, a kukuami idi.",
                "34": "Ita saanmi ammo ti rason no apay a saan nga ited ti gobierno ti ad-adu a puersa kadakami; saan met ammo uray dagidiay soldado a nakikadua kadakami ti rason no apay a saankami nakaawat iti napipigsa a puersa.",
                "35": "Kitaen, saanmi ammo ngem ketdi no ania ta saankayo agballigi, ket naalukoymo dagiti grupo ti soldado a mapan iti dayta a paset ti daga; no kasta, saanmi tarigagayan ti agtanabutob.",
                "36": "Ket no saan a kasta, kitaen, suspetsami nga addaan iti sumagmamano a paksyon iti gobierno, ta saanda mangibaon iti ad-adu pay a soldado a tumulong kadakami; gapu ta ammomi nga ad-aduda ngem iti impatulodda.",
                "37": "Ngem, kitaen, awan ti aniamanna daytoy—agtalekkami nga isalakannakami ti Dios, iti laksid ti kinakapuy dagiti soldadomi, wen, ken isalakannakami manipud kadagiti ima dagiti kabusormi.",
                "38": "Kitaen, daytoy ti maikaduapulo ket siam a tawen, iti ud-dina, ket dakami ti akinkukua dagiti dagami; ket naglibas dagiti Lamanita iti daga ni Nephi.",
                "39": "Ket dagidiay lallaki nga annak dagiti tattao ni Ammon, a dagiti paborable nga insaok, isuda dagiti kaduak iti daga ti Manti; ket sinuportaran ida ti Apo, wen, ken linapdanna ida a mapapatay babaen ti espada, isu nga awan uray maysa a persona ti napapatay.",
                "40": "Ngem kitaen nagsagabada iti adu a sugat; nupay kasta nagtalinaedda a natibker iti dayta a libertad a babaen iti dayta pinawaya ida ti Dios; ket naingetda a laglagipen ti Apo a Diosda iti inaldaw; wen, talaga nga agtultuloy a nagtulnogda kadagiti alagadenna, ken dagiti panangukomna, ken dagiti bilinna; ket nabileg ti pammatida kadagiti padto maipanggep iti umay.",
                "41": "Ket ita, ay-ayatek a lalaki a kabsatko, ni Moroni, sapay koma ta ti Apo a Diostayo, a nangsubbot kadatayo ken nangwayawaya kadatayo, agtultuloy a pagtalinaedennaka iti imatangna; wen, ket paboranna koma dagitoy a tattao, uray pay tapno agballigika a manggun-od ti pannakatagikua amin nga innala kadatayo dagiti Lamanita, a para iti suportatayo. Ket ita, kitaen, gibusak ti suratko. Siak ni Helaman, ti lalaki nga anak ni Alma."
            },
            "59": {
                "1": "Ita napasamak iti maikatallopulo a tawen a panagturay dagiti ukom kadagiti tattao ni Nephi, kalpasan a naawat ni Moroni ken nabasana ti naggapu ken ni Helaman a surat, kasta unay ti rag-ona gapu iti pagimbagan, wen, ti kasta unay a balligi ni Helaman, iti pananggun-odna kadagidiay a daga a napukaw.",
                "2": "Wen, ket impakaammona kadagiti amin a taona, iti amin a daga iti aglawlaw iti dayta a paset nga ayanna, tapno agragsakda met.",
                "3": "Ket napasamak a dagus nga impatulodna ti maysa a surat ken ni Pahoran, a tartarigagayanna a rumbeng nga aguummong a sangsangkamaysa dagiti tattao tapno papigsaen ni Helaman, wenno dagiti soldado ni Helaman, iti kasta tapno nalaklaka a mamamtenerna dayta a paset ti daga a namilagruan a nagballigi ti pannakapaisublina.",
                "4": "Ket napasamak nga idi naipatulod ni Moroni daytoy a surat iti daga ti Zarahemla, rinugianna manen ti agplano tapno mabalin a magun-odna ti nabati kadagidiay a sanikua ken siudad a naala dagiti Lamanita manipud kadakuada.",
                "5": "Ket napasamak a kabayatan ti panagaramid ni Moroni kadagiti panagsagana a mangraut kadagiti Lamanita tapno makigubat, kitaen, rinaut dagiti Lamanita dagiti tattao ni Nephihah, a naummong a sangsangkamaysa manipud iti siudad ti Moroni ken ti siudad ti Lehi ken ti siudad ti Morianton.",
                "6": "Wen, immay ken nakitipon kadagiti Lamanita uray pay dagidiay napilitan a pumanaw manipud iti daga a Manti, ken manipud iti daga iti aglawlaw, iti daytoy a paset ti daga.",
                "7": "Ket agsipud ta kasta unay ti kaaduda, wen, ken inaldaw nga umaw-awatda iti puersa, rinautda dagiti tattao ni Nephihah babaen iti bilin ni Ammoron, ket talaga a rinugianda a papatayen ida iti nakaro a panangpapatay.",
                "8": "Ket nakaad-adu unay dagiti soldadoda isu a napilitan dagiti nabati kadagiti tattao ni Nephihah nga aglibas iti sanguananda; ket uray pay a napanda ken nakitiponda iti soldado ni Moroni.",
                "9": "Ket ita agsipud ta impagarup ni Moroni a nasken nga adda dagiti soldado a maipatulod iti siudad ti Nephihah, para mangtulong kadagiti tattao tapno mangmantener iti dayta a siudad, ket gapu ta ammoda a nalaklaka a lapdan ti pannasakup ti siudad kadagiti Lamanita ngem nga isubli daytoy manipud kadakuada, impagarupna a nalaka a mantenerenda dayta a siudad.",
                "10": "Ngarud tinaginayonna amin a puersana tapno mantenerenna dagidiay a lugar a naisublina.",
                "11": "Ket ita, kasta unay ti ladingit ni Moroni idi nakitana a napukaw ti siudad ni Nephihah, ket nangrugi nga agduadua, gapu iti kinadakes dagiti tattao, no saan a rumbeng a masakup ida dagiti kakabsatda.",
                "12": "Ita kastoy ti kasasaad dagiti amin a hepe a kapitanna. Nagduadua ken nagsiddaawda met gapu iti kinadakes dagiti tattao, ken gapu daytoy iti panagballigi dagiti Lamanita a turayan ida.",
                "13": "Ket napasamak a nakapungtot ni Moroni iti gobierno, gapu iti kinaawan pannakaseknanda maipanggep iti wayawaya ti pagilianda."
            },
            "60": {
                "1": "Ket napasamak a nagsurat manen isuna iti gobernador ti daga, a ni Pahoran, ket dagitoy dagiti balikas nga insuratna, a kunana: Kitaen, iturongko ti suratko ken ni Pahoran, iti siudad ti Zarahemla, nga isu ti hepe nga ukom ken ti gobernador iti daga, ken kasta met kadagiti amin a napili dagitoy a tattao a mangituray ken mangimaton kadagiti aktibidad daytoy a gubat.",
                "2": "Ta kitaen, adda banag nga ibagak kadakuada babaen ti panangbabalaw; ta kiaten, ammoyo a mismo a nadutokankayo ​​nga ummongen dagiti soldado, ken armassan ida kadagiti espada, ken kadagiti simetro, ken amin a kita ti armas a pakigubat iti tunggal klase, ken baonen ida a makilaban kadagiti Lamanita, iti ania man a lugar a sirrekenda kadagiti dagatayo.",
                "3": "Ket ita kitaen, kunak kadakayo a siak a mismo, ken kasta met dagiti soldadok, ken kasta met ni Helaman ken dagiti soldadona, nagsagaba iti kasta unay a kinakaro a panagsagaba; wen, uray ti bisin, waw, ken bannog, ken amin a kita ti rigat iti tunggal klase.",
                "4": "Ngem kitaen, saankami koma nga agtanabutob wenno agreklamo no dagitoy laeng ti sinagabami.",
                "5": "Ngem kitaen, adu unay ti pamapatay kadagiti tattaotayo; wen, rinibu ti napapatay babaen ti espada, idinto a sabali koma ti napasamak no intedyo kadagiti kadagiti ti umdas a puersa ken tulong para kadakuada. Wen, ti panangliwayyo kadakami.",
                "6": "Ket ita kitaen, tarigagayanmi a maammuan ti gapu daytoy nakapalpalalo a panangliway; wen, tarigagayanmi a maammuan ti rason iti awan pakaseknan a kasasaad ti pampanunotyo.",
                "7": "Mabalin kadi a panunotenyo ti agtugaw kadagiti tronoyo iti awan pakaseknan a kasasaad ti awan marikrikna a pampanunotyo, idinto nga isaksaknap dagiti kabusoryo ti ar-aramidenda ti pannangpapatay iti aglawlawmo? Wen, idinto a papatayenda ti rinibu kadagiti kakabsatyo—",
                "8": "Wen, uray dagiti nagdepende kadakayo para iti salaknib, wen, inkabildakayo iti kasasaad a mabalin a matulonganyo ida, wen, mabalin a nangibaonkayo ​​kadagiti soldado kadakuada, a nangpapigsa kadakuada, ken naisalakanyo iti rinibu kadakuada manipud iti ipapatay babaen ti espada.",
                "9": "Ngem kitaen, saan laeng a daytoy—impaidamyo dagiti probisionyo kadakuada, isu a nakilabanda ken naad-adasanda iti dara gapu ta addaanda iti napasnek a tarigagay para iti pagimbagan dagitoy a tattao; wen, ket naaramidda daytoy idi dandanida a matay iti bisin, gapu iti kasta unay a panangbaybay-anyo kadakuada.",
                "10": "Ket ita, ay-ayatek a kakabsatko—ta rumbeng a maayatkayo; wen, ket rumbeng koma nga ad-adda a sigagaget ti panangguyugoyyo iti bagbagiyo para iti pagimbagan ken wayawaya dagitoy a tattao; ngem kitaen, binaybay-anyo ida isu nga umayto ti dara dagiti rinibu kadagiti uloyo para iti panagibales; wen, gapu ta ammo ti Dios ti amin a panagpakaasida, ken amin a panagsagabada—",
                "11": "Kitaen, maipagarupyo kadi a mabalinyo ti agtugaw kadagiti tronoyo, ken gapu iti kasta unay a kinaimbag ti Dios awan ti maaramidyo ket isalakannakayo? Kitaen, no ipagarupyo a kastoy nagipapankayo iti awan kaes-eskanna.",
                "12": "Ipagarupyo kadi nga, ti kinadakesda isu ti gapu nga adu kadagiti kakabsatyo ti napapatay? Kunak kadakayo, no impagarupyo daytoy awan serserbina ti impagarupyo; ta kunak kadakayo, adu ti napapatay babaen ti espada; ket kitaen daytoy ti pannakakondenaryo;",
                "13": "Ta ipalubos ti Apo a mapapatay dagiti nalinteg tapno mapasamak ti kinahustisia ken panangukomna kadagiti dakes; ngarud nasken a saanyo nga ipagarup a nailaksid dagiti nalinteg gapu ta napapatayda; ngem kitaen, sumrekda iti paginanaan ti Apo a Diosda.",
                "14": "Ket ita kitaen, kunak kadakayo, mabutengak unay a mapasamakto dagiti panangukom ti Dios kadagitoy a tattao, gapu iti kasta unay a kinasadutda, wen, uray ti kinasadut ti gobiernotayo, ken ti kasta unay a panagliwayda kadagiti kakabsatda, wen, kadagidiay napapatay.",
                "15": "Agsipud ta no saan a gapu iti kinadakes nga immuna a nangrugi iti mangidaulo kadatayo, nabaelantayo koma a sinaranget dagiti kabusortayo ta saanda koma nagun-od ti bilegda kadatayo.",
                "16": "Wen, no saan koma a gapu iti gubat a bimtak iti nagbaetanmi; wen, no saan koma a gapu kadagitoy a tattao-ti ari, a nakaigapuan ti kasta unay a pammapatay iti nagbaetanmi; wen, iti panawen a naglalabankami iti nagbaetanmi, no pinagkaykaysami koma ti pigsami a kas iti inaramidmi idi; wen, no saan koma a gapu iti tarigagay kadagidiay tattao-ti ari nga addaanda iti bileg ken turay para kadakami; no napudnoda koma iti panggep ti wayawayami, ken nakikaykaysa kadakami, ken napanda nakilaban kadagiti kabusormi, imbes nga alaenda dagiti espadada laban kadakami, a gapuanan ti nakaad-adu a pammapatay iti nagbaetanmi; wen, no napankami koma nakilaban kadakuada iti pigsa ti Apo, napatalawmi koma dagiti kabusormi, ta naaramid koma daytoy, sigun iti pannakatungpal ti balikasna.",
                "17": "Ngem kitaen, ita rarautendakami dagiti Lamanita, tagikuaenda dagiti dagami, ket papatayenda dagiti tattaomi babaen ti espada, wen, dagiti babbaimi ken annakmi, ken kasta met nga italawda ida a balud, pagsagabaenda ida iti amin a kita ti pammarigat, ket gapu daytoy iti nakaro a kinadakes dagidiay agsapsapul iti bileg ken turay, wen, uray pay dagidiay ari-tattao.",
                "18": "Ngem apay nga adu ti ibagak maipanggep daytoy a banag? Agsipud ta saanmi nga ammo ngem mabalin a dakayo mismo ti mangkalkalikagum iti turay. Saanmi nga ammo ngem mabalin pay a traidorkayo iti pagilianyo.",
                "19": "Wenno saan kadi a liniwayanyokami gapu ta addakayo iti sentro ti pagiliantayo ken napalawlawankayo iti kinatalged, ta saanyo nga imbilin a mangipatulod ti taraon kadakami, ken kasta met kadagiti soldado a mangpapigsa kadagiti soldadomi?",
                "20": "Nalipatanyo kadin dagiti bilin ti Apo a Diosyo? Wen, nalipatanyo kadin ti pannakabalud dagiti ammatayo? Nalipatanyo kadi ti adu a daras a naisalakantayo manipud kadagiti ima dagiti kabusortayo?",
                "21": "Wenno ipagarupyo kadi nga isalakannatayo pay ti Apo, bayat nga agtutugawtayo kadagiti tronotayo ket saantayo aramaten dagiti wagas nga impaay para kadatayo ti Apo?",
                "22": "Wen, agtugawkayo kadi nga awan ti ar-aramidenna bayat a napalawlawankayo dagidiay rinibu, wen, ken pinullo a ribu, nga agtugtugaw met nga awan ti ar-aramidenna, idinto a rinibribu iti aglawlaw dagiti benneg ti daga ti mapapatay babaen ti espada, wen, masugsugatan ken agdardara?",
                "23": "Ipagarupyo kadi nga ibilangnakayo ti Dios nga awan ti basol idinto nga agtugtugawkayo lattan ken mangbuybuya kadagitoy a bambanag? Kitaen kunak kadakayo, Saan. Ita kayatko a laglagipenyo a kinuna ti Dios a nasken a madalusan nga umuna ti uneg ti pagkargaan, ket kalpasanna madalusan met ti makinruar ti pagkargaan.",
                "24": "Ket ita, malaksid no talaga nga agbabawikayo iti dayta nga inaramidyo, ket rugianyo ti agsagana ken agkuti, ken agipatulodkayo kadagiti taraon ken soldado kadakami, ken kasta met ken ni Helaman, tapno masuportaranna dagidiay paset ti pagilianmi a napasublina, ket tapno mapasublimi met dagiti nabati a sanikuami kadagitoy a paset, kitaen rumbeng unay a saankami a makilaban kadagiti Lamanita agingga a saantayo pay nga umuna a nadalusan ti makin-uneg ti pagkargaantayo, wen, uray pay iti kangatuan a mangidaulo ti gobiernotayo.",
                "25": "Ket malaksid no ipaayyo ti kiddawko iti suratko, ket rummuarkayo ken ipakitayo kaniak ti pudno nga espiritu ti wayawaya, ken ikagumaanyo a papigsaen ken pakireden dagiti soldadomi, ken ipaayyo kadakuada ti taraon para iti suportada, kitaen ibatikto ti paset dagiti nawaya a tattao a mangmentenar daytoy a paset ti dagami, ken ibatik ti pigsa ken dagiti bendision ti Dios kadakuada, tapno awan iti sabali a bileg ti mabalin a mangituray kadakuada—",
                "26": "Ket gapudaytoy iti kast unay a pammatida, ken kinaanusda kadagiti rigrigatda—",
                "27": "Ket umayakto kadakayo, ket no adda siasinoman kadakayo nga addaan iti tarigagay para iti wayawaya, wen, no adda man uray maysa a kirmat ti wayawaya a nabati, kitaen gutugotekto dagiti panagalsa kadakayo, uray pay agingga a maungawto dagidiay addaan tarigagay a mangagaw ti bileg ken turay.",
                "28": "Wen, kitaen saanko a kabuteng ti bilegmo wenno iti turaymo, ngem ti Diosko ti pagbutbutngak; ket sigun kadagiti bilinna nga alaek ti espadako a mangidepensa iti panggep ti pagiliak, ket gapu iti kinadakesyo a nagsagabakami iti kasta unay a pannakapukaw.",
                "29": "Kitaenyo daytoy ti panawen, wen, itan ti panawen, idinto a malaksid no gutugotenyo ti bagbagiyo a mangdepensa iti pagilianyo ken dagiti babassityo, nakabitin iti ngatuenyo ti espada ti kinahustisia; wen, ket agtinnagto kadakayo ken sarungkarannakayo uray agingga iti namimpinsan a pannakadadaelyo.",
                "30": "Kitaen, ur-urayek ti tulong manipud kadakayo; ket, malaksid no mangipaaykayo iti pannakabang-armi, kitaen, umayak kadakayo, uray pay iti daga ti Zarahemla, ket tiroenkayo ​​iti espada, iti kasta awanen ti bilegyo a manglapped iti panagrang-ay dagitoy a tattao para iti panggep ti wayawayami.",
                "31": "Agsipud ta kitaen, saan nga ipalubos ti Apo nga agbiag ken pumigsakayo kadagiti kinadangkesyo a mangdadael kadagiti nalinteg a taona.",
                "32": "Kitaen, maipagarupyo kadi nga isalakanakayo ti Apo ket ipakat ti panangukom a kontra kadagiti Lamanita, idinto a daytoy ti tradision dagiti ammada a nakaigapuan ti gurada, wen, ket nadoble daytoy babaen kadagidiay simmupiat manipud kadatayo, bayat a ti kinadangkesyo ket para iti panggepyo iti ayatyo ti gloria ken dagiti awan serserbina a bambanag ti lubong?",
                "33": "Ammoyo a naglabsingkayo kadagiti linteg ti Dios, ken ammoyo nga pinayatpayatanyo ida iti saksakayo. Kitaen, kuna kaniak ti Apo: No saan nga agbabawi dagidiay intudingyo a gobernadoryo kadagiti basol ken kinadangkesda, mapankanto makigubat kadakuada.",
                "34": "Ket ita kitaen, siak, ni Moroni, napilitanak, sigun iti katulagan nga inaramidko a mangtungpal kadagiti bilin ti Diosko; ngarud kayatko a tungpalenyo ti balikas ti Dios, ket ipatulodyo a dagus kaniak dagiti probisionyo ken dagiti soldadoyo, ken kasta met ken Helaman.",
                "35": "Ket kitaen, no saanyo nga aramiden daytoy umayak a dagus kadakayo; ta kitaen, saan nga ipalubos ti Dios a mataykami iti bisin; ngarud itedna kadakami ti taraonyo, uray no nasken a babaen ti espada. Ita siguraduenyo a tungpalenyo ti balikas ti Dios.",
                "36": "Kitaen, siak ni Moroni, ti hepe a kapitanyo. Saanko ikagumaan ti bileg, ngem ikkatek dayta. Saanko ikagumaan ti dayaw iti lubong, ngem ti dayag ti Diosko, ken ti wayawaya ken pagimbagan ti pagiliak. Ket iti kasta irikepko iti suratko."
            },
            "61": {
                "1": "Kitaen, ita napasamak a saan a nagbayag kalpasan ti panangipatulod ni Moroni iti suratna iti hepe a gobernador, nakaawat iti surat manipud ken ni Pahoran, ti hepe a gobernador. Ket dagitoy ti naawatna a balikas:",
                "2": "Siak, ni Pahoran, ti hepe a gobernador iti daytoy a daga, ipatulodko dagitoy a balikas ken ni Moroni, ti hepe a kapitan iti soldado. Kitaen, kunak kenka, Moroni, a saanko a pagragsakan dagiti nakaro a rigrigatyo, wen, agladingit ti kararuak iti daytoy.",
                "3": "Ngem kitaen, adda dagidiay agragsak kadagiti rigrigatyo, wen, isu nga uray la a nagrebeldeda kontra kaniak, ken kasta met dagidiay tatttaok nga isuda dagiti tattao a para iti wayawaya, wen, ken nakaad-adu unay dagidiay immalsa.",
                "4": "Ket isuda dagidiay nangikagumaan a mangikkat kaniak iti tugaw ti panangukom ti nakaigapuan iti daytoy nakaro a kinadangkes; ta inusarda ti kasta unay a panangpasablog, ken inalillawda ti puspuso ti adu a tattao, nga isunto ti pakaigapuan ti nakaro a rigat kadatayo; impaidamda dagiti probisionmi, ken binutbutengda dagiti tattaomi a para iti wayawaya isu a saanda nga immay kadakayo.",
                "5": "Ket kitaen, pinatalawdak iti sanguananda, ket nakalibasak iti daga ti Gideon, a kaduak ti adu kadagiti soldado a kabaelak nga itugot.",
                "6": "Ket kitaen, nangipatulodak iti maysa a proklamasion iti intero a paset iti daytoy a daga; ket kitaen, inaldaw nga immayda kadakami, tapno agarmasda, para iti panangdepensa iti pagilianda ken iti wayawayada, ken tapno agibales kadagiti kinaawan hustisia a naaramid kadakami.",
                "7": "Ket immayda kadakami, isu nga uray la a dagidiay nagrebelde kontra kadakami ket nakaritda, wen, isu nga uray la nga agbutengda kadakami ken saanda maitured a makigubat kadakami.",
                "8": "Nagun-odda a matagikua ti daga, wenno ti siudad, ti Zarahemla; nangitudingda iti maysa nga ari a mangidaulo kadakuada, ket nagsurat iti ari dagiti Lamanita, nga iti daytoy nakikadua kenkuana iti maysa nga aliansa; nga iti dayta nga aliansa immanamonganna a mangmantener iti siudad ti Zarahemla, nga impagarupna nga iti daytoy panangmantener kabaelanto a sakupen dagiti Lamanita ti nabati a daga, ket maikabil isuna nga ari kadagitoy a tattao inton maparmekda babaen dagiti Lamanita.",
                "9": "Ket ita, binalawnak iti suratmo, ngem saan a pakaseknan; Saanak a makapungtot, ngem agragsakak iti kinatan-ok ti pusom. Siak, ni Pahoran, saanko ikagumaan ti bileg, malaksid laeng a pagtalinaedek ti tugaw ti panangukomko tapno mataginayonko dagiti kalintegan ken libertad dagiti tattaok. Sititibker ti kararuak iti dayta a libertad nga inaramid ti Dios nga agbalintayo a nawaya.",
                "10": "Ket ita, kitaen, labananmi ti kinadangkes uray agingga iti panangpapatay. Saanmi koma papatayen dagiti Lamanita no agtalinaedda koma iti bukodda a daga.",
                "11": "Saanmi koma a papatayen dagiti kakabsatmi no saanda koma nga agrebelde ken agarmasda iti espada kontra kadakami.",
                "12": "Ipasakupmi koma ti bagbagimi iti sangol ti pannakaadipen no kasapulan daytoy iti hustisia ti Dios, wenno no ibilinna kadakami nga aramidentayo daytoy.",
                "13": "Ngem kitaen saannakami nga ibilin nga ipasakupmi ti bagbagimi kadagiti kabusormi, no di ket masapul nga agtalekkami kenkuana, ket isalakannakami.",
                "14": "Ngarud, ay-ayatek a kabsatko, a Moroni, labanantayo ti dakes, ken aniaman a dakes a saantayo a malabanan babaen kadagiti balikastayo, wen, kas kadagiti panagrebelde ken saan a pagkikinnaawatan, labanantayo ida babaen kadagiti espadatayo, tapno mabalin a mataginayon ti wayawayatayo, tapno mabalin nga agragsaktayo iti naindaklan a pribilehio ti simbaantayo, ken iti panggep ti Mannubbottayo ken ti Diostayo.",
                "15": "Ngarud, umaykayo a dagus kaniak a kadua ti sumagmamano kadagiti soldadoyo, ket bay-am ti nabati iti panangidaulo da Lehi ken Teancum; ikkam ida iti bileg a mangidaulo iti gubat iti dayta a paset ti daga, sigun iti Espiritu ti Dios, nga isu met la ti espiritu ti wayawaya nga adda kadakuada.",
                "16": "Kitaen nangipatulodak iti sumagmamano a probision kadakuada, tapno saanda a matay agingga a makaumayka kaniak.",
                "17": "Ummongem ti aniaman a puersa a kabaelanyo iti panagmartsayo nga umay ditoy, ket sipapardas a mapantayonto a makilaban kadagidiay simmiasi, iti pigsa ti Diostayo sigun iti pammati nga adda kadatayo.",
                "18": "Ket tagikuaentayo ti siudad ti Zarahemla, tapno makagun-odkami iti ad-adu pay a taraon nga ipatulod kada Lehi ken Teancum; wen, mapantayo makilaban kadakuada iti pigsa ti Apo, ket pagpatinggaentayo daytoy nakaro a kinadangkes.",
                "19": "Ket ita, Moroni, talaga a nagragsakak iti panangawatko iti suratmo, gapu ta medio nagdanagak maipapan iti no ania ti masapul nga aramidentayo, no nalinteg koma kadatayo ti mapan makilaban kadagiti kakabsattayo.",
                "20": "Ngem kinunam a, malaksid no agbabawida imbilin kenka ti Apo a masapul a mapanka ​​makilaban kadakuada.",
                "21": "Siguraduem a papigsaem da Lehi ken Teancum iti Apo; ibagam kadakuada a saanda agbuteng, agsipud ta isalakandanto ida ti Dios, wen, ken kasta met amin dagidiay sititibker iti dayta a libertad a nangwayawayaan kadakuada ti Dios. Ket ita irikepkon ti suratko iti ay-ayatek a kabsatko, ni Moroni."
            },
            "62": {
                "1": "Ket ita napasamak a naparegta ti puso ni Moroni idi naawatna daytoy a surat, ket napno iti kasta unay a ragsak gapu iti kinamatalek ni Pahoran, ta saan met a traidor iti wayawaya ken panggep ti pagilianna.",
                "2": "Ngem nagladladingit met iti kasta unay gapu iti kinadangkes dagidiay nangpatalaw ken ni Pahoran manipud iti tugaw–pangukoman, wen, iti kamaudianan gapu kadagidiay nagrebelde iti pagilianda ken kasta met iti Diosda.",
                "3": "Ket napasamak a nangala ni Moroni iti bassit a bilang kadagiti soldadona, sigun iti tarigagay ni Pahoran, ket imbilinna kada Lehi ken Teancum ti panangidaulo kadagiti nabati nga soldadona, ket nagmartsa nga agturong iti daga ti Gideon.",
                "4": "Ket intag-ayna ti wagayway ti libertad iti sadino man a lugar a simrekanna, ket nagun-odna ti aniaman a puersa a kabaelanna iti amin a panagmartsana nga agturong iti daga ti Gideon.",
                "5": "Ket napasamak a rinibu ti naguummong iti wagaywayna, ket innalada dagiti espadada para iti panangdepensa iti wayawayada, tapno saanda a maadipen.",
                "6": "Ket isu nga, idi naummong ni Moroni ti siasinoman a soldado a kabaelanna iti amin a panagmartsana, nakadanon iti daga ti Gideon; ket iti panangikaykaysana kadagiti puersana kadagidiay puersa ni Pahoran nagbalinda a nakapigpigsa unay, napigpigsa pay ngem dagiti soldado ni Pachus, nga ari kagidiay simmiasi a nangpatalaw kadagiti tattao para iti waywaya manipud iti daga ti Zarahemla ken nangtagikua iti daga.",
                "7": "Ket napasamak nga immabante da Moroni ken Pahoran a kaduada dagiti soldadoda iti daga ti Zarahemla, ket napanda a kontra iti siudad, ket sinabatda dagiti soldado ni Pachus, isu a naglalabanda.",
                "8": "Ket kitaen, napapatay ni Pachus ket natiliw dagiti soldadona a balbalud, ket naisubli ni Pahoran iti tugawna a pangukoman.",
                "9": "Ket inawat dagiti tattao ni Pachus ti pannakausigda, sigun iti linteg, ken kasta met a natiliw ken naibalud dagidiay tattao a-para iti ari; ket napapatayda sigun iti linteg; wen, napapatay dagidiay a tattao ni Pachus ken dagidiay tattao a-para iti ari, napapatay ti siasinoman a saan a mangala kadagiti armas para mangdepensa iti pagilianda, ngem makilaban kontra iti daytoy.",
                "10": "Ket isu a nagbalin a kasapulan a nainget a matungpal daytoy a linteg para iti kinatalged ti pagilianda; wen, ket siasinoman a maduktalan a mangilibak iti wayawayada ket dagus a napapatay sigun iti linteg.",
                "11": "Ket kasta a nagpatingga ti maikatallopulo a tawen ti panagturay dagiti ukom kadagiti tattao ni Nephi; napasubli da Moroni ken Pahoran ti kappia iti daga ti Zarahemla, kadagiti bukodda a tattao, naipatungpal ti ipapatay kadagidiay amin a saan a napudno iti panggep ti wayawaya.",
                "12": "Ket napasamak iti panangrugi ti tallopulo ket maysa a tawen ti panagturay dagiti ukom kadagiti tattao ni Nephi, dagus nga imbilin ni Moroni a masapul a maipatulod dagiti probision, ken kasta met a masapul a maibaon ti soldado a buklen ti innem a ribu a soldado ken ni Helaman, tapno makatulong kenkuana a mangtaginayon iti dayta a paset ti daga.",
                "13": "Ket imbilinna pay a masapul a maibaon ti soldado a buklen ti innem a ribu a soldado, nga addaan iti umdas a kaadu ti taraon kadagiti soldado da Lehi ken Teancum. Ket napasamak a naaramid daytoy tapno masarakedkeddan ti daga kontra kadagiti Lamanita.",
                "14": "Ket napasamak a nangibati da Moroni ken Pahoran iti dakkel a grupo dagiti soldado iti daga ti Zarahemla, nagmartsada a kadua ti dakkel a grupo dagiti soldado nga agturong iti daga ti Nephihah, determinadoda a parmeken dagiti Lamanita iti dayta a siudad.",
                "15": "Ket napasamak a bayat ti panagmartsada nga agturong iti daga, innalada ti dakkel a grupo dagiti soldado dagiti Lamanita, ket pinapatayda ti adu kadakuada, ket innalada dagiti probisionda ken dagiti armasda a pakigubat.",
                "16": "Ket napasamak kalpasan a naalada ida, imbilinda ida nga agaramid iti katulagan a saandanton nga usaren dagiti armasda a pakigubat kontra kadagiti Nephita.",
                "17": "Ket idi naaramidda iti daytoy a katulagan imbaonda ida a makipagnaed kadagiti tattao ti Ammon, ket agarup uppat a ribu ti bilangda a saan a napapatay.",
                "18": "Ket napasamak nga idi nabaonda ida intuloyda ti martsada nga agturong iti daga ni Nephihah. Ket napasamak nga idi nadanonda ti siudad ti Nephihah, impatakderda dagiti toldada kadagiti tanap ti Nephihah, nga asideg iti siudad ti Nephihah.",
                "19": "Ita tinarigagayan ni Moroni a rummuar dagiti Lamanita a makigubat kadakuada, kadagiti tanap; ngem gapu ta ammo dagiti Lamanita a kasta unay ti kinadakkel ti turedda, ken nakitada ti kinadakkel ti bilangda, ngarud saanda naitured ti rimmuar a makilaban kontra kadakuada; ngarud saanda nga immay nakigubat iti dayta nga aldaw.",
                "20": "Ket idi dimteng ti rabii, rimmuar ni Moroni iti kasipngetan ti rabii, ket immuli iti tuktok ti pader tapno matakutan no ania a paset ti siudad ti nagkampoan ti soldado dagiti Lamanita.",
                "21": "Ket napasamak nga addada iti daya, iti asideg ti pagserkan; ket matmaturogda amin. Ket ita nagsubli ni Moroni iti soldadona, ket imbilina a masapul nga isaganada a dagus dagiti napigsa a tali ken agdan, a maibaba manipud iti tuktok ti pader nga agturong iti makin-uneg a paset ti pader.",
                "22": "Ket napasamak nga imbilin ni Moroni a masapul nga agmartsa dagiti soldanona ket ulienda ti tuktok ti pader, ket bumabada iti dayta a paset ti siudad, wen, iti laud, a sadiay saan a nagkampo dagiti soldado dagiti Lamanita.",
                "23": "Ket napasamak a nakababada amin iti siudad iti rabii, babaen kadagiti napigsa a tali ken agdanda; isu nga iti kabigatanna addada amin iti uneg dagiti pader ti siudad.",
                "24": "Ket ita, idi nakariing dagiti Lamanita ket nakitada nga adda dagiti soldado ni Moroni iti uneg dagiti pader, kasta unay ti butengda, isu a talaga a naglibasda iti pagruaran.",
                "25": "Ket ita idi nakita ni Moroni nga agliblibasda iti sanguananna, imbilinna dagiti soldadona a masapul a kamatenda ida, ket adu ti pinapatayda, ken pinalawlawanda ti dadduma, ket imbaludda ida; ket naglibas dagiti nabati kadakuada iti daga ti Moroni, nga adda kadagiti beddeng iti igid ti baybay.",
                "26": "Iti kasta nagun-od da Moroni ken Pahoran ti pannakatagikua ti siudad ni Nephihah nga awan ti pannakapukaw ti maysa a kararua; ket adu kadagiti Lamanita ti napapatay.",
                "27": "Ita napasamak nga adu kadagiti Lamanita a balud ti nagtarigagay a makitipon kadagiti tattao ni Ammon ken agbalin a nawaya a tattao.",
                "28": "Ket napasamak a kas iti kaadu kadagiti nagtarigagay ti naipaayan ida sigun kadagiti tarigagayda.",
                "29": "Ngarud, talaga a nakitipon amin dagiti balud dagiti Lamanita kadagiti tattao ni Ammon, ket nangrugida a nagtrabaho iti kasta unay, agsukay iti daga, agpatubo iti amin a kita ti bukbukel, ken dagiti arban ken dagiti pangen ti tunggal kita; ket isu a nabang-aran dagiti Nephita manipud iti nadagsen unay a dagensenda; wen, isu a nabang-aranda manipud kadagiti amin a balud dagiti Lamanita.",
                "30": "Ita napasamak a ni Moroni, kalpasan a nagun-odna ti panangtagikua iti siudad ni Nephihah, kalpasan a naala iti adu a balud, a nangkissay kadagiti soldado dagiti Lamanita, ken kalpasan a napasubli ti adu kadagiti Nephita a naala a balud, a nangpapigsa iti soldado ni Moroni iti kasta unay; ngarud napan ni Moroni iti daga ti Lehi manipud iti daga ti Nephihah.",
                "31": "Ket napasamak nga idi nakita dagiti Lamanita nga umay makilaban ni Moroni kontra kadakuada, nagbutengda manen ket naglibasda iti sanguanan ti soldado ni Moroni.",
                "32": "Ket napasamak a kinamat ida ni Moroni ken ti soldadona kadagiti nadumaduma a siudad, agingga a sinabat ida da Lehi ken Teancum; ket naglibas dagiti Lamanita manipud ken da Lehi ken Teancum, uray agingga kadagiti beddeng iti igid ti baybay, agingga a nakadanonda iti daga ti Moroni.",
                "33": "Ket naummong amin dagiti soldado dagiti Lamanita, isu nga addada amin iti maymaysa a grupo iti daga ti Moroni. Ita ni Ammoron, ti ari dagiti Lamanita, adda met kadakuada.",
                "34": "Ket napasamak a nagkampo da Moroni ken Lehi ken Teancum a kaduada dagiti soldadoda iti aglawlaw dagiti beddeng ti daga ni Moroni, isu a napalawlawan dagiti Lamanita kadagiti beddeng babaen ti let-ang iti abagatan, ken kadagiti beddeng babaen ti let-ang iti daya.",
                "35": "Ket iti kasta talaga a nagkampoda gapu ta rabiin. Ta kitaen, nabannog met dagiti Nephita ken dagiti Lamanita gapu iti kinaatidog ti martsada; ngarud saanda a nasolbar ti aniaman nga estratehia iti rabii, malaksid ken ni Teancum; ta kasta unay ti pungtotna ken ni Ammoron, isu nga imbilangna a ni Ammoron, ken ni Amalickiah a lalaki a kabsatna, ti pakaigapuan iti daytoy nakaro ken napaut a gubat iti nagbaetanda ken dagiti Lamanita, a nakaigapuan ti nakaad-adu a gubat ken pammapatay, wen, ken kasta unay a panagbisin.",
                "36": "Ket napasamak nga iti pungtot ni Teancum talaga a napan iti kampo dagiti Lamanita, ket bimmaba manipud iti rabaw dagiti pader ti siudad. Ket napan isuna iti nadumaduma a lugar nga adda intugotna a tali, isu a nasarakanna ti ari; ket talaga a tinirona isuna iti pika, a simmarut iti asideg ti pusona. Ngem kitaen, talaga a riniing ti ari dagiti katulonganna sakbay a natay, isu a kinamatda ni Teancum, ket pinatayda.",
                "37": "Ita napasamak a kasta unay ti ladingit da Lehi ken ni Moroni idi naammuanda a natayen ni Teancum; ta kitaen, maysa a lalaki isuna a situtured a nakilaban para iti pagilianna, wen, maysa a pudno a gayyem iti libertad; ket nagsagaba iti nakaad-adu a nakaro unay a rigrigat. Ngem kitaen, natayen isuna, ken pimmanawen iti daytoy a daga.",
                "38": "Ita napasamak a nagmartsa ni Moroni iti kabigatanna, ket nadanonna dagiti Lamanita, iti kasta talaga a pinatayda ida iti nakaro a pammapatay; ket talaga a napatalawda ida iti ruar ti daga; ket talaga a naglibasda, uray la nga iti kasta saanda a nagsubli iti dayta a tiempo a makilaban kontra kadagiti Nephita.",
                "39": "Ket kasta ti panaggibus ti tallopulo ket maysa a tawen ti panagturay dagiti ukom kadagiti tattao ni Nephi; ket iti kasta naaddaanda kadagiti gubat, ken pammapatay, ken panagbisin, ken panagrigat, iti las-ud ti adu a tawen.",
                "40": "Ket adda dagiti pammapatay, ken panagsususik, ken panagsusupiat, ken amin a kita dagiti kinadangkes kadagiti tattao ni Nephi; nupay kasta para kadagiti nalinteg a pagimbagan, wen, gapu kadagiti kararag dagiti nalinteg, naisalakanda.",
                "41": "Ngem kitaen, gapu iti kasta unay a kinapaut ti gubat iti nagbaetan dagiti Nephita ken dagiti Lamanita adu ti nagbalin a natangken, gapu iti kasta unay ti kinapaut ​​ti gubat; ket adu ti limmukneng gapu kadagiti rigrigatda, isu a talaga a nagpakumbabada iti sangunanan ti Dios, uray pay iti kaunggan ti kinapakumbaba.",
                "42": "Ket napasamak a kalpasan a nasarekedkeddan ni Moroni dagidiay paset ti daga a naparang unay kadagiti Lamanita, agingga nga umdasen ti pigsada, nagsubli isuna iti siudad ti Zarahemla; ket kasta met a nagsubli ni Helaman iti lugar a tawidna; ket adda manen naipasdek a kappia kadagiti tattao ni Nephi.",
                "43": "Ket inyawat ni Moroni ti panangituray kadagiti soldadona kadagiti ima ti lalaki nga ananka, a Moronihah ti naganna; ket nagretiro iti bukodna a balay tapno busbosenna ti nabatbati nga aldawna a sikakapia.",
                "44": "Ket nagsubli ni Pahoran iti tugawna a pangukom; ket inawat manen ni Helaman ti responsibilidad a mangikasaba kadagiti tattao ti balikas ti Dios; ta gapu iti adu unay a gubgubat ken panagsususik nagbalin a kasapulan ti agaramid manen iti pagannurotan iti simbaan.",
                "45": "Ngarud, napan da Helaman ken dagiti kakabsatna, ket talaga nga indeklarada ti balikas ti Dios nga addaan iti adu a bileg para iti pannakakombinsir ti adu a tattao iti kinadangkesda, a nakaigapuan ti panagbabawida kadagiti basbasolda ken pannakabuniagda para iti Apo a Diosda.",
                "46": "Ket napasamak a talaga nga impasdekda manen ti simbaan ti Dios, iti intero a daga.",
                "47": "Wen, ket naaramid ti pagannurotan maipanggep iti linteg. Ket napili dagiti ukomda, ken dagiti hepe nga ukomda.",
                "48": "Ket nangrugi manen a rimmang-ay dagiti tattao ni Nephi iti daga, ket nangrugida nga umadu ken pimmigsa manen iti kasta unay iti daga. Ket nangrugida a bimmaknang iti kasta unay.",
                "49": "Ngem iti laksid ti kinabaknangda, wenno pigsada, wenno ti kinarang-ayda, saan a napangato ti panagkitada kadagiti bagbagida; saan met a nabannayat a manglagip iti Apo a Diosda; ngem talaga a nagpakumbabada iti kasta unay iti sanguananna.",
                "50": "Wen, talaga a nalagipda no kasano ti kinapateg dagiti bambanag nga inaramid ti Apo para kadakuada, ta insalakanna ida manipud iti ipapatay, ken manipud iti singgalut, ken manipud kadagiti pagbaludan, ken manipud iti amin a kita ti panagrigat, ken insalakanna ida manipud kadagiti ima dagiti kabusorda.",
                "51": "Ken talaga a nagtultuloy a nagkararagda iti Apo a Diosda, isu a binendisionan ida ti Apo, sigun iti balikasna, isu a talaga a pimmigsa ken rimmang-ayda iti daga.",
                "52": "Ket napasamak a naaramid amin dagitoy a bambanag. Ket natay ni Helaman, iti maikatallopulo ket lima a tawen ti panagturay dagiti ukom kadagiti tattao ni Nephi."
            },
            "63": {
                "1": "Ket napasamak iti panangrugi ti maikatallopulo ket innem a tawen ti panagturay dagiti ukom kadagiti tattao ni Nephi, a tinagikua ni Shiblon dagidi sagrado a bambanag a naited ken ni Helaman babaen ken ni Alma.",
                "2": "Ket nalinteg a tao isuna, ket talaga a sililinteg a nagbiag iti presensia ti Dios; ket inkagumaanna ti agtultuloy nga agaramid iti naimbag, a mangtungpal kadagiti bilbilin ti Apo a Diosna; ken kasta met ti inaramid ti lalaki a kabsatna.",
                "3": "Ket napasamak a natay met ni Moroni. Ket kasta ti panaggibus ti maikatallopulo ket innem a tawen a panagturay dagiti ukom.",
                "4": "Ket napasamak nga iti maikatallopulo ket pito a tawen ti panagturay dagiti ukom, adda dakkel a grupo dagiti soldado, uray nga agdagup iti lima ribu ket uppat a gasut a soldado, agraman dagiti assawada ken dagiti annakda, ti pimmanaw manipud iti daga ti Zarahemla a nagturong iti daga nga agpaamianan.",
                "5": "Ket napasamak a ni Hagoth, gapu ta maysa a kasta unay ti panagusiuso a tao, ngarud napan ket nangaramid ti nakadakdakkel unay a barko, kadagiti beddeng ti daga ti Bountiful, nga asideg ti daga a Desolation, ket pinalayagna daytoy iti laud a baybay, nga asideg ti akikid a paset ti daga nga agturong iti daga nga agpaamianan.",
                "6": "Ket kitaen, adu dagiti Nephita a simrek iti dayta ken naglayag nga addaan iti adu a probision, ken kasta met ti adu a babbai ken ubbing; ket nagturongda iti agpaamianan. Ket kasta ti naggibusan ti maikatallopulo ket pito a tawen.",
                "7": "Ket iti maikatallopulo ket walo a tawen, nangaramid daytoy a tao kadagiti dadduma a barko. Ket talaga a nagsubli met ti immuna a barko, ket ad-adu pay a tattao ti simrek iti daytoy; ket nangalada met iti adu a probision, ket nagturongda manen iti daga nga agpaamianan.",
                "8": "Ket napasamak nga awan pulos iti damag maipapan kadakuada. Ket impagarupmi a nalmesda iti kaadalman ti baybay. Ket napasamak a talaga a naglayag ti maysa pay a sabali a barko; ket saanmi nga ammo no sadino ti napananna.",
                "9": "Ket napasamak nga iti daytoy a tawen adu a tattao ti napan iti daga nga agpaamianan. Ket kasta ti naggibusan ti maikatallopulo ket walo a tawen.",
                "10": "Ket napasamak iti maikatallopulo ket siam a tawen ti panagturay dagiti ukom, natay met ni Shiblon, ket napan ni Corianton iti daga nga agpaamianan babaen iti maysa a barko, tapno mangipan kadagiti probision kadagiti tattao a napan iti dayta a daga.",
                "11": "Ngarud nagbalin a kasapulan para ken ni Siblon nga italek dagidiay sagrado a bambanag, sakbay ti ipapatayna, iti lalaki nga anak ni Helaman, a naawagan iti Helaman, a naawagan iti nagan ti amana.",
                "12": "Ita kitaen, amin dagidiay a kitikit nga adda iti panangaywan ni Helaman ket naisurat ken naipatulod kadagiti annak ti tattao iti intero a daga, malaksid kadagidiay masapul a saan a mailatak a paspaset nga imbilin ni Alma.",
                "13": "Nupay kasta, masapul a mataginayon a sagrado dagitoy a bambanag, ken maited manipud iti maysa a henerasion agingga iti sabali; ngarud, iti daytoy a tawen, naitalek dagitoy ken ni Helaman, sakbay ti ipapatay ni Shiblon.",
                "14": "Ket napasamak met iti daytoy a tawen nga adda sumagmamano a simmiasi a napan kadagiti Lamanita; ket nagargarida manen nga agpungtot kadagiti Nephita.",
                "15": "Ket kasta met iti daytoy met laeng a tawen napanda a kadua ti adu nga soldado tapno makigubat kontra kadagiti tattao ni Moronihah, wenno kontra iti soldado ni Moronihah, nga iti kasta naabakda ken napasanudda manen kadagiti bukodda a daga, a nagsagaba iti adu a napapatay.",
                "16": "Ket kasta ti naggibusan ti maikatallopulo ket siam a tawen a panagturay dagiti ukom kadagiti tattao ni Nephi.",
                "17": "Ket kasta ti naggibusan ti pakaammo ni Alma, ken ni Helaman a lalaki nga anakna, ken kasta met ni Shiblon, nga anakna."
            }
        }
    },
    "hel": {
        "meta": {
            "slug": "hel",
            "name": "Ti Libro ni Helaman",
            "chapterWord": "Kapitulo"
        },
        "chapters": {
            "1": {
                "intro": "Maysa a Salaysay dagiti Nephita. Dagiti panaggugubat ken panagsususik, ken dagiti panagsisinada. Ken kasta met dagiti padto ti adu a nasantuan a propeta, sakbay ti yaay ni Cristo, sigun kadagiti kasuratan ni Helaman, a lalaki nga anak ni Helaman, ken sigun pay kadagiti kasuratan dagiti lallaki nga annakna, agingga iti yaay ni Cristo. Ket kasta met nga adu kadagiti Lamanita ti nakomberte. Maysa a salaysay maipapan iti pannakakomberteda. Maysa a salaysay iti kinalinteg dagiti Lamanita, ken ti kinadakes ken kinarimon dagiti Nephita, sigun iti kasuratan ni Helaman, ken dagiti lallaki nga annakna, agingga iti yaay ni Cristo, a maawagan iti libro ni Helaman, ken dadduma pay.",
                "1": "Ket ita kitaen, napasamak iti panangrugi ti maikauppat a pulo a tawen ti panagturay dagiti ukom kadagiti tattao ni Nephi, nangrugi ti nakaro a rigat kadagiti tattao dagiti Nephita.",
                "2": "Ta kitaen, ni Pahoran ket natayen, ket pimmanawen iti daga; ngarud nangrugi ti nakaro a panagsususik maipanggep iti no siasino ti rumbeng a mangala iti tugaw ti panangukom kadagiti agkakabsat, a lallaki nga annak ni Pahoran.",
                "3": "Ita dagitoy dagiti nagnagan dagiti makikompetensia para iti tugaw–pangukoman, isuda met dagiti nagpataud nga agsisinupiat dagiti tattao: ni Pahoran, ni Paanchi, ken ni Pacumeni.",
                "4": "Ita saan la a dagitoy dagiti lallaki nga annak ni Pahoran (agsipud ta aduda), ngem isuda dagitoy makikompetensia para iti tugaw-pangukoman; ngarud, nangpataudda iti tallo a pannakabingaybingay kadagiti tattao.",
                "5": "Nupay kasta, napasamak a nadutokan ni Pahoran nga agbalin a hepe nga ukom ken gobernador dagiti tattao ni Nephi babaen ti timek dagiti tattao.",
                "6": "Ket napasamak a ni Pacumeni, idi nakitana a saanna magun-od ti tugaw‑pangukoman, nakikaysa iti timek dagiti tattao.",
                "7": "Ngem kitaen, kasta unay ti pungtot ni Paanchi, ken dayta a paset dagiti tattao a nagtarigagay nga isu ti agbalin a gobernadorda; ngarud, dandanin nga allilawenna dagidiay tattao nga agrebelde kontra kadagiti kakabsatda.",
                "8": "Ket napasamak nga idi dandanin nga aramidenna daytoy, kitaen, natiliw, ket nasuig sigun iti timek dagiti tattao, ket nasentensiaan a matay; gapu ta nagrebelde ket inkagumaanna a dadaelen ti libertad dagiti tattao.",
                "9": "Ita idi nakita dagidiay tattao a nagtarigagay nga isu ti agbalin a gobernadorda a nasentensiaan a matay, ngarud nakapungtotda, ket kitaen, nangibaonda iti maysa a Kishkumen, uray pay iti tugaw-pangukoman ni Pahoran, ket pinatayda ni Pahoran bayat ti panagtugawna iti tugaw‑pangukoman.",
                "10": "Ket kinamat dagiti katulongan ni Pahoran; ngem kitaen, napardas unay ti panagtaray ni Kishkumen ta awan ti tao a makakamat kenkuana.",
                "11": "Ket napan isuna kadagiti nangibaon kenkuana, ket nagaramida amin iti maysa a katulagan, wen, nagsapatada babaen iti agnanayon a Namarsuada, a saanda ibaga iti asinoman a pinapatay ni Kishkumen ni Pahoran.",
                "12": "Ngarud, saan a nabigbig dagiti tattao ni Nephi ni Kishkumen, gapu ta nakapammarang isuna idi pinatayna ni Pahoran. Ket ni Kishkumen ken ti armado a grupona, a nakitulag kenkuana, nakitiponda kadagititattao, iti wagas a saanda amin a matakuatan; ngem kas kadagiti natakuatan ti kaadu kadagiti nasentensiaan iti ipapatay.",
                "13": "Ket ita kitaen, nadutokan ni Pacumeni, sigun iti timek dagiti tattao, nga agbalin a hepe nga ukom ken gobernador dagiti tattao, tapno agturay a kasukat ti lalaki a kabsatna a ni Pahoran; ket sigun daytoy iti kalinteganna. Ket naaramid amin dagitoy iti maikauppat a pulo a tawen ti panagturay dagiti ukom; ket adda pagpatinggaanna daytoy.",
                "14": "Ket napasamak nga iti maikauppat a pulo ket maysa a tawen ti panagturay dagiti ukom, nakaummong dagiti Lamanita iti saan mabilang nga armada dagiti lallaki, ket inarmasda ida kadagiti espada, ken kadagiti simetro ken bai, ken kadagiti pana, ken kadagiti kabal ti ulo, ken kadagiti kabal ti barukong, ken iti amin a kita ti kalasag iti tunggal kita.",
                "15": "Ket napanda manen tapno makigubat kontra kadagiti Nephita. Ket indauluan ida ti maysa a tao nga agnagan iti Coriantumr; ket maysa a kaputotan ni Zarahemla; ken maysa a simiasi manipud kadagiti Nephita; ken maysa a dakkel ken nabileg a tao.",
                "16": "Ngarud, impagarup ti ari dagiti Lamanita, nga agnagan iti Tubaloth, a lalaki nga anak ni Ammoron, a gapu ta maysa a nabileg a tao ni Coriantumr, kabaelanna a sarangten dagiti Nephita, babaen ti pigsana ken kasta met iti naindaklan a siribna, isu a babaen ti panangibaonna kenkuana magun-odna ti bileg a mansakup kadagiti Nephita—",
                "17": "Ngarud pinagpungtotna ida, ket inummongna dagiti soldadona, ket dinutokanna ni Coriantumr nga agbalin a dauloda, ket pinagmartsana ida nga agturong iti daga ti Zarahemla tapno makigubat kadagiti Nephita.",
                "18": "Ket napasamak a ta gapu iti kasta unay a panagsususik ken kasta unay a panagrigrigat ti gobierno, saanda a nakaipan kadagiti umdas a guardia iti daga ti Zarahemla; gapu ta impagarupda a saan a maitured dagiti Lamanita a mapan iti sentro dagiti dagada tapno rauten ti naindaklan a siudad a Zarahemla.",
                "19": "Ngem napasamak a talaga nga indauloan ni Coriantumr ti nagadu a soldadona a nagmartsa, ket nakapanda kadagiti agnanaed iti siudad, ket nakaparpardas unay ti panagmartsada isu nga awan ti tiempo dagiti Nephita a mangummong kadagiti armadada.",
                "20": "Ngarud pinatay ni Coriantumr ti agbambantay iti asideg ti pagserkan ti siudad, ket nagmartsa a kaduana ti intero nga armadana iti siudad, ket pinapatayda ti tunggal maysa a nakilaban kadakuada, isu a tinagikuada ti intero a siudad.",
                "21": "Ket napasamak a naglibas ni Pacumeni, ti hepe nga ukom, iti sanguanan ni Coriantumr, uray pay kadagiti pader ti siudad. Ket napasamak a tiniro ni Coriantumr bayat nga adda isuna iti pader, isu a natay. Ket kasta ti naggibusan ti panagbiag ni Pacumeni.",
                "22": "Ket ita idi nakita ni Coriantumr a kukuana ti siudad ti Zarahemla, ket nakitana a nakalibas dagiti Nephita iti sanguananda, ket napapatayda, ket naalada, ken naipanda iti pagbaludan, ken nagun-odna ti pannakatagikua ti kapigsaan a nasarekedkedan a lugar iti intero a daga, nagtured ti pusona isu a dandanin a napan tapno makilaban kontra iti amin a daga.",
                "23": "Ket ita saan a nagtalinaed isuna iti daga ti Zarahemla, ngem nagmartsa a kaduana ti dakkel nga armada, uray nga agturong iti siudad ti Bountiful; ta determinasionna ti mapan ken mangparmek babaen iti espada, tapno magun-odna dagiti amianan a paset ti daga.",
                "24": "Ket, ta impagarupna a ti sentro ti daga ti kadakkelan a pigsada, ngarud nagmartsa isuna, ta saan a nangted kadakuada iti tiempo nga ummongen ti bagbagida malaksid no iti babassit a grupo; ket iti kastoy a wagas rinautna ida ken pinatayna ida babaen iti espada.",
                "25": "Ngem kitaen, nangted iti dakkel a gundaway ken ni Moronihah daytoy a panagmartsa ni Coriantumr iti tengnga ti daga, iti laksid ti kinadakkel ti bilang dagiti Nephita a napapatay.",
                "26": "Ta kitaen, impagarup ni Moronihah a saan a maitured dagiti Lamanita a mapan iti sentro ti daga, ngem ketdi rautenda dagiti siudad nga adda kadagiti igid dagiti beddeng a kas iti inaramidda idi; ngarud binilin ni Moronihah a masapul a manteneren dagiti armadada dagidiay lugar iti igid dagiti beddeng.",
                "27": "Ngem kitaen, saan a nagbuteng dagiti Lamanita sigun iti tarigagayna, ngem napanda iti sentro ti daga, ket innalada ti kabesera a siudad nga isu ti siudad ti Zarahemla, ket nagmartsada kadagiti napateg a kabesera ti daga, papatayenda dagiti tattao iti dakkel a panangpapatay, kas met dagiti lallaki, babbai, ken ubbing, sakupenda ti adu a siudad ken adu a sarikedked.",
                "28": "Ngem idi natakuatan ni Moroniha daytoy, dagus nga imbaonna ni Lehi a kadua ti armada nga aglikmut kadagiti lugar tapno mangsabat kadakuada sakbay a makapanda iti daga a Bountiful.",
                "29": "Ket kasta ti inaramidna; ket sinabatna ida sakbay a nakapanda iti daga a Bountiful, ket nakigubatda kadakuada, isu a rinugianda ti nagatras nga agturong iti daga ti Zarahemla.",
                "30": "Ket napasamak a sinabat ida ni Moronihah iti panagatrasda, ket nakigubatda kadakuada, isu a nagbalin a nadara unay ti gubat; wen, adu ti napapatay, ket nasarakan met ni Coriantumr a maysa kadagiti naibilang a napapatay.",
                "31": "Ket ita, kitaen, saan a makaatras dagiti Lamanita iti aniaman a pagturongan, uray iti amianan, wenno iti abagatan, wenno iti daya, wenno iti laud, ta napalawlawanda iti tunggal pagturongan babaen kadagiti Nephita.",
                "32": "Ket kasta ti panangilumlom ni Coriantumr kadagiti Lamanita iti tengnga dagiti Nephita, isu a naipanda iti bileg dagiti Nephita, ket isu a mismo ti napapatay, ket simmuko dagiti Lamanita iti sidong dagiti Nephita.",
                "33": "Ket napasamak a sinakup manen ni Moronihah ti siudad ti Zarahemla, ket imbilinna a masapul a pumanaw iti daga dagiti Lamanita a naala a balud a sitatalna.",
                "34": "Ket kasta ti naggibusan ti maikauppat a pulo ket maysa a tawen ti panagturay dagiti ukom."
            },
            "2": {
                "1": "Ket napasamak iti maikapat a pulo ket dua a tawen ti panagturay dagiti ukom, kalpasan ti panangipasdek manen ni Moronihah iti kappia iti nagbaetan dagiti Nephita ken dagiti Lamanita, kitaen awan ti asinoman a mangpunno iti tugaw‑panangukom; ngarud nangrugi manen ti panagsusupiat kadagiti tattao maipapan iti no siasino ti mangpunno iti tugaw‑panangukom.",
                "2": "Ket napasamak a natudingan ni Helaman, a lalaki nga anak ni Helaman, nga agtugaw iti pangukoman, babaen ti timek dagiti tattao.",
                "3": "Ngem kitaen, naguray ni Kishkumen, a nangpapatay ken ni Pahoran, iti gundaway tapno patayen met ni Helaman; ket sinuportaran isuna ti armado a grupona, a nangaramid iti maysa a katulagan a masapul nga awan iti asinoman a makaammo iti kinadakesna.",
                "4": "Ta adda maysa a Gadianton, nga eksperto unay iti komunikasion, ken kasta met iti manangallilaw nga aramid, a mangidaulo iti nalimed nga aramid a pammapatay ken panagtakaw; ngarud nagbalin isuna a lider ti armado a grupo ni Kishkumen.",
                "5": "Ngarud gun-odenna ti paborda babaen ti saan a napasnek a panangidayaw kadakuada, ken kasta met ken ni Kishkumen, a no ikabilda isuna iti tugaw‑panangukom madutokan kadagiti kameng ti armado a grupona iti posision nga addaan bileg ken turay kadagiti tattao; ngarud inkagumaan ni Kishkumen a papatayen ni Helaman.",
                "6": "Ket napasamak nga idi adda isuna iti asideg ti tugaw‑panangukom tapno patayen ni Helaman, kitaen ti maysa kadagiti katulongan ni Helaman, nga adda iti ruar iti rabii, ken nakaala, babaen ti panaglimmo, iti pannakaammo kadagidi plano a naiplastar iti daytoy nga armado a grupo a mangpapatay ken ni Helaman—",
                "7": "Ket napasamak a nagkitada ken ni Kishkumen, ket imapakitana kenkuana ti pagilasinan; ngarud impakaammo ni Kishkumen kenkuana ti panggep ti tarigagayanna, a tarigagayanna nga iturongna isuna iti tugaw‑panangukom tapno mapapatayna ni Helaman.",
                "8": "Ket idi naammuan ti adipen ni Helaman ti panggep ti puso ni Kishkumen, ken no kasano a panggepna ti mangpapatay, ken kasta met a panggep dagiti amin a kameng ti armado a grupona ti mangpapatay, ken mangtakaw, ken manggun-od iti bileg, (ket daytoy ti nalimed a planoda, ken ti panagkukumplotda) kinuna ti katulongan ni Helaman ken ni Kishkumen: Mapantayo iti tugaw‑panangukom.",
                "9": "Ita napnek unay ni Kishkumen iti daytoy, gapu ta talaga nga impagarupna a matungpalna ti planona; ngem kitaen, bayat ti papanda iti tugaw-panangukom binagsol ti katulongan ni Helaman ni Kishkumen uray iti pusona, isu a natay nga awan ti panagsennaay. Ket nagtaray ket imbagana ken Helaman dagiti amin a bambanag a nakitana, ken nangngegna, ken naaramidna.",
                "10": "Ket napasamak a nangibaon ni Helaman iti armada a mangtiliw kadagitoy armado a grupo a mannanakaw ken nalimed a mammapatay, tapno maipatungpal kadakuada ti sentensia nga ipapatay sigun iti linteg.",
                "11": "Ngem kitaen, nagbuteng ni Gandianton idi naammuanna a saan a nagsubli ni Kishkumen ta amangan a natayen; ngarud binilinna ti armadana a suroten isuna. Ket sipapardas a nagtalawda manipud iti daga, babaen iti nalimed a dalan, nga agturong iti let-ang; ket isu nga idi nangibaon ni Helaman a mangtiliw kadakuada awan ti pakasarakan kenkuana.",
                "12": "Ket ad-adu pay ti maisarita maipapan kadaytoy a Gadianton kalpasanna. Ket iti kasta a nagpatingga ti maikapat a pulo ket dua a tawen ti panagturay dagiti ukom kadagiti tattao ni Nephi.",
                "13": "Ket kitaen, makitayonto iti maudi a paset iti daytoy a libro a pinaneknekan daytoy a Gadianton ti pannakaparmek, wen, dandani ti intero a pannakadadael dagiti tattao ni Nephi.",
                "14": "Kitaen saanko kayat a sawen ti maudi a paset ti libro ni Helaman, ngem kayatko a sawen ti maudi a paset ti libro ni Nephi, a nakaalaak amin a salaysay a naisuratkon."
            },
            "3": {
                "1": "Ket ita napasamak iti maikapat a pulo ket tallo a tawen ti panagturay dagiti ukom, awan ti panagsususik kadagiti tattao ni Nephi malaksid iti sumagmamano a babassit a panagpannakkel nga adda iti simbaan, a nangpataud iti sumagmamano a babassit a panagsisiasi kadagiti tattao, a nasolbar iti nagpatinggaan ti maikapt a pulo ket tallo a tawen.",
                "2": "Ket awan ti panagsususik kadagiti tattao iti maikapat a pulo ket uppat a tawen; awan met ti adu a panagsususik iti maikapat a pulo ket lima a tawen.",
                "3": "Ket napasamak iti maikapat a pulo ket innem, wen, adu unay ti panagsususik ken adu ti panagsiasi; a nagbanag iti kasta unay ti kaadu dagiti pimmanaw iti daga ti Zarahemla, ket napanda iti daga nga agpaamianan tapno tawidenda ti daga.",
                "4": "Ket nagdaliasatda iti kasta unay ti kaadayo a distansia, agingga a nakadanonda kadagiti dadakkel a danum ken adu a karayan.",
                "5": "Wen, ket nagwarasda kadagiti amin a paset ti daga, iti aniaman kadagiti paset a saan a napagbalin a langalang ken awanan iti troso, gapu kadagiti adu nga agnanaed a nangtawid idi iti daga.",
                "6": "Ket ita awan ti paset ti daga a nalangalang, malaksid laeng ti maipapan iti troso; ngem gapu iti kinadakkel ti panakadadael dagiti tattao a nagnanaed idi naawagan daytoy a langalang.",
                "7": "Ket gapu ta bassit laeng ti troso iti rabaw ti daga, nupay kasta nagbalin dagiti tattao a napan sadiay nga eksperto unay iti panagtrabaho iti semento; ngarud nangpatakderda kadagiti balay a semento, a nagnaedanda.",
                "8": "Ket napasamak nga immadu ken nagwarasda, ket napanda manipud iti daga nga agpaabagatan agingga iti daga nga agpaamianan, ket iti kasta nangrugida a nagwaras iti intero a rabaw ti daga, manipud iti abagatan a baybay agingga iti amianan a baybay, manipud iti laud a baybay agingga iti daya a baybay.",
                "9": "Ket nagnaed dagiti tattao nga adda iti daga nga agpaamianan kadagiti tolda, ken kadagiti balay a semento, ket impalubosda nga agtubo ti aniaman a kayo iti rabaw ti daga tapno dumakkelda, tapno nga iti umiso a tiempo maaddaanda kadagiti troso tapno mangbangon kadagiti balayda, wen, kadagiti siudadda, ken kadagiti temploda, ken kadagiti sinagogada, ken kadagiti santuarioda, ken amin a kita dagiti pasdekda.",
                "10": "Ket napasamak a gapu ta kasta unay ti kinakirang dagiti troso iti daga nga agpaamianan, agpayso nga adu ti impatulodda babaen iti barko.",
                "11": "Ket iti kasta nangipaayda kadagiti kasapulan a pamay-an dagiti tattao tapno makapatakder kadagiti adu a siudad iti daga nga agpaamianan, agpadpada babaen iti kayo ken semento.",
                "12": "Ket napasamak nga adu kadagiti tattao ni Ammon, a Lamanita babaen ti pannakayanakda, ti agpayso nga immay met ditoy a daga.",
                "13": "Ket ita adu ti naisurat kadagiti kasuratan maipapan kadagiti ar-aramid daytoy a tattao, babaen ti adu kadagitoy a tattao, a detalyado ken nagadu unay, maipapan kadakuada.",
                "14": "Ngem kitaen, apagkasangagasut a paset dagiti ar-aramid dagitoy a tattao, wen, ti salaysay dagiti Lamanita ken dagiti Nephita, ken dagiti gubatda, ken panagsususikda, ken panagsiasida, ken ti panangasabada, ken dagiti padtoda, ken ti panagpatulodda babaen iti barko ken ti panagbangonda kadagiti barko, ken ti panagpatakderda kadagiti templo, ken kadagiti sinagoga ken kadagiti santuarioda, ken kadagiti kinalintegda, ken kadagiti kinadakesda, ken kadagiti pammapatayda, ken kadagiti panagtakawda, ken kadagiti panagsamsamda, ken iti amin a kita ti kinarimon ken kinabalangkantis, ket saan a malaon iti daytoy nga aramid.",
                "15": "Ngem kitaen, adu dagiti libro ken adu a kasuratan ti tunggal kita, ket naisurat dagiti Nephitas kadagiti kasuratan.",
                "16": "Ket naited dagitoy manipud iti maysa a henerasion agingga iti sabali babaen dagiti Nephita, uray agingga a natnagda iti panaglabsing ket napapatay, nasamsam, ken naanup, ken napapanawda, ken napapatay, ken naiwarasda iti rabaw ti daga, ken naitipon kadagiti Lamanita agingga a saanda naawagan a Nephita, agbalinda a dakes, ken naatap, ken narungsot, wen, agingga nga agbalinda a Lamanita.",
                "17": "Ket ita agsubliak manen iti salaysayko; ngarud, napasamak ti imbagak kalpasan ti kaadda dagiti nakaro a panagsususik, ken riribuk, ken gubgubat, ken panagsisiasi, kadagiti tattao ni Nephi.",
                "18": "Naggibus ti maikapat a pulo ket innem a tawen a panagturay dagiti ukom;",
                "19": "Ket napasamak nga adda pay laeng dakkel a panagsususik iti daga, wen, uray pay iti maikapat a pulo ket pito a tawen, ken kasta met iti maikapat a pulo ket walo a tawen.",
                "20": "Nupay kasta nagserbi ni Helaman ti tugaw‑pagukoman nga addaan iti hustisia ken kinapatas; wen, inkagumaanna a mangtungpal kadagiti alagaden, ken dagiti panangukom, ken dagiti bilin ti Dios; ket talaga nga agtultuloy nga inaramidna ti nalinteg iti imatang ti Dios; ket nagbiag a simmursurot kadagiti wagas ti amana, isu a rimmang-ay isuna iti daga.",
                "21": "Ket napasamak nga addaan isuna iti dua a lallaki nga annak. Innaganna ti immuna iti Nephi, ken iti inaudi, ti nagan a Lehi. Ket nangrugida a dimmakkel para iti Apo.",
                "22": "Ket napasamak a nangrugi a nagsardeng dagiti gubat ken panagsususik, iti sangkabassit, kadagiti tattao dagiti Nephita, panggibus a paset ti maikapat a pulo ket walo a tawen ti panagturay dagiti ukom kadagiti tattao ni Nephi.",
                "23": "Ket napasamak iti maikapat a pulo ket siam a tawen ti panagturay dagiti ukom, adda agtultuloy a kappia a naipasdek iti daga, iti amin malaksid kadagiti nalimed a kombinasion a naipasdek ni Gadianton a mannanakaw kadagiti nataltalged a paset ti daga, nga iti dayta a panawen saan nga ammo kadagidiay dadaulo ti gobierno; ngarud saanda a nadadael manipud iti daga.",
                "24": "Ket napasamak nga iti daytoy met laeng a tawen addaan ti kasta unay a kinarang-ay iti simbaan, isu nga adda rinibu a nakikadua iti simbaan ken nabuniagan gapu iti panagbabawi.",
                "25": "Ket kasta unay ti kinarang-ay ti simbaan, ken adu unay dagiti bendision a naibukbok kadagiti tattao, nga uray dagiti nangato a saserdote ken dagiti mannursuro ket nasdaawda a mismo iti saan a marukod.",
                "26": "Ket napasamak a rimmang-ay ti aramid ti Apo babaen iti panangbuniag ken panangkaykaysa ti adu a tattao iti simbaan ti Dios, wen, uray pinullo a ribu.",
                "27": "Isu a makitatayo a manangngaasi ti Apo kadagiti amin nga agkiddaw, iti kinapasnek ti puspusoda, babaen iti nasantoan a naganna.",
                "28": "Wen, isu a makitatayo a silulukat ti ruangan ti langit kadagiti amin, uray pay kadagidiay mamati iti nagan ni Jesucristo, nga Anak ti Dios.",
                "29": "Wen, makitatayo a ti siasinoman a mayat nga umawat ti balikas ti Dios, a napardas ken nabileg, a mangsina kadagiti amin a panangallilaw ken dagiti silo ken nasikap a plano ti sairo, ken mangiturong iti tao ni Cristo iti nailet ken akikid a dalan nga agturong iti dayta agnanayon a gulpo ti ladingit a naisagana a manglapunos kadagiti dakes—",
                "30": "Ket madanon dagiti kararuada, wen, dagiti saan a matay a kararuada, ti makannawan nga ima ti Dios iti pagarian ti langit, tapno maawat a kudua da Abraham, ken Isaac, ken ni Jacob, ken kadua dagiti amin a nasantoan nga ammatayo, tapno saanen a pulos a rummuar.",
                "31": "Ket iti daytoy a tawen adda ti agtultuloy a panagragsak iti daga ti Zarahemla, ken kadagiti amin a rehion iti aglawlaw, uray pay iti amin a daga a tinagikua dagiti Nephita.",
                "32": "Ket napasamak nga adda kappia ken kasta unay a naindaklan a panagragsak iti nabati iti maikapat a pulo ket siam a tawen; wen, ken kasta met nga adda ti agtultuloy a kappia ken naindaklan a panagragsak iti maikalimapulo a tawen ti panagturay dagiti ukom.",
                "33": "Ket iti maikalimapulo ket maysa a tawen ti panagturay dagiti ukom adda met kappia, malaksid iti panagpannakkel a nangrugi a simrek iti simbaan—saan nga iti simbaan ti Dios, no di ket kadagiti puso dagiti tattao nga agkunkuna a kamengda ti iglesia ti Dios—",
                "34": "Ket nagbalinda a napangato iti panagpannakkel, uray pay iti pannangidadanes ti adu kadagiti kakabsatda. Ita maysa a nakaro a kinadakes daytoy, a nakaigapuan ti panagsagaba dagiti ad-adda a napakumbaba a paset dagiti tattao iti nakaro a pannakaidadanes, ken tapno aglasat iti adu a rigat.",
                "35": "Nupay kasta nagayunoda ken nagkararagda a masansan, ket talaga nga ad-adda a pimmigpigsa iti kinapakumbabada, ken ad-adda a timmibtibker ti pammatida ken ni Cristo, iti pannakapunno dagiti kararuada iti ragsak ken liwliwa, wen, agingga iti pannakapatarnaw ken iti pannakapaisanto dagiti pusoda, umay daytoy pannakapaisanto gapu iti panangiyawatda kadagiti pusoda iti Dios.",
                "36": "Ket napasamak a nakappia met a nagpatingga ti maikalimapulo ket dua a tawen, malaksid iti kasta unay ti nakaro a panagpannakkel a simrek kadagiti puso dagiti tattao; ket gapu daytoy iti kasta unay a kinadakkel ti kinabaknangda ken ti kinarang-ayda iti daga; ket talaga nga inaldaw a dimmakkel kadakuada.",
                "37": "Ket napasamak a natay ni Helaman iti maikalimapulo ket tallo a tawen ti panagturay dagiti ukom, ket nangrugi nga agturay ti inauna a lalaki nga anakna a ni Nephi a kas kasukatna. Ket napasamak a nagtugaw iti pangukoman nga addaan iti hustisia ken kinapatas; wen, tinungpalna dagiti bilin ti Dios, ken nagbiag iti wagas ti amana."
            },
            "4": {
                "1": "Ket napasamak iti maikalimapulo ket uppat a tawen adu ti panagsiasi iti simbaan, ket adda met panagsususik kadagiti tattao, isu nga adu ti pammapatay.",
                "2": "Ket napapatay dagiti rebelioso a paset ken napapanaw iti daga, ket napanda iti ari dagiti Lamanita.",
                "3": "Ket napasamak nga inkagumaanda a mangsugsog kadagiti Lamanita a makigubat kadagiti Nephita; ngem kitaen, kasta unay ti buteng dagiti Lamanita, isu a saanda a dumngeg kadagiti balikas dagidiay simiasi.",
                "4": "Ngem napasamak iti maikalimapulo ket innem a tawen ti panagturay dagiti ukom, adda dagiti simiasi a nagsiasi manipud kadagiti Nephita a napan kadagiti Lamanita; ket nagballigida a kadua dagidiay dadduma a mangsugsog kadakuada nga agpungtot kontra kadagiti Nephita; ket nagsagsaganada amin para makigubat iti dayta a tawen.",
                "5": "Ket iti maikalimapulo ket pito a tawen napanda nakigubat kontra kadagiti Nephita, ket inrugida ti aramid ti panangpapatay; wen, isu a iti maikalimapulo ket walo a tawen ti panagturay dagiti ukom nagballaigida a nanggun-od iti panangtagikua iti daga ti Zarahemla; wen, ken kasta met dagiti amin a daga, agingga iti daga nga asideg iti daga a Bountiful.",
                "6": "Ket napagsanud dagiti Nephita ken dagiti armada ni Moronihah agingga iti daga ti Bountiful;",
                "7": "Ket sadiay a nangsarikedkedda kontra kadagiti Lamanita, manipud iti laud a baybay, agingga iti daya; maysa nga aldaw daytoy a panagdaliasat para iti maysa a, iti beddeng a nasarikedkeddanda ken nangipuestoda kadagiti soldadoda a mangdepensa iti amianan a pagilianda.",
                "8": "Ket isu a nagun-od dagidiay simiasi dagiti amin a sanikua dagiti Nephita nga adda iti daga nga agpaabagatan, babaen ti tulong ti adu nga armada dagiti Lamanita. Ket naaramid amin dagitoy iti maikalimapulo ket walo ken siam a tawen ti panagturay dagiti ukom.",
                "9": "Ket napasamak nga iti maikainnem a pulo a tawen ti panagturay dagiti ukom nagballigi ni Moronihah a kadua dagiti soldadona a nanggun-od kadagiti adu a paset ti daga; wen, nagun-odda manen ti adu a siudad a natnag kadagiti ima dagiti Lamanita.",
                "10": "Ket napasamak iti maikainnem a pulo ket maysa a tawen ti panagturay dagiti ukom nagballigida a nanggun-od agingga ti kagudua ti amin a sanikuada.",
                "11": "Ita daytoy dakkel a pannakapukaw dagiti Nephita, ken ti dakkel a pannakapapatay a napasamak kadakuada, a saan koma a napasamak no saan a gapu iti kinadakesda ken ti kinarimonda; wen, ket kasta met daytoy kadagidiay nagpammarang a kamengda iti simbaan ti Dios.",
                "12": "Ket gapu daytoy iti panagpannakkel ti puspusoda, gapu iti kasta unay a kinabaknangda, wen, gapu daytoy iti panangirurumenda kadagiti napanglaw, panangipaidamda iti taraonda kadagiti mabisin, panangipaidamda iti kawesda kadagiti lamolamo, ken panangkabilda kadagiti napakumbaba a kabsatda iti pingping, pananguyaw iti sagrado, panangilibak iti espiritu ti padto ken ti paltiing, panangpapatay, panagsamsam, panagulbod, panagtakaw, pannakikamalala, panagiyaalsa iti nakaro a panagsususik, ken panagsiasi iti daga ni Nephi, kadagiti Lamanita—",
                "13": "Ket gapu daytoy iti nakaro a kinadakesda, ken ti panangpasindayagda iti bukodda a pigsa, nabaybay-anda iti bukodda a pigsa; ngarud saanda a rimmang-ay, ngem ketdi naparigat ken nasaplitda, ken napapanawda iti sanguanan dagiti Lamanita, agingga a napukawda ti panagtagikua iti dandani amin a dagada.",
                "14": "Ngem kitaen, adu a bambanag ti inkasaba ni Moroniha kadagiti tattao gapu iti kinadangkesda, ken kasta met da Nephi ken Lehi, a lallaki nga annak ni Helaman, ket nangikasaba iti adu a bambanag kadagiti tattao, wen, ken adu a bambanag ti impadto kadakuada maipanggep kadagiti kinadangkesda, ken no ania ti nasken a mapasamak kadakuada no saanda nagbabawi kadagiti basolda.",
                "15": "Ket napasamak a nagbabawida, ket isu nga idi nagbabawida nangrugida a rimmang-ay.",
                "16": "Ta idi nakita ni Moroniha a nagbabawida nga impadasna nga indauluan ida manipud iti nadumaduma a lugar, ken nadumaduma a siudad, agingga a nagun-odda manen ti kagudua ti sanikuada ken ti kagudua ti amin a dagada.",
                "17": "Ket kasta ti panaggibus ti innem a pulo ket maysa a tawen ti panagturay dagiti ukom.",
                "18": "Ket napasamak iti maikainnem a pulo ket dua a tawen ti panagturay dagiti ukom, saanen a magun-od ni Moroniha dagiti sanikua dagiti Lamanita.",
                "19": "Ngarud binaybay-anda ti planoda a manggun-od kadagiti nabati a dagada, gapu ta imposible para kadagiti Nephita a magun-od ti ad-adu pay a bileg kadakuada; ngarud impakat ni Moroniha kadagiti amin soldadona a mangmantener kadagidiay paset a naaladan.",
                "20": "Ket napasamak, a nakaro ti buteng dagiti Nephita gapu iti kinadakkel ti bilang dagiti Lamanita, ta amangan no maparmekda, ken mabaddebaddekanda, ken mapapatay, ken madadaelda.",
                "21": "Wen, rinugianda a lagipen dagiti padto ni Alma, ken kasta met dagiti balikas ni Mosiah; ket naamirisda a nasukirda a tattao, ken imbilangda a saan a napateg dagiti bilin ti Dios;",
                "22": "Ken binalbaliwanda ken awan panagraemda kadagiti linteg ni Mosiah, wenno daydi imbilin ti Apo nga itedna kadagiti tattao; ket naamirisda a nagbalin a saan a patas dagiti lintegda, ken nagbalinda a dakes a tattao, isu a dakesda a kas kadagiti Lamanita.",
                "23": "Ken gapu iti kinadangkesda ti iglesia ket nangrugin a bimmassit; ket nangrugi a saanda patien iti espiritu ti padto ken iti espiritu ti paltiing; asidegen ken saanda maliklikan dagiti panangukom ti Dios.",
                "24": "Ket nakitada a nagbalinda a nakapuy, a kas kadagiti kakabsatda, dagiti Lamanita, ken asaanen a sinalakniban ida ti Espiritu ti Apo; wen, pimmanawen daytoy kadakuada gapu ta saan nga agnanaed ti Espiritu ti Apo kadagiti saan a nasantuan a templo—",
                "25": "Ngarud insardeng ti Apo a mangsalaknib kadakuada babaen ti namilagruan ken awan kapadana a bileg, ta natnagda iti saan a panamati a kasasaad ken nakaam-amak a kinadakes; ket nakitada nga ad-adu unay dagiti Lamanita ngem kadakuada, ket malaksid no kumpetda iti Apo a Diosda nasken a saanda maliklikan a matay.",
                "26": "Ta kitaen, naamirisda a ti pigsa dagiti Lamanita ket kas kadakkel ti pigsada, uray a kas tunggal maysa ti soldadoda. Ket isu a natnagda iti daytoy nakaro a basol; wen, isu a nagbalinda a nakapuy, gapu iti basolda, iti las-ud ti saan nga adu a tawen."
            },
            "5": {
                "1": "Ket napasamak nga iti daytoy met laeng a tawen, kitaen, inyawat ni Nephi ti tugaw‑pagukoman iti maysa a tao a Cezoram ti naganna.",
                "2": "Agsipud ta naipasdek dagiti linteg ken gobiernoda babaen ti timek dagiti tattao, ken ad-adu dagiti nangpili iti dakes ngem dagiti nangpili iti naimbag, ngarud maluomda para iti pannakadadael, gapu ta nagbalin a rinuker dagiti linteg.",
                "3": "Wen, ket saan laeng a dagitoy; nasukirda a tattao, isu a saanda mabalin nga iturayan ti linteg wenno hustisia, malaksid ti pakadadaelanda.",
                "4": "Ket napasamak a naseknan ni Nephi gapu iti kinadangkesda; ket insukona ti tugaw‑pagukoman, ket innalana ti responsibilidad a mangikasaba iti balikas ti Dios iti amin a nabati ti panagbiagna, ken kasta met ti lalaki a kabsatna a ni Lehi, amin dagiti nabati ti panagbiagna;",
                "5": "Agsipud ta nalagipda dagiti balikas nga imbaga kadakuada ti amada a ni Helaman. Ket dagitoy dagiti balikas nga insaona:",
                "6": "Kitaen, lallaki nga annakko, tarigagayak a nasken nga laglagipenyo a tungpalen dagiti bilin ti Dios; ket kayatko nga ideklarayo kadagiti tattao dagitoy a balikas. Kitaen, naitedkon kadakayo ti nagnagan dagiti immuna a nagannaktayo a pimmanaw iti daga ti Jerusalem; ket naaramidko daytoy tapno inton malagipyo dagiti naganyo malagipyo ida; ket no malagipyo ida malagipyonto dagiti aramidda; ket no malagipyo dagiti aramidda maaammuanyo no kasano a naibaga, ken naisurat pay, a nasayaatda.",
                "7": "Ngarud, lallaki nga annakko, kayatko nga aramidenyo ti naimbag, tapno maibaga ti maipapan kadakayo, ken maisurat pay, uray a kas iti naibaga ken naisurat maipapan kadakuada.",
                "8": "Ket ita lallaki nga annakko, kitaen adda pay sumagmamano a tarigagayak kadakayo, tarigagay a, ta saanyo aramiden dagitoy a bambanag tapno agpannakkelkayo, ngem ketdi aramidenyo dagitoy a bambanag tapno agurnongkayo iti kinabaknang nga agpaay kadakayo sadi langit, wen, nga agnanayon, ken saan nga agkupas; wen, tapno maaddaankayo ​​iti dayta napateg a sagut ti agnanayon a biag, nga adda rasontayo a mangipagarup a naited kadagiti ammatayo.",
                "9": "O laglagipenyo, laglagipenyo, lallaki nga annakko, dagiti balikas nga imbaga ni ari Benjamin kadagiti tattaona; wen, laglagipenyo nga awanen ti sabali a dalan wenno wagas a mabalin a maisalakan ti tattao, babaen laeng iti pannubot a dara ni Jesucristo, nga umayto; wen, laglagipenyo nga umay isuna tapno subboten ti lubong.",
                "10": "Ket laglagipenyo pay dagiti balikas nga imbaga ni Amulek ken ni Zeezrom, iti siudad ti Ammoniha; ta imbagana kenkuana a sigurado nga umay ti Apo tapno subboten dagiti tattaona, ngem saan nga umay isuna tapno subboten ida kadagiti basbasolda, ngem ketdi tapno subboten ida manipud kadagiti basbasolda.",
                "11": "Ket addaan iti bileg a naited kenkuana manipud iti Ama tapno subboten ida manipud kadagiti basbasolda gapu iti panagbabawi; ngarud imbaonna dagiti anghelna tapno ideklara dagiti damag maipapan kadagiti kondision ti panagbabawi, a mangyeg kadagiti tattao iti sakup ti bileg ti Mannubbot, tapno iyegna ti pannakaisalakan dagiti kararuada.",
                "12": "Ket ita, lallaki nga annakko, laglagipenyo, laglagipenyo a naisaad iti bato ti Mannubbottayo, nga isu ni Cristo, ti Lalaki nga Anak ti Dios, ti nasken nga ipatakderyo ti pundasionyo; ta no ibaon ti diablo dagiti napigsa nga anginna, wen, dagiti kimkimat iti alipugpog, wen, inton tamaannakayo kadagiti amin nga uraro ken ti napigsa a bagyona awanto ti bilegna kadakayo tapno guyodennakayo nga agpababa iti gulpo ti kinaladingit ket awan patinggana a kinaay-ay, gapu iti bato a nakaipatakderanyo, nga isu ti sigurado a pundasion, maysa a pundasion a no ipatakder dagiti tattao saanda a matnag.",
                "13": "Ket napasamak a dagitoy dagiti balikas nga insuro ni Helaman kadagiti lallaki nga annakna; wen, insurona ida iti adu a bambanag a saan a naisurat, ken kasta met ti adu a bambanag a naisurat.",
                "14": "Ket nalagipda dagiti balikasna; ket ngarud napanda, nga agbiag sigun kadagiti bilin ti Dios, tapno mangisuro iti balikas ti Dios kadagiti amin a tattao ni Nephi, a nangrugi iti siudad a Bountiful;",
                "15": "Ket manipud sadiay nga agpatpatuloy iti siudad ti Gid; ken manipud iti siudad ti Gid agingga iti siudad ti Mulek;",
                "16": "Ket uray pay manipud iti maysa a siudad agingga iti sabali, agingga a nakapanda kadagiti amin a tattao ni Nephi nga adda iti daga nga agpaabagatan; ket manipud sadiay agingga iti daga ti Zarahemla, kadagiti Lamanita.",
                "17": "Ket napasamak a nangasabada nga addaan iti naindaklan a bileg, iti kasta kinoriroda ti adu kadagidi simiasi a pimmanaw manipud kadagiti Nephita, nga iti kasta immayda ket impudnoda dagiti basbasolda ken nabuniaganda gapu iti panagbabawi, ket dagus a nagsublida kadagiti Nephita tapno agkagumaan a suposupan dagiti biddut a naaramidda.",
                "18": "Ket napasamak a nangasaba da Nephi ken Lehi kadagiti Lamanita nga addaan iti naindaklan a bileg ken turay, gapu ta addaanda iti bileg ken turay a naited kadakuada tapno makapagsaoda, ken adda met kadakuada ti aniaman a masapul nga ibagada a naited kadakuada—",
                "19": "Ngarud nagsaoda iti dakkel a panagsiddaaw dagiti Lamanita, a nangkombinsir kadakuada, iti kasta addaan walo ribu kadagiti Lamanita nga adda iti daga ti Zarahemla ken iti aglawlaw a nabuniagan gapu iti panagbabawi, ken nakombinsirda iti kinadakes dagiti tradision dagiti ammada.",
                "20": "Ket napasamak a nagturong da Nephi ken Lehi manipud sadiay tapno mapan iti daga ni Nephi.",
                "21": "Ket napasamak a natiliw ida dagiti soldado dagiti Lamanita ket naipupokda iti pagbaludan; wen, uray iti dayta met laeng a pagbaludan a nakaipupokan ni Ammon ken dagiti lallaki a kakabsatna babaen kadagiti katulongan ni Limhi.",
                "22": "Ket kalpasan a naipupokda iti pagbaludan iti adu nga aldaw nga awan ti taraonda, kitaen, napanda iti pagbaludan tapno alaenda ida tapno mapapatayda ida.",
                "23": "Ket napasamak a nalikmut da Nephi ken Lehi iti kasla apuy, isu a saanda naitured a mangsagid kadakuada gapu iti butengda ta amangan a mauramda. Nupay kasta, saan a napuoran da Nephi ken Lehi; ket kasla nakatakderda iti tengnga ti apuy ket saanda a nauram.",
                "24": "Ket idi nakitada a napalawlawanda iti adigi ti apuy, ket saanda a nauram iti daytoy, nagtured dagiti puspusoda.",
                "25": "Agsipud ta nakitada a saan a naitured dagiti Lamanita a mangsagid kadakuada; wenno saanda maitured ti immasideg kadakuada, ngem ketdi nakatakder a kasla saanda makasao gapu iti siddaawda.",
                "26": "Ket napasamak a situtured nga immasideg da Nephi ken ni Lehi ket rinugianda ti nakisarita kadakuada, a kunada: Saankayo nga agbuteng, ta kitaen, ti Dios ti nangipakita kadakayo iti daytoy nakaskasdaaw a banag, a babaen iti kastoy naipakita kadakayo a saannakami a masagid tapno papatayendakami.",
                "27": "Ket kitaen, idi naibagada dagitoy a balikas, kasta unay ti kintayeg ti daga, ket nagkintayeg dagiti pader ti pagbaludan a kasla dandanin a tumapuak iti daga; ngem kitaen, saanda a natnag. Ket kitaen, dagiti adda iti pagbaludan ket dagiti Lamanita ken dagiti Nephita a simiasi.",
                "28": "Ket napasamak a nalinonganda iti ulep ti kinasipnget, ket maysa a nakaamamak a napasnek a buteng ti dimteng kadakuada.",
                "29": "Ket napasamak a dimteng ti maysa a voice a kasla adda iti ngatuen ti ulep ti kinasipnget, a kunana: Agbabawikayo, agbabawikayo, ket saanyo ikagumaan a papatayen dagiti katulongak nga imbaonko kadakayo tapno ideklara kadakayo dagiti naimbag a damag.",
                "30": "Ket napasamak nga idi nangngegda daytoy a timek, ket nabigbigda a saan a timek ti gurruod, wenno timek ti dakkel a nariribuk nga arimbangaw, ngem kitaen, maysa daytoy a naulimek a timek nga addaan iti naan-anay a kinaalumamay, a kasla maysa nga arasaas daytoy, ket simrek uray iti mismo a kararua—",
                "31": "Ket iti laksid ti kinaalumamay a timek, kitaen kasta unay ti kintayeg ti daga, ket nagkintayeg manen dagiti pader ti pagbaludan, a kasla dandanin a tumpuak iti daga; ket kitaen saan a nagwaras ti ulep ti kinasipnget, a nanglinong kadakuada—",
                "32": "Ket kitaen dimteng manen ti timek, a kunana: Agbabawikayo, agbabawikayo, gapu ta asidegen ti pagarian ti langit; ket saanyo nga ikagumaan a papatayen dagiti adipenko. Ket napasamak a nagkintayeg manen ti daga, ket nagkintayeg dagiti pader.",
                "33": "Ket dimteng manen ti timek iti maikatlo a gundaway, ket nakisao kadakuada kadagiti nakaskasdaaw a balikas a saan a maisao ti tao; ket nagkintayeg manen dagiti pader, ket nagkintayeg ti daga a kasla dandanin maguduagudua.",
                "34": "Ket napasamak a saan a makalibas dagiti Lamanita gapu iti ulep ti kinasipnget a nanglinong kadakuada; wen, ken kasta met a saanda agkuti gapu iti buteng a dimteng kadakuada.",
                "35": "Ita adda maysa kadakuada a maysa a Nephita babaen ti pannakayanakna, a dati a kameng ti simbaan ti Dios ngem simiasi manipud kadakuada.",
                "36": "Ket napasamak a timmaliaw isuna, ket kitaen, nakitana babaen ti ulep ti kinasipnget dagiti rupa da Nephi ken Lehi; ket kitaen, nagsilnag ida iti kasta unay, uray la kas iti ruprupa dagiti anghel. Ket nakitana a kimmitada idiay langit; ket addada iti postura a kasla makisarsarita wenno mangiyebyebkas iti napigsa a timek iti maysa a parsua a nakitada.",
                "37": "Ket napasamak a nagpukkaw daytoy a lalaki iti ummong ti tattao, tapno tummaliaw ken kumitada. Ket kitaen, adda naited kadakuada a bileg ta timmaliaw ken kimmitada; ket nakitada dagiti rupa da Nephi ken Lehi.",
                "38": "Ket kinunada iti lalaki: Kitaen, ania ti kaipapanan amin dagitoy a bambanag, ken siasino ti kasarsarita dagitoy a lallaki?",
                "39": "Ita Aminadab ti nagan ti lalaki. Ket kinuna ni Aminadab kadakuada: Makisarsaritada kadagiti anghel ti Dios.",
                "40": "Ket napasamak a kinuna dagiti Lamanita kenkuana: Ania ti aramidenmi, tapno maikkat daytoy nga ulep ti kinasipnget a manglinlinong kadakami?",
                "41": "Ket kinuna ni Aminadab kadakuada: Nasken nga agbabawikayo, ken agkiddawkayo iti daytoy a timek, uray agingga a maaddaankayo ​​iti pammati ken Cristo, nga insuro kadakayo da Alma, ken Amulek, ken Zeezrom; ket inton aramidenyo daytoy, maikkatto ti ulep ti kinasipnget a manglinlinong kadakayo.",
                "42": "Ket napasamak a rinugianda amin ti nagpakaasi kadaytoy a timek a nangkentayeg iti daga; wen, nagpakaasida uray agingga a nagawan ti ulep ti kinasipnget.",
                "43": "Ket napasamak a kimmitada iti aglawlaw, ket nakitada a nagawan ti ulep ti kinasipnget a manglinlinong kadakuada, kitaen, nakitada a nalikmutda amin, wen tunggal kararua, babaen iti adigi ti apuy.",
                "44": "Ket adda da Nephi ken Lehi iti tengngada; wen, nalikmutda iti aglawlaw; wen, kasla addada iti tengnga ti gumilgil-ayab nga apuy, ngem saanda a nadangran iti daytoy, wenno nangpuor kadagiti pader ti pagbaludan; ket napnoda iti dayta a ragsak a saan a maiyekkas ken napno iti gloria.",
                "45": "Ket kitaen, bimmaba ti Espiritu Santo ti Dios manipud langit, ket simrek kadagiti puspusoda, ket napnoda iti kasla iti apuy, ket makasaoda kadagiti nakaskasdaaw a balikas.",
                "46": "Ket napasamak nga adda dimteng a timek kadakuada, wen, makaay-ayo a timek, a kasla arasaas, a kunana:",
                "47": "Kappia, kappia ti sumangbay kadakayo, gapu iti pammatiyo iti Ay-ayatek Unay, nga adda manipud iti pundasion ti lubong.",
                "48": "Ket ita, idi nangngegda daytoy kimmitada a kas kitaenda ti naggapuan ti timek; ket kitaen, nakitada a ti langit ket naglukat; ket bimmaba dagiti anghel manipud iti langit ket nagministro kadakuada.",
                "49": "Ket adda agarup tallo gasut a kararua ti nakakita ken nakangngeg kadagitoy a bambanag; ket naawisda nga umay ken saanda nga agsiddaaw, ken saanda nga agduadua.",
                "50": "Ket napasamak a napanda, ket nagserbida kadagiti tattao, a mangideklara iti amin a rehion iti aglawlaw ti maipapan kadagiti amin a bambanag a nangngeg ken nakitada, isu a ti ad-adu a paset dagiti Lamanita ti nakombinsir babaen kadakuada, gapu iti kinaindaklan dagiti ebidensia a naawatda.",
                "51": "Ket kas iti kaadu kadagiti nakombinsir ti nangdisso kadagiti armasda iti gubat, ken kasta met ti gurada ken ti tradision dagiti ammada.",
                "52": "Ket napasamak nga insukoda kadagiti Nephita dagiti daga a sanikuada."
            },
            "6": {
                "1": "Ket napasamak nga idi nagpatingga ti maikanem a pulo ket dua a tawen ti panagturay dagiti ukom, napasamak amin dagitoy a bambanag ket nagbalin a nalinteg a tattao ti kaaduan kadagiti Lamanitas, iti kasta nalab-awan ti kinalintegda ti kinalinteg kadagiti Nephita, gapu iti kinatibker ken kinatalgedda iti pammati.",
                "2": "Asipud ta kitaen, adu kadagit Nephita ti nagbalin a nasukir ken saan nga agbabawi ken nakaro ti kinadakes, iti kasta laksidenda ti balikas ti Dios ken amin a panangasaba ken panagipadto a napasamak kadakuada.",
                "3": "Nupay kasta, naaddaan iti naindaklan a ragsak dagiti tattao gapu iti pannakakomberte dagiti Lamanita, wen, gapu iti simbaan ti Dios, a naipasdek kadakuada. Ket naglalangen ti tunggal maysa kadakuada, ken nagragsak ti tunggal maysa kadakuada, ken naaddaanda iti naindaklan a ragsak.",
                "4": "Ket napasamak nga adu kadagiti Lamanita ti napan iti daga ti Zarahemla, ket indeklarada kadagiti tattao dagiti Nephita ti wagas ti pannakakomberteda, ket binalakadanda ida a maaddaan iti pammati ken agbabawi.",
                "5": "Wen, ket adu ti nangasaba nga addaan iti naindaklan unay a bileg ken turay, a nagbanag iti panagkumbaba ti adu kadakuada iti kaunggan ti kinapakumbaba, tapno agbalinda a napakumbaba a pasurot ti Dios ken ti Kordero.",
                "6": "Ket napasamak nga adu kadagiti Lamanita ti napan iti daga nga agpaamianan; ket napan met da Nephi ken Lehi iti daga nga agpaamianan, tapno mangasaba kadagiti tattao. Ket kasta a nagpatingga ti maikanem a pulo ket tallo a tawen.",
                "7": "Ket kitaen, adda kappia iti amin a daga, iti kasta napan dagiti Nephita iti aniaman a paset ti daga a kayatda, kadagiti Nephita man wenno kadagiti Lamanita.",
                "8": "Ket napasamak a napan met dagiti Lamanita iti sadinoman a lugar a kayatda, kadagiti Lamanita man wenno kadagiti Nephita; ket iti kasta naddaanda iti nawaya a pannakilangen iti tunggal maysa kadakuada, tapno gumatang ken aglako, ken tapno makagun-od iti gunggona, a mayannurot iti tarigagayda.",
                "9": "Ket napasamak a nagbalinda a nabaknang iti kasta unay, agpadpada dagiti Lamanita ken dagiti Nephita; ket naddaanda iti kasta unay a kinaadu ti balitok, ken ti pirak, ken ti amin a kita ti napateg a metal, agpadpada iti daga iti abagatan ken iti daga iti amianan.",
                "10": "Ita naawagan iti Lehi ti daga nga abagatan, ken ti daga iti amianan naawagan iti Mulek, a naawagan manipud iti lalaki nga anak ni Zedekias; ta inyeg ti Apo ni Mulek iti daga iti amianan, ken ni Lehi iti daga nga agpaabagatan.",
                "11": "Ket kitaen, adda amin a kita ti balitok kadagitoy a dua a daga, ken ti pirak, ken ti napateg a mineral iti tunggal kita; ket adda met dagiti naannad a trabahador, a nagtrabaho iti amin a kita ti mineral ket pinapinoda daytoy; ket iti kasta nagbalinda a nabaknang.",
                "12": "Naruay ti panagmulada kadagiti makan a bukbukel, agpadpada iti amianan ken iti abagatan; ket rimmang-ayda iti kasta unay, agpadpada iti amianan ken iti abagatan. Ket talaga nga immadu ken pimmigsada iti kasta unay iti daga. Ket nagtarakenda iti adu a dinguen ken arban, wen, adu nga urbon.",
                "13": "Kitaen sipipinget a nagtrabaho ken nagabel dagiti babbaida, ken nagaramidda iti amin a kita ti lupot, iti napino a lino ken lupot iti tunggal kita, tapno kawesanda ti kinalamolamoda. Ket isu a naglabas a sikakappia ti maikanem a pulo ket uppat a tawen.",
                "14": "Ket naaddaanda iti naindaklan a ragsak ken kappia iti maikanem a pulo ket lima a tawen, wen, adu a panangasaba ken adu a padto maipanggep ti mapasamakto. Ket kasta ti panaglabas ti maikanem a pulo ket lima a tawen.",
                "15": "Ket napasamak nga iti maikanem a pulo ket innem a tawen ti panagturay dagiti ukom, kitaen, napapatay ni Cezoram ti maysa a saan nga am-ammo a tao bayat ti panagtugawna iti tugaw‑pagukoman. Ket napasamak nga iti dayta met la a tawen, a ti lalaki nga anakna, a dinutokan dagiti tattao a kasukatna, ket napapatay met. Ket kasta ti panaglabas ti maika-innem a pulo ket lima a tawen.",
                "16": "Ket nangrugi manen a dimmakes dagiti tattao iti panangrugi ti maikanem a pulo ket pito a tawen.",
                "17": "Ta kitaen, napaut a binendisionan ida ti apo kadagiti kinabaknang ti lubong isu a saanda nasugsogan nga agpungtot, a makigubat, wenno iti pammapatay; ngarud rinugianda a pannakaseknan kadagiti puspusoda dagiti kinabaknangda; wen, rinugianda ti agkalikagum a makagun-od iti gunggona tapno maipangatoda ti bagbagida kadagiti dadduma; ngarud rinugianda ti nagaramid iti nalimed a pammapatay, ken agtakaw ken agsamsam, tapno makagun-odda iti gunggona.",
                "18": "Ket ita kitaen, dagidiay mammapatay ken mangsamsam ket maysa a grupo a binukel da Kishkumen ken Gadianton. Ket ita napasamak nga adu, uray kadagiti Nephita, ti karaman ti grupo ni Gadianton. Ngem kitaen, ad-adu ti bilangda kadagiti nadakdakes a paset dagiti Lamanita. Ket naawaganda a mannanakaw ken mammapatay ni Gadianton.",
                "19": "Ket isuda a talaga ti nangpapatay iti hepe nga ukom a ni Cezoram, ken ti lalaki nga anakna, bayat ti kaaddada iti tugaw-pagukoman; ket kitaen, saanda a nasarakan.",
                "20": "Ket ita napasamak nga idi naammuan dagiti Lamanita nga adda dagiti mannanakaw kadakuada kasta unay ti ladingitda; ket inusarda ti amin a wagas a kabaelanda a mangpapatay kadakuada manipud iti rabaw ti daga.",
                "21": "Ngem kitaen, ni Satanas ti nagsugsog kadagiti puspuso ti kaaduan dagiti Nephita, iti kasta nakikaysada kadagidiay grupo dagiti mannanakaw, ket inaramidda dagiti katulaganda ken sapatada, a mangsalaknib ken mangtaginayon iti tunggal maysa kadakuada iti ania man a narigat a kasasaad a pakaisagmakanda, a saanda nga agsagaba kadagiti panangpapatayda, ken panagsamsamda, ken panagtakawda.",
                "22": "Ket napasamak nga addaanda kadagiti pagilasinan, wen, dagiti nalimed a pagilasinan, ken dagiti nalimed a balikasda; ket adda daytoy tapno mailasinda ti maysa a kabsat a nagaramid iti katulagan, a no aniaman a kinadakes nga aramiden ti kabsatna ket masapul a saan a madangran ti kabsatna, wenno kadagidiay a kameng ti armado a grupo, a nakaaramid iti daytoy a katulagan.",
                "23": "Ngarud mabalinda ti mangpapatay, ken mangsamsam, ken agtakaw, ken agaramid iti panagbalangkantis ken amin a kita ti kinadakes, a maikontra kadagiti linteg ti pagilianda ken kasta met kadagiti linteg ti Diosda.",
                "24": "Ket siasinoman kadagiti kameng ti armado a grupoda a mangipakaammo iti lubong iti kinadakesda ken dagiti kinarimonda, nasken a maisaklang, saan a sigun kadagiti linteg ti pagilianda, ngem ketdi sigun kadagiti linteg ti kinadakesda, nga inted ni Gadianton ken Kishkumen.",
                "25": "Ita kitaen, isu dagitoy a nalimed a sapata ken katulagan nga imbilin ni Alma iti lalaki nga anakna a saan a mapan iti lubong, ta amangan a dagitoy ti agbalin a wagas a pakaigapuan iti pannakadadael dagiti tattao.",
                "26": "Ita kitaen, saan a naammuan ni Gadianton dagidiay nalimed a sapata ken katulagan manipud kadagiti kasuratan a naited ken ni Helaman; ngem kitaen, naipakammo iti puso ni Gadianton babaen iti dayta met laeng a persona a nangallukoy kadagiti immuna a nagannaktayo a mangan iti maiparit a bunga—",
                "27": "Wen, dayta met laeng a persona a nagaramid ti plano ken ni Cain, a no papatayenna ti kabsatna a ni Abel saanto a maammuan ti lubong. Ket nagaramid isuna iti plano ken ni Cain ken dagiti pasurotna manipud iti dayta a tiempo.",
                "28": "Ket kasta met a dayta met laeng a persona ti nangipakaammo iti puso dagiti tattao a mangipatakder iti torre nga umdas ti kangatona tapno makadanonda idiay langit. Ket dayta met laeng a persona ti nangallilaw kadagiti tattao a naggapu iti dayta a torre iti daytoy a daga; a nangiwaras kadagiti aramid ti kinasipnget ken kinarimon iti amin a rabaw ti daga, agingga a naguyodna dagiti tattao iti entero a pannakadadael, ken iti agnanayon nga impierno.",
                "29": "Wen, dayta met laeng a persona ti nangiyeg iti puso ni Gadianton nga itultuloyna latta ti aramid ti kinasipnget, ken ti nalimed a panangpapatay; ket inyegna daytoy manipud idi punganay ti tao uray agingga iti daytoy a panawen.",
                "30": "Ket kitaen, isu ti mangisungsong ti amin a basol. Ket kitaen, ituloyna dagiti aramidna iti kinasipnget ken nalimed a panangpapatay, ket itedna dagiti panggepda, ken dagiti sapatada, ken dagiti katulaganda, ken dagiti planoda iti nakaam-amak a kinadakes, iti agsasaruno a kaputotan sigun iti kabaelanna a tenglen dagiti puso ti annak ti tattao.",
                "31": "Ket ita kitaen, nagun-odna ti napigsa a panangtengngel kadagiti puso dagiti Nephita; wen, iti kasta nagbalinda a dakes unay; wen, ta ti kaaduan kadakuada ti nanagtallikud iti dalan ti kinalinteg, ket pinayatpayatanda dagiti bilin ti Dios, ken nagturongda kadagiti bukodda a dalan, ken nagaramidda para iti bagbagida kadagiti didiosen babaen iti balitokda ken pirakda.",
                "32": "Ket napasamak a dimteng kadakuada amin dagitoy a kinadakes iti las-ud ti saan nga adu a tawen, isu a ti kaaduan a paset daytoy ti dimteng kadakuada iti maikanem a pulo ket pito a tawen ti panagturay dagiti ukom kadagiti tattao ni Nephi.",
                "33": "Ket kimmaro ti kinadakesda iti maikanem a pulo ket walo a tawen met, a nagresulta iti nakaro a panagladingit ken panagleddaang dagiti nalinteg.",
                "34": "Ket ngarud makitatayo a nangrugi a maaw-awan ti pammati dagiti Nephita, ket kimmaro ti kinadakes ken kinarimonda, bayat a nangrugi nga immadu iti kasta unay dagiti Lamanita iti pannakaammo iti Diosda; wen, rinugianda a tungpalen dagiti alagaden ken bilinna, ken agbiag iti kinapudno ken kinalinteg iti sanguananna.",
                "35": "Ket ngarud makitatayo a nangrugi nga umadayo ti Espiritu ti Apo kadagiti Nephita, gapu iti kinadakes ken kinatangken ti puspusoda.",
                "36": "Ket ngarud makitatayo a rinugian ti Apo nga ibukbok ti Espirituna kadagiti Lamanita, gapu iti kinalaka ken kinatulokda a patien dagiti balikasna.",
                "37": "Ket napasamak a sinapul dagiti Lamanita ti armado a grupo dagiti mannanakaw ni Gadianton; ket inkasabada ti balikas ti Dios kadagiti kaaduan a dakes a paset kadakuada, iti kasta naan-anay ti panagsardeng ti kaadda dagitoy armado a grupo dagiti mannanakaw manipud kadagiti Lamanita.",
                "38": "Ket napasamak iti sabali a bangir, pinaadu ken sinuportaran ida dagiti Nephita, mangrugi iti nadakdakes a paset kadakuada, agingga a nasaknapda ti intero a daga dagiti Nephita, ken naallukoyda ti kaaduan a paset dagiti nalinteg agingga a naibabada ti bagbagida a patien dagiti aramidda ken makiraman kadagiti samsamda, ken makikadua kadakuada kadagiti nalimed a panangpapatay ken panagkukutsabada.",
                "39": "Ket ngarud nagun-odda ti kakaisuna a panangtarawidwid ti gobierno, isu a pinayatpayatan ken kinabil ken inabuso ken tinallikudanda dagiti napanglaw ken naemma, ken dagiti napakumbaba a pasurot ti Dios.",
                "40": "Ket ngarud makitatayo nga addada iti nakaam-amak a kasasaad, ken agluomda para iti agnanayon a pannakadadael.",
                "41": "Ket napasamak a kastoy a nagpatingga ti maikanem a pulo ket walo a tawen ti panagturay dagiti ukom kadagiti tattao ni Nephi."
            },
            "7": {
                "intro": "Ti Pammadto ni Nephi, a Lalaki nga Anak ni Helaman—Ipangta ti Dios dagiti tattao ni Nephi a sarungkaranna ida iti pungtotna, iti naminpinsan a pannakadadaelda malaksid no agbabawida iti kinadakesda. Saplitan ti Dios dagiti tattao ni Nephi babaen iti angol; agbabawida ket agkamangda kenkuana. Mamadto ni Samuel, maysa a Lamanita, kadagiti Nephita.",
                "1": "Kitaen, ita napasamak iti maikainnem a pulo ket siam a tawen ti panagturay dagiti ukom kadagiti tattao dagiti Nephita, a nagsubli ni Nephi, a lalaki nga anak ni Helaman, iti daga a Zarahemla manipud iti daga nga agpaamianan.",
                "2": "Gapu ta napan isuna kadagiti tattao nga adda iti daga nga agpaamianan, ken inkasabana ti balikas ti Dios kadakuada, ken adu a bambanag ti impadtona kadakuada;",
                "3": "Ket inlaksidda amin a balikasna, isu a saan a makapagtalinaed isuna kadakuada, ngem nagsubli manen iti daga a nakayanakanna.",
                "4": "Ket idi nakitana nga adda iti kasta a nakaam-amak a kinadakes a kasasaad dagiti tattao, ken dagidiay mannanakaw a Gadianton ti nangokupar kadagiti tugaw-pagukoman—agsipud ta naagawda ti bileg ken turay iti daga; inwaksida dagiti bilin ti Dios, ken saanda nga umiso iti sanguanan ti Dios iti kabassitan a gundaway; awan ti kinahustisia ti ar-aramidda iti asinoman kadagiti annak ti tattao;",
                "5": "Panangkondenar kadagiti nalinteg gapu iti kinalintegda; ipalubos a saan a madusa ti nakabasol ken dakes gapu iti kuartada; ket kanayonanna maipaayan iti posision iti panangidaulo ti gobierno, nga agturay ken agaramid a maitunos kadagiti pagayatanda, tapno makagun-odda iti gunggona ken gloria ti lubong, ken, kayanonanna pay, tapno ad-adda a nalaklakada ti makiabig, ken agtakaw, ken pumatay, ken agaramid sigun kadagiti bukodda a pagayatan—",
                "6": "Ita dimteng daytoy nakaro a kinadakes kadagiti Nephita, iti las-ud ti saan nga adu a tawen; ket idi nakita ni Nephi daytoy, napno ti pusona iti ladingit iti uneg ti barukongna; ket impukkawna iti panagsagaba ti kararuana:",
                "7": "O, no nagbiagak koma bayat iti panagbiag idi damo a pimmanaw ti amak a ni Nephi manipud iti daga ti Jerusalem, ta nagragsakak koma a kadua isuna iti naikari a daga; iti panawen a nalaka a masusuruan dagiti tattaona, natibker a mangtungpal kadagiti bilin ti Dios, ken saan nga alisto a maiturong nga agaramid iti kinadakes; ket napartakda a dimngeg kadagiti balikas ti Apo—",
                "8": "Wen, no ti biagko mabalin koma a kas kadagidiay a panagbiag, no kasta naragsak koma ti kararuak iti kinalinteg dagiti kakabsatko.",
                "9": "Ngem kitaen, natuding a dagitoy ti panagbiagko, ken ta mapno ti kararuak iti ladingit gapu iti daytoy a kinadakes dagiti kakabsatko.",
                "10": "Ket kitaen, ita napasamak nga adda iti maysa a torre, nga adda iti minuyongan ni Nephi, nga asideg ti nalawa a kalsada nga agturong iti kangrunaan a paglakuan, nga adda iti siudad ti Zarahemla; ngarud, nagruknoy ni Nephi iti torre nga adda iti minuyonganna, nga asideg met daytoy a torre iti ruangan ti minuyongan nga asideg ti paglabsan ti nalawa a kalsada.",
                "11": "Ket napasamak nga adda lallaki a limmabas ket nakitada ni Nephi bayat ti panangibukbokna iti kararuana iti Dios iti torre; ket nagtarayda a napan nangibaga kadagiti tattao iti naimatanganda, ket napan dagiti tattao a sangsangkamaysa tapno maammuanda ti gapu ti nalaus a panagleddaang iti kinadangkes dagiti tattao.",
                "12": "Ket ita, idi timmakder ni Nephi nakitana dagiti adu a tao a naguummong.",
                "13": "Ket napasamak a linukatanna ti ngiwatna ket kinunana kadakuada: Kitaen, apay a naguummongkayo? Tapno maibagak kadakayo dagiti kinadakes?",
                "14": "Wen, gapu ta napannak iti torrek tapno maibukbokko ti kararuak iti Diosko, gapu iti kasta unay a ladingit ti pusok, a gapu kadagiti kinadangkesyo!",
                "15": "Ket naguummongkayo gapu iti panagleddaang ken panagdung-awko, ket nagsiddaawkayo; wen, ket kasapulanyo unay nga agsiddaaw; wen, nasken nga agsiddaawkayo gapu ta nagpabus-oykayo a matengngel ti sairo iti kasta unay dagiti pusoyo.",
                "16": "Wen, kasano koma a intedyo ti dalan iti panangallukoy daydiay agkagumaan a mangipan kadagiti kararuayo iti agnanayon a panagladingit ken awan patinggana a kinaay-ay?",
                "17": "O agbabawikayo, agbabawikayo! Apay a mataykayo? Mapankayo, mapankayo iti Apo a Diosyo. Apay a binaybay-annakayo?",
                "18": "Gapu ta pinatangkenyo dagiti pusoyo; wen, saanyo kayat a dumngeg iti timek ti naimbag a pastor; wen, inprobokaryo isuna a makapungtot kadakayo.",
                "19": "Ket kitaen, imbes nga ummongennakayo, malaksid no agbabawikayo, kitaen, iwarasnakayto tapno agbalinkayo ​​a taraon dagiti aso ken atap nga animal.",
                "20": "O, kasano koma a nalipatanyo ti Diosyo iti mismo nga aldaw nga insalakannakayo?",
                "21": "Ngem kitaen, tapno makagun-odkayo iti gunggona, tapno dayawenkayo dagiti tattao, wen, ken tapno makagun-odkayo iti balitok ken pirak. Ket tinarigagayan dagiti pusoyo dagiti kinabaknang ken awan serserbina a bambanag iti daytoy a lubong, gapu iti dayta a pumataykayo, ken agsamsam, ken agtakaw, ken mangsaksikayo iti ulbod kontra iti kaarrubayo, ken ar-aramidenyo ti amin a kita ti kinadangkes.",
                "22": "Ket gapu iti daytoy kinaay-ay ti dumteng kadakayo malaksid no agbabawikayo. Ta no saankayto nga agbabawi, kitaen, maalanto kadakayo daytoy a dakkel a siudad, ken kasta met amin dagidiay dadakkel a siudad nga adda iti aglawlaw, nga adda iti daga a tagikuatayo, awanto ti lugaryo kadagitoy; ta kitaen, saanto nga ipaay ti Apo kadakayo ti pigsa, kas iti inaramidna idi agingga ita, tapno masarangetyo kadagiti kabusoryo.",
                "23": "Agsipud ta kitaen, kastoy ti kuna ti Apo: Saankonto ipakita kadagiti dakes ti pigsak, iti maysa nga ad-adda ngem iti sabali, malaksid kadagiti agbabawi kadagiti basolda, ken dumngeg kadagiti balikasko. Ita ngarud, kayatko a kitaenyo, kakabsatko, a nasaysayaatto para kadagiti Lamanita ngem para kadakayo malaksid no agbabawikayo.",
                "24": "Agsipud ta kitaen, nalinlintegda ngem dakayo, gapu ta saanda a nagbasol a kontra iti dayta naindaklan a pannakaammo a naawatyo; ngarud kaasianto ida ti Apo; wen, paatiddogennanto dagiti biagda ken paaduenna ti kaputotanda, uray pay no mapapataykayo amin malaksid no agbabawikayo.",
                "25": "Wen, ay-aykayonto pay gapu iti dayta nakaro a kinarimon a dimteng kadakayo; ket pinagkaykaysayo ti bagbagiyo iti dayta, wen, iti dayta nalimed nga armado a grupo a binukel ni Gadianton!",
                "26": "Wen, kinay-ayto ti dumteng kadakayo gapu iti dayta a panagpannakkel nga impabus-oyyo a simrek kadagiti puspusoyo, a nangitag-ay kadakayo iti labes pay iti dayta a kinasayaat gapu iti kasta unay a kinabaknangyo!",
                "27": "Wen, ay-aykayonto pay gapu iti kinadakes ken kinarimonyo!",
                "28": "Ket malaksid no agbabawikayo mataykayto; wen, maala kadakayo uray dagiti dagayo, ket mapapataykayto manipud iti rabaw ti daga.",
                "29": "Kitaen ita, saanko ibaga a mapasamak dagitoy a bambanag, iti bagik, gapu ta saan a ti bagik nga ammok dagitoy a bambanag; ngem kitaen, ammok a pudno dagitoy a bambanag gapu ta impakaammo kaniak ti Apo a Dios, gapuna paneknekak a mapasamakto."
            },
            "8": {
                "1": "Ket ita napasamak nga idi naibaga ni Nephi dagitoy a balikas, kitaen, adda dagiti lallaki nga ukom, a kameng met ti nalimed nga armado a grupo ni Gadianton, ket nakapungtotda, ken nangpadakes kenkuana, a kunkunada kadagiti tattao: Apay a saanyo a tiliwen daytoy a lalaki ket idatagyo, tapno makondenar sigun iti krimen nga inaramidna?",
                "2": "Apay a buybuyaenyo daytoy a lalaki, ken dengdenggenyo a lalaisenna dagitoy a tattao ken mangkontra iti lintegtayo?",
                "3": "Agsipud ta kitaen, nagsao ni Nephi kadakuada maipanggep iti kinakorap ti lintegda; wen, adu a bambanag ti insao ni Nephi a saan a maisurat; ket awan ti insaona a maikontra kadagiti bilin ti Dios.",
                "4": "Ket nakapungtot dagidi ukom kenkuana gapu ta sipaparangka a panagsaona kadakuada maipanggep kadagiti nalimed nga aramidda iti kinasipnget; nupay kasta, saanda a naitured a mangsagid kenkuana, gapu ta nagbutengda kadagiti tattao ta amangan a kondinarenda ida.",
                "5": "Ngarud nagsoda a sipipigsa kadagiti tattao, a kunada: Apay a palubosanyo daytoy a lalaki insultuennatayo? Agsipud ta kondenarenna amin dagitoy a tattao, uray pay iti pannakadadael; wen, ken kasta met a maala kadatayo dagitoy a naindaklan a siudadtayo, nga awanto ti lugartayo kadagitoy.",
                "6": "Ket ita ammotayo nga imposible daytoy, ta kitaen, nabilegtayo, ken naindaklan dagiti siudadtayo, gapuna awan ti bileg dagiti kabusortayo kadatayo.",
                "7": "Ket napasamak a kastoy ti panangsugsogda kadagiti tattao nga agpungtot kontra ken Nephi, ken nangpataudda iti panagsususik kadakuada; gapu ta adda sumagmamano ti talaga a nagpukkaw: Bay-am daytoy a lalaki, ta isu ket naimbag a tao, ket dagidiay bambanag nga ibagbagana ket sigurado a mapasamakto malaksid no agbabawitayo;",
                "8": "Wen, kitaen, umayto kadatayo amin dagiti panangukom a pinaneknekanna kadatayo; gapu ta ammotayo a siuumiso a pinaneknekanna kadatayo maipanggep kadagiti kinadangkestayo. Ket kitaen aduda, ket ammona met amin a bambanag a mapasamak kadatayo a kas iti pannakaammona kadagiti kinadangkestayo;",
                "9": "Wen, ket kitaen, no saan a propeta isuna saanna koma a maipaneknek ti maipanggep kadagidiay a bambanag.",
                "10": "Ket napasamak a napilit dagidi tattao a nagikagumaan a mangpapatay ken ni Nephi gapu iti butengda, isu a saanda nasagid isuna; ngarud rinugianna manen nga agsao kadakuada, ta nabigbigna a nagun-odna iti pabor ti sumagmamano, iti kasta nagbuteng dagiti nabati kadakuada.",
                "11": "Ngarud napilitan isuna nga agsao iti ad-adu pay kadakuada a kunana: Kitaen, kakabsatko, saanyo kadi a nabasa a nangited ti Dios iti bileg iti maysa a tao, nga isu ni Moises, a saplitan dagiti danum ti Nalabaga a Baybay, ket nagsisinada iti agsumbangir, isu a limmabas dagiti Israelita, a kapuonantayo, iti namaga a daga, ket nagrikep dagiti danum kadagiti Egipsio ket inalun-onna ida?",
                "12": "Ket ita kitaen, no inted ti Dios iti daytoy a tao ti kasta a bileg, apay ngarud nga agsisinupiatkayo, ket kunaenyo nga awan ti intedna kaniak a bileg tapno maammuak ti maipanggep kadagiti panangukom a dumtengto kadakayo malaksid no agbabawikayo?",
                "13": "Ngem, kitaen, saanyo laeng nga ilibak dagiti balikasko, ngem ilibakyo pay amin dagiti balikas a naisao dagiti kapuonantayo, ken kasta met dagiti balikas nga insao daytoy a tao, a ni Moises, nga addaan iti kasta a naindaklan a bileg a naited kenkuana, wen, dagiti balikas nga insaona maipanggep iti yaay ti Mesias.",
                "14": "Wen, saan kadi a nangipaneknek nga umayto ti Anak ti Dios? Ket kas intag-ayna ti gambang nga uleg iti let-ang, kasta met a maitag-ayto ti siasinoman nga umay.",
                "15": "Ket kas iti kaadu a mangkita iti dayta nga uleg ti agbiagto, kasta met ti kaadu a mangkita iti Anak ti Dios nga addaan iti pammati, nga addaan iti sibabawi nga espiritu, ti mabalin nga agbiag, uray pay iti dayta a biag nga agnanayon.",
                "16": "Ket ita kitaen, saan laeng a pinaneknekan ni Moises dagitoy a bambanag, ngem amin met kadagiti nasantuan a propeta, manipud iti panagbiagna agingga iti panagbiag ni Abraham.",
                "17": "Wen, ket kitaen, nakita ni Abraham ti yaayna, ket napno iti ragsak ket nagrag-o.",
                "18": "Wen, ket kitaen kunak kadakayo, a saan laeng nga ammo ni Abraham dagitoy a bambanag, ngem adu idi sakbay iti panagbiag ni Abraham a naawagan babaen ti orden ti Dios; wen, uray pay iti orden ti Anakna; ket kastoy daytoy ta masapul a maipakita kadagiti tattao, iti nakad-adu a ribu a tawen sakbay ti yaayna, ta uray ti pannakasubbot masapul a dumtengto kadakuada.",
                "19": "Ket ita kayatko koma a maammuanyo, nga uray pay manipud iti panagbiag ni Abraham adu dagiti propeta a nangpaneknek kadagitoy a bambanag; wen, kitaen, a ti propeta a ni Zenos ti talaga a situtured a nangpaneknek; ta gapu iti dayta napapatay isuna.",
                "20": "Ket kitaen, kasta met ni Zenock, ken ni Ezias pay, ken kasta met ni Isaias, ken Jeremias, (ni Jeremias isu met laeng a propeta a nangpaneknek iti pannakadadael ti Jerusalem) ket ita ammotayo a nadadael ti Jerusalem sigun kadagiti balikas ni Jeremias.O ngarud apay a saan nga umay ti Anak ti Dios, sigun iti padtona?",
                "21": "Ket ita, supiatenyo kadi a ti Jerusalem ket madadael? Kunaenyo kadi a saan a napapatay dagiti lallaki nga annak ni Sedekias, amin malaksid ni Mulek? Wen, ket saanyo kadi a makita a kaduatayo dagiti kaputotan ni Zedekias, ket napapanawda iti daga ti Jerusalem? Ngem kitaen, saan laeng a dagitoy—",
                "22": "Napapanaw ni amami a Lehi iti Jerusalem gapu ta pinaneknekanna dagitoy a bambanag. Pinaneknekan met ni Nephi dagitoy a bambanag, ken kasta met ti dandani amin a kapuonontayo, uray agingga iti daytoy a panawen; wen, pinaneknekanda ti yaay ni Cristo, ket napakpakadaandan, ken nagragsakda iti aldawna nga umayto.",
                "23": "Ket kitaen, isu ti Dios, ket isu ti mangay-aywan kadakuada, ket imparangarangna ti bagina kadakuada, a sinubbotna ida; ket indaydayawda isuna, gapu iti dayta nga umayto.",
                "24": "Ket ita, gapu ta ammoyo dagitoy a bambanag ket saanyo a mailibak ida malaksid no agulbodkayo, ngarud nagbasolkayo gapu iti daytoy, gapu ta inlaksidyo amin dagitoy a bambanag, nupay kasta ti kaadu dagiti pammaneknek nga inawatyo; wen, uray a naawatyo amin a bambanag, agpadpada dagiti bambanag iti langit, ken amin a bambanag nga adda iti daga, kas pammaneknek a pudnoda.",
                "25": "Ngem kitaen, inlaksidyo ti kinapudno, ket nagrebeldekayo iti nasantoan a Diosyo; ket uray iti daytoy a panawen, imbes nga agurnongkayo kadagiti gameng para iti bagbagiyo idiay langit, nga awan ti aniaman a mangdadael, ken awan ti mabalin nga umay a narugit, agbuntonkayo ​​iti pungtot para iti bagbagiyo a kontra iti aldaw ti panangukom.",
                "26": "Wen, agluomkayo para iti agnanayon a pannakadadael uray iti daytoy a panawen, gapu kadagiti pammapatayyo ken ti maikontra iti linteg a seksual a pannakidennayo ken kinadakesyo; wen, ket malaksid no agbabawikayo umayto kadakayo iti mabiit.",
                "27": "Wen, kitaen adda itan uray kadagiti ruanganyo; wen, sumrekkayo iti tugaw-pagukoman, ket sukimatenyo; ket kitaen, napapatay ti ukomyo, ket nakaidda iti darana; ket pinapatay babaen iti lalaki a kabsatna, a nagkalikagum nga agtugaw iti tugaw-pagukoman.",
                "28": "Ket kitaen, agpadada a kameng ti nalimed nga armado a grupo, a ni Gadianton ti nagtaudanna ken maysa a dakes nga agkalikagum a mangdadael kadagiti kararua dagiti tattao."
            },
            "9": {
                "1": "Kitaen, ita napasamak nga idi naisao ni Nephi dagitoy a balikas, nagtaray ti sumagmamano a lallaki nga adda kadakuada iti tugaw-pagukoman; wen, uray la a lima ti napan, ket imbagada iti tunggal maysa, bayat ti papanda:",
                "2": "Kitaen, ita, sigurado a maammuantayo no maysa a propeta daytoy a lalaki ken imbilin ti Dios kenkuana a mangipadto kadagiti kasta a nakaskasdaaw a bambanag kadatayo. Kitaen, saantayo a mamati a nabilin isuna; wen, saantayo a mamati a maysa a propeta isuna; nupay kasta, no pudno daytoy a banag nga imbagana maipanggep iti hepe nga ukom, a natay isuna, ngarud mamatitayonto a pudno dagiti dadduma a balikas nga imbagana.",
                "3": "Ket napasamak a nagtarayda iti pigsada, ket simrekda iti tugaw-pagukoman; ket kitaen, natay ti hepe nga ukom iti daga, ket nakaidda iti darana.",
                "4": "Ket ita kitaen, idi nakitada daytoy nasdaawda unay, isu a natuangda iti daga; gapu ta saanda a patien dagiti balikas nga insao ni Nephi maipanggep iti hepe nga ukom.",
                "5": "Ngem ita, idi nakitada namatida, ket nagbuteng ta amangan no mapasamak kadagiti tattao amin dagiti panangukom nga insao ni Nephi; ngarud nagkintayegda, ket nadalupoda iti daga.",
                "6": "Ita, dagus a nagtataray dagiti katulongan idi napapatay ti ukom—binagsol isuna ti lalaki a kabsatna babaen iti kawes a nangilimmed kenkuana, ket naglibas, ket nagtataray dagiti katulonganna ket imbagada kadagiti tattao, inwaragawagda kadakuada ti pammapatay;",
                "7": "Ket kitaen naguummong dagiti tattao iti lugar ti tugaw-pagukoman—ket kitaen, iti siddaawda nakitada dagidiay lima a lallaki a nadalupo iti daga.",
                "8": "Ket ita kitaen, awan ti ammo dagiti tattao maipanggep iti naguummong iti minuyongan ni Nephi; ngarud kinunada iti tunggal maysa: Dagitoy a lallaki ti nangpapatay iti ukom, ket sinaplit ida ti Dios tapno saanda makalibas kadatayo.",
                "9": "Ket napasamak a tiniliwda ida, ket ingalutda ken imbaluda ida. Ket adda maysa a proklamasion a naipakdaar iti ballasiw-taaw a napapatay ti ukom, ken natiliwen dagiti nangpapatay ket naibaludda.",
                "10": "Ket napasamak nga iti kabigatanna naguummong dagiti tattao tapno agladingit ken agayuno, iti pannakaitabon ti naindaklan a hepe nga ukom a napapatay.",
                "11": "Ket kasta met dagidiay ukom nga adda iti minuyongan ni Nephi, ken nangngegda dagiti balikasna, naguummongda met iti pannakaitabon.",
                "12": "Ket napasamak a nagsaludsodda kadagiti tattao, a kunada: Sadino ti ayan dagiti lima a naibaon nga agsaludsod maipapan iti hepe nga ukom no natayen? Ket simmungbatda ket kinunada: Maipapan iti daytoy lima nga ibagbagayo nga imbaonyo, saanmi nga ammo; ngem adda lima a mammapatay, nga imbaludmi.",
                "13": "Ket napasamak a tinarigagayan dagiti ukom a maiyegda; ket naiyegda, ket kitaen isuda dagiti lima a naibaon; ket kitaen nagsaludsod dagiti ukom kadakuada tapno maammuanda maipanggep dayta a banag, ket imbagada kadakuada amin nga inaramidda, a kunada:",
                "14": "Nagtaraykami ket nakadanonkami iti lugar ti tugaw-pagukoman, ket idi nakitami amin a bambanag a kas iti pinaneknekan ni Nephi, nasdaawkami isu a natuangkami iti daga; ket idi nagsubli ti puotmi manipud iti panagsiddaawmi, kitaen impandakami iti pagbaludan.",
                "15": "Ita, no maipapan iti panangpapatay iti daytoy a lalaki, saanmi ammo no siasino ti nangaramid iti dayta; ket daytoy laeng ti ammomi, nagtaraykami ken nakadanonkami a kas iti kiniddawyo, ket kitaen natayen isuna, sigun kadagiti balikas ni Nephi.",
                "16": "Ket ita napasamak nga inlawlawag dagiti ukom ti pasamak kadagiti tattao, ket kinondenarda ni Nephi, a kunada: Kitaen, ammomi a daytoy a Nephi ket sigurado a nakitulag iti maysa a tao a mangpapatay iti ukom, ket kalpasanna mabalinna nga ideklarana daytoy kadatayo, tapno makumbertetayo iti pammatina, tapno itan-okna ti bagina nga agbalin a naindaklan a tao, a pinili ti Dios, ken maysa a propeta.",
                "17": "Ket ita kitaen, ibutaktaktayo daytoy a lalaki, ket ipudnonanto ti basolna ken ipakaammonanto kadatayo ti pudno a nangpapatay iti daytoy nga ukom.",
                "18": "Ket napasamak a nawayawayaan dagiti lima iti aldaw ti pannakaitabon. Nupay kasta, binabalawda dagiti ukom kadagiti balikas nga insaoda kontra ken ni Nephi, ken nakisuppiat isuna kadakuada a saggaysa, isu a pinagulimekna ida.",
                "19": "Nupay kasta, imbilinda a masapul a natiliw ken nagalut ken maiyeg ni Nephi iti sanguanan dagiti ummong ti tattao, ket rinugianda a nagsaludsod kenkuana iti nadumaduma a wagas tapno mabalin a kontraenna ti bagina, tapno maakusaranda a matay isuna—",
                "20": "Kinunana kenkuana: Maysaka a makikumplot; siasino daytoy a lalaki a nangaramid iti daytoy a pammapatay? Ita ibagam kadakami, ket bigbigem ti basolmo; a kunaem, Kitaen daytoy ti kuarta; ket ipaaymi pay kenka ti biagmo no ibagam kadakami, ken bigbigem ti katulagan nga inaramidmo kenkuana.",
                "21": "Ngem kinuna ni Nephi kadakuada: O dakayo a maag, dakayo a natangken ti panagpuspusona, dakayo a bulsek, ken dakayo a nasukir a tattao, ammoyo kadi no kasano kapaut ti panangipalubos kadakayo ti Apo a Diosyo nga agtultuloykayo iti daytoy a managbasol a panagbiagyo?",
                "22": "O rumbeng a mangrugikayo nga agdung-aw ken agladingit, gapu iti nakaro a pannakadadael nga agur-uray kadakayo iti daytoy a panawen, malaksid no agbabawikayo.",
                "23": "Kitaen ibagayo nga immanamongak iti maysa a lalaki a nasken a papatayenna ni Seezoram, ti hepe nga ukomtayo. Ngem kitaen, kunak kadakayo, a daytoy ket gapu ta nangipanekak kadakayo tapno maammuanyo ti maipanggep iti daytoy a banag; wen, uray pay a pangsaksi kadakayo, a ammok dagiti kinadakes ken kinarimon nga adda kadakayo.",
                "24": "Ket gapu ta inaramidko daytoy, kunayo nga immanamongak iti maysa a lalaki nga aramidenna daytoy a banag; wen, gapu ta impakitak kadakayo daytoy a pagilasinan makapungtotkayo kaniak, ket inkagumaanyo a papatayennak.",
                "25": "Ket ita kitaen, ipakitakto kadakayo ti sabali pay a pagilasinan, ket masubok no ikagumaanyo a papatayendak babaen iti daytoy a banag.",
                "26": "Kitaen kunak kadakayo: Inkayo ​​iti balay ni Seantum, a lalaki a kabsat ni Seezoram, ket ibagayo kenkuana—",
                "27": "Immanamong kadi ni Nephi kenka, a nagpammarang a propeta, nga agipadto iti kasta unay a kinadakes maipanggep kadagitoy a tattao, nga iti kasta pinapataymo ni Seezoram, a lalaki a kabsatmo?",
                "28": "Ket kitaen, kunaennanto kadakayo, Saan.",
                "29": "Ket kunaenyonto kenkuana: Pinataymo kadi ti lalaki a kabsatmo?",
                "30": "Ket agbutengto a sitatakder, ket saanna ammo no ania ti ibagana. Ket kitaen, ilibaknanto kadakayo; ket agpammarangto a kasla masmasdaaw; nupay kasta, ideklarananto kadakayo nga isu ket awan basolna.",
                "31": "Ngem kitaen, sukimatenyonto isuna, ket makasarakkayonto iti dara kadagiti gayad ti kagayna.",
                "32": "Ket inton makitayo daytoy, kunaenyonto: Sadino ti naggapuan daytoy a dara? Saanmi kadi nga ammo a dara daytoy ti lalaki a kabsatmo?",
                "33": "Ket kalpasanna agpigergerto, ket agparangto nga aglulusiaw, a kasla dimteng kenkuana ni patay.",
                "34": "Ket kalpasanna kunaenyonto: Gapu iti daytoy a buteng ken daytoy a kinalusiaw a dimteng iti rupam, kitaen, ammomi a nakabasolka.",
                "35": "Ket kalpasanna ad-addanto nga agbuteng isuna; ket kalpasanna ipudnonanto kadakayo, ket saannan nga ilibak pay nga inaramidna daytoy a pammapatay.",
                "36": "Ket kalpasanna ibagananto kadakayo, a siak, ni Nephi, awan ti ammok maipapan iti pasamak malaksid no naited daytoy kaniak babaen ti bileg ti Dios. Ket kalpasanna maammuanyonto a maysaak a napudno a tao, ken imbaonak ti Dios kadakayo.",
                "37": "Ket napasamak a napanda ket tinungpalda, sigun iti imbaga ni Nephi kadakuada. Ket kitaen, pudno dagiti balikas nga imbagana; gapu ta sigun kadagiti balikas inlibakna; ken kasta met a sigun kadagiti balikas nga impudnona.",
                "38": "Ket naiyeg a mangpaneknek nga isu a mismo ti mammapatay, isu a nawayawayaan dagiti lima, ken kasta met ni Nephi.",
                "39": "Ket adda sumagmamano kadagiti Nephita a namati kadagiti balikas ni Nephi; ket adda met dagiti sumagmamano, a namati gapu iti pammaneknek dagiti lima, gapu ta nakumberteda bayat ti kaaddada iti pagbaludan.",
                "40": "Ket ita adda dagiti sumagmamano kadagiti tattao, a nagkuna a ni Nephi ket maysa a propeta.",
                "41": "Ket adda dagiti dadduma a nagkuna: Kitaen, maysa isuna a dios, gapu ta malaksid no maysa isuna a dios saanna mabalin a maammuan ti amin a bambanag. Ta kitaen, imbagana kadatayo dagiti kaunggan ti pampanunottayo a marikna dagiti pusotayo, ken imbagana met kadatayo dagiti bambanag; ket inyegna pay iti pannakaammotayo ti pudno a mammapatay iti hepe nga ukomtayo."
            },
            "10": {
                "1": "Ket napasamak a timmaud ti panagsisina kadagiti tattao, iti kasta nagsisinada ket nagturongda iti nadumaduma a lugar, a pinanawan ni Nephi nga agmaymaysaa, bayat a sitatakder iti nagtengngaanda.",
                "2": "Ket napasamak a napan ni Nephi iti bukodna a balay, a pampanunotenna dagiti bambanag nga impakita ti Apo kenkuana.",
                "3": "Ket napasamak bayat ti panagpampanunotna iti kastoy—maleddaangan isuna gapu iti kinadakes ti tatttao dagiti Nephita, dagiti nalimed nga aramidda iti kinadakes, ken dagiti panangpapatayda, ken panagsamsamda, ken amin a kita ti kinadangkes—ket napasamak a bayat iti nauneg a panagpampanunotna a marikna ti pusona, kitaen, adda nangngegna a timek a kunana:",
                "4": "Nabendisionanka, Nephi, gapu kadagidiay bambanag nga inaramidmo; ta nakitak no kasano iti saan a pannakabannogmo a naipakaammo a nalawag ti balikas, nga intedko kenka, para kadagitoy a tattao. Ket saanka a nagbuteng kadakuada, ken saanmo nga inkagumaan ti bukodmo a biag, no di ket inkagumaam ti pagayatak, ken iti panangtungpal dagiti bilinko.",
                "5": "Ket ita, gapu ta inaramidmo daytoy nga awan iti pannakabannog, kitaen, bendisionanka iti agnanayon; ket pagbalinenkanto a mannakabalin iti sao ken aramid, iti pammati ken dagiti aramid; wen, agingga a maaramidto kenka ti amin a bambanag mayannurot iti balikasmo, gapu ta saan a panagkiddawmo ti maikanniwas iti pagayatak.",
                "6": "Kitaen, sika ni Nephi, ket siak ti Dios. Kitaen, ipakaammok a nalawag kenka iti sanguanan dagiti anghelko, a maaddaanka iti bileg para kadagitoy a tattao, ket saplitakto ti daga iti panagbisin, ken iti angol, ken pannakadadael, a mayannurot iti kinadakes dagitoy a tattao.",
                "7": "Kitaen, itedko kenka ti bileg, a ti aniaman nga ilantipmo ditoy daga ket mailantipto iti langit; ket ania man a waswasem ditoy daga mawaswasto iti langit; ket iti kasta maaddaankanto iti bileg kadagitoy a tattao.",
                "8": "Ket iti kasta, no ibagam iti daytoy a templo a maburak nga aggudua, maaramidto.",
                "9": "Ket no ibagam iti daytoy a bantay, Maitapuakka ket agbalinka a nalannas, maaramidto.",
                "10": "Ket kitaen, no ibagam a sapliten ti Dios dagitoy a tattao, mapasamakto.",
                "11": "Ket ita kitaen, ibilinko kenka, a mapanka ​​ket ipakaammom a nalawag kadagitoy a tattao, a kastoy ti kuna ti Apo a Dios, a Mannakabalin-amin: Malaksid no agbabawikayo masaplitkayonto, uray agingga iti pannakadadael.",
                "12": "Ket kitaen, ita napasamak nga idi insao ti Apo dagitoy a balikas ken ni Nephi, nagsardeng ket saan a napan iti bukodna a balay, ngem nagsubli kadagiti ummong ti tattao a naiwaras iti rabaw ti daga, ket nangrugi nga impaammo a nalawag kadakuada ti balikas ti Apo a naisao kenkuana, maipanggep iti pannakadadaelda no saanda nga agbabawi.",
                "13": "Ita kitaen, iti laksid dayta naindaklan a milagro nga inaramid ni Nephi iti panangibagana kadakuada maipanggep iti ipapatay ti kangatuan nga ukom, pinatangkenda ti puspusoda ken saanda a dimngeg kadagiti balikas ti Apo.",
                "14": "Ngarud inwaragawag ni Nephi kadakuada ti balikas ti Apo, a kunana: Malaksid no agbabawikayo, kastoy ti kuna ti Apo, masaplitkayto uray agingga iti pannakadadael.",
                "15": "Ket napasamak nga idi impakaammo a nalawag ni Nephi kadakuada ti balikas, kitaen, pinatangkenda latta ti puspusoda ket saanda a dumngeg kadagiti balikasna; ngarud linaisda isuna, ket inkagumaanda a tiliwen tapno maibaludda isuna.",
                "16": "Ngem kitaen, adda kenkuana ti bileg ti Dios, ket saanda a matiliw tapno maibaludda, gapu ta isu ket innala ti Espiritu ken naipanaw iti nagtengngaanda.",
                "17": "Ket napasamak a napan isuna babaen iti Espiritu, kadagiti nadumaduma nga ummong ti tattao, a nangipakaammo a nalawag ti balikas ti Dios, uray agingga a naipakaammona a nalawag daytoy kadakuada amin, wenno impatulod daytoy kadagiti amin a tattao.",
                "18": "Ket napasamak a saanda a dumngeg kadagiti balikasna; ket nangrugi nga adda dagiti panagsususik, uray agingga a nagsisinada kontra iti bagbagida ket nangrugida a nagpipinnatay babaen ti espada.",
                "19": "Ket iti kasta a nagpatingga ti maikapitopulo ket maysa a tawen ti panagturay dagiti ukom kadagiti tattao ni Nephi."
            },
            "11": {
                "1": "Ket ita napasamak a kimmaro ti panagsisinnusik iti maikapitopulo ket dua a tawen ti panagturay dagiti ukom, uray agingga a timmaud dagiti gubgubat kadagiti amin a tao ni Nephi iti intero a daga.",
                "2": "Ket intultuloy daytoy nalimed nga armado a grupo dagiti mannanakaw ti panagdadael ken kinadakes. Ket nagpaut daytoy a gubat iti intero dayta a tawen; ken kasta met a nagpaut iti pitopulo ket maikatlo a tawen.",
                "3": "Ket napasamak a nagpakaasi ni Nephi iti Apo iti daytoy a tawen, a kunana:",
                "4": "O Apo, saanmo ipalubos a mapapatay dagitoy a tattao babaen ti espada; ngem ket di O Apo, maaddaan koma iti panagbisin iti daga, a mamagtignay kadakuada a manglagip iti Apo a Diosda, ket nalabit agbabawidanto ken agtalekto kenka.",
                "5": "Ket kasta ti pannakaaramidna, a mayannurot kadagiti balikas ni Nephi. Ket adda nakaro a bisin iti daga, kadagiti amin a tattao ni Nephi. Ket isu nga iti maikapitopulo ket uppat a tawen nagtultuloy ti panagbisin, ket nagsardeng ti aramid ti panagdadael babaen ti espada ngem kimmaro ti panagbisin.",
                "6": "Ket kasta met a daytoy nga aramid ti pannakadadael ket nagtultuloy iti maikapitopulo ket lima a tawen. Agsipud ta nasaplit ti daga ket natikag daytoy, ken saan a nagpataud iti bukbukel iti panawen ti bukbukel; ket nasaplit ti intero a daga, uray pay kadagiti Lamanita ken kasta met kadagiti Nephita, isu a nasaplitda ta rinibu dagiti natay kadagiti nadakdakes a paset ti daga.",
                "7": "Ket napasamak a nakita dagiti tattao a dandanin a matayda gapu iti panagbisin, ket rinugianda a lagipen ti Apo a Diosda; ket rinugianda a lagipen dagiti balikas ni Nephi.",
                "8": "Ket rinugian dagiti tattao ti agpakaasi kadagiti kangatuan nga ukomda ken dagiti dadauloda, nga ibagada ken ni Nephi a: Kitaen, ammomi a taoka ti Dios, ket ngarud ipakaasim iti Apo a Diosmi nga isardengna daytoy a panagbisin kadakami, ta amangan a mapasamak amin dagiti balikas nga imbagam maipanggep iti pannakadadaelmi.",
                "9": "Ket napasamak nga imbaga dagiti ukom ken ni Nephi, a mayannurot kadagiti balikas a tinarigagayanda. Ket napasamak nga idi nakita ni Nephi a nagbabawi dagiti tattao ken nagpakumbabada babaen iti panagkawesda iti sako, nagpakaasi manen iti Apo, a kunana:",
                "10": "O Apo, kitaen agbabawi dagitoy a tattao; ket naikkatda kadakuada ti armado a grupo ni Gadianton agingga a naungawda, ket inlemmengda dagiti nalimed a planoda iti daga.",
                "11": "Ita, O Apo, gapu daytoy panagpakumbabada isardengmo koma ti pungtotmo, ket ipalubosmo koma a maibsan ti pungtotmo iti pannakadadael dagidiay dakes a tattao a dinadaelmon.",
                "12": "O Apo, isardengmo koma ti pungtotmo, wen, ti narungsot a pungtotmo, ket ibilinmo nga agsardeng daytoy panagbisin iti daytoy a daga.",
                "13": "O Apo, dengngennak koma, ket ibilinmo a maaramid a mayannurot kadagiti balikasko, ken ibaonmo ti tudo iti rabaw ti daga, tapno maipataudna ti bungana, ken ti bungana iti panawen ti bukel.",
                "14": "O Apo, nangngegmo dagiti balikasko idi imbagak, Agadda koma ti panagbisin, tapno agsardeng ti angol babaen iti espada; ket ammok a maaramid mo, uray iti daytoy a panawen, denggem dagiti balikasko, gapu ta imbagam a: No agbabawi dagitoy a tattao isalakankonto ida.",
                "15": "Wen, O Apo, ket makitam a nagbabawida, gapu iti panagbisin ken angol ken pannakadadael a napasamak kadakuada.",
                "16": "Ket ita, O Apo, isardengmo kadi ti pungtotmo, ket padasem manen no agserbidanto kenka? Ket no kasta, O Apo, mabalin a mabendisionam ida a mayanuurot kadagiti balikasmo a nasaomon.",
                "17": "Ket napasamak nga iti maikapitopulo ken innem a tawen insardeng ti Apo ti pungtotna kadagiti tattao, ket imbilinna nga agtudo iti daga, isu a nagtaud iti bungana iti panawen iti panagbungana. Ket napasamak a nagpataud daytoy iti bukelna iti panawen ti bukbukelna.",
                "18": "Ket kitaen, nagragsak ken indaydayaw dagiti tattaot ti Dios, ket napno ti intero a rabaw ti daga iti ragsak; ket saandan nga inkagumaan a papatayen ni Nephi, ngem impategda ketdi isuna a maysa a naindaklan a propeta, ken maysa a tao ti Dios, nga addaan iti naindaklan a bileg ken turay a naited kenkuana ti Dios.",
                "19": "Ket kitaen, ni Lehi, ti lalaki a kabsatna, ket awan ti sangkabassit a pakaudiananna no maipapan kadagiti bambanag a maipanggep iti kinalinteg.",
                "20": "Ket napasamak a nangrugi manen a rimmang-ay dagiti tattao ni Nephi iti daga, ket rinugianda a binangon dagiti langalang a lugarda, ket nangrugida nga umadu ken nagwaras, agingga a nagwarasda iti intero ti daga, agpadpada nga agpaamianan ken agpaabagatan, manipud iti laud a baybay agingga iti daya a baybay.",
                "21": "Ket napasamak a sitatalna a nagpatingga ti maikapitopulo ket innem a tawen. Ket nangrugi a sitatalna ti maikapitopulo ket pito a tawen; ket nagwaras ti simbaan iti intero a rabaw ti amin a daga; ket iti ad-adu a paset dagiti, agpadpada a kameng ti simbaan dagiti Nephita ken dagiti Lamanita; ket naaddaanda iti kasta unay a naindaklan a kappia ti daga; ket kasta a nagpatingga ti maikapitopulo ket pito a tawen.",
                "22": "Ket kasta met a naaddaanda iti kappia iti maikapitopulo ket walo a tawen, malaksid iti sumagmamano a panagsisinnusik maipapan kadagiti paset ti doktrina nga inlanad dagiti propeta.",
                "23": "Ket iti maikapitopulo ket siam a tawen nangrugi ti adu a riri. Ngem napasamak a da Nephi ken Lehi, ken adu kadagiti kakabsatda a makaammo maipanggep kadagiti pudno a paset ti doktrina, gapu ta addaanda iti adu a paltiing iti inaldaw, ngarudnangasabada kadagiti tattao, isu a napagsardengda ti panagririri iti dayta met laeng tawen.",
                "24": "Ket napasamak nga iti maikawalopulo a tawen ti panagturay dagiti ukom kadagiti tattao ni Nephi, adda sumagmamano a bilang dagiti simiasi manipud kadagiti tattao ni Nephi, a sumagmamano a tawenen idi a nakikadua kadagiti Lamanita, ken inawat dagiti bagida ti nagan a dagiti Lamanita, ken kasta met ti sumagmamano a bilang ti pudno a kaputotan dagiti Lamanita, a nasugsogan nga agpungtot babaen kadakuada, wenno dagidiay nagsiasi, ngarud rinugianda ti pannakigubat kadagiti kakabsatda.",
                "25": "Ket nagaramidda iti pammapatay ken panagsamsam; ket kalpasanna agsanudda manen kadagiti bambantay, ken kadagiti let-ang ken nalimed a lugar, inlemmengda ti bagbagida tapno saanda a matakuatan, inaldaw nga umawatda iti nayon iti bilangda, no la ket adda dagiti simiasia a napan kadakuada.",
                "26": "Ket iti kasta iti panaglabas ti panawen, wen, uray pay iti uneg ti saan unay nga a adu a tawen, panagbalinda a kasta unay a dakkel nga armado a grupo a mannanakaw; ket binirokda amin dagiti nalimed a plano ni Gadianton; ket ngarud nagbalinda a mannanakaw ni Gadianton.",
                "27": "Ita kitaen, nakaigapuan iti nakaro a riribuk, wen, uray pay iti nakaro a pannakadadael kadagiti tattao ni Nephi, ken kasta met kadagiti tattao dagiti Lamanita.",
                "28": "Ket napasamak a masapul nga agsardeng daytoy nga aramid ti panangdadael; ngarud nangibaonda kadagiti napipigsa a soldado a mapan iti let-ang ken kadagiti bambantay tapno birokenda dagitoy armado a grupo dagiti mannanakaw, ken papatayen ida.",
                "29": "Ngem kitaen, napasamak nga iti dayta met la a tawen napasanudda agingga kadagiti bukodda a daga. Ket kasta a nagpatingga ti maikawalopulo a tawen ti panagturay dagiti ukom kadagiti tattao ni Nephi.",
                "30": "Ket napasamak nga iti panangrugi ti maikawalopulo ket maysa a tawen napanda manen nakilaban kontra kadagiti armado a grupo dagiti mannanakaw, ket adu ti napapatayda; ket nagsagabada met iti nakaro a pannakadadael.",
                "31": "Ket napilitanda manen nga agsubli manipud iti let-ang ken manipud kadagiti bambantay agingga kadagiti bukodda a daga, gapu iti nakaro a kinaadu ti bilang dagidiay mannanakaw a nagnaed kadagiti bambantay ken let-ang.",
                "32": "Ket napasamak a kasta ti panagpatingga daytoy a tawen. Ket immadu ken pimmigsa latta dagiti mannanakaw, nga iti kasta sinarangetda ti intero a soldado dagiti Nephita, ken kasta met dagiti Lamanita; ket nakaigapuan ti nakaro a panagbuteng kadagiti tattao iti amin a rabaw ti daga.",
                "33": "Wen, gapu ta napanda kontra kadagiti adu a paset ti daga, ken nangaramidda iti nakaro a pannakadadael kadakuada; wen, adu ti pinapatayda, ken inalada a balud dagiti dadduma iti let-ang, wen, ken nangnangruna dagiti babbai ken dagiti annakda.",
                "34": "Ita daytoy nakaro a kinadakes, a napasamak kadagiti tattao gapu iti kinadangkesda, nangtignay manen kadakuada a manglagip iti Apo a Diosda.",
                "35": "Ket kasta a nagpatingga ti maikawalopulo ket maysa a tawen ti panagturay dagiti ukom.",
                "36": "Ket iti maikawalopulo ket dua a tawen nangrugida manen a malipatan ti Apo a Diosda. Ket iti maikawalopulo ket tallo a tawen nangrugi a kimmaro ti kinadakesda. Ket iti maikawalopulo ket uppat a tawen saanda pinasayaat dagiti panagbiagda.",
                "37": "Ket napasamak iti maikawalopulo ket lima a tawen ad-adda a kimmaro ti panagpannakkelda, ken ti kinadakesda; ket iti kasta agluomda manen para iti pannakadadael.",
                "38": "Ket kasta a nagpatingga ti maikawalopulo ket lima a tawen."
            },
            "12": {
                "1": "Ket ngarud makitatayo no kasano a saan a pudno, ken kasta met ti kinaawan ti kinatalged ti panagpuspuso ti annak ti tattao; wen, mabalin a makitatayo nga iti kinaindaklan nga awan patingga a kinasayaat ti Apo bendisionan ken rumang-ay dagidiay agtalek kenkuana.",
                "2": "Wen, mabalina a makitatayo iti dayta a panawen a rumang-ay ti tattaona, wen, umado ti magun-od a gunggona manipud kadagiti talonda, dagiti arban ken pangenna, ken iti balitokda, ken iti pirakda, ken iti amin a kita dagiti napateg a bambanag iti tunggal kita ken klase; isalakanna dagiti biagda, ken isalakanna ida manipud kadagiti kabusorda; paluknengenna ti puspuso dagiti kabusorda tapno saanda a makigubat kontra kadakuada; wen, ken iti kamaudiananna, aramidenna amin a bambanag para iti pagimbagan ken pagragsakan dagiti tattaona; wen, isunto met ti panawen a patangkenenda dagiti pusoda, ken malipatanda ti Apo a Diosda, ken payatpayatanda ti Maysa a Nasantuan—wen, ket gapu daytoy iti kinanam-ayda, ken kasta unay a kinarang-ayda.",
                "3": "Ket ngarud makitatayo a malaksid no dusaen ti Apo dagiti tattaona iti adu a pammarigat, wen, malaksid no sarungkaranna ida nga adddaan iti ipapatay ken panagbuteng, ken addaan iti panagbisin ken iti amin a kita ti angol, saandanto a malagip isuna.",
                "4": "O anian ti kinamaag, ken anian ti kinaawan serbina, ken anian a kinadakes, ken kinasairo, ken anian a kinapardas nga agaramid iti kinadangkes, ken anian a kinabannayat nga agaramid iti naimbag, dagiti annak ti tattao; wen, anian a napardas a dumngeg kadagiti balikas ti maysa a dakes, ken tarigagayan dagiti pusoda dagiti awan serbina a bambanag ti lubong!",
                "5": "Wen, anian a kapardas nga agbalin ti kinapalangguad; wen, anian a kapardas nga agpasindayag, ken anian ti kinabannayadda a manglagip iti Apo a Diosda, ken dumngeg kadagiti pammagbagana, wen, anian a kinabannayad a magna kadagiti dana ti kinasirib!",
                "6": "Kitaen, saanda a tarigagayan a ti Apo a Diosda, a nangparsua kadakuada, ti nasken nga agpannuray ken agturay kadakuada; iti laksid ti naindaklan a kinaimbagna ken ti asina kadakuada, ket ibilangda nga awan serbina dagiti pamagbagana, ket saanda kayat a nasken nga isu ti mangiwanwan kadakuada.",
                "7": "O Anian a naindaklan ti kinaawan pateg dagiti annak ti tattao; wen, isu ngarud a basbassitda ngem iti tapok iti daga.",
                "8": "Agsipud ta kitaen, aggaraw ti tapok ti daga iti nadumaduma a pagturongan, iti kasta masinasinada, babaen iti bilin ti naindaklan ken agnanayon a Diostayo.",
                "9": "Wen, kitaen babaen iti timekna dagiti turod ken bantay ket agtigerger ken agkintayeg.",
                "10": "Ket babaen iti bileg ti timekna maburakda, ket agbalinda a patag, wen, uray pay a kas iti tanap.",
                "11": "Wen, babaen iti bileg ti timekna agkintayeg ti intero a daga;",
                "12": "Wen, babaen iti bileg ti timekna, aggungon dagiti pundasion, uray agingga iti mismo a tengngana.",
                "13": "Wen, ket no ibagana iti daga—Agrikus—agrikusto.",
                "14": "Wen, no ibagana iti daga—inka agsubli, tapno paatidogenna ti aldaw iti adu nga oras—maaramidto;",
                "15": "Ket ngarud, mayannurot iti balikasna agsubli ti daga, ket agparang iti tao a saan nga agaraw ti init; wen, ket kitaen, kasta daytoy; gapu ta agpayso a ti daga ti aggaraw ket saan a ti init.",
                "16": "Ket kitaen, kasta met, no ibagana kadagiti danum ti taaw—agbalinka a namaga—maarmidto.",
                "17": "Kitaen, no ibagana iti daytoy a bantay—Agpangatoka, ket bumallasiwka agtinnagka iti dayta a siudad, tapno magaburan daytoy—kitaen naaramiden.",
                "18": "Ket kitaen, no mangilemmeng ti maysa a tao iti kinabaknang iti daga, ket ibaga ti Apo—daytoy ket mailunod, gapu iti kinadangkes ti nangilemmeng iti daytoy—kitaen, mailunodto.",
                "19": "Ket no ibaga ti Apo—Mailunodka, tapno awan ti tao a makasarak kenka manipud ita a panawen ken iti agnanayon—kitaen, awan ti tao a makagun-od iti daytoy manipud ita ken iti agnanayon.",
                "20": "Ket kitaen, no ibaga ti Apo iti maysa a tao—Gapu kadagiti kinadangkesmo, mailunodka iti agnanayon—maaramidto.",
                "21": "Ket no ibaga ti Apo—Gapu kadagiti kinadangkesmo mailaksidkanto iti imatangko—ibilinnanto a mapasamak.",
                "22": "Ket ay-ay pay ti siasinoman a pangibagaanna daytoy, gapu ta mapasamak daytoy ti siasinoman nga agaramid iti kinadangkes, ket saanto a maisalakan; ngarud, gapu iti daytoy, tapno maisalakan dagiti tattao, isu a maipakaammo a nalawag ti panagbabawi.",
                "23": "Ngarud, nabendisionan dagiti agbabawi ken dumngeg iti timek ti Apo a Diosda; gapu ta isuda dagiti maisalakan.",
                "24": "Ket ipaay koma ti Dios, iti naindaklan a kinasantona, ta mabalin a maiturong dagiti tattao iti panagbabawi ken kadagiti naimbag nga aramid, tapno maisubli kadakuada ti parabur a para iti parabur, a mayannurot kadagiti aramidda.",
                "25": "Ket kayatko koma a maisalakan dagiti amin a tattao. Ngem mabasatayo nga iti naindaklan ken maudi nga aldaw adda sumagmamano a mailaksid, wen, mailaksid iti sanguanan ti Apo;",
                "26": "Wen, nga isu ti maituding iti kasasaad nga awan patingga a ladingit, a mangtungpal kadagiti balikas a mangibagbaga: Dagidiay nagaramid iti naimbag ket maaddaandanto iti biag nga agnanayon; ket dagiti nagaramid iti dakes maaddaandanto iti agnanayon a a pannakadusa. Ket kastan. Amen."
            },
            "13": {
                "intro": "Ti padto ni Samuel, maysa a Lamanita, kadagiti Nephite.",
                "1": "Ket ita napasamak iti maikawalopulo ket innem a tawen, nagtalinaed latta dagiti Nephita iti kinadakes, wen, iti nakaro a kinadakes, bayat a napasnek nga inkalikagum dagiti Lamanita a mangtungpal kadagiti bilin ti Dios, a mayannurot iti linteg ni Moises.",
                "2": "Ket napasamak nga iti daytoy a tawen adda maysa a Samuel, a Lamanita, nga immay iti daga ti Zarahemla, ket rinugianna ti nangasaba kadagiti tattao. Ket napasamak a nangasaba isuna, iti adu nga aldaw, maipapan iti panagbabawi kadagiti tattao, ket pinnapanawda isuna, ket agsubli koman iti bukodna a daga.",
                "3": "Ngem kitaen, nangngegna ti timek ti Apo, a masapul nga agsubli manen isuna, ken agipadto kadagiti tattao no aniaman dagiti bambanag a maipaltiing iti pusona.",
                "4": "Ket napasamak a saanda nga ipalubos a sumrek isuna iti siudad; ngarud napan ket immuli iti paderna, ket inyunnatna ti imana ket immawag iti napigsa a timek, ket impadtona kadagiti tattao aniaman dagiti bambanag nga inpaltiing ti Apo iti pusona.",
                "5": "Ket imbagana kadakuada: Kitaen, siak, ni Samuel, maysaak a Lamanita, ibagak dagiti balikas ti Apo nga impaltiingna iti pusok; ket kitaen impaltiingna iti pusok a mangibaga kadagitoy a tattao nga agbibitin ti espada ti hustisia kadagitoy a tattao; ket saan a mapalabas ti uppat a gasut a tawen sakbay nga agtinnagto ti espada ti hustisia kadagitoy a tattao.",
                "6": "Wen, agur-uray ti nakaro a pannakadadael kadagitoy a tattao, ket pudno a mapasamak daytoy kadagitoy a tattao, ket awan ti makaisalakan kadagitoy a tattao malaksid ti panagbabawi ken pammati ken ni Apo a Jesucristo, a pudno nga umay ditoy lubong, ken agsagaba iti adu a bambanag ken mapapatayto para kadagiti tattaona.",
                "7": "Ket kitaen, impakaammo kaniak ti maysa nga anghel ti Apo, ket inyegna dagiti naragsak a damag iti kararuak. Ket kitaen, naibaonak kadakayo a mangipakaammo met kadakayo, tapno maaddaankayo ​​kadagiti naragsak a damag; ngem kitaen saandak nga awaten.",
                "8": "Ngarud, daytoy ti imbaga ti Apo: Gapu iti kinatangken dagiti panagpuspuso ti tattao dagiti Nephita, malaksid no agbabawida ikkatekto ti balikasko kadakuada, ket ikkatekto ti Espiritok manipud kadakuada, ket saankonto nga anusan idan, ket pagbalinek a kontra kadakuada ti puspuso dagiti kakabsatda.",
                "9": "Ket saanto a mapalabas ti uppat a gasut a tawen sakbay nga ibilinko ti pannakasaplitda; wen, sarungkarak ida babaen ti espada ken panagbisin ken angol.",
                "10": "Wen, sarungkarak ida iti naranggas a pungtotko, ket addanto kadagidiay maikapat a henerasion ti agbiagto, manipud kadagiti kabusoryo, tapno kitaen ti namimpinsan a pannakadadaelyo; ket sigurado a mapasamakto daytoy malaksid no agbabawikayo, imbaga ti Apo; ket iyegto kadagidiay maikapat a henerasion ti pannakadadaelyo.",
                "11": "Ngem no agbabawikayo ken agtalekkayo iti Apo a Diosyo ikkatekto ti pungtotko, imbaga ti Apo; wen, kastoy ti imbaga ti Apo, nabendisionan dagiti agbabawi ken agtalek kaniak, ngem ay-ay pay ti saan nga agbabawi.",
                "12": "Wen, ay-ay pay daytoy dakkel a siudad ti Zarahemla; gapu ta kitaen, maisalakan daytoy gapu kadagidiay nalinteg; wen, ay-ay pay daytoy naindaklan a siudad, gapu ta madlawko, imbaga ti Apo, nga adu, wen, inggana kadagiti ad-adu a paset daytoy naindaklan a siudad, a mangpatangken kadagiti puspusoda kontra kaniak, imbaga ti Apo.",
                "13": "Ngem nabendisionan dagiti agbabawi, gapu ta isuda ti isalakanko. Ngem kitaen, no saan a gapu kadagiti nalinteg nga adda iti daytoy naindaklan a siudad, kitaen, pababaek ti apuy manipud iti langit ket dadaelenna daytoy.",
                "14": "Ngem kitaen, gapu kadagiti nalinteg a maisalakan daytoy. Ngem kitaen, umay ti tiempo, imbaga ti Apo, nga inton mapatalawto dagiti nalinteg manipud kadakayo, isunto ti panagagluomyo iti pannakadadael; wen, ay-ay pay daytoy naindaklan a siudad, gapu iti kinadakes ken kinarimon nga adda kenkuana.",
                "15": "Wen, ket ay-ay pay ti siudad ti Gideon, gapu iti kinadakes ken dagiti kinarimon nga adda kenkuana.",
                "16": "Wen, ket ay-ay pay dagiti amin a siudad nga adda iti daga iti aglawlaw, a kukua dagiti Nephita, gapu kadagiti kinadakes ken kinarimon nga adda kadakuada.",
                "17": "Ket kitaen, mapasamakto ti maysa a lunod iti daga, imbaga ti Apo ti Pangen, gapu kadagiti tattao nga adda iti daga, wen, gapu kadagiti kinadakesda ken kinarimonda.",
                "18": "Ket mapasamakto, imbaga ti Apo dagiti Pangen, wen, ti naindaklan ken pudno a Diostayo, a ti asinoman a mangilemmeng kadagiti kinabaknag iti daga saandanton a pulos a masarakan ida, gapu iti nakaro a lunod ti daga, malaksid no nalinteg a tao isuna ken ilemmengnanto para iti Apo.",
                "19": "Agsipud ta kayatko, imbaga ti Apo, nga ilemmengda para kaniak dagiti kinabaknangda; ket mailunodto dagiti saan a mangilemmeng kadagiti kinabaknangda para kaniak; gapu ta awan ti mangilemmeng kadagiti kinabaknangda para kaniak malaksid no ti nalinteg; ket ti saan a mangilemmeng kadagiti kinabaknangna para kaniak, nailunod isunan, ken kasta met ti kinabaknang, ket awanto ti makapaisubli iti daytoy gapu iti lunod ti daga.",
                "20": "Ket dumtengto ti aldaw nga ilemmengdanto dagiti kinabaknangda, gapu ta tinarigagayan da unay dagiti puspusoda dagiti kinabaknang; ken gapu ta tinarigagayan da unay dagiti puspusoda dagiti kinabaknangda, ket ilemmengdanto dagiti kinabaknangdada inton aglibasda iti sanguanan dagiti kabusorda; gapu ta saanda nga ilemmeng ida para kaniak, nailunod dagitoy ken kasta met dagiti kinabaknangda; ket iti dayta nga aldaw masaplitandanto, imbaga ti Apo.",
                "21": "Kitaenyo, dakayo a tao iti daytoy dakkel a siudad, ket denggenyo dagiti balikasko; wen, denggenyo dagiti balikas nga imbaga ti Apo; ta kitaen, imbagana a nailunodkayo gapu kadagiti kinabaknangyo, ken kasta met a nailunod dagiti kinabaknangyo gapu ta tinarigagayan da unay dagiti puspusoyo dagitoy, ket saankayo a dimngeg kadagiti balikas ti nangted kadagitoy kadakayo.",
                "22": "Saanyo a malagip ti Apo a Diosyo kadagiti banag a nakabendisionanyo, ngem kanayon a malaglagipyo dagiti kinabaknangyo, saankayo man la agyaman iti Apo a Diosyo para kadagitoy; wen, saan a naiturong dagiti puspusoyo iti Apo, ngem napnokayo la unay ti panagpannakkel, ti kinapangas, ken ti kasta unay a kinatangsit, panagiinapal, panagririri, panagiginnura, panangidadanes, ken panangpapatay, ken amin a kita ti kinadangkes.",
                "23": "Gapu iti daytoy a rason nga imbilin ti Apo a Dios a nasken a mapasamak ti lunod iti daga, ken kasta met kadagiti kinabaknangyo, ket gapu daytoy kadagiti kinadangkesyo.",
                "24": "Wen, ay-ay pay dagitoy a tattao, gapu iti daytoy a panawen a dimteng, ta pagtalawenyo dagiti propeta, ket uyawenyo ida, ken bakalenyo ida kadagiti bato, ken papateyanyo ida, ken ar-aramidenyo ti amin a kita ti kinadangkes kadakuada, uray kas iti inaramidda idi un-unana a panawen.",
                "25": "Ket ita no agsasaokayo, ti ibagayo: No ti panagbiagtayo isu ti panagbiag dagiti ammatayo idi un-unana, saantayo koma a pinatay dagiti propeta; saantayo koma binakal ti bato ida, ken pinatalaw ida.",
                "26": "Kitaen nakarkarokayo pay ngem kadakuada; gapu ta inggana a sibibiag ti Apo, no umay ti maysa a propeta kadakayo ket ipakaammona kadakayo ti balikas ti Apo, a mangpaneknek kadagiti basbasol ken kinadangkesyo, makapungtotkayo kenkuana, ket patalawenyo isuna ken ikagumaanyo ti amin a kita ti wagas a mangpapatay kenkuana; wen, ibagayonto nga isu ket ulbod a propeta, ken isu ket managbasol, ken kukua ti sairo, gapu ta paneknekanna a dakes dagiti aramidyo.",
                "27": "Ngem kitaen, no umay ti maysa a tao kadakayo ket ti ibagana: Aramidenyo daytoy, ket awan ti dakesna; aramidenyo dayta ket saankayto agsagaba; wen, ibagannanto: Surotenyo iti kinapannakkel dagiti bukodyo a puspuso; wen, surotenyo dagiti napannakkel a panagkitayo, ket aramidenyo ti aniaman a tarigagayan ti puspusoyo—ket no umay ti maysa a tao kadakayo ket ibagana daytoy, awatenyo isuna, ket ibagayo nga isuna ket maysa a propeta.",
                "28": "Wen, itan-okyonto isuna, ket itedyonto kenkuana ti sanikuayo; itedyonto kenkuana ti balitokyo, ken ti pirakyo, ket kawesanyonto iti nangina a kawes; ket gapu ta agsasao kadagiti makaay-ayo a balikas kadakayo, ken ibagna a nasayaat ti amin, no kasta awanto ti masarakanyo a biddut kenkuana.",
                "29": "O dakayo a nadakes ken dakayo a nasubeg a henerasion; dakayo a nasubeg ​​ken dakayo a nasukir a tattao, kasano ti kabayag nga ipagarupyo nga anusannakayo ti Apo? Wen, kasano ti kabayag nga ipalubosyo ti bagbagiyo nga iturongnakayo dagiti maag ken bulsek a mangiturturong? Wen, kasano ti kabayag a pilienyo ti sipnget imbes a ti lawag?",
                "30": "Wen, kitaen, simgedden ti pungtot ti Apo kontra kadakayo; kitaen, inlunodna ti daga gapu iti kinadangkesyo.",
                "31": "Ket kitaen, dimtengen ti tiempo nga inlunodna dagiti kinabaknangyo, ta nagbalinda a nagalis, ta saanyo maiggaman ida; ket saanyo a mapagtalinaed ida kadagiti napanglaw a panagbiagyo.",
                "32": "Ket agpakaasikayonto iti Apo kadagiti napanglaw a panagbiagyo; ket awan pagmaayan ti panagpakaasiyo, gapu ta napasamakken ti kinalangalang kadakayo, ket sigurado ti pannakadadaelyo; ket isunton nga agsangit ken agtaguobkayonto iti dayta nga aldaw, imbaga ti Apo dagiti Pangen. Ket kalpasanna agdung-awkayto, ket ibagayo:",
                "33": "O ta nagbabawiak koma, ken saanko a pinatay dagiti propeta, ken binatok ida, ken pinatalaw ida. Wen, iti dayta nga aldaw ibagayonto: O ta nalagipmi koma ti Apo a Diosmi iti dayta nga aldaw nga intedna kadakami dagiti kinabaknangmi, ket iti dayta a tiempo saanda koma a nagbalin a nagalis ta mapukawmi ida; gapu ta kitaen, napukawen dagiti kinabaknangmi.",
                "34": "Kitaen, idissomi ti maysa nga alikamen ditoy ket iti kinabigatan awanen daytoy; ket kitaen, naala kadakami dagiti espadami iti aldaw a sinarakmi ida tapno usarenmi para iti pannakigubat.",
                "35": "Wen, inlemmengmi dagiti kinabaknangmi ket nagpukawda manipud kadakami, gapu iti lunod ti daga.",
                "36": "O ta nagbabawikami koma iti aldaw a naipalgak kadakami ti balikas ti Apo; ta kitaen nailunod ti daga, ket nagbalinen a nagalis ti amin a bambanag, ket saanmi a maiggaman ida.",
                "37": "Kitaen, napalawlawankami kadagiti demonio, wen, napalawlawankami kadagiti anghelna a nagkalikagum a mangdadael kadagiti kararuami. Kitaen, nakaro dagiti kinadakesmi. O Apo, saanmo kadi a mabalin nga isardeng ti pungtotmo kadakami? Ket daytoyto ti pagsasaoyo kadagidiay nga aldaw.",
                "38": "Ngem kitaen, napalabasen dagiti aldaw ti pannubokyo; intantanyo ti aldaw ti pannakaisalakanyo agingga nga agnanayon a naladaw unayen, ket siguardo ti pannakadadaelyo; wen, gapu ta kinalikagumyo iti amin a panagbiagyo para iti saanyo a magun-od; ket kinalikagumyo ti kinaragsak babaen iti panagaramid iti nadangkes, banag a kontra iti kinalinteg nga adda iti naindaklan ken Agnanayon nga Daulotayo.",
                "39": "O dakayo a tao iti daga, ta dumngegkayo koma kadagiti balikasko! Ket ikararagko nga isardeng koma ti pungtot ti Apo manipud kadakayo, ket agbabawikayo ken maisalakankayo."
            },
            "14": {
                "1": "Ket ita napasamak a ni Samuel, a Lamanita, ket nangipadto iti nakaad-adu a bambanag a saan a maisurat.",
                "2": "Ket kitaen, imbagana kadakuada: Kitaen, itedko kadakayo ti pagilasinan; ta umay pay ti lima a tawen, ket kitaen, kalpasanna umay ti Anak ti Dios tapno subbotenna amin dagidiay mamati iti naganna.",
                "3": "Ket kitaen, daytoy ti itedko kadakayo a kas pagilasinan iti panawen ti yaayna; gapu ta kitaen, addanto iti nakaranraniag a silaw iti langit, isu nga iti rabii sakbay nga umay isuna awanto ti sipnget, isu nga agparangto iti tao a kasla aldaw.",
                "4": "Ngarud, addanto maysa nga aldaw ken maysa a rabii ken maysa nga aldaw, a kasla maysa nga aldaw ket awan ti rabii; ket maysanto a pagilasinan daytoy para kadakayo; gapu ta maammuanyonto ti panagsingising ti init ken kasta met ti ilelennekna; ngarud pudno a maammuandanto nga addanto dua nga aldaw ken maysa a rabii; nupay kasta saanto a sumipnget ti rabii; ket isunto ti rabii sakbay nga isuna ket maiyanak.",
                "5": "Ket kitaen, addanto baro a bituen a tumaod, a kas iti maysa a saanyo pay pulos nakita; ket maysa met daytoy a pagilasinan para kadakayo.",
                "6": "Ket kitaen saan laeng a daytoy, adunto dagiti pagilasinan ken datdatlag idiay langit.",
                "7": "Ket mapasamak a masdaawkayonto amin, ken agsiddaaw, ta iti kasta matuangkayonto iti daga.",
                "8": "Ket mapasamakto a siasinoman a mamati iti Anak ti Dios, isunto met laeng ti maaddaan iti biag nga agnanayon.",
                "9": "Ket kitaen, kastoy ti imbilin kaniak ti Apo, babaen ti anghelna, a masapul nga umayak ket ibagak daytoy a banag kadakayo; wen, imbilinna nga ipadtok dagitoy a bambanag kadakayo; wen, imbagana kaniak: Iwaragawagmo kadagitoy a tattao, agbabawikayo ken isaganayo ti dalan ti Apo.",
                "10": "Ket ita, gapu ta maysaak a Lamanita, ken imbagak kadakayo dagiti balikas nga imbilin kaniak ti Apo, ken gapu ta narigat daytoy ta kontra kadakayo, makapungtotkayo kaniak ket ikagumaanyo a papatayendak, ket pinatalawdak manipud kadakayo.",
                "11": "Ket denggenyonto dagiti balikasko, ta, gapu iti daytoy a panggep a immuliak kadagiti pader daytoy a siudad, tapno mangngeg ken maammuanyo dagiti panangukom ti Dios nga agur-uray kadakayo gapu kadagiti kinadangkesyo, ken kasta met tapno maammuanyo dagiti kasapulan iti panagbabawi;",
                "12": "Ken kasta met tapno maammuanyo ti yaay ni Jesucristo, ti Anak ti Dios, ti Ama ti langit ken ti daga, ti Namarsua kadagiti amin a bambanag manipud idi un-unana; ken tapno maammuanyo dagiti pagilasinan ti yaayna, iti panggep a mamatikayo iti naganna.",
                "13": "Ket no mamatikayo ti naganna agbabawikayo kadagiti amin a basbasolyo, tapno iti kasta maaddaankayo ​​iti pannakapakawan kadagita babaen kadagiti naimbag nga aramidna.",
                "14": "Ket kitaen, manen, sabali pay a pagilasinan ti itedko kadakayo, wen, pagilasinan ti ipapatayna.",
                "15": "Ta kitaen, pudno a masapul a matay isuna tapno ti pannakaisalakan ket mabalin a maipaay; wen, nasken kenkuana ken kasapulan a matay isuna, tapno matungpal ti panagungar dagiti natay, tapno iti kasta maiyeg dagiti tattao itisanguanan ti Apo.",
                "16": "Wen, kitaen, daytoy nga ipapatay yegna ti panagungar, ken subbotenna amin a tao manipud iti umuna nga ipapatay—dayta naespirituan nga ipapatay; gapu ta maibilang amin a sangatauan, babaen ti pannakatnag ni Adan gapu ta nailaksidda manipud iti sanguanan ti Apo, a natay, agpadpada kadagiti banag a nainlasagan ken kadagiti banag a naespirituan.",
                "17": "Ngem kitaen, subboten ti panagungar ni Cristo ti sangatauan, wen, uray amin a tao, ken yegna ida iti sanguanan ti Apo.",
                "18": "Wen, ket yegna ti kasapulan iti panagbabawi, a ti siasinoman nga agbabawi isu met laeng ti saan a mapukan ken maitappuak iti apuy; ngem siasinoman ti saan nga agbabawi ket mapukan ken maitappuak iti apuy; ket mapasamak manen kadakuada ti naespirituan nga ipapatay, wen, ti maikadua nga ipapatay, gapu ta mailaksidda manen no maipapan kadagiti banag a maipanggep iti kinalinteg.",
                "19": "Ngarud agbabawikayo, agbabawikayo, ta amangan la a ta babaen ti pannakaammoyo kadagitoy a bambanag ken iti saan a panagaramidyo iti daytoy palubosanyonto ti bagbagiyo a makedngan ti pannakadusa, ket maiyegkayo iti daytoy maikadua nga ipapatay.",
                "20": "Ngem kitaen, kas imbagak kadakayo maipanggep iti sabali pay a pagilasinan, maysa a pagilasinan ti ipapatayna, kitaen, agsipngetto ti init iti dayta nga aldaw nga agsagaba isuna iti ipapatay ken agkedked a mangted iti lawagna kadakayo; ken kasta met ti bulan ken dagiti bituen; ket awanto ti lawag iti rabaw daytoy a daga, agingga iti panawen nga agsagaba isuna iti ipapatay, iti las-ud ti tallo nga aldaw, agingga iti panawen nga agungar manen manipud iti patay.",
                "21": "Wen, iti panawen nga isukona ti espiritu addanto dagiti gurruod ken dagiti kimat iti las-ud ti adu nga oras, ket agkintayeg ken agtigerger ti daga; ket dagiti bato nga adda iti rabaw daytoy a daga, nga agpada nga adda iti ngato ti daga ken iti baba, nga ammoyo iti daytoy a panawen a solido, wenno maysa a solido a masa ti ad-adu a paset daytoy, ket maburakto;",
                "22": "Wen, maguduanto ida, ket agnanayonto a masarakan kadagiti rengngat ken kadagiti bettak, ken kadagiti naburak a pirsay iti rabaw ti intero a daga, wen, agpadpada iti ngato ti daga ken iti baba.",
                "23": "Ket kitaen, addanto dagiti napipigsa a bagyo, ket adunto dagiti bantay a maipababa, a kas iti tanap, ket adunto dagiti lugar a maawagan itan a tantanap nga agbalinto a bambantay, a nakangatngato.",
                "24": "Ket maburakto ti adu a dalan, ken dagiti siudad agbalindanto a langalang.",
                "25": "Ket adunto a tanem ti malukatan, ket iyegdanto iti adu kadagiti natayda; ket adu a sasanto ti agparangto iti kaaduan.",
                "26": "Ket kitaen, dagitoy ti naisao ti anghel kaniak; ta imbagana kaniak a nasken nga adda dagiti gurruod ken kimat iti las-ud ti adu nga oras.",
                "27": "Ket imbagana kaniak a bayat ti kaadda ti gurruod ken ti kimat, ken ti bagyo, a nasken a mapasamak dagitoy a bambanag, ken ta abbonganto ti kinasipnget ti rabaw ti intero a daga iti las-ud ti tallo nga aldaw.",
                "28": "Ket imbaga kaniak ti anghel nga adunto ti makakita kadagiti nakakaskasdaaw a bambanag ngem dagitoy, iti panggep a mabalin a patienda a mapasamak dagitoy a pagilasinan ken dagitoy a pagsidsiddaawan iti amin a rabaw daytoy a daga, iti panggep nga awan koma ti pakaigapuan ti di panamati kadagiti annak ti tattao—",
                "29": "Ket daytoy iti panggep tapno siasinoman a mamati ket maisalakan, ken tapno siasinoman a saan a mamati, mapasamak kadakuada ti panangukom a nalinteg; ken kasta met a no madusada iyegda iti bagbagida ti bukodda a pannakadusa.",
                "30": "Ket ita laglagipenyo, laglagipenyo, kakabsatko, a siasinoman a, matay iti bukodna; ket siasinoman nga agar-aramid iti kinadangkes, aramidenna daytoy iti bagina; ta kitaen, nawayakayo; napalubosankayo ​​nga agtignay para iti bagbagiyo; ta kitaen, inted ti Dios kadakayo ti pannakaammo ket pinagbalinnakayo a nawaya.",
                "31": "Intedna kadakayo tapno maammuanyo ti naimbag manipud iti dakes, ket intedna kadakayo tapno mapiliyo ti biag wenno ipapatay; ket mabalinyo nga aramiden ti naimbag ken maisubli iti dayta a naimbag, wenno maisubli kadakayo ti naimbag; wenno mabalinyo ti agaramid iti dakes, ket maisubli kadakayo iti dayta a dakes."
            },
            "15": {
                "1": "Ket ita, ay-ayatek a kakabsatko, kitaen, ipakaammok a nalawag kadakayo a malaksid no agbabawikayo dagiti balayyo ket agbalinto a langalang.",
                "2": "Wen, malaksid no agbabawikayo, maaddaanto dagiti babbaiyo iti dakkel a pakaigapuan ti panagleddaang iti aldaw nga agtagibida; ta padasenyonto nga aglibas ket awanto ti lugar para pagkamangan; wen, ket ay-ay pay dagiti addaan sikogna, ta madagsendanto ket saandanto a makalibas; ngarud, mapayatpayatandanto ket mabaybay-andanto a matay.",
                "3": "Wen, ay-ay pay dagitoy a tattao naawagan a tattao ni Nephi malaksid no agbabawida, inton makitada amin dagitoy a pagilasinan ken pagsidsiddaawan a maipakitanto kadakuada; ta kitaen, napilida a tattao ti Apo; wen, inayatna dagiti tattao ni Nephi, ken kasta met a dinusana ida; wen, kadagiti aldaw ti kinadangkesda dinusana ida gapu ta ay-ayatenna ida.",
                "4": "Ngem kitaen kakabsatko, ginurana dagiti Lamanita gapu ta agtultuloy a dakes dagiti aramidda, ket gapu daytoy iti kinadangkes ti tradision dagiti ammada. Ngem kitaen, naipaay kadakuada ti pannakaisalakan babaen ti panangasaba dagiti Nephita; ket gapu iti daytoy a panggep pinaatiddog ​​ti Apo dagiti panagbiagda.",
                "5": "Ket kayatko a kitaenyo a ti ad-adu a paset kadakuada ket adda iti dana ti pagrebbenganda, ket magnada a siaannad iti sanguanan ti Dios, ken inkagumaanda a mangtungpal kadagiti bilinna ken dagiti alagadenna ken dagiti panangukomna a mayannurot iti linteg ni Moises.",
                "6": "Wen, kunak kadakayo, a ti ad-adu a paset kadakuada ti agar-aramid iti daytoy, ket ikagkagumaanda nga awan iti pannakabannog a kinagaget tapno maiyegda ti nabati a kakabsatda iti pannakaammo iti kinapudno; ngarud adu dagiti nainayon iti bilangda iti inaldaw.",
                "7": "Ket kitaen, pudno nga ammoyo ti bagbagiyo, gapu ta nasaksianyo daytoy, a kas kaadu kadakuada ti naiturong iti pannakaammo iti kinapudno, ken tapno maammuan ti dakes ken makarimon a tradision dagiti ammada, ket naiturongda a mamati kadagiti nasantuan a kasuratan, wen, kadagiti padto dagiti nasantuan a propeta, a naisurat, a mangiturong kadakuada iti pammati iti Apo, ken iti panagbabawi, a ti pammati ken panagbabawi a mangyeg iti panagbaliw ti pusoda—",
                "8": "Ngarud, kas iti kaadu ti nakadanon iti daytoy, ammoyo iti bagbagiyo ti natibker ken napasnek iti pammati, ken iti banag a babaen iti dayta nawayawayaanda.",
                "9": "Ket ammoyo met nga inkalidan dagiti armasda a pakigubat, ket mabutengda nga alaen ida ta amangan nga agbasolda iti aniaman a wagas; wen, makitayo a mabutengda nga agbasol—gapu ta kitaen ipalubosda a mapayatpayatan ken mapapatayda babaen kadagiti kabusorda, ken saanda nga ilayat dagiti espadada kontra kadakuada, ket gapu daytoy iti pammatida ken Cristo.",
                "10": "Ket ita, gapu iti kinapasnekda idi mamatida iti dayta a banag a patienda, ta gapu iti kinatibkerda apaman a malawlawaganda, kitaen, bendisionan ida ti Apo ken paatiddogenna dagiti panagbiagda, iti laksid ti kinadangkesda—",
                "11": "Wen, uray no in-inut a maawan ti pammatida paatiddogento ti Apo ti panagbiagda, agingga a dumtengto ti panawen a naisao dagidi ammatayo, ken kasta met ni propeta Zenos, ken adu pay a sabali a propeta, maipanggep iti pannakaisubli manen dagiti kabsattayo, dagiti Lamanita, iti pannakaammo iti kinapudno—",
                "12": "Wen, ibagak kadakayo, impaay kadagiti kabsattayo dagiti kari ti Apo nga iti ud-udina a panawen, dagiti Lamanita; ket iti laksid ti adu a rigrigat a mapadasandanto, ken iti laksid a mapapanawdanto iti nadumaduma a lugar iti rabaw ti daga, ken maanupda, ken masaplit ken maiwarasda iti nadumaduma a lugar, nga awan ti lugar a pagkamanganda, maasianto ti Apo kadakuada.",
                "13": "Ket mayannurot iti padto, maiturongdanto manen iti pudno a pannakaammo, nga isu ti pannakaammo iti Mannubbotda, ken ti naindaklan ken pudno a pastorda, ket mabilangda kadagiti karnerona.",
                "14": "Ngarud kunak kadakayo, nasaysayaatto para kadakuada ngem para kadakayo malaksid no agbabawikayo.",
                "15": "Ta kitaen, no naipakita koma dagiti naindaklan nga aramid kadakuada ti naipakita kadakayo, wen, kadakuada a nain-inut a naawanan ti pammati gapu kadagiti tradision dagiti ammada, makitayo iti bagbagiyo a saanda koma a pulos nain-inut a naawanan iti pammati.",
                "16": "Ngarud, imbaga ti Apo: Saankonto a dadaelen ida a mamimipinsan, ngem ibinlinkonto nga iti kasayaatan nga aldaw agsublidanto manen kaniak, imbaga ti Apo.",
                "17": "Ket ita kitaen, imbaga ti Apo, maipanggep kadagiti tattao dagiti Nephita: No saanda nga agbabawi, ken aramiden ti pagayatak, dadaelekto ida a mamimpinsan, imbaga ti Apo, gapu iti saanda a panamati iti laksid dagiti adu a naindaklan nga aramid a naaramidko kadakuada; ket kas sibibiag ti Apo mapasamakto dagitoy a bambanag, imbaga ti Apo."
            },
            "16": {
                "1": "Ket ita, napasamak nga adu ti nakangngeg kadagiti balikas ni Samuel, ti Lamanita, nga insaona iti kaaddana kadagiti pader ti siudad. Ket kas kaadu kadagiti namati iti balikasna ti napan ken nangsapul ken ni Nephi; ket idi nakadanonda ket nasarakanda isuna impudnoda kenkuana dagiti basolda ket saanda inlibak dagitoy, ta tinarigagayanda a mabuniaganda iti Apo.",
                "2": "Ngem kas kaadu kadagiti saan a namati kadagiti balikas ni Samuel dagiti nakapungtot kenkuana; ket binatoda isuna iti kaadana iti pader, ken adu pay ti nangitiro kadagiti pana kenkuana idi nakatakder isuna iti pader; ngem adda kenkuana ti Espiritu ti Apo, isu a saanda matiro isuna kadagiti batoda wenno kadagiti panada.",
                "3": "Ita idi nakitada a saanda matiro isuna, ad-adu pay dagiti namati kadagiti balikasna, isu a napanda ken ni Nephi tapno mabuniagan.",
                "4": "Ta kitaen, mangbumbuniag ni Nephi, ken mangipadpadto, ken mangikaskasaba, idagadagna ti panagbabawi kadagiti tattao, a mangipakpakita kadagiti pagilasinan ken pagsidsiddaawan, agar-aramid kadagiti milagro kadagiti tattao, tapno maammuanda nga iti mabiit ket masapul nga umay ni Cristo—",
                "5": "Ibagbagana kadakuada dagiti bambanag a masapul nga umay iti mabiit, tapno maammuan ken malagipda ti panawen ti yaayda dagitoy naipasakbay a naipakaammo kadakuada, iti panggep a mamatida; ngarud kas kaadu kadagiti namati kadagiti balikas ni Samuel ti napan kenkuana tapno mabuniagan, ta immayda nga agbabawi ken nangipudno kadagiti basbasolda.",
                "6": "Ngem ad-adu iti pasetda dagiti saan a namati kadagiti balikas ni Samuel; ngarud idi nakitada a saanda a matiro isuna babaen kadagiti batoda ken panada, impukkawda kadagiti kapitanda, nga ibagbagada: Alaenyo daytoy a tao ket igalutyo, gapu ta kitaen addaan kenkuana ti diablo; ket gapu iti bileg ti diablo nga adda kenkuana saantayo a matiro babaen kadagiti bato ken panatayo; ngarud tiliwenyo ket igalutyo, ket alaenyo isuna.",
                "7": "Ket idi napanda tapno gammatan isuna, kitaen, pudno a timmappuak isuna manipud iti pader, ket naglibas kadagiti dagada, wen, agingga iti bukodna a pagilian, ket rinugianna ti nangasaba ken nagipadto kadagiti bukodna a tao.",
                "8": "Ket kitaen, saanen a pulos a nangngegan isuna kadagiti Nephita; ket kasta ti kasasaad dagiti tattao.",
                "9": "Ket kasta a nagpatingga ti maikawalopulo ket innem a tawen ti panagturay dagiti ukom kadagiti tattao ni Nephi.",
                "10": "Ket kasta met a nagpatingga ti maikawalopulo ket pito a tawen ti panagturay dagiti ukom, nagtalinaed ti ad-adu a paset dagiti tattao iti kinapalangguad ken kinadakesda, ket agbiag a siaannad ti basbassit a paset kadakuada iti sanguanan ti Dios.",
                "11": "Ket dagitoy met ti kasasaad, iti maikawalopulo ket walo a tawen ti panagturay dagiti ukom.",
                "12": "Ket bassit laeng ti panagbaliw iti kasasaad dagiti tattao, malaksid a nangrugi nga ad-adda a natangken ti kinadangkes dagiti tattao, ken ad-adda nga agaramid iti dayta a maikanniwas kadagiti bilin ti Dios, iti maikawalopulo ket siam a tawen ti panagturay dagiti ukom.",
                "13": "Ngem napasamak iti maikasiam a pulo a tawen ti panagturay dagiti ukom, adda dagiti naindaklan a pagilasinan a naited kadagiti tattao, ken dagiti pagsidsiddaawan; ket nangrugi a matungpal dagiti balikas dagiti propeta.",
                "14": "Ket nagparang dagiti anghel kadagiti tattao, masirib a tao, ket pudno a naipakaammo a nalawag kadakuada dagiti naragsak a damag ti naindaklan a rag-o; isu nga iti daytoy a tawen nangrugi a matungpal dagiti nasantuan a kasuratan.",
                "15": "Nupay kasta, nangrugi a pinatangken dagiti tattao ti puspusoda, isuda amin malaksid ti kaaduan a mamati a paset kadakuada, agpadpada kadagiti Nephita ken kasta met kadagiti Lamanita, ket nangrugi nga agpannuray iti bukodda a pigsa ken iti bukodda a sirib, ta ibagbagada:",
                "16": "Mabalin a husto ti impagarupda kadagiti sumagmamano a bambanag, kadagiti kaaduanna; ngem kitaen, ammotayo a saan a mapasamak amin dagitoy a naindaklan ken nakaskasdaaw nga aramid, a naisaon.",
                "17": "Ket rinugianda ti nagsasarita ken nagsusupiat, nga ibagada:",
                "18": "Nga saan a nainsiriban nga umay ti kasta a parsua a kas ken Cristo; no kasta, ket isu ti Anak ti Dios, ti Ama ti langit ken daga, kas iti naisao, apay a saanna ipakita ti bagina kadatayo a kas met kadagidiay addanto idiay Jerusalem?",
                "19": "Wen, apay a saanna nga ipakita ti bagina iti daytoy a daga kasta met iti daga ti Jerusalem?",
                "20": "Ngem kitaen, ammotayo a daytoy ket maysa a dakes a tradision, nga impatawid kadatayo dagiti ammatayo, tapno mamatitayo iti sumagmamano a naindaklan ken nakaskasdaaw a banag a masapul a mapasamak, ngem saan a kadatayo, no di ket iti adayo a daga, daga a saantayo ammo; ngarud mabalindatayo a pagtalinaeden iti kinaignorante, gapu ta saantayo a masaksian babaen kadagiti bukodtayo a mata a pudno dagidiay.",
                "21": "Ket aramidendanto, babaen ti kinasikap ken kadagiti misterioso nga abilidad ti sairo, agaramid ti sumagmamano a misterio a saantayo a maawatan, a mangpilit kadatayo a katulongan kadagiti balikasda, ken kasta met a katuloganda, gapu ta agpannuraytayo kadakuada a mangisuro kadatayo ti balikas; ket iti kasta pagtalinaedendatayo iti kinaignorante no isukotayo ti bagitayo kadakuada, iti amin nga alldaw ti panagbiagtayo.",
                "22": "Ket adu pay a bambanag ti inarapaap ti tattao kadagiti pusoda, a minamaag ken awan serserbina; ket nariribukda unay, gapu ta ni Satanas ti nangsugsog kadakuada ti agtultuloy a panagaramid kadagiti kinadangkes; wen, pudno a napanda a nangiwaras kadagiti mabalin a saan a pudno a damag ken panagsususik iti amin a rabaw ti daga, tapno mapatangkenna ti puspuso dagiti tattao a kontra iti naimbag ken kontra iti nasken a mapasamak.",
                "23": "Ket iti laksid dagiti pagilasinan ken pagsidsiddaawan a naaramid ti Apo kadagiti tattao, ken dagiti adu a milagro nga inaramidda, pudno a nagun-od ni Satanas ti nabileg a panangtengngel kadagiti puso dagiti tattao iti amin a rabaw ti daga.",
                "24": "Ket kasta a nagpatingga ti maikasiam a pulo a tawen ti panagturay dagiti ukom kadagiti tattao ni Nephi.",
                "25": "Ket kasta a panagpatingga ti libro ni Helaman, a mayannurot iti kasuratan ni Helaman ken dagiti lallaki nga annakna."
            }
        }
    },
    "3-ne": {
        "meta": {
            "slug": "3-ne",
            "name": "Maikatlo a Nephi",
            "chapterWord": "Kapitulo"
        },
        "chapters": {
            "1": {
                "intro": "Ket ni Helaman ti lalaki nga anak ni Helaman, a lalaki nga anak ni Alma, a lalaki nga anak ni Alma nga an-annabo ni Nephi a lalaki nga anak ni Lehi, a pimmanaw iti Jerusalem iti umuna a tawen a panagturay ni Sedekias, ti ari ti Juda.",
                "1": "Ita napasamak a napalabas ti maika-siam-a-pulo-ket-maysa a tawen ken innem-a-gasut a tawen manipud idi pinanawan ni Lehi ti Jerusalem; ket panawen idi a ni Lachoneus ti pangulo nga ukom ken gobernador iti pagilian.",
                "2": "Ket pimmanaw ni Nephi, nga anak ni Helaman, iti ili ti Zarahemla, ket impakumitna ken ni Nephi, nga inauna nga anakna, ti maipapan iti pinanid a gambang, ken amin a kasuratan a naidulin, ken amin a nasantuan a banag a maidulin manipud iti ipapanaw ni Lehi iti Jerusalem.",
                "3": "Ket pimmanaw iti pagilian, ket awan ti makaammo no sadino man ti napananna; ket ni Nephi nga anakna ti nangidulin iti kasuratan, wen ti kasuratan dagiti kailianna.",
                "4": "Ket napasamak nga idi mangrugi ti siam-a-pulo-ket-dua a tawen, adtoy, nangrugi a naan-anay ti pannakaipatungpal ti padto dagidi propeta; agsipud ta adda nangrugi a dakdakkel a pagilasinan ken ad-adu a milagro a naipamatmat kadagiti umili.",
                "5": "Ngem adda nangrugi nga agkuna a nalpasen ti kanito a matungpal dagiti balikas, nga imbaga ni Samuel, a Lamanite.",
                "6": "Ket nangrugida nga agragragsak, a kunkunada: Adtoy napalabasen ti kanito, ket saan a natungpal dagiti balikas ni Samuel, ngarud, awan ti mamaay ti ragsakyo ken ti pammatiyo maipapan iti daytoy a banag.",
                "7": "Ket napasamak nga inyikkisda iti amin a pagilian; ket nangrugi nga agladingit dagiti umili a namati, amangan ta saan a mapasamak dagiti banag a naibagan.",
                "8": "Ngem adtoy, inurayda a napnuan pammati dayta nga aldaw ken dayta a rabii ken dayta aldaw a kasla maysa nga aldaw nga awan ti rabii, tapno maammuanda a saan a barengbareng ti pammatida.",
                "9": "Ita napasamak nga adda aldaw nga inlatang dagiti saan a mamati, a masapul a mapapatay amin dagiti namati kadagita a kannawidan malaksid no mapasamak ti tanda, nga imbaga ni Samuel a propeta.",
                "10": "Ita napasamak nga idi naimatangan ni Nephi, ti anak ni Nephi, daytoy a kinadangkes dagiti taona, napalalo ti panagladingit ti pusona.",
                "11": "Ket napasamak a rimmuar ket nagrukob iti daga ken immawag a sipapasnek iti Dios nga agpaay kadagiti taona, wen, dagiti dandanin madadael gapu iti pammatida iti ugali dagiti ammada.",
                "12": "Ket napasamak a sipapasnek nga immawag iti Apo iti nagmalem; ket adtoy, nangngegna ti timek ti Apo, a kinunana:",
                "13": "Yangadmo ti ulom ket agragsakka; ta adtoy, adtoyen ti kanito, ket maipakita ti pagilasinan iti daytoy a rabii, ket umayak iti kabigatanna tapno iparangarangko iti lubong a tungpalek amin dagiti saok babaen iti ngiwat dagiti nasantuan a propetak.",
                "14": "Adtoy, siak ti umay, a mangipatungpal iti amin a banag nga impakaammok kadagiti annak ti tao manipud idi punganay ken tapno aramidek ti agpadpada a pagayatan ti Ama ken ti Anak—ti Ama gapu kaniak, ken ti Anak gapu iti lasagko. Ket adtoy, adtoyen ti kanito, ta maipakita ti tanda iti daytoy a rabii.",
                "15": "Ket napasamak a natungpal dagiti sao a naited ken ni Nephi, a kas iti pannakaisaoda; ta adtoy, awan ti sipnget iti ilelennek ti init ket nangrugi a masdaaw dagiti umili agsipud ta awan ti sipnget idi dumteng ti rabii.",
                "16": "Ket adu kadagiti saan a namati iti sao dagiti propeta, ti nadalupo iti daga ket nagbalinda a kasla natay, agsipud ta ammoda a saan a maaramid ti gandatda a mangdadael kadagiti namati iti sao dagiti propeta; gapu ta addan ti tanda a naited.",
                "17": "Ket nangrugi a naammuanda nga asidegen ti panagparang ti Anak ti Dios; wen, iti kamaudiananna, kasta unay ti siddaawda ket napakleb iti daga dagiti amin nga umili iti rabaw ti daga manipud iti laud agingga iti daya, iti amin a daga iti amianan ken iti daga iti abagatan.",
                "18": "Agsipud ta ammoda a pinaneknekan dagiti propeta dagitoy a banag iti adu a tawen, ken dimtengen ti pagilasinan a naited; ket nangrugida a nagbuteng gapu iti basolda ken saanda a panamati.",
                "19": "Ket napasamak nga awan ti sipnget iti dayta a nagpatnag, ngem adda lawag a kas iti tengnga ti aldaw. Ket napasamak a limgak manen ti init iti agsapa, a kas iti gagangay; ken ammoda nga isu ti aldaw a mayanak ti Apo, gapu iti pagilasinan a naited.",
                "20": "Ket napasamak, wen, amin a banag, uray ti kabassitan, kas kinuna dagiti propeta.",
                "21": "Ket napasamak met a maysa a baro a bituen ti nagparang kas naipadto.",
                "22": "Ket napasamak a nangrugi iti daytoy a kanito ti panagulbod a naited kadagiti tao babaen ni Satanas, a mangpatangken iti pusoda, tapno saanda a mamati kadagiti pagilasinan ken datdatlag a naimatanganda; ngem nupay adda daytoy panagulbod ken panangallilaw ad-adu kadagiti umili ti namati, ket namatida iti Apo.",
                "23": "Ket napasamak a napan ni Nephi kadagiti tao, ken adu pay ti sabsabali, a nangbuniag iti nagbabawi, isu ti kaadda ti dakkel a pannakaugas ti basol. Ket kastoy ti panangrugi manen dagiti umili a maaddaan iti talna iti pagilian.",
                "24": "Ket awan ti panagsisinnuppiat, malaksid ti sumagmamano a nangrugi a mangasaba, a padpadasenda a paneknekan babaen ti nasantuan a kasuratan a saanen a nasken a tungpalen ti linteg ni Moises. Nagbiddutda ita iti daytoy a banag, agsipud ta saanda a naawatan ti kasuratan.",
                "25": "Ngem napasamak a namatida iti saan a nabayag, ket nakitada ti biddutda, ta naipakaammo kadakuada a saan pay a natungpal ti paglintegan, ket masapul a matungpal agingga iti kabassitan; wen, immay ti sao kadakuada a masapul a matungpal; wen, saan a malabsan ti maysa a paulo wenno tuldek agingga a matungpal amin dagitoy; ngarud naamirisda dagiti biddutda iti daytoy met laeng a tawen ket impudnoda dagiti basolda.",
                "26": "Ket kastoy ti ilalabas ti tawen a siam-a-pulo-ket-dua, a nangted iti naimbag a damag kadagiti tao gapu kadagiti pagilasinan a napasamak, babaen ti pammadto dagiti amin a nasantuan a propeta.",
                "27": "Ket napasamak a napalabas met ti siam-a-pulo-ket-tallo a tawen a talna, malaksid kadagiti tulisan ni Gadianton, a nagtaeng kadagiti bantay, a mangriribuk kadagiti umili; agsipud ta napigsa unay ti sarikedkedda ken nalimed ti yanda ket saan a madaeran dagiti umili ida; ngarud adu a pammapatay ti inaramidda, ket adu ti pinapatayda kadagiti tao.",
                "28": "Ket napasamak a pimmardas ti yaaduda iti maika-siam-a-pulo-ket-uppat a tawen, agsipud ta adu ti simmuppiat kadagiti Nephite a kimmamang kadakuada, a nakaigapuan ti kasta unay a panagladingit dagiti Nephite a nagbati iti pagilian.",
                "29": "Ket adda met nakaigapu ti kasta unay a panagladingit dagiti Lamanite; ta adtoy, adu ti annakda a dimmakkel ken natennebda iti panaglabas ti tawen, ket nagsulsuloda, ken impusing ida ti sumagmamano a Zoramite, babaen ti kinaulbod ken makapatiray-ok a sasaoda, tapno makikaduada kadagiti tulisan ni Gadianton.",
                "30": "Ket iti kastoy naparigat met dagiti Lamanite, ket nangrugi a kimmapsut ti pammati ken kinalintegda, gapu iti kinadangkes ti dumurdur-as a kaputotan."
            },
            "2": {
                "1": "Ket napasamak a limmabas met ti maika-siam-a-pulo-ket-lima a tawen, ket nangrugi a nalipatan dagiti tao dagidiay tanda ken pagsidsiddaawan a nangngegdan, ket nangrugin a kimmapsut ti pannakasdaawda iti tanda wenno iti pagsidsiddaawan a naggapu iti langit, isu a nangrugi a timmangken dagiti pusoda, ken nabulsek ti pampanunotda, ket nangrugida a di mamati kadagiti nangngeg ken nakitada—",
                "2": "Mangar-arapaap iti sumagmamano nga awan ti kaes-eskanna a banag iti puspusoda, a ginutugot ti tattao ken babaen ti bileg ti sairo, a mangyaw-awan ken mangallilaw iti puspuso dagiti tao; ket kasta ti panangtagikua manen ni Satanas kadagiti puso dagiti tao, isu a binulsekna dagiti matada ken inyaw-awanna ida tapno mamatida a minamaag ken awan kaes-eskanna a banag ti doktrina ni Cristo.",
                "3": "Ket napasamak a kimmaro ti kinadangkes ken dagiti makarimon nga aramid dagiti tao; ket dida namati nga adda pay dagiti tanda wenno pagsidsiddaawan a naited; ket nagsursor ni Satanas, inyaw-awanna ti puspuso dagiti tao, sinulisogna ida ken binilinna ida nga agaramid iti nakaro a kinadangkes iti daga.",
                "4": "Ket kasta a napalabas ti maika-siam-a-pulo-ket-innem a tawen; ken kasta met ti maika-siam-a-pulo-ket-pito a tawen; ken kasta met ti maika-siam-a-pulo-ket-walo a tawen; ken kasta met ti maika-siam-a-pulo-ket-siam a tawen;",
                "5": "Ket kasta met a sangagasut a tawen ti limmabas manipud kadagiti aldaw ni Mosiah, a nagari kadagiti tao dagiti Nephite.",
                "6": "Ket limmabas ti innem-a-gasut-ken-siam a tawen manipud ti ipapanaw ni Lehi iti Jerusalem.",
                "7": "Ket limmabas ti siam a tawen manipud iti panawen a pannakaited ti tanda, a nasao dagiti propeta, a nasken nga umay ni Cristo iti daga.",
                "8": "Ita rinugian dagiti Nephite nga amirisen ti orasda manipud itoy a panawen a pannakaited ti tanda, wenno manipud iti yaay ni Cristo; ngarud, limmabas ti siam a tawen.",
                "9": "Ket saan a nagsubli ni Nephi, nga ama ni Nephi, nga akin-iggem kadagiti kasuratan, iti daga a Zarahemla, ket awan ti pakasarakan iti intero a daga.",
                "10": "Ket napasamak a nagtalinaed dagiti tao a nadangkes, iti laksid ti adu a panangasaba ken pammadto a naited kadakuada; ket kasta met ti ilalabas ti maikapullo a tawen; ket limmabas met ti maika-sangapulo-ket-maysa a tawen iti pagbasolan.",
                "11": "Ket napasamak iti maika-sangapulo-ket-tallo a tawen a nangrugi ti gubgubat ken sinnupanget iti intero a daga; ta nagbalin nga adu unay dagiti tulisan ni Gadianton, ket adu ti pinapatayda kadagiti tao, ken adu ti dinadaelda a siudad, ket insaknapda ti adu a pammapatay ken panagrangkay iti intero a daga, a nagbalin a nasken nga amin a tao, dagiti Nephite ken Lamanite nga agpadpada, makidangadang kadakuada.",
                "12": "Ngarud, nakikappon amin dagiti Lamanite a napasurot iti Apo kadagiti kabsatda, dagiti Nephite, ket napilitda, para iti pannakasalaknib ti biagda ken dagiti babbaida ken dagiti annakda, a makidangadang kadagidiay tulisan ni Gadianton, wen, ken kasta met a tapno mataginayonda dagiti kalinteganda, ken dagiti karbenganda iti simbaanda ken ti panagdaydayawda, ken ti wayawaya ken pannakaruk-atda.",
                "13": "Ket napasamak a sakbay a limmabas daytoy maika-sangapulo-ket-tallo a tawen nagpeggad dagiti Nephite iti di pagduaduaan a pannakadadael gapu itoy a gubat, a nagbalin a nasaem unay.",
                "14": "Ket napasamak a naibilang kadagiti Nephite dagiti Lamanite a nakikaysa kadagiti Nephite;",
                "15": "Ket naikkat kadakuada ti lunodda, ket nagbalin a puraw ti kudilda a kasla kadagiti Nephite;",
                "16": "Ket nagbalin dagiti babbaro ken babbalasangda a makaay-ayo unay, ket naibilangda kadagiti Nephite, ken naawaganda iti Nephite. Ket kasta ti naggibusan ti maika-sangapulo-ket-tallo a tawen.",
                "17": "Ket napasamak iti panangrugi ti maika-sangapulo-ket-uppat a tawen, nagtultuloy ken nagbalin a nasaem unay ti gubat iti nagbaetan dagiti mannanakaw ken dagiti tao ni Nephi; nupay kasta, naikkan dagiti Nephi iti dakdakkel a gundaway ngem dagiti mannanakaw, isu a napapanawda ida iti dagdagada a napan iti bambantay ken iti nalimed a luglugarda.",
                "18": "Ket kasta ti panaggibus ti maika-sangapulo-ket-uppat a tawen. Ket iti maika-sangapulo-ket-lima a tawen rinautda dagiti tao ni Nephi; ket gapu iti kinadangkes dagiti tao ni Nephi, ken iti adu a panagsusupangetda ken isusuppiatda, adu ti nangatiwan kadakuada dagiti tulisan ni Gadianton.",
                "19": "Ket kasta ti naggibusan ti maika-sangapulo-ket-lima a tawen, ket kasta dagiti tao iti nakarigrigat a kasasaad; ket nakatag-ay kadakuada ti espada ti pannakadadael, isu a kurangna laengen nga agdisso kadakuada, ket daytoy gapu iti basolda."
            },
            "3": {
                "1": "Ket ita napasamak nga iti maika-sangapulo-ket-innem a tawen manipud iti yaay ni Cristo, nakaawat ni Lachoneus, ti gobernardor ti daga, iti surat manipud iti dadaulo ken ti gobernador daytoy bunggoy dagiti mannanakaw; ket dagitoy ti balikas a naisurat, nga agkuna:",
                "2": "Lachoneus, a kataknengan ken pangulo a gobernador ti daga, adtoy, isuratko daytoy a surat nga agpaay kenka, ket itdek kenka ti nalaus a panagdayawko gapu iti kinatibkermo, ken kasta met ti kinatibker dagiti taom, iti pannakaasikaso dayta rumbeng koma a kalintegam ken pannakaruk-atmo, ken ti sanikuam, ken ti pagiliam, wenno dayta kayatmo nga inaganan.",
                "3": "Ket kasla nakakaasi kaniak, kataknengan a Lachoneus, nga agbalinka a nakaro a maag ken awan kaes-eskanna iti panangipapanmo a madaeram dagiti nakaad-adu a lallaki nga agur-uray iti bilinko, a nakasagana itan itoy a kanito, a sumsumga unayen iti balikas—Bumabakayo kadagiti Nephite ket dadaelenyo ida.",
                "4": "Ket siak, a makaammo iti di maparmek nga espirituda, iti pannakapadasdan iti tay-ak ti pagbabakalan, ken iti pannakaammok iti awan inggana a gurada kenka gapu iti adu a biddut a naaramidmo kadakuada, ngarud no umayda a mangrubbuot kenka idanonda ti awan duadua a pannakadadaelmo.",
                "5": "Ngarud naisuratkon daytoy a surat, a siak a mismo ti mangrikep, a mangrikrikna iti pagimbagam, gapu iti kinatibkermo iti dayta patiem a nainkalintegan, ken dayta natakneng nga espiritum iti tay-ak ti pagbabakalan.",
                "6": "Ngarud suratanka, a tarigagayak nga isukom kadagitoy taok, dagiti siudadmo, dagiti dagam, ken dagiti sanikuam, ngem iti isuda ti umay a mangisarungkar iti espada ket mayeg kenka ti pannakadadael.",
                "7": "Wenno iti sabali a pannao, sumukoka kadakami, ket makikaysaka kadakami ket mairuamka kadagiti nalimed nga aramidmi, ket agbalinka a kabsatmi tapno agbalinka a kas kadakami—saan a tagabomi, ngem kabsatmi ken kaduami iti amin a taraonmi.",
                "8": "Ket adtoy, ikarik kenka, no aramidem daytoy, nga addaan iti sapata, saanka a madadael; ngem no dimo aramiden daytoy, ikarik kenka ti sapatak, nga iti sumuno a bulan bilinek dagiti buyotko nga umay kenka, ket dida pagtalnaen ti imada ken awan ti ibatida, ngem papatayendaka, ket bay-anda nga agdisso ti espada kenka agingga a mapukawka.",
                "9": "Ket adtoy, siak ni Giddianhi; ket siak ti gobernador daytoy nalimed a gimong ni Gadianton; nga ammok a nasayaat a gimong ken dagiti aramid; ket nagtaudda iti nagkauna nga aldaw ken naipaimada kadakami.",
                "10": "Ket isuratko daytoy a surat kenka, Lachoneus, ket mangnamnamaak a yawatmo dagiti dagam ken dagiti sanikuam, nga awan ti maibuyat a dara, tapno maisubli dagitoy taok dagiti kalintegan ken gobiernoda, a simmina kenka gapu iti kinadangkesmo iti panangilaksidmo kadakuada iti kalintegan ken gobiernoda, ket malaksid no aramidem daytoy, ibalesko ti naaramid a dakes kadakuada. Siak ni Giddianhi.",
                "11": "Ket ita napasamak a napalalo ti siddaaw ni Lachoneous a nakaawat iti surat, gapu iti kinadursok ni Giddianhi iti panangdawatna iti panangtagikuada iti daga dagiti Nephite, ken kasta met ti panangbutbutengna kadagiti tao ken panangibalesna iti dakes nga aramid dagiti saan nga immawat iti dakes, malaksid kadagiti panagaramidda iti dakes iti bagbagida babaen ti ikakayakayda a timmipon kadagiti nadangkes ken makarimon a mannanakaw.",
                "12": "Ita adtoy, daytoy Lachoneus, a gobernador, nalinteg a tao, ken saan a mabutbuteng kadagiti dawat ken pammutbuteng ti mannanakaw; ngarud dina dinengngeg ti surat ni Giddianhi, ti gobernador dagiti mannanakaw, ngem imbilinna ketdi nga umararaw dagiti taona iti Apo iti pigsa nga agpaay iti panawen a yaay dagiti mannanakaw a mangraut kadakuada.",
                "13": "Wen, nangipatulod iti pakaammo kadagiti amin a tao, a pagkaykaysaenda dagiti babbaida, ken dagiti annakda, dagiti arban ken pastorda, ken amin dagiti taraonda, malaksid ti dagada, iti maysa a lugar.",
                "14": "Ket imbilinna a mabangon ti trinsera iti aglawlawda, ket aramidenda a makapnek ti tibkerna. Ken imbilinna a dagiti buyot, dagiti Nephite ken dagiti Lamanite nga agpadpada, wenno isuda amin a naibilang kadagiti Nephite, nasken a maibatangda nga agbantay iti aglawlaw a mangsiput kadakuada, ken mangbantay kadakuada kadagiti mannanakaw iti aldaw ken rabii.",
                "15": "Wen, imbagana kadakuada: Iti kaadda ti Apo, malaksid no agbabawikayo iti amin a basbasolyo, ket umararawkayo iti Apo, dikayonto a pulos maisalakan kadagiti ima dagiti tulisan ni Gadianton.",
                "16": "Ket nakain-indaklan ken nakaskasdaaw dagiti balikas ken padto ni Lachoneus a namagbuteng kadagiti amin a tao; ket inkagumaanda ti bagbagida a mangtungpal kadagiti balikas ni Lachoneus.",
                "17": "Ket napasamak a nangtuding ni Lachoneus iti pangpangulo a kapitan kadagiti amin a buyot dagiti Nephite, a mangbilin kadakuada iti kanito a dumteng dagiti mannanakaw manipud iti langalang.",
                "18": "Ita natudingan ti kangatuan kadagiti amin a pangulo a kapitan ken ti naindaklan a mangituray kadagiti amin a buyot dagiti Nephite, ket Gidgiddoni ti naganna.",
                "19": "Ita ugali dagiti amin a Nephite ti mangtuding kadagiti pangulo a kapitanda, (malaksid iti panawen ti kinadangkesda) ti maysa nga addaan iti espiritu ti pammaltiing ken kasta met ti pammadto; ngarud, naindaklan a propeta daytoy a Gidgiddoni kadakuada, a kas met iti pangulo nga ukom.",
                "20": "Ita kinuna dagiti tao ken ni Gidgiddoni: Agkararagka iti Apo, ket umulitayo kadagiti bantay ken mapantayo kadagiti langalang, tapno makadanontayo kadagiti mannanakaw ket dadaelentayo ida ken dagiti dagada.",
                "21": "Ngem kinuna ni Gidgiddoni kadakuada: Ipawil ti Apo; ta no mapantayo kadakuada yawatnatayo ti Apo kadagiti imada; ngarud isaganatayo ti bagbagitayo iti tengnga ti dagdagatayo, ket pagkaykaysaentayo dagiti buyottayo, ket saantayo a rauten ida, ngem aguraytayo agingga nga isuda ti mangraut kadatayo; ngarud iti kaadda ti Apo, no aramidentayo daytoy yawatna ida kadatayo.",
                "22": "Ket napasamak iti maika-sangapulo-ket-pito a tawen, iti arinunos ti tawen, nagwaras ti pakaammo ni Lachoneus iti intero a rabaw ti daga, ket innalada dagiti kabalioda, ken dagiti karuaheda, ken dagiti ayupda, ken amin dagiti arbanda, ken dagiti pastorda, ken dagiti apitda, ken amin dagiti taraonda ket nagnada a rinibu ken pinullo a ribu, agingga a nakadanonda iti lugar a naikeddeng a pangummonganda iti bagbagida, a pangsalaknibanda iti bagbagida kadagiti kabusorda.",
                "23": "Ket ti daga a Zarahemla ti naikeddeng a daga, ken ti daga a nagbaetan ti daga a Zarahemla ken ti daga a Bountiful, wen, iti uged a nagbaetan ti daga a Bountiful ken ti daga a Desolation.",
                "24": "Ket adda rinibu a tattao a maawagan iti Nephite, a nangummong iti bagbagida iti daytoy a daga. Ita imbilin ni Lachoneus a nasken nga urnongenda ti bagbagida iti daga iti abagatan, gapu iti nakaro a lunod iti daga iti amianan.",
                "25": "Ket trinenseraanda ti bagbagida a maibusor kadagiti kabusorda; ket nagnaedda iti maysa a daga, ken sangsangkamaysada ket kinabutengda dagiti balikas nga imbaga ni Lachoneus, isu nga imbabawida amin a basbasolda; ket inturongda dagiti kararagda iti Apo a Diosda, tapno isalakanna ida iti kanito a dumteng dagiti kabusorda a makibakal kadakuada.",
                "26": "Ket nalaus ti sakit ti nakemda gapu kadagiti kabusorda. Ket imbilin ni Gidgiddoni nga agaramidda iti armasda a pakigubat iti amin a kita, ket nasken a nabileg ti salakanda, ken addaan iti saripda, ken addaan iti barikes, a mainugot iti panangiwanwanna."
            },
            "4": {
                "1": "Ket napasamak nga iti arinunos ti maika-sangapulo-ket-walo a tawen nagsagana dagidiay buyot dagiti mannanakaw a makidangadang, ket nangrugida a bimmaba a rumaut manipud iti turturod, ken kadagiti bambantay, ken iti langalang, ken dagiti salakanda, ken dagiti nalimed a lugarda, ket rinugianda a sakupen dagiti daga, agpadpada iti daga iti abagatan ken iti daga iti amianan, ket rinugianda a sakupen amin dagiti daga a pinanawan dagiti Nephite, ken dagiti siudad a napanawan a naliday.",
                "2": "Ngem adtoy, awan ti atap nga ayup wenno ayup kadagidiay a daga a pinanawan dagiti Nephite, ket awan ti ayup kadagiti mannanakaw malaksid iti langalang.",
                "3": "Ket saan a makapagbiag dagiti mannanakaw malaksid iti langalang, gapu iti kasapulanda a taraon; ta pinanawan dagiti Nephite ti dagada a naliday, ken inkuyogda amin nga arbanda ken dagiti pastorda ken amin dagiti taraonda, ket sangsangkamaysada.",
                "4": "Ngarud, awan ti gundaway dagiti mannanakaw nga agsamsam ken makaala iti taraon, malaksid ti yaayda a manggubat kadagiti Nephite; ket iti panagsangsangkamaysa dagiti Nephite, ken iti kaaduda, ken insaganaanda ti bagbagida iti abasto, ken kabkabalio ken ayup, ken pangen a nadumaduma a kita, tapno makapagbiagda iti pito a tawen, nga iti dayta a panawen namnamaenda a madadaelda dagiti mannanakaw iti rabaw ti daga; ket kasta ti ilalabas ti maikasangapulo-ket-walo a tawen.",
                "5": "Ket napasamak nga iti maika-sangapulo-ket-siam a tawen nakita ni Giddianhi a nasken a mapan makidangadang kadagiti Nephite, ta awan ti sabali a pamuspusan tapno agbiagda malaksid iti panagsamsam ken panagtakaw ken nadawel a panagpapatayda.",
                "6": "Ket saanda nga inwaras ti bagbagida iti rabaw ti daga tapno makapatanorda iti apit, amangan ta umay dagiti Nephite ket papatayenda ida; ngarud binilin ni Giddianhi dagiti buyotna nga itoy a tawen nasken a mapanda makidangadang kadagiti Nephite.",
                "7": "Ket napasamak a napanda nakidangadang; ket iti maikanem a bulan; ket adtoy, naindaklan ken nakaam-amak dayta nga aldaw a papanda pannakidangadang; ket nakawesanda iti kawes dagiti mannanakaw; ket adda imbarikesda iti lomoda a lalat ti karnero, ket natinada iti dara, ket nakuskosan dagiti uloda, ken adda bistukolda; ket nakaro ken nakaam-amak ti langa dagiti buyot ni Giddianhi, gapu iti salakanda, ken gapu iti pannakatinada iti dara.",
                "8": "Ket napasamak a dagiti buyot dagiti Nephite, idi nakitada ti langa ti buyot ni Giddianhi, natuangda amin iti daga, ket indanonda ti ararawda iti Apo a Diosda, tapno isalakanna ida ken iliklikna ida kadagiti ima dagiti kabusorda.",
                "9": "Ket napasamak nga idi nakita dagiti buyot ni Giddianhi nagpukkawda, gapu iti ragsakda, ta impagarupda a natuang dagiti Nephite iti butengda gapu iti nakaam-amak a langa dagiti buyotda.",
                "10": "Ngem napaayda itoy a banag, ta saan ida a kinabuteng dagiti Nephite; ngem nagbutengda iti Diosda ket inararawanda iti pannakasalaknibda; ngarud, idi darupen ida dagiti buyot ni Giddianhi nakasaganadan a mangsango kadakuada; wen, iti pigsa ti Apo inawatda ida.",
                "11": "Ket nangrugi ti dangadang itoy maikanem a bulan; ket dakkel ken nakaam-amak daydi a dangadang, wen, dakkel ken nakaam-amak daydi a panagrangkay isu nga awanen ti naammuan pay a nakarkaro a panagrangkay kadagiti amin a tao ni Lehi manipud idi pimmanaw iti Jerusalem.",
                "12": "Ket iti laksid dagiti pammutbuteng ken sapata nga inaramid ni Giddianhi, adtoy, inabak ida dagiti Nephite, isu a nagsanudda.",
                "13": "Ket napasamak a binilin ni Gidgiddoni dagiti buyotna a kamatenda ida agingga iti nagbedngan ti langalang, ken saanda a pakawanen ti asino man a matnag kadagiti imada iti dalan; ket kasta a kinamatda ida ken pinapatayda ida, iti nagbedngan ti langalang, agingga a natungpalda ti bilin ni Gidgiddoni.",
                "14": "Ket napasamak a ni Giddianhi, a nagtalinaed ken nakiranget a sipipinget, kinamatda bayat ti panaglibasna; ket iti bannogna gapu iti napinget a pannakirangetna nakamatanda ken pinapatayda. Ket kasta ti naggibusan ni Giddianhi a mannanakaw.",
                "15": "Ket napasamak a nagsubli manen dagiti buyot dagiti Nephite iti lugar ti talgedda. Ket napasamak a napalabas daytoy maika-sangapulo-ket-siam a tawen, ket saanen a nagsubli dagiti buyot dagiti mannanakaw a nakidangadang; kasta met iti maika-duapulo a tawen.",
                "16": "Ket iti maika-duapulo-ket-maysa a tawen saandan nga immay nakidangadang, ngem immayda iti amin a sikigan a nangalikubkob kadagiti tao ni Nephi; ta impagarupda a no maisinada dagiti tao ni Nephi kadagiti dagada, a no maipasulida ida iti tunggal igid, ken no maisinada ida kadagiti amin a kalinteganda iti ruar, tapno maibilinda kadakuada nga isukoda ti bagbagida a maibatay iti pagayatanda.",
                "17": "Ita nangtudingda iti maysa a naggapu kadakuada iti sabali a dadaulo, a Zemnarihah ti naganna; ngarud ni Zemnarihah ti nangibilin iti panangalikubkob.",
                "18": "Ngem adtoy, nakapasayaat daytoy kadagiti Nephite; ta saan a mabalin kadagiti mannanakaw a mangalikubkob iti umdas a kaatiddog tapno adda kaipasanganna kadagiti Nephite, gapu iti adu nga abasto nga indulinda.",
                "19": "Ket gapu iti kakisang dagiti abasto kadagiti mannanakaw; ta adtoy, awananda malaksid iti karne a pagbiagda, karne a naalada iti langalang;",
                "20": "Ket napasamak a kimmisang dagiti atap nga ayup iti langalang isu a dandanin mapukaw dagiti mannanakaw iti bisin.",
                "21": "Ket nagtultuloy a nagna dagiti Nephite iti aldaw ken iti rabii, ket rinautda dagiti buyotda, ket rinibribu kadakuada ti napapatay.",
                "22": "Ket kasta a nagbalin a tarigagay dagiti tao ni Zemnarihah a saanen a mangituloy iti panggepda, gapu iti nakaro a pannakadadael a napasamakda iti aldaw ken rabii.",
                "23": "Ket napasamak a binilin ni Zemnarihah dagiti taona a saandan nga ituloy ti panagalikubkobda, ket magnada iti ad-adayo pay a paset ti daga iti amianan.",
                "24": "Ket ita, gapu iti pannakaammo ni Gidgiddoni iti panggepda, ken iti pannakaammona iti pagkapsutanda gapu iti pannakasapulda iti taraon, ken ti nakaro a panagrangkay nga inaramidda, ngarud imbaonna dagiti buyotna iti rabii, ket pinutedda ti dalan a pagsanudanda, ket nangikabil kadagiti buyotna iti dalan a pagsanudanda.",
                "25": "Ket inaramidda daytoy iti rabii, ket nagnada iti likud dagiti mannanakaw, tapno iti kabigatanna, idi rugian dagiti mannanakaw ti pannagnada, sinabat ida dagiti buyot dagiti Nephite nga agpadpada iti sango ken iti likudda.",
                "26": "Ken naputed met ti lugar a pagsanudan dagiti mannanakaw nga adda iti abagatan. Ket naaramid amin dagitoy a banag babaen ti bilin ni Gidgiddoni.",
                "27": "Ket rinibribu ti nangisuko iti bagbagina a baluden dagiti Nephite, ket napapatay dagiti nabati kadakuada.",
                "28": "Ket ti dadauloda, ni Zemnarihah, natiliw a naibitin iti kayo, wen, iti tuktokna agingga a natay. Ket idi naibitinda agingga a natay pinukanda ti kayo, ket imkisda iti napigsa a timek, a kinunada:",
                "29": "Taginayonen koma ti Apo dagiti taona iti kinalinteg ken iti kinasanto ti puso, tapno ibilinda ti pannakatuangda iti daga dagiti amin nga agpanggep a mangpapatay kadakuada gapu iti bileg ken nalimed a kinnunsabo, a kas iti pannakatuang daytoy a tao iti daga.",
                "30": "Ket nagrag-oda ket imkisda manen iti maymaysa a timek, a kinunada: Salakniban koma ti Dios ni Abraham, ken ti Dios ni Isaac, ken ti Dios ni Jacob dagitoy a tao iti kinalinteg, no la ketdi awaganda ti nagan ti Diosda a salaknib.",
                "31": "Ket napasamak a sangsangkamaysada, a kas maymaysa, a nagkanta, ken nangidaydayaw iti Diosda iti naindaklan a banag nga inaramidna kadakuada, iti panangtaginayonna kadakuada manipud iti pannakatnag kadagiti ima dagiti kabusorda.",
                "32": "Wen, insangitda: Hosanna iti Kangatuan a Dios. Ket insangitda: Madaydayaw ti nagan ti Apo a Dios a Mannakabalin, ti Kangatuan a Dios.",
                "33": "Ket dimmakkel ti puspusoda iti rag-o, iti panagayus ti adu a lua, gapu iti naindaklan a kinaimbag ti Dios iti panangilisina kadakuada kadagiti ima dagiti kabusorda; ket ammoda a gapu iti panagbabawida ken iti kinapakumbabada ti nakailiklikanda iti agnanayon a pannakadadael."
            },
            "5": {
                "1": "Ket ita adtoy, awan ti nabiag a kararua kadagiti amin a tao dagiti Nephite a nagduadua iti uray bassit laeng kadagiti balikas dagiti amin a nasantuan a propeta a nasaon; ta ammoda a nasken a matungpalda.",
                "2": "Ket ammoda a nasken unay nga umay ni Cristo, gapu kadagiti amin a tanda a naiteden, a maibatay kadagiti balikas dagiti propeta; ket gapu kadagiti banag a napasamaken ammoda a nasken unay a mapasamak amin a banag a maibatay kadagita a nasaon.",
                "3": "Ngarud linipatda amin a basolda, ken dagiti makarimon nga aramidda, ken ti kinamannakiabigda, ket nagserbida iti Dios iti amin a kinaregta iti aldaw ken rabii.",
                "4": "Ket ita napasamak nga idi naaladan nga ibalud amin dagiti mannanakaw, iti kasta awan ti nakalibas kadagiti saan a napapatay, impisokda dagiti baludda iti pagbaludan, ket imbilinda ti pannakaikasaba kadakuada ti balikas ti Dios; ket kas iti kaadu ti nangibabawi iti basbasolda ken simrek iti katulagan a saandan a mamapatay a sidadawel ti nawayawayaan.",
                "5": "Ngem kas iti kaadu ti di simrek iti katulagan, ken nangitultuloy pay laeng iti nalimed a panagpapatayda a sidadawel iti puspusoda, wen, kas iti kaadu ti naduktalan a mangidaydayamudom iti pammutbutengda kadagiti kabsatda ti nakedngan ken nadusa a maibatay iti paglintegan.",
                "6": "Ket kasta ti panangigibusda kadagiti amin a nadangkes, ken nalimed, ken makarimon nga aramid a kinnunsabo, a namaadda iti nakaro a kinadangkes, ken adu ti naaramid a nadawel a pammapatay.",
                "7": "Ket kasta ti ilalabas ti maika-duapulo-ket-dua a tawen, ken kasta met ti maika-duapulo-ket-tallo a tawen, ken ti maika-duapulo-ket-uppat, ken ti maika-duapulo-ket-lima; ket kasta ti ilalabas ti duapulo-ket-lima a tawen.",
                "8": "Ket adu a banag ti naaramid nga, iti panagkita ti dadduma, agbalin a naindaklan ken nakaskasdaaw; nupay kasta, saanda a mabalin a maisurat amin iti daytoy a libro; wen, saan a malaon daytoy a libro ti uray no ti apagkasangagasut la nga inaramid ti adu a tao iti uneg ti duapulo-ket-lima a tawen;",
                "9": "Ngem adtoy adu ti sinurat a naglaon kadagiti amin nga inar-aramid dagitoy a tao; ken iti ab-ababa ngem pudno a pakaammo ni Nephi.",
                "10": "Ngarud insuratko dagitoy a banag a maibatay iti sinurat ni Nephi, a naikitikit kadagiti pinanid a maawagan a dagiti pinanid ni Nephi.",
                "11": "Ket adtoy, isuratko kadagiti pinanid nga inaramidko kadagiti imak.",
                "12": "Ket adtoy, maawaganak iti Mormon, a naisurot iti pannakaawag ti daga a Mormon, ti daga a nangbangonan ni Alma iti simbaan kadagiti tao, wen, ti immuna a simbaan a nabangon kadakuada kalpasan ti panagbasolda.",
                "13": "Adtoy, disipulonak ni Jesucristo, ti Anak ti Dios. Inawagannak a mangirakurak iti balikasna kadagitoy a tao, tapno bareng maaddaanda iti agnanayon a biag.",
                "14": "Ket nagbalin a nasken unay a siak, a maibatay iti pagayatan ti Dios, tapno matungpal dagiti kararag dagiti napanen, a nasantuan, a maibatay iti pammatida, nasken nga isuratko dagitoy a banag a naaramiden—",
                "15": "Wen, ti bassit a sinurat a maipanggep iti dayta a napasamak manipud iti kanito nga ipapanaw ni Lehi iti Jerusalem, nga agingga iti agdama a panawen.",
                "16": "Ngarud agsuratak manipud kadagiti pakaammo dagiti immun-una ngem siak, agingga iti panangrugi ti aldawko;",
                "17": "Ket kalpasanna isuratko dagiti banag a naimatangak kadagiti matak.",
                "18": "Ket ammok a nainkalintegan ken pudno a sinurat dagiti insuratko; nupay kasta adu dagiti banag, a maibatay iti pagsasaotayo, saantayo a maisurat.",
                "19": "Ket ita gibusakon ti agsao, a siak, ket ituloyko nga ited ti pakaammok kadagiti banag nga immun-una ngem siak.",
                "20": "Siak ni Mormon, ken kapupuon a mismo ni Lehi. Adda pamkuatak a mangdayaw iti Diosko ken iti mangisalakanko a ni Jesucristo, tapno iruarna dagiti ammatayo iti daga a Jerusalem, (ket awan ti makaammo malaksid kenkuana ken dagiti inruarna iti dayta a daga) ken iti pannangtedna kaniak ken dagiti taok iti adu a pannakaammo iti pannakaisalakan dagiti kararuami.",
                "21": "Awan duadua a binendisionanna ti balay ni Jacob, ken naasi iti bukel ni Jose.",
                "22": "Ket iti kasta a panangtungpal dagiti annak ni Lehi kadagiti bilinna binendisionanna ida ken pinarang-ayna ida a maibatay iti balikasna.",
                "23": "Wen, ket awan duadua nga itdennanto manen iti nabati a bukel ni Jose ti pannakaammo iti Apo a Diosda.",
                "24": "Ket kas iti kinaawan duadua a nagbiag ti Apo, nga ummongenna manipud iti uppat a suli ti daga amin dagiti nabati a bukel ni Jacob, a nawarawara iti ganggannaet iti amin a rabaw ti daga.",
                "25": "Ket kas iti pannakitulagna kadagiti amin a balay ni Jacob, kastanto met ti pannakatungpal ti katulagan nga intulagna iti balay ni Jacob iti naituding a panawenna, agingga a mariing amin a balay ni Jacob a mangammo iti katulagan nga intulagna kadakuada.",
                "26": "Ket isunton ti pannakaammoda iti Mannubbotda, a ni Jesucristo, ti Anak ti Dios; ket kalpasanna maurnongdanto manipud iti uppat a suli ti daga kadagiti dagada, manipud iti nakawarawaraanda; wen, kas iti panagbiag ti Apo kastanto met. Amen."
            },
            "6": {
                "1": "Ket ita napasamak a nagsubli amin dagiti tao dagiti Nephite iti dagdagada iti maika-duapulo-ket-innem a tawen, tunggal lalaki, a kaduana ti kaamaanna, dagiti arban ken dagiti pastorna, dagiti kabalio ken dagiti bakana, ken amin a banag a kukuada.",
                "2": "Ket napasamak a saanda a nakan amin nga abastoda; ngarud inkuyogda amin a dida naipauneg, ti amin a kita ti bukbukelda, ken ti balitokda, ken ti pirakda, ken amin a napateg a gamengda, ket nagsublida iti dagdagada ken iti kukuada, iti amianan ken iti abagatan nga agpadpada, iti daga iti amianan ken iti daga iti abagatan nga agpadpada.",
                "3": "Ket intedda kadagiti mannanakaw a simrek iti katulagan a mamagtalinaed iti kappia iti daga, a sitatarigagay nga agtalinaed a Lamanite, ti dagdaga, a maibatay iti bilangda, tapno maaddaanda, iti panagtrabahoda, iti pagtaudan ti pagbiagda; ket kasta ti panangbangonda iti kappia iti amin a daga.",
                "4": "Ket nangrugida manen a rimmang-ay ken pimmigsa; ket limmabas ti maika-dua-pulo-ket-innem ken pito a tawen, ket adda nasayaat nga urnos iti daga; ket binukelda dagiti paglinteganda a maibatay iti panagpapatas ken linteg.",
                "5": "Ket ita awan iti amin a daga ti mangtubeng kadagiti tao iti agtultuloy a panagdur-asda, malaksid no agtinnagda iti pagbasolan.",
                "6": "Ket ita ni Gidgiddoni, ken ti ukom, ni Lachoneus, ken dagiti natudingan a dadaulo, ti nangpasingked iti napateg a kappia iti daga.",
                "7": "Ket napasamak nga immadu ti nabangon a siudad, ken adu ti natarimaan a daan a siudad.",
                "8": "Ket adu ti dadakkel a kalsada a natarimaan, ken adu a kalsada ti naaramid, a namagkakamang kadagiti siudad, ken dagdaga, ken iti tunggal lugar.",
                "9": "Ket kasta ti ilalabas ti maika-duapulo-ket-walo a tawen, ket nagtultuloy ti kappia dagiti tao.",
                "10": "Ngem napasamak iti maika-duapulo-ket-siam a tawen a nangrugi ti di panagtutunos dagiti tao; ket adda dagiti pimmalanggaud ken pimmangas gapu iti aglaplapusanan a kinabaknangda, wen, a nagtungpal iti nakaro a panagidadanes;",
                "11": "Ta adu ti agtagtagilako iti daga, ken kasta met nga adu ti agilinlinteg, ken adu ti opisial.",
                "12": "Ket nangrugi a nabigbig dagiti tao babaen ti ranggo, a maibatay iti kinabaknangda ken iti gundawayda nga agadal; wen, awan ti ammo dagiti dadduma gapu iti kinakurapayda, ket naaddaan iti nangato nga adal dagiti dadduma gapu iti kinabaknangda.",
                "13": "Pimmalangguad dagiti dadduma, ket nalaus met ti kinapakumbaba dagiti dadduma; agririnniribuk dagiti dadduma, idinto a marirriribuk ken maidaddadanes ken umaw-awat iti nadumaduma a pammarparigat dagiti dadduma, ket saanda a sumango a makisusik manen, ngem napakumbaba ken agbabawida a silaladingit iti imatang ti Dios.",
                "14": "Ket kasta ti panangrugi ti nakaro a di panagpapatas iti amin a daga, iti kasta nangrugi a madadael ti simbaan; wen, iti kasta iti maika-tallopulo a tawen nadadael ti simbaan iti amin a daga malaksid ti sumagmamano a Lamanite a napasurot iti pudno a pammati; ket saanda a pimmanaw itoy, ta natibkerda, ken saan a maisin, ken saan a magaraw, a sireregta nga agtungpal kadagiti bilin ti Apo.",
                "15": "Ita ti gapu daytoy a panagbasol dagiti tao ket daytoy—nabileg ti pannakabalin ni Satanas a mangsugsog kadagiti tao nga agaramid iti amin a kita ti pagbasolan, ken iti panangpabussogna kadakuada iti kinapalangguad, a mangsulisog kadakuada nga agkalikagum iti bileg, ken panangituray, ken kinabaknang, ken dagiti awan kaes-eskanna a banag iti lubong.",
                "16": "Ket kasta ti panangiturong ni Satanas iti puspuso dagiti tao nga agaramid iti amin a kita ti pagbasolan; ngarud sumagmamano laeng a tawen ti panagsagrapda iti kappia.",
                "17": "Ket kasta, iti panangrugi ti maika-tallopulo a tawen—napalugodan dagiti tao iti atiddog a panawen a mayagus kadagiti sulisog ti sairo iti sadino man a kayatna a pangipananna kadakuada, ken mangaramid iti ania man a pagbasolan a kayatna nga aramidenda—ket kasta iti panangrugi daytoy, ti maika-tallopulo a tawen, addada iti kasasaad a nakaal-alingget a kinadangkes.",
                "18": "Ita saanda a nagbasol a sikukuneng, ta ammoda ti kayat ti Dios maipanggep kadakuada, ta naisuro kadakuada; ngarud sibubulos ti riknada a nagsukir iti Dios.",
                "19": "Ket ita aldaw dagidi ni Lachoneus, ti lalaki nga anak ni Lachoneus, ta sinublat ni Lachoneus ti tugaw ti amana ket inturayanna dagiti tao iti dayta a tawen.",
                "20": "Ket nangrugi nga adda lallaki a naparegta iti langit ken naibaon, a nagtakder kadagiti tao iti amin a dagdaga, a nangikasaba ken nangipaneknek a sibabatad kadagiti basol ken nagbasolan dagiti tao, ken pinaneknekanda kadakuada ti maipanggep iti pannubbot ti Apo kadagiti taona, wenno iti sabali a pannao, ti panagungar ni Cristo; ket sibabatad a pinaneknekanda ti pannakatay ken panagrigatna.",
                "21": "Ita adu kadagidi tao a nalaus ti gurada gapu kadagiti nangpaneknek kadagitoy a banag; ket kangrunaanna a dagiti pangulo nga ukom ti nakagura, ken isuda a nangato a saserdote ken agilinlinteg; wen, amin dagidi agilinlinteg nakagura kadagidi nangpaneknek kadagitoy a banag.",
                "22": "Ita awan ti agilinlinteg wenno ukom wenno nangato a saserdote ti addaan iti bileg a mangkedngan iti asino man iti patay malaksid no pinirmaan ti gobernador ti daga ti pannakadusada.",
                "23": "Ita adu kadagiti nangpaneknek kadagiti banag a maipanggep ken ni Cristo ti sibabatad a nangpaneknek, ti innala ken pinapatay a sililimed dagiti ukom, a saan a naammuan ti gobernador ti daga ti ipapatayda agingga iti kalpasanen ti ipapatayda.",
                "24": "Ita adtoy, maisuppiat daytoy kadagiti paglintegan ti daga, a nasken a mapapatay ti asino man a tao malaksid no adda bilegda a naggapu iti gobernador ti daga—",
                "25": "Ngarud dimmanon ti pulong iti daga a Zarahemla, iti gobernador ti daga, a maibusor kadagitoy nga ukom a nangkedngan kadagiti propeta ti Apo iti patay, a saan a maibatay iti paglintegan.",
                "26": "Ita napasamak a naala ken naisaklangda iti ukom, tapno makednganda iti naaramidda a krimen, a maibatay iti paglintegan nga inted dagiti tao.",
                "27": "Ita napasamak nga adu ti gayyem ken kakabagian dagidiay nga ukom; ket dagiti nabati, wen dandani amin nga agilinlinteg ken nangato a saserdote, ti naguummong, ket nakikanunongda kadagiti kabagian dagidiay nga ukom a madusa koma a maibatay iti paglintegan.",
                "28": "Ket simrekda iti katulagan a saggaysa, wen, uray pay iti dayta a katulagan a nabayagen a naited kadakuada, dayta katulagan nga inted ken inannong ti sairo, nga agkakappeng a mangbusor iti amin a kinalinteg.",
                "29": "Ngarud nagkakappengda a nangbusor kadagiti tao ti Apo, ken simrekda iti katulagan a mangdadael kadakuada, ken mangwayawaya kadagiti nagbasol iti nadawel a pammapatay manipud iti gemgem ti linteg, a maipatungpal koman a maibatay iti paglintegan.",
                "30": "Ket kinaritda ti paglintegan ken dagiti kalintegan ti pagilianda; ket nakitulag ti tunggal maysa a mangdadael iti gobernador, ken mangipatakder iti ari ti daga, tapno saanen a nawaya ti daga ngem addan iti panangituray dagiti ari."
            },
            "7": {
                "1": "Ita adtoy, ipakitak kadakayo a saanda a nangipatugaw iti ari iti daga; ngem iti daytoy met la a tawen, wen, ti maika-tallopulo a tawen, dinadaelda ti pangukoman, wen, sidadawel a pinapatayda ti pangulo nga ukom ti daga.",
                "2": "Ket nasayyasayya dagiti tao a bumusor iti tunggal maysa; ket nagsisinada a nagbalin a tribu, tunggal lalaki a maibatay iti kaamaanna ken dagiti kabagian ken gagayyemna; ket kasta ti panangdadaelda iti gobierno ti daga.",
                "3": "Ket nangipatugaw ti tunggal tribu iti pangulo wenno dadauloda; ket kasta ti panagbalinda a tribu ken dadaulo dagiti tribu.",
                "4": "Ita adtoy, awan ti lalaki kadakuada malaksid no adu ti kaamaanna ken adu ti kakabagian ken gagayyemna; ngarud nalaus ti bileg dagiti tribuda.",
                "5": "Ita naaramid amin dagitoy, ket awan pay ti gubgubat kadakuada; ket napasamak amin dagitoy a pagbasolan kadagiti tao gapu ta insukoda ti bagbagida iti bileg ni Satanas.",
                "6": "Ket nadadael ti pagannurotan ti gobierno, gapu iti nalimed a kinnunsabo dagiti gayyem ken kabagian dagiti sidadawel a nangpapatay kadagiti propeta.",
                "7": "Ket isuda ti namuidan ti nakaro a panagsusupanget iti daga, iti kasta a dagiti nalinlinteg a bilang dagiti tao dandanida amin nagbalin a nadangkes; wen, bassit laeng ti nalinteg a tao kadakuada.",
                "8": "Ket kasta a saan a limmabas ti innem a tawen manipud iti panangtallikud ti dakdakkel a bilang dagiti tao ti kinalintegda, kas iti aso iti saruana, wenno ti takong iti panaglubnakna iti pitak.",
                "9": "Ita inummong daytoy nalimed a kinnunsabo, a nangyeg iti nalaus a pagbasolan kadagiti tao, ti bagbagida, ket impatugawda iti uloda ti lalaki nga inawaganda iti Jacob;",
                "10": "Ket inawaganda nga arida; ngarud nagbalin nga ari daytoy nadangkes a bunggoy; ket isu ti maysa kadagiti katurayan a nangipeksa iti ibubusorna kadagiti propeta a nangpaneknek ken ni Jesus.",
                "11": "Ket napasamak a saanda unay a napigsa iti bilangda a kas kadagiti tribu dagiti tao, a nagkaykaysa malaksid no dagiti dadauloda ti nangbukel kadagiti paglinteganda, ti tunggal maysa a maibatay iti tribuna; nupay kasta agkakabusorda; iti laksidna saanda a nalinteg a tao, nagkaykaysada pay laeng a nanggura kadagiti simrek iti katulagan a mangdadael iti gobierno.",
                "12": "Ngarud, iti pannakakita ni Jacob a dakdakkel ti bilang dagiti kabusorda ngem isuda, isu kas ari ti bunggoy, binilinna ngarud dagiti taona nga agturongda iti kaamiananan a paset ti daga, ket sadiay ipatakderanda ti bagbagida iti pagarian, agingga a timmipon kadakuada dagiti kimmayakay, (ta impatiray-okna kadakuada nga adunto ti kumayakay) ket nagbalinda a naan-anay ti pigsana a mangsupanget kadagiti tribu dagiti tao; ket inaramidda.",
                "13": "Ket napartak unay ti panagmartsada ket saan a nalapdan agingga a saan ida a naabutan dagiti tao. Ket kasta ti panaggibus ti maika-tallopulo a tawen; ket kasta ti aramid dagiti tao ni Nephi.",
                "14": "Ket napasamak iti maika-tallopulo-ket-maysa a tawen a pannakabingayda iti tribtribu, tunggal lalaki a maibatay iti kaamaan, kakabagian ken gagayyemna; nupay kasta napagnanaminganda a saanda nga aggugubat; ngem saanda nga agtutunos kadagiti paglinteganda, ken ti wagas ti gobiernoda, ta nabukelda a maibatay iti kapanunotan dagiti panguloda ken dagiti dadauloda. Ngem nangbukelda iti nalaus ti kinaingetna a paglintegan a saan a biangan ti maysa a tribu ti sabali, iti kasta adda masao a kappia iti daga; nupay kasta, kimmayakay ti puspusoda iti Apo a Diosda, ket binatoda dagiti propeta ket pinapanawda ida kadakuada.",
                "15": "Ket napasamak a ni Nephi—a nasarungkaranen dagiti anghel ken kasta met ti timek ti Apo, ngarud iti pannakakitana kadagiti anghel, ken iti kinasaksina, ken iti kaadda ti bileg a naited kenkuana tapno maammuanna ti maipanggep ti naespirituan a panagserbi ni Cristo, ken kasta met iti kinasaksina iti napardas a panagsublida iti kinadangkes ken makarimon nga ar-aramidda manipud iti kinalinteg;",
                "16": "Ngarud, iti panagladingitna iti kinatangken ti puspusoda ken ti kinabulsek ti pampanunotda—napan kadakuada iti dayta met la a tawen, ket rinugianna ti namaneknek, a sibabatad, iti panagbabawi ken pannakaugas ti basbasol babaen ti pammati ken ni Apo a Jesucristo.",
                "17": "Ket adu a banag ti insurona kadakuada; ket saanda amin a maisurat, ket saan nga umdas ti pasetda, ngarud saanda a naisurat itoy a libro. Ket nangisuro ni Nephi a sibibileg ken napnuan turay.",
                "18": "Ket napasamak a kinagurada, gapu ta addaan iti napigpigsa a bileg ngem isuda, ta saan a mabalin a dida patien dagiti balikasna, ta nalaus ti pammatina ken ni Apo a Jesucristo isu nga inaldaw nga insuro dagiti anghel.",
                "19": "Ket iti nagan ni Jesus pinapanawna dagiti sairo ken narugit nga espiritu; ken binangonna pay ti kabsatna kadagiti natay, kalpasan ti pannakabatona ken panangpapatay kenkuana dagiti tao.",
                "20": "Ket nakita dagiti tao, ket nasaksianda, ket kinagurada gapu iti bilegna; ket adu pay a milagro ti inaramidna, iti imatang dagiti tao, iti nagan ni Jesus.",
                "21": "Ket napasamak a limmabas ti maika-tallopulo-ket-maysa a tawen, ket sumagmamano laeng ti napasurot iti Apo; ngem kas iti kaadu ti napasurot ti sipupudno a nangipakita kadagiti tao a sinarungkaran ida ti bileg ken Espiritu ti Dios, nga adda ken ni Jesucristo, a pinatida.",
                "22": "Ket kas iti kaadu ti sairo kadakuada ti napapanaw, ket naagasanda kadagiti sakitda ken kadagiti pagkuranganda, impakitada a sipupudno kadagiti tao a ginutugot ida ti Espiritu ti Dios, ken naagasanda; ken kasta met nga impakitada dagiti tanda ken nagaramidda iti sumagmamano a milagro kadagiti tao.",
                "23": "Kasta met ti ilalabas ti maika-tallopulo-ket-dua a tawen. Ket impakaasi ni Nephi kadagiti tao iti panangrugi ti maika-tallopulo-ket-tallo a tawen; ket inkasabana kadakuada ti panagbabawi ken pannakaugas ti basbasol.",
                "24": "Ita kayatko met a laglagipenyo, nga awan ti mapakawan a di nabuniagan iti danum.",
                "25": "Ngarud, adda dagiti inordenan ni Nephi, a lallaki iti naespirituan a panagserbina, nga amin a kas iti dayta nga umay kadakuada mabuniaganda iti danum, ket daytoy kas saksi ken pammaneknek iti Dios, ken kadagiti tao, a nagbabawidan ken inawatda ti pannakaugas ti basbasolda.",
                "26": "Ket adu iti panangrugi daytoy a tawen ti nabuniagan iti panagbabawi; ket kasta ti ilalabas ti dakdakkel a paset ti tawen."
            },
            "8": {
                "1": "Ket ita napasamak a babaen ti kasuratanmi, ken ammomi a pudno ti kasuratanmi, ta adtoy, maysa a nalinteg a tao ti nangidulin iti kasuratan—agsipud ta pudno nga adu ti inaramidna a milagro iti nagan ni Jesus; ket awan ti siasino man a tao a makaaramid iti milagro iti nagan ni Jesus malaksid no nadalusan iti uray ti kabassitan a basolna—",
                "2": "Ket ita napasamak, no awan ti biddut a naaramid daytoy a tao iti panangpattapattana iti panawenmi, napalabas ti tallopulo-ket-tallo a tawen;",
                "3": "Ket rinugian dagiti umili ti naguray a sigagagar iti pagilasinan nga inted ni Samuel a propeta, a Lamanite, wen, iti kanito nga umay ti sipnget iti daga iti uneg ti tallo nga aldaw.",
                "4": "Ket nangrugi ti dakkel a panagduadua ken panagririri dagiti tao uray no adun ti naited a tanda.",
                "5": "Ket napasamak nga iti maika-tallopulo-ket-uppat a tawen, iti umuna a bulan, iti maikapat nga aldaw ti bulan, immay ti dakkel a bagyo, a di pay napasamak iti amin a pagilian.",
                "6": "Ken adda met dakkel ken nakaal-alingget nga allawig; ken adda nakabutbuteng a gurruod, a nangdayyeg iti sibubukel a daga a kasla aggudua ket agsina.",
                "7": "Ket adda dagiti nalabes ti tademna a kimat, kas iti saan pay a napasamak iti amin a daga.",
                "8": "Ket nauram ti siudad ti Zarahemla.",
                "9": "Ket limned ti siudad ti Moroni iti tukot ti baybay, ket nalmes dagiti agindeg.",
                "10": "Ket naipan ti daga iti siudad ti Moronihah, ket nagbalin a dakkel a bantay ti disso ti siudad.",
                "11": "Ket adda dakkel ken nakabutbuteng a pannakadadael iti daga nga agpaabagatan.",
                "12": "Ngem adtoy adda dakdakkel ken nakabutbuteng a pannakadadael ti daga nga agpaamianan; ta adtoy, nabaliwan ti sibubukel a daga, gapu iti bagyo ken alipugpog, ken gurruod, ken kimat, ken ti nalabes a panagginggined ti sibubukel a daga;",
                "13": "Ket nagrengngarengngat dagiti dadakkel a kalsada, ken nadadael dagiti patad a daldalan, ken adu a nalinis a lugar ti nagbalin a narusanger.",
                "14": "Ken adu a dadakkel ken nalatak a siudad ti limned, ken adu ti nauram, ken adu ti nagunggon agingga a narpuog dagiti pasdek, ket natay dagiti agindeg, ket napanawan a nabaybay-an dagiti lugar.",
                "15": "Ket adda sumagmamano a nabati a siudad; ngem nalabes ti kaadu ti nadadael, ken adu ti natay kadakuada kadagitoy.",
                "16": "Ket adda sumagmamano nga intayab ti alipugpog; ket no ania man ti nakaipananda awan tao a makaammo, malaksid nga ammoda a naitayabda.",
                "17": "Isu a nagbalin a nalaad ti rabaw ti daga, gapu iti allawig, gurruod, kimat, ken ginggined.",
                "18": "Ket adtoy, nagsisina dagiti bato a naggudua; naburakburakda iti intero a daga, iti kasta nasarakan a naburakburakda, narumrumek ken naguduagudua, iti intero a daga.",
                "19": "Ket napasamak nga idi nagsardeng ti gurruod, ken ti kimat, ken ti bagyo, ken ti allawig, ken ti ginggined—ta adtoy, nagpautda iti agarup tallo nga oras; ken kuna dagiti dadduma a napapaut pay; nupay kasta, napasamak amin dagitoy dadakkel ken nakabutbuteng a banag iti agarup tallo nga oras—ket kalpasanna adtoy, nagsipnget iti rabaw ti daga.",
                "20": "Ket napasamak nga adda napuskol a sipnget iti rabaw ti daga, iti kasta narikna dagiti agindeg a saan a napasag ti alingasaw ti sipnget.",
                "21": "Ket awan ti lawag, gapu iti sipnget, uray kandela, wenno tubong a silaw; wenno adda koma apuy a pamasged kadagiti nalapat ken nasegged a kayo, isu nga awan a pulos ti uray ania a silaw;",
                "22": "Ket awan ti uray ania a silaw a maimatangan, wenno apuy, wenno silaw a nakudrep, wenno ti init, wenno ti bulan, wenno dagiti bituen, agsipud ta nabengbeng unay ti naikumot a sipnget iti daga.",
                "23": "Ket napasamak a nagtultuloy iti las-ud ti tallo nga aldaw nga awan ti lawag a maimatangan; ket nagtultuloy ti nakaro a panagladingit ken panagugaog wenno panagsangsangit ti amin a tao; wen, nakaro ti panagasug dagiti tao, gapu iti kinasipnget ken ti dakkel a pannakadadael a napasamak kadakuada.",
                "24": "Ket nangngeganda dagiti agsangsangit iti maysa a lugar, a kunkunada: O nagbabawikami koma sakbay daytoy naindaklan ken nakaal-alingget nga aldaw, ket naispal koma dagiti kakabsatmi, ken saanda koma a nauram iti dayta naindaklan a siudad ti Zarahemla.",
                "25": "Ket nangngeganda iti sabali pay a lugar dagiti agsangsangit ken agladladingit, a kunkunada: O naispal koma dagiti inna ken napintas nga annak a babbai, ken dagiti annakmi, ket saanda a naitanem iti dayta naindaklan a siudad ti Moronihah no nagbabawikami sakbay daytoy naindaklan ken nakaal-alingget nga aldaw, ken saanmi a pinapatay ken binato dagiti propeta, ken pinapanaw ida. Ket kastoy ti panagugaog dagiti umili iti napigsa ken nakaal-alingget."
            },
            "9": {
                "1": "Ket napasamak nga adda timek a nangngeg dagiti amin nga agindeg iti daga, iti amin a rabaw daytoy a daga, a nagkuna:",
                "2": "Ay-ay, ay-ay, ay-ay dagitoy a tao; ay-ay dagiti agindeg iti intero a daga malaksid no agbabawida; ta agkatawa ti sairo, ket agragsak dagiti anghelna, gapu iti pannakapapatay dagiti nasayaat a lallaki ken babbai nga annak dagiti tao, ket gapu iti basol ken makarimon nga aramidda ti nakatnaganda!",
                "3": "Adtoy, pinuorak iti apuy dayta dakkel a siudad ti Zarahemla, ken dagiti agindegna.",
                "4": "Ket adtoy, imbilinko a lumned dayta dakkel a siudad ti Moroni iti tukot ti baybay, ken malmes dagiti agindegna.",
                "5": "Ket adtoy, ginaburak iti daga dayta dakkel a siudad ti Moronihah, ken dagiti agindegna, tapno mailemmeng ti nagbasolanda ken dagiti makarimon nga aramidda manipud iti sangok, tapno saanen nga agsubli pay kaniak a maibusor kadakuada ti dara dagiti propeta ken santo.",
                "6": "Ket adtoy, imbilinko a lumned ti siudad ti Gilgal, ken dagiti agindegna a maitanem iti tukot ti daga;",
                "7": "Wen, ken ti siudad ti Onihah ken dagiti agindegna, ken ti siudad ti Mocum ken dagiti agindegna, ken ti siudad ti Jerusalem ken dagiti agindegna; ket imbilinko a tumakdang ti danum kadagitoy, a mangilemmeng iti kinadangkes ken dagiti makarimon nga aramidda iti sangok, tapno saanen nga agsubli pay kaniak a maibusor kadakuada ti dara dagiti propeta ken santo.",
                "8": "Ket adtoy, ti siudad ti Gadiadi, ken ti siudad ti Gadiomnah, ken ti siudad ti Jacob, ken ti siudad ti Gimgimno, amin dagitoy imbilinko a lumned, ket maaramid ti turturod ken tantanap kadagita a lugar; ket intanemko iti tukot ti daga dagiti agindeg kadagita, tapno mailemmeng ti kinadangkes ken dagiti makarimon nga aramidda iti sangok, tapno saanen nga agsubli pay kaniak a maibusor kadakuada ti dara dagiti propeta ken santo.",
                "9": "Ket adtoy, dayta dakkel a siudad ti Jacobugath, a nagindegan dagiti tao ni ari Jacob, imbilinko a mapuoran iti apuy gapu iti basbasol ken iti kinadangkesda, a nangrimbaw iti amin a kinadangkes iti intero a daga, gapu kadagiti nalimed a nadawel a panagpapatay ken kinnunsaboda; ta isuda ti nangdadael iti kappia dagiti tao ken ti gobierno ti daga; ngarud imbilinko a mapuoranda, tapno madadaelda iti sangok, tapno saanen nga agsubli pay kaniak a maibusor kadakuada ti dara dagiti propeta ken santo.",
                "10": "Ket adtoy, ti siudad ti Laman, ken ti siudad ti Josh, ken ti siudad ti Gad, ken ti siudad ti Kishkumen, ibilinko a mapuoran iti apuy, ken dagiti agindegna, gapu iti kinadangkesda a nangpapanaw kadagiti propeta, ken nangbato kadagiti imbaonko a mangipakdaar kadakuada ti maipanggep iti kinadangkesda ken dagiti makarimon nga aramidda.",
                "11": "Ket gapu ta pinapanawda amin ida, nga awan ti nalinteg kadakuada, nangibabaak iti apuy a mangdadael kadakuada, tapno mailemmeng kaniak ti kinadangkes ken dagiti makarimon nga aramidda, tapno saan nga umasug kaniak manipud iti daga a maibusor kadakuada ti dara dagiti propeta ken santo nga imbaonko kadakuada.",
                "12": "Ken adu pay a panangdadael ti imbaonko ditoy a daga, ken kadagitoy a tao, gapu iti kinadangkesda ken kadagiti makarimon nga aramidda.",
                "13": "O dakayo a naisalakan gapu ta amang a nalinlintegkayo ngem isuda, saankayo kadi nga agsubli ita kaniak, ket ibabawiyo dagiti basolyo, ket mapasurotkayo, tapno agasankayo?",
                "14": "Wen, pudno kunak kadakayo, no umaykayo kaniak maaddaankayo iti agnanayon a biag. Adtoy, nakatanggaya kadakayo ti manangngaasi nga imak, ket asino man nga umasideg, awatek; ket mabendisionan dagiti umay kaniak.",
                "15": "Adtoy, siak ni Jesucristo nga Anak ti Dios. Pinarsuak ti langit ken ti daga, ken amin a banag nga adda kadakuada. Addaak idi iti Amak manipud iti punganay. Addaak iti Ama, ken adda ti Amak kaniak; ket siak ti nangigloriaan ti Ama iti naganna.",
                "16": "Immayak iti bukbukodko, ket awan ti nangawat kaniak. Ket natungpal ti nasantuan a kasuratan maipanggep iti yaayko.",
                "17": "Ket kas iti kaadu ti nangawat kaniak, kadakuada ti nangtedak nga agbalin nga annak a lallaki ti Dios; ket kasta met ti aramidek kadagiti adu a mamati iti naganko, ta adtoy, babaen kaniak umay ti pannakasubbot, ken siak ti pakatungpalan ti paglintegan ni Moises.",
                "18": "Siak ti silaw ken ti biag ti lubong. Siak ti Alpha ken ti Omega, ti pangrugian ken ti paggibusan.",
                "19": "Ket saanyon nga idaton pay kaniak ti agayus a dara; wen, maisardengen ti panagidatonyo ken dagiti napuoran a sagutyo, ta saanakon nga umawat iti datdaton ken napuoran a sagsagutyo.",
                "20": "Ket idatonyo kaniak a daton ti nasneban a puso ken napnuan babawi nga espiritu. Ket asino man nga umay kaniak nga addaan iti nasneban a puso ken napnuan babawi nga espiritu, buniagak iti apuy ken iti Espiritu Santo, a kas kadagiti Lamanite, gapu iti pammatida kaniak iti kanito a pannakapasurotda, nabuniaganda iti apuy ken iti Espiritu Santo, ket dida ammo.",
                "21": "Adtoy, immayak ditoy lubong a mangyeg iti pannakasubbot ti lubong, a mangisalakan iti lubong iti basol.",
                "22": "Ngarud, asino man nga agbabawi ket umay kaniak a kasla bassit nga ubing, awatek, ta kasta ti pagarian ti Dios. Adtoy, ta kasta ti nangisangratak iti biagko, ken naalak manen; ngarud agbabawikayo, ket umaykayo kaniak dakayo iti ngudo ti daga, ket maisalakankayo."
            },
            "10": {
                "1": "Ket ita adtoy, napasamak a nangngeg amin dagiti tao ti daga dagitoy a sasao, ken nasaksianda. Ket kalpasan dagitoy a sasao adda ulimek iti daga iti uneg ti adu nga oras;",
                "2": "Ta napalalo ti pannakasdaaw dagiti tao ta insardengda pay ti nagleddaang ken nagasug iti pannakapukaw dagiti kabagianda a napapatay; ngarud adda ulimek iti amin a daga iti uneg ti adu nga oras.",
                "3": "Ket napasamak nga immay manen ti timek kadagiti tao, ket nangngeg amin dagiti tao, ken nasaksianda, a nagkuna:",
                "4": "O dakayo a tao dagitoy dadakkel a siudad a narba, nga an-annabo ni Jacob, wen, nga adda iti balay ni Israel, no namin-ano a daras ti panangummongko kadakayo a kasla iti panangummong ti pamusian kadagiti piekna iti sirok dagiti payakna, ket tinarakenkayo.",
                "5": "Ket manen, no namin-ano a daras ti panangummongko kadakayo a kasla iti panangummong ti pamusian kadagiti piekna iti sirok dagiti payakna, wen, O dakayo a tao iti balay ni Israel, a narba; wen, O dakayo a tao ti balay ti Israel, dakayo a nagnaed iti Jerusalem, a kas kadakayo a natnag; wen, no namin-ano a ti panangummongko kadakayo a kasla iti panangummong ti pamusian kadagiti piekna, ket diyo ammo.",
                "6": "O sika a balay ti Israel nga insalakanko, no mamin-ano a daras ti panangummongko kadakayo a kasla iti panangummong ti pamusian kadagiti piekna iti sirok dagiti payakna, no agbabawikayo ket agsublikayo kaniak a naimpusuan.",
                "7": "Ngem no saan, O balay ti Israel, agbalin a naliday dagiti lugar a pagindeganyo agingga iti kanito a pannakatungpal ti katulaganyo kadagiti ammayo.",
                "8": "Ket ita napasamak a kalpasan ti pannakangngeg dagiti tao kadagitoy a balikas, adtoy, nangrugida a nagsangit ken nagasug manen gapu iti pannakapukaw dagiti kabagian ken gagayyemda.",
                "9": "Ket napasamak a kasta ti ilalabas ti tallo nga aldaw. Ket bigaten, ket naakasen ti sipnget iti rabaw ti daga, ket nagsardeng ti panagkintayeg ti daga, ket nagsardeng ti panaggugudua dagiti bato, ken nagsardeng ti nakaal-alingget nga ung-ungor, ken limmabas amin dagiti makatitileng nga arimbangaw.",
                "10": "Ket nagdedekket manen ti daga, a nabati; ket nagsardeng ti ladladingit, ken sangsangit, ken an-anug-og dagiti tao a nabati a sibibiag; ket nagbalin a rag-o ti ladladingitda, ken ti ledleddaangda nagbalin a panagdayaw ken panagyaman iti Apo a Jesucristo, ti Mangisalakanda.",
                "11": "Ket kasta ti pannakatungpal ti nasantuan a kasuratan a nasaon dagiti propeta.",
                "12": "Ket dagiti nalinlinteg a bilang dagiti tao ti naisalakan, ken isuda ti nangawat kadagiti propeta ken saan a nangbato kadakuada; ken isuda ti di nangpaayus iti dara dagiti santo, a naisalakan—",
                "13": "Ket naisalakanda ken saanda a limned ken naitanem iti tukot ti daga; ken saanda a nalmes iti tukot ti baybay; ken saanda a napuoran iti apuy, wenno nadalupo ken nailudek iti patay; ken saanda a naitayab ti alipugpog; wenno rinimbawan ti alibungubong ti asuk ken ti sipnget.",
                "14": "Ket ita, asino man a makabasa, mapalubosan koma a mangawat; isu nga addaan iti nasantuan a kasuratan, mapalubosan a mangamiris, ken mangkita ken mangawat no amin dagitoy nga ipapatay ken pannakadadael babaen ti apuy, ken iti asuk, ken babaen ti bagyo, ken babaen ti alipugpog, ken babaen ti panagnganga ti daga a mangawat kadakuada, ket amin dagitoy a banag no saanda nga agpaay iti pannakatungpal dagiti padto dagiti adu a nasantuan a propeta.",
                "15": "Adtoy, kunak kadakayo, Wen, adu ti nangpaneknek kadagitoy a banag iti yaay ni Cristo, ket napapatay gapu ta pinaneknekanda dagitoy a banag.",
                "16": "Wen, pinaneknekan ni propeta a Zenos dagitoy a banag, ken kasta met a nagsao ni Zenock iti maipanggep kadagitoy a banag, gapu ta pinaneknekanda a nangnangruna ti maipanggep kadatayo, a natda iti bukelda.",
                "17": "Adtoy, pinaneknekan met ti amatayo a ni Jacob ti maipanggep iti natda iti bukel ni Jose. Ket adtoy, saantayo kadi a natda iti bukel ni Jose? Ket dagitoy banag a mangpaneknek kadatayo, saanda kadi a naisurat kadagiti pinanid a gambang nga inruar ni amatayo a Lehi manipud iti Jerusalem?",
                "18": "Ket napasamak nga iti naggibusan ti maika-tallopulo-ket-uppat a tawen, adtoy, ipakitak kadakayo a dagiti naisalakan a tao ni Nephi, ken kasta met kadagidiay naawagan iti Lamanite, a naisalakan, napakitaanda iti dakkel a pammateg, ket nabileg a bendision ti naibukbok kadagiti uloda, iti kasta a kalpasan ti yuuli ni Cristo iti langit nagpakita a talaga kadakuada—",
                "19": "Nga impakitana ti bagina kadakuada, ken nangisuro kadakuada; ken maitedto kalpasanna ti pakaammuan iti naespirituan a panagserbina. Ngarud igibuskon itoy a kanito ti agsao."
            },
            "11": {
                "intro": "Impakita ni Jesucristo ti bagina kadagiti tao ni Nephi, bayat ti panaguummong ti kaaduan iti daga ti Bountiful, ket kinasabaanna ida; ket daytoy a wagas ti panangiparangna iti bagina kadakuada.",
                "1": "Ket ita napasamak nga adda dakkel nga ummong dagiti tao ni Nephi, iti likmut ti templo nga adda iti daga a Bountiful; ket nasdaaw ken nagsisinnaludsodda, ken nagpipinnakitada kadagiti naindaklan ken nakaskasdaaw a napasamak a panagbalbaliw.",
                "2": "Ket nagsasaritaanda met ti maipapan itoy a Jesucristo, a naited ti tanda maipapan iti ipapatayna.",
                "3": "Ket napasamak a bayat ti panagsasaritada, nangngegda ti timek a kasla naggapu idiay langit; ket inwarasda ti panagkitada iti aglawlaw, ta saanda a naawatan ti timek a nangngeganda; saan a nagubsang a timek, saan met a napigsa a timek; ngem ketdi, ken nupay bassit a timek a simmamay iti amin a paset ti bagida tapno agkintayeg; wen, sinamayna ti kaunggan ti kararuada, ken napabarana ti pusoda.",
                "4": "Ket napasamak a nangngegda manen ti timek, ket saanda a naawatan.",
                "5": "Ket nangngegda manen ti timek iti maikatlo a gundaway, ket linuktanna dagiti lapayagda a dumngeg; ket naiturong dagiti matada iti naggapuan ti timek ket timmangadda idiay langit, a naggapuan ti timek.",
                "6": "Ket adtoy, iti maikatlo a daras naawatanda ti timek a nangngegda; ket kinunana kadakuada:",
                "7": "Adtoy ti Ay-ayatek nga Anak, isu a makaay-ayo kaniak, isu a nangigloriaak ti naganko—isu ti denggenyo.",
                "8": "Ket napasamak, apaman a naawatanda inturongda manen dagiti matada iti langit; ket adtoy, nakitada ti Lalaki a bumabbaba manipud iti langit; ket nagkawes iti puraw a roba; ket immay bimmaba ket nagtakder iti nagbabaetanda, ket naiturong kenkuana dagiti mata ti amin, ket awan ti bilegda a nangungap kadagiti ngiwatda, uray maysa kadakuada, ket dida maawatan ti kayatna nga ibaga, ta impagarupda nga anghel ti nagparang kadakuada.",
                "9": "Ket napasamak nga inngatona dagiti imana ket nagsao kadagiti tao, a kinunana:",
                "10": "Adtoy, siak ni Jesucristo, a pinaneknekan dagiti propeta nga umayto ditoy lubong.",
                "11": "Ket adtoy, siak ti silaw ken ti biag ti lubong; ket imminumak iti dayta napait a kopa nga inted ti Ama kaniak, ket dinayawko ti Ama iti panangbaklayko iti basol ti lubong, nga isu ti panangaklonko iti pagayatan ti Ama iti amin a banag manipud idi punganay.",
                "12": "Ket napasamak a napasagda iti daga idi naisawang ni Jesus dagitoy a sao iti dagup ti ummong; gapu ta nalagipda a naipadto nga agparangto ni Cristo kadakuada kalpasan ti yuulina idiay langit.",
                "13": "Ket napasamak a nagsao ti Apo kadakuada a kinunana:",
                "14": "Bumangonkayo ket umaykayo kaniak, tapno maidapadapyo dagiti imayo iti bakrangko, ken tapno mariknayo ti lamma ti lansa kadagiti imak ken kadagiti sakak, tapno ammuenyo a siak ti Dios ti Israel ken ti Dios ti sangalubongan, ket napapatay gapu iti basbasol ti lubong.",
                "15": "Ket napasamak nga immasideg ti ummong, ket indapadapda dagiti imada iti bakrangna, ken riniknada ti lamma ti lansa kadagiti ima ken sakana; ket daytoy ti inaramidda, saggaysada a napan agingga a nalpasda amin, ket nakitada kadagiti matada ken nariknada kadagiti imada, ket naammuanda a sitatalged ket insuratda, nga isu, ti insurat dagiti propeta, a rumbeng nga umay.",
                "16": "Ket idi napaneknekanda amin, sangsangkamaysada a nangipukkaw, a kinunada:",
                "17": "Hosanna! Bendisionam koma ti nagan ti Kangatuan a Dios! Ket nagruknoyda iti sakaanan ni Jesus, ket nagdaydayawda kenkuana.",
                "18": "Ket napasamak a nakisarita ken ni Nephi (ta maysa ni Nephi kadagiti nakiummong) ket binilinna nga umasideg.",
                "19": "Ket timmakder ni Nephi ket immasideg, ket inruknoyna ti bagina iti sango ti Apo ken immagep kadagiti sakana.",
                "20": "Ket binilin ti Apo a tumakder. Ket nagtakder iti sangona.",
                "21": "Ket kinuna ti Apo kenkuana: Itedko kenka ti pannakabalin a mangbuniagto kadagitoy a tao inton addaakon idiay langit.",
                "22": "Ket inayaban manen ti Apo dagiti dadduma, ket kasta met ti imbagana kadakuada; ket intedna ti pannakabalin a mangbuniag. Ket kinunana kadakuada: Iti daytoy a wagas ti panamuniagyo; ket awanto koma ti agsisinnuppiat kadakayo.",
                "23": "Kunak kadakayo, a siasino man ti agbabawi kadagiti basbasolna gapu kadagiti saoyo, ket kayatna ti mabuniagan iti naganko, daytoy ti rumbeng a panangbuniag kadakuada—Adtoy bumabakayo ket agtakderkayo iti danum, ket buniaganyo ida babaen ti naganko.",
                "24": "Ket ita adtoy, dagitoy ti ibalikasyonto, awaganyo ida babaen ti naganda, sa kunayo:",
                "25": "Babaen ti turay nga inted ni Jesucristo kaniak, buniaganka iti nagan ti Ama, ken ti Anak, ken ti Espiritu Santo. Amen.",
                "26": "Kalpasanna iraremyo ida iti danum, sa yaonyo ida.",
                "27": "Ket kastoy ti wagas ti panamuniagyo iti naganko; gapu ta adtoy, pudno kunak kadakayo, a maymaysa ti Ama, ken ti Anak, ken ti Espiritu Santo; ket addaak iti Ama, ket adda ti Ama kaniak, ket maymaysa ti Ama ken Siak.",
                "28": "Ket babaen iti bilinko kadakayo kasta ti panamuniagyo. Ket awanto ti agsisinnuppiat kadakayo, a kas iti kaaddana idi; wenno addanto agsisinnuppiat kadakayo maipapan iti panggep ti doktrinak, a kas iti kaaddana idi.",
                "29": "Agsipud ta pudno, pudno kunak kadakayo, saanko a kukua ti addaan espiritu ti pannakisuppiat, ngem kukua ti sairo, nga ama ti pannakisuppiat, ket kiburenna ti puso dagiti tao tapno pagpungtotenna ti tunggal maysa.",
                "30": "Adtoy, saan a daytoy ti doktrinak, ti mangkibur iti puso ti tao tapno agpungtot, a maibusor iti sabali; ngem daytoy ti doktrina, a rumbeng a maikkat dagiti kasta a banag.",
                "31": "Adtoy, pudno, pudno, kunak kadakayo, ipalawagko kadakayo ti doktrinak.",
                "32": "Ket daytoy ti doktrinak, ket isu ti doktrina nga inted ti Ama kaniak; ket paneknekak ti maipapan iti Ama, ket ti Ama ti mangpaneknek iti maipapan kaniak, ket ti Espiritu Santo ti mangpaneknek iti maipapan iti Ama ken Siak; ket paneknekak a bilinen ti Ama amin a tao, iti uray sadino man, nga agbabawi ken mamati kaniak.",
                "33": "Ket siasino man a mamati kaniak, ken mabuniagan, maisalakanto; ket isudanto ti mangtawid iti pagarian ti Dios.",
                "34": "Ket siasino man a saan a mamati kaniak, ket saan a mabuniagan, madusanto.",
                "35": "Pudno, pudno kunak kadakayo, a daytoy ti doktrinak, ket napaneknekak daytoy manipud iti Ama; ket siasino man a mamati kaniak, mamati met iti Ama; ket paneknekannak met ti Ama kenkuana, gapu ta sumarungkarto nga addaan iti apuy ken iti Espiritu Santo.",
                "36": "Ket kastoy ti panangpaneknek ti Ama kaniak, ket ti Espiritu Santo ti mangpaneknek kenkuana iti Ama ken Siak, gapu ta maymaysa ti Ama, ken Siak, ken ti Espiritu Santo.",
                "37": "Ket kunak manen kadakayo, masapul nga agbabawikayo, ket agbalinkayo a kas bassit nga ubing, ket mabuniagankayo iti naganko, wenno saankayo a maparaburan kadagitoy a banag.",
                "38": "Ket kunak manen kadakayo, masapul nga agbabawikayo, ken mabuniagankayo iti naganko, ken agbalinkayo a kas bassit nga ubing, wenno saanyo a matawid ti pagarian ti Dios.",
                "39": "Pudno, pudno, kunak kadakayo, a daytoy ti doktrinak, ket siasino man nga agipatakder ditoy agipatakder iti batok, ket saan nga agballigi ti ruangan ti impierno a mangallukoy kadakuada.",
                "40": "Ket siasino man a mangiwaragawag ti nasursurok wenno nakurkurang ngem iti daytoy, ket ibagana a naggapu iti doktrinak, naggapu daytoy iti dakes, ket saan a naipatakder iti batok; ngem naipatakder iti kadaratan a pondasion, ket silulukat ti ruangan ti impierno nga agur-uray nga umawat kadakuada inton umay ti layus ket sumaplit kadakuada ti angin.",
                "41": "Ngarud, mapankayo kadagitoy a tao, ket iwaragawagyo dagiti naisaokon, iti amin a paset ti daga."
            },
            "12": {
                "1": "Ket napasamak nga idi naibaga ni Jesus dagitoy a balikas ken ni Nephi, ken kadakuada a naawagan (sangapulo-ket-dua ita ti bilang dagiti naawagan, ken immawat iti pannakabalin ken turay a mangbuniag) ket adtoy, inyunnatna dagiti takiagna iti ummong, ket imbagana kadakuada, a kinunana: Nagasatkayo no ipategyo dagiti sao dagitoy sangapulo-ket-dua a pinilik manipud iti ummongyo nga agserbi kadakayo, ken agbalin a babaonenyo; ket inikkak ida iti pannakabalin a mangbuniag kadakayo iti danum; ket kalpasan ti pannakabuniagyo iti danum, adtoy, buniagankayo iti apuy ken iti Espiritu Santo; ngarud, nagasatkayo no mamatikayo kaniak ken mabuniagankayo, kalpasan ti pannakakitayo kaniak ket naammuanyo a Siak.",
                "2": "Ket manen, nagasgasatto pay dagiti mamati iti saoyo gapu ta paneknekanyonto a dakayo ti nakakita kaniak, ken ammoyo a Siak. Wen, nagasat dagiti mamatinto iti saoyo, ken agpakumbaba ken mabuniagan, agsipud ta isudanto ti papanan ti apuy ken ti Espiritu Santo, ket awatendanto ti pannakaugas dagiti basolda.",
                "3": "Wen, nagasat dagiti napanglaw iti espiritu a kumamang kaniak, ta kukuadanto ti pagarian ti langit.",
                "4": "Ket manen, nagasat dagiti agladingit, ta maliwliwadanto.",
                "5": "Ken nagasat dagiti naemma, ta tawidendanto ti daga.",
                "6": "Ken nagasat dagiti mabisin ken mawaw iti kinalinteg, ta mapnodanto iti Espiritu Santo.",
                "7": "Ken nagasat dagiti manangngaasi, ta lak-amendanto ti asi.",
                "8": "Ken nagasat dagiti nadalus ti pusona, ta makitadanto ti Dios.",
                "9": "Ken nagasat amin dagiti mamagkakappia, ta managanandanto nga annak ti Dios.",
                "10": "Ken nagasat dagiti maidadanes gapu iti naganko, ta kukuada ti pagarian ti langit.",
                "11": "Ken nagasatkayo no lalaisendakayo ken idadanesdakayo, ket pagsasawandakayo iti amin a kita ti pammadakes gapu kaniak.",
                "12": "Ta maaddaankayonto iti aglaplapusanan a ragsak ken kasta unay a rag-o, gapu ta nalabon ti gunggonayo sadi langit; ta kasta met ti panangidadanesda kadagiti propeta nga immun-una ngem dakayo.",
                "13": "Pudno, pudno, kunak kadakayo, intedkayo nga asin ti daga; ngem no timmamnayen ti asin pangalaan pay ti daga ti asinna? Awanen ti kapapayan ti asin, ngem maibelleng ket baddebaddeken laengen dagiti tao.",
                "14": "Pudno, pudno, kunak kadakayo, itedkayo nga agbalin a silaw dagitoy a tao. Saan a mailinged ti siudad a naisaad iti turod.",
                "15": "Adtoy, sindian kadi ti tao ti kandela sana ikabil iti sirok ti salop? Saan, ngem iti kandelero, ket mangted iti lawag kadagiti amin nga adda iti balay;",
                "16": "Ngarud bay-anyo nga agraniag ti silawyo iti sango dagitoy a tao, tapno makitada ti nasayaat nga aramidyo ket dayawenda ti Amayo nga adda sadi langit.",
                "17": "Saanyo a panunoten nga immayak a mangdadael iti paglintegan dagiti propeta. Saanak nga immay a mangdadael ngem mangtungpal.",
                "18": "Ta pudno kunak kadakayo, saan a naisiasi iti paglintegan ti maysa a tuldek wenno maysa a paulo, ngem natungpalda amin kaniak.",
                "19": "Ket adtoy, intedko kadakayo ti paglintegan ken bilbilin ti Amak, tapno mamatikayo kaniak, ket agbabawikayo iti basbasolyo, ket umaykayo kaniak nga addaan nasneban a puso ken napnuan babawi nga espiritu. Adtoy, adda dagiti bilin iti sangoyo, ket natungpal ti paglintegan.",
                "20": "Ngarud umaykayo kaniak ket maisalakankayo; ta pudno kunak kadakayo, a malaksid no tungpalenyo dagiti imbilinko kadakayo iti daytoy a kanito, saanyo a mabalin ti sumrek iti pagarian ti langit.",
                "21": "Nangngeganyo nga imbagada idi un-unana a panawen, ket naisurat met iti sangoyo, a saanka a mamapatay, ket siasino man a mamapatay agpeggadto iti panangukom ti Dios.",
                "22": "Ngem kunak kadakayo, a siasino man a gumura iti kabsatna agpeggadto iti pannakaukomna. Ket siasino man nga agkunanto iti kabsatna, Ong-ong, agpeggadto iti sanhedrin; ket siasino man nga agkunanto, Awan nakemmo, agpeggadto iti impierno nga apuy.",
                "23": "Ngarud, no umayka kaniak, wenno tarigagayam ti umay kaniak, ket lagipem a nasakit ti nakem ti kabsatmo kenka—",
                "24": "Mapanka iti kabsatmo, ket umuna a makikappiaka kenkuana, sakanto umay kaniak a naipapuso ti panggepmo, ket awatenkanto.",
                "25": "Makikappiaka a dagus iti kabusormo bayat ti pannakikuyogmo kenkuana iti dalan, amangan ta alaennaka iti uray ania a kanito, ket ikabilnaka iti pagbaludan.",
                "26": "Pudno, pudno kunak kenka, dikanto rummuar sadiay, agingga a saanmo a mabayadan ti kaudian a senine. Ket bayat ti pannakabaludmo mabayadam kadi uray maysa a senine? Pudno, pudno kunak kenka, Saan.",
                "27": "Adtoy, insuratda kadagidi nagkauna a panawen, a dika makiabig;",
                "28": "Ngem kunak kadakayo, nga uray siasino a mangmatmat iti maysa a babai, tapno gartemanna, nakiabigen kenkuana iti pusona.",
                "29": "Adtoy, ikkankayo iti bilin, a saanyo a palubosan ti uray ania kadagitoy a banag a sumrek iti pusoyo.",
                "30": "Ta naim-imbag nga ipaidamyo iti bagbagiyo dagitoy a banag, a pangawitanyo iti krusyo, ngem ti maitappuakkayonto iti impierno.",
                "31": "Naisurat, a siasino man a mamagtalaw iti asawana a babai, maited kenkuana ti surat ti panagsina.",
                "32": "Pudno, pudno, kunak kadakayo, a siasino man a mamagtalaw iti asawana, gapu iti panagdederrep, aramidenna a mannakiabig a babai; ket siasino man a mangasawanto iti napagtalaw a babai makabasol iti pannakiabig.",
                "33": "Ket manen naisurat, saanka nga agsapata, ngem aramidem dagiti sapatam iti Apo.",
                "34": "Ngem pudno, pudno, kunak kadakayo, saankayo nga agsapata a pulos; uray iti langit, gapu ta isu ti trono ti Dios;",
                "35": "Wenno iti daga, ta isu ti pagsaadan ti sakana.",
                "36": "Wenno isapatayo ti uloyo, agsipud ta saanyo a mabalin ti agaramid iti buok a nangisit wenno puraw.",
                "37": "Ngem bay-anyo a kastoy ti panagsasaoyo Wen, wen; Saan, saan; ta dakes ti ania man a maisawang a surok dagitoy.",
                "38": "Ket adtoy, naisurat, mata iti mata, ket ngipen iti ngipen.",
                "39": "Ngem kunak kadakayo, a diyo sarangten ti dakes, ngem siasino man a mangtungpa iti makanawan a pingpingmo, isangom met kenkuana ti bangirna;",
                "40": "Ket no adda man tao a mangidarum kenka iti linteg ket alaenna ti kawesmo, bay-am nga alaenna pay ti kagaymo.",
                "41": "Ket siasino man a mangpilit kenka a magna iti maysa a milia, kumuyogka kenkuana iti dua.",
                "42": "Mangtedka iti siasino man a dumawat kenka, ket dimo tallikudan ti siasino man a bumulod kenka.",
                "43": "Ket adtoy naisurat met, a rumbeng nga ayatem ti kaarrubam ket guraem ti kabusormo;",
                "44": "Ngem adtoy kunak kadakayo, ayatenyo ti kabusoryo, ket bendisionanyo ti mangilunod kadakayo, agaramidkayo iti nasayaat kadagiti gumura kadakayo, ket ikararaganyo dagiti manguy-uyaw ken mangidadanes kadakayo;",
                "45": "Tapno agbalinkayo nga annak ti Amayo nga adda sadi langit; agsipud ta aramidenna ti init a lumgak kadagiti dakes ken kadagiti naimbag.",
                "46": "Ngarud dagiti banag idi un-unana a panawen, nga adda iti paglintegan, natungpal amin kaniak.",
                "47": "Awanen dagiti daan a banag, ket nagbalin amin a banag a baro.",
                "48": "Ngarud kayatko a naan-anaykayo a kas kaniak, wenno kas iti kinaan-anay ti Amayo nga adda sadi langit."
            },
            "13": {
                "1": "Pudno, pudno, kunak nga inanamaek a rumbeng a limosanyo dagiti napanglaw: ngem agannadkayo ta saankayo nga agited iti limos iti sanguanan dagiti tao; ta no kasta awan ti gunggonayo iti Amayo nga adda sadi langit.",
                "2": "Ngarud, inton manglimoskayo dikayto pagunien ti tangguyob iti sangoyo, a kas iti ar-aramiden dagiti aginsisingpet kadagiti sinagoga ken kadagiti kalsada, tapno dayawen ida dagiti tao. Pudno kunak kadakayo, adda gunggonada.",
                "3": "Ngem inton manglimoskayo, saan koma a maammuan ti makanigidyo ti aramiden ti makanawanyo;",
                "4": "Tapno nalimed ti limosyo; ket ni Amayo a makakita a sililimed, gunggonaannakayonto.",
                "5": "Ket inton agkararagkayo saanyo a tuladen dagiti aginsisingpet, ta magustuanda ti agkararag a nakatakder kadagiti sinagoga ken kadagiti dalan, tapno makita ida dagiti tao. Pudno kunak kadakayo, adda gunggonada.",
                "6": "Ngem dakayo, inton agkararagkayo, sumrekkayo iti siledyo, ket inton nairikepyon ti ridaw, agkararagkayo ken Amayo nga adda iti nalimed; ket ni Amayo a makakita iti nalimed masansanto a gunggonaannakayo.",
                "7": "Ngem no agkararagkayo, diyo aramiden ti awan kapapayanna a panangulit-ulit, a kas iti aramid dagiti pagano, ta ipagarupda a mangngeganto ida gapu iti adu a sasaoda.",
                "8": "Diyo ngarud tuladen ida; ta ammon ni Amayo dagiti masapulyo sakbay a dumawatkayo kenkuana.",
                "9": "Kastoy ngarud ti panagkararagyo: Amami nga addaka sadi langit, madaydayaw koma ti naganmo.",
                "10": "Maaramid koma ti pagayatam ditoy daga kas sadi langit.",
                "11": "Ket pakawanennakami kadagiti ut-utangmi, a kas iti pammakawanmi kadagiti nakautang kadakami.",
                "12": "Ket dinakami yasideg iti sulisog, ket isalakannakami iti dakes.",
                "13": "Ta daytoy ti pagariam, ken bileg, ken gloriam nga agnanayon. Amen.",
                "14": "Ta, pakawanennakayto met ti nailangitan nga Amayo no pakawanenyo dagiti tao kadagiti nakabasolanda;",
                "15": "Ngem dinakayonto met pakawanen ti Amayo kadagiti nagbasolanyo no saanyo a pakawanen dagiti tao kadagiti nakabasolanda.",
                "16": "Kangrunaanna, saankayo koma a kasla kadagiti aginsisingpet inton agayunokayo, a naliday, ta baliwanda ti rupada, tapno agparangda a nagayuno kadagiti tao. Pudno kunak kadakayo, adda gunggonada.",
                "17": "Ngem inton agayunokayo, lanaanyo ti uloyo ket agdiram-oskayo.",
                "18": "Tapno di maiparang kadagiti tao nga agayunokayo, no di ken Amayo nga adda iti nalimed, ket ni Amayo a makakita iti nalimed, gunggonaannakayonto.",
                "19": "Saankayo nga agurnong iti kinabaknang nga agpaay kadakayo ditoy daga, a dadaelen ti sanga ken ti lati, ken takawen dagiti mannanakaw.",
                "20": "Ngem agurnongkayo iti kinabaknang sadi langit, a di madadael ti sanga ken ti lati, ken di takawen dagiti mannanakaw:",
                "21": "Ta no sadino ti yan ti kinabaknangyo, isu met ti yan ti pusoyo.",
                "22": "Ti mata ti silaw ti bagi; ngarud, no maipamaysa ti matayo kaniak, nalawagto ti sangabukel a bagiyo.",
                "23": "Ngem no maipamaysa ti matayo iti dakes, nasipngetto ti sangabukel a bagiyo. Ngarud, no nakudrep ti silaw nga adda kadakayo, anian dayta a kinasipnget!",
                "24": "Awan ti tao a makabalin nga agserbi iti dua nga appo; ta guraennanto ti maysa ket ayatennanto ti sabali, wenno sumurotto iti maysa ket guraennanto ti sabali. Diyo mabalin ti agserbi iti Dios ken iti Baknang.",
                "25": "Ket ita napasamak nga idi maibaga ni Jesus dagitoy a balikas kinitana dagiti sangapulo-ket-dua a pinilina, ket kinunana kadakuada: Laglagipenyo dagiti balikas nga imbagak kadakayo. Gapu ta adtoy, dakayo ti pinilik nga agserbi kadagitoy a tao. Ngarud kunak kadakayo, diyo panunoten ti biagyo, no ania ti kanenyonto wenno ania ti inumenyonto; ken uray ti bagiyo, no ania ti ikawesyonto. Saan kadi a napatpateg ti biag ngem iti taraon, ken ti bagi ngem iti kawes?",
                "26": "Imutektekanyo dagiti tumatayab iti tangatang, ta dida agmula, wenno dida agani wenno dida agurnong kadagiti kamalig: ngem taraonan latta ida ti Nailangitan nga Amayo. Saankayo kadi a nalalaing ngem dagitoy?",
                "27": "Asino kadakayo ti mangpanunot laeng ket manayonannan iti sangasiko ti katayagna?",
                "28": "Ken apay a pakakumikomanyo ti pagan-anay? Usigenyo dagiti lirio iti talon no kasano ti panagdakkelda; saanda nga agbannog, ket dida met mamabi;",
                "29": "Ngem kunak kadakayo, nga uray pay ni Solomon, a nalatak unay, saan a nakawesan a kas kadagitoy.",
                "30": "Gapuna, no kinawesan ti Dios dagiti ruot iti talon, a kas ita, ket maisungrod iti dalikan inton bigat, kasta met a kawesannakayonto, no saan a nakurang ti pammatiyo.",
                "31": "Ngarud dikayo agduadua, a kunayo: Ania ti kanenminto? wenno, Ania ti inumenminto? wenno, Yanna ti pagan-anayminto?",
                "32": "Ta ammo ti Nailangitan nga Ama a kasapulantayo amin dagitoy a banag.",
                "33": "Ngem birokenyo nga umuna ti pagarian ti Dios ken ti kinalintegna, ket mainayonto amin dagitoy a banag kadakayo.",
                "34": "Saanyo ngarud a panunoten ti masakbayan, ta tinto masakbayan ti makaammo iti banag a maipaay. Umdasen ti aldaw dayta a kinadakes."
            },
            "14": {
                "1": "Ket napasamak nga idi naisawang ni Jesus dagitoy a balikas sinangona manen ti ummong, ket linukatanna manen ti ngiwatna kadakuada, a kinunana: Pudno, pudno, kunak kadakayo, Dikayo mangeddeng, tapno saankayo a makedngan.",
                "2": "Ta iti panangeddengyo, makedngankayonto met; ket ti rukod a pangrukodyo, mairukodto manen kadakayo.",
                "3": "Ket apay a kitaenyo ti puling ti kabsatyo, ngem diyo kitaen ti sigkat ti matayo?",
                "4": "Wenno kasano ti panagkunayonto iti kabsatyo: Agurayka ta ikkatek ti pulingmo—ket adtoy, adda sigkat ti matayo?",
                "5": "Sika nga aginsisingpet, umuna pay nga ikkatem ti sigkat ti matam; ket iti kasta nalawagto ti panagkitam a mangikkat iti sigkat ti mata ti kabsatmo.",
                "6": "Diyo ited ti nasantuan kadagiti aso, ket diyo met idisso dagiti perlasyo iti sango dagiti baboy, amangan ta payatpayatenda, sadakayonto sublian a girsayen.",
                "7": "Agdawatkayo, ket maikkankayto; agsapulkayo, ket makasarakkayto; agtuktokkayo, ket malukatankayto.",
                "8": "Ta siasino man nga agdawat, umawat; ket ti agsapul, makasarak; ket isu nga agtuktok, malukatanto.",
                "9": "Wenno asino kadakayo a tao, a, no dumawat ti anak iti tinapay, mangted iti bato?",
                "10": "Wenno dumawat iti ikan, mangted kadi iti uleg?",
                "11": "No ngarud, dakayo a dakes, ammoyo ti mangted iti nasayaat a sagut kadagiti annakyo, di ket ngatan nangnangruna pay a mangted ti Amayo nga adda sadi langit iti nasayaat a banag no dumawatkayo kenkuana?",
                "12": "Ngarud, amin dagiti banag a kayatyonto nga aramiden dagiti tao kadakayo, kasta met ti aramidenyo kadakuada, ta daytoy ti linteg ken sinurat dagiti propeta.",
                "13": "Sumrekkayo iti ruangan a nailet; ta akaba ti ruangan, ken nalawa a dalan ti mangiturong iti pakadadaelan, ket adu dagiti sumrek idiay;",
                "14": "Ta nailet ti ruangan ket akikid ti dalan nga agturong iti biag, ket bassit dagiti makasarak itoy.",
                "15": "Agannadkayo kadagiti sinsinan a propeta, nga umay kadakayo a nakakawes a kasla karnero, ngem iti uneg loboda a narawet.",
                "16": "Mailasinyonto ida kadagiti bungada. Adda kadi, ubas a maburas ti tao iti kalunay, wenno siitan a kayo nga agbunga iti igos?",
                "17": "Kasta met a tunggal kayo a nasayaat, agbunga iti nasayaat; ngem ti kayo a rinuker agbunga iti dakes.",
                "18": "Ti nasayaat a kayo saan a mabalin nga agbunga iti dakes, wenno ti rinuker a kayo agbunga iti nasayaat.",
                "19": "Tunggal kayo a saan nga agbunga iti nasayaat mapukan, ket maisungrod iti apuy.",
                "20": "Gapuna, mailasinyonto ida babaen iti bungada.",
                "21": "Saan a tunggal maysa nga agkuna kaniak, Apo, Apo, sumrekto iti pagarian ti langit; ngem tinto mangaramid iti pagayatan ti Amak nga adda sadi langit.",
                "22": "Adunto ti agkuna kaniak iti dayta nga aldaw: Apo, Apo, saankami kadi a nangipadto babaen ti naganmo, ket iti naganmo pinagtalawmi dagiti sairo, ket iti naganmo nagaramidkami iti adu a naisangsangayan?",
                "23": "Ket kalpasanna ibagakto kadakuada: Iti kaano man dikayo naam-ammo; adaywandak, dakayo nga agar-aramid iti dakes.",
                "24": "Ngarud, siasino man a dumngeg kadagitoy a sao ket aramidenna ida, ipariskonto iti maysa a tao a masirib, a nangbangon iti balayna iti bato—",
                "25": "Ket nagtinnag ti tudo, ket ti layus immay, ket nagangin, ket nagdissuoranda dayta a balay; ket saan a narba, ta nabangon iti bato.",
                "26": "Ket amin a makangngeg kadagitoy a saok ket saanda ida nga aramiden, maiparisto iti maysa a tao a maag, a binangonna ti balayna iti kadaratan—",
                "27": "Ket nagtinnag ti tudo, ket immay ti layus, ket nagangin, ket nagdissuoranda dayta a balay; ket napuri, ket nalawa ti nakarebbaanna."
            },
            "15": {
                "1": "Ket ita napasamak nga idi nalpas ni Jesus ti nagsao impalawlawna ti panagkitana iti ummong, ket kinunana kadakuada: Adtoy, nangngegyo dagiti banag nga insurok sakbay nga immuliak iti Amak; ngarud, siasino man a manglagip kadagitoy a saok ket aramidenna ida, bitibitekto iti maudi nga aldaw.",
                "2": "Ket napasamak nga idi naisawang ni Jesus dagitoy a sao, nasirmatana nga adda sumagmamano kadakuada a nasdaaw, ken nagamanga no ania ti aramidenna maipapan iti paglintegan ni Moises; agsipud ta saanda a naawatan ti makunkuna a naglabasen ti daan a banag, ket nagbalin a baro ti amin a banag.",
                "3": "Ket kinunana kadakuada: Saankayo a masdaaw iti imbagak kadakayo a napalabasen ti daan a banag, ket nagbalin a baro ti amin a banag.",
                "4": "Adtoy kunak kadakayo a natungpalen ti paglintegan a naited ken ni Moises.",
                "5": "Adtoy, siak ti nangted iti paglintegan, ken siak ti nakitulag kadagiti taok nga Israel; ngarud, natungpalen ti paglintegan kaniak, ta immayak a nangtungpal iti paglintegan; ngarud adda gibusna.",
                "6": "Adtoy, saanko a dadaelen dagiti propeta, ta nupay adu ti saan a natungpal kaniak, pudno kunak kadakayo, matungpaldanto amin.",
                "7": "Ket gapu ta imbagak kadakayo a napalabasen ti daan a banag, saanko a dadaelen dayta naibagan maipapan iti banag nga umayto.",
                "8": "Ta adtoy, saan a natungpal amin ti naitulagko kadagiti taok; ngem naggibusen kaniak ti paglintegan a naited ken ni Moises.",
                "9": "Adtoy, Siak ti paglintegan, ken ti silaw. Kitaendak, ken agituredkayo agingga iti panungpalan, ket agbiagkayto; ta itedko ti agnanayon a biag iti agitured agingga iti panungpalan.",
                "10": "Adtoy, naitedko kadakayon dagiti bilin; gapuna salimetmetanyo dagiti bilinko. Ket daytoy ti paglintegan ken sinurat dagiti propeta, agsipud ta pudno nga isuda ti nangsaksi kaniak.",
                "11": "Ket ita napasamak nga idi naibagan ni Jesus dagitoy a balikas, kinunana kadagiti sangapulo-ket-dua a pinilina:",
                "12": "Dakayo ti disipulok; ket dakayo ti silaw dagitoy nga umili, a natda iti balay ni Jose.",
                "13": "Ket adtoy, daytoy ti daga a tawidenyo; ket ti Ama ti nangted kadakayo.",
                "14": "Ket saan nga iti uray ania a kanito nangted ti Ama kaniak iti bilin a rumbeng nga ibagak kadagiti kabsatyo iti Jerusalem.",
                "15": "Wenno iti uray ania a kanito nangted kaniak ti Ama iti bilin tapno ibagak kadakuada ti maipapan iti dadduma a tribu ti balay ti Israel, nga inturong ti Ama nga immadayo iti dayta a daga.",
                "16": "Kastoy ti kaadu ti bilin ti Ama kaniak, a rumbeng nga ibagak kadakuada:",
                "17": "A dagiti dadduma a karnero nga adda kaniak a saan nga agnaed iti daytoy nga ikub, rumbeng met a yegko, ken denggenda ti timekko; ket addanto maymaysa nga ikub, ken maysa a pastor.",
                "18": "Ket ita, gapu iti kinatangigda ken saanda a panamati saanda a naawatan ti saok; ngarud binilinnak ti Ama a saanen nga agsao kadakuada iti maipapan kadagitoy a banag.",
                "19": "Ngem, pudno, kunak kadakayo nga imbilin kaniak ti Ama, ken ibagak kadakayo, a naisinakayo kadakuada gapu iti kinadakesda; ngarud didakayo am-ammo gapu iti kinadakesda.",
                "20": "Ket pudno, kunak manen kadakayo nga inlasin ti Ama kadakuada dagiti dadduma a tribu; ket ti kinadakesda ti gapu a saanda ida nga ammo.",
                "21": "Ket pudno kunak kadakayo, a dakayo ti imbagak: Adda dadduma a karnerok nga awan ditoy nga ikub; rumbengda met a yegko, ket denggendanto ti timekko; ket addanto maysa nga ikub, ken maysa a pastor.",
                "22": "Ket saandak a maawatan, agsipud ta ipapanda a dagiti Gentil; ta saanda a maawatan a dagiti Gentil ti rumbeng nga agbalbaliw babaen ti panangasabada.",
                "23": "Ket saandak a naawatan iti panagkunak nga isudanto ti dumngeg iti timekko; ket saandak a naawatan a saan a rumbeng a dumngeg dagiti Gentil iti timek iti uray ania a kanito—a saan a rumbeng nga iparangarangko ti bagik kadakuada malaksid no babaen ti Espiritu Santo.",
                "24": "Ngem adtoy, padapadakayo a nakangngeg iti timekko; ken nakitadak ket dakayo dagiti karnerok, ket dakayo ti naibilang kadagiti inted ti Ama kaniak."
            },
            "16": {
                "1": "Ket pudno, pudno, kunak kadakayo nga adda sabali a karnerok, nga awan iti daytoy a daga, wenno iti Jerusalem, wenno iti aglawlaw dayta a daga a nangasabaak.",
                "2": "Gapu ta ti saan pay a nakangngeg iti timekko ti nagsawak; wenno iti ania man a kanito saanak pay a nagpakita kadakuada.",
                "3": "Ngem nakaawatak iti bilin ti Ama a mapanakto kadakuada, a tapno dumngegdanto iti timekko, ken maibilangda kadagiti karnerok, tapno addanto maysa nga ikub ken maysa a pastor; ngarud mapanko ipakita ti bagik kadakuada.",
                "4": "Ket bilinenkayo a dakayonto ti mangisurat kadagitoy a sao kalpasan ti ipapanawko, ta no agpayso a dagiti taok idiay Jerusalem, isuda a nakaimatang ken nakikadua kaniak iti panagpaayko, saanda a dumawat iti Ama babaen iti naganko, tapno mabalinda ti umawat iti pannakaammo kadakayo babaen ti Espiritu Santo, ken kasta met kadagiti sabali a tribu a dida am-ammo, a dagitoy a sao nga isuratyonto maidulinto ken maiparangto kadagiti Gentil, tapno gapu iti kinaan-anay dagiti Gentil, ti nabati iti bukelda, a masayyasayya iti rabaw ti daga gapu iti saanda a panamati, mabalin a mayeg, wenno maammuandak, a Mannubbotda.",
                "5": "Ket isunto ti panangummongko kadakuada manipud kadagiti uppat a suli ti daga; ket isunton ti panangtungpalko iti katulagan nga inaramid ti Ama kadagiti amin a tao iti balay ti Israel.",
                "6": "Ket nagasat dagiti Gentil, gapu iti pammatida kaniak, ken iti Espiritu Santo, a mangsaksi kadakuada kaniak ken ti Ama.",
                "7": "Adtoy, gapu iti pammatida kaniak, kuna ti Ama, ken gapu iti saanyo a panamati, O balay ti Israel, umayto ti kinapudno kadagiti Gentil iti ud-udina nga aldaw, tapno maipakaammonto kadakuada ti kinaan-anay dagitoy a banag.",
                "8": "Ngem asi pay, kinuna ti Ama, dagiti Gentil a saan a mamati—gapu ta uray immayda ditoy rabaw ti daga, ken winarada dagiti taok nga adda iti balay ti Israel ket napapanaw dagiti taok nga adda iti balay ti Israel manipud iti ummongda, ken nabaddebaddekanda ida;",
                "9": "Ken gapu iti asi ti Ama kadagiti Gentil, ken kasta met dagiti panangukom ti Amak kadagiti taok nga adda iti balay ti Israel, pudno, pudno, kunak kadakayo, a kalpasan amin daytoy, ken impalubosko a madangran dagiti taok nga adda iti balay ti Israel, ken maparigat, ken mapapatay, ken mapapanaw manipud iti ummongda, ken guraenda ida, ket agbalinda a pagiinnarasaasan ken arkos ti dila—",
                "10": "Ket imbilin ngarud ti Ama a rumbeng nga ibagak kadakayo: Iti dayta nga aldaw nga agbasolto dagiti Gentil iti ebangheliok, ken dida awaten ti pakabuklan ti ebangheliok, ket itandudoda ti kinaparammag kadagiti pagilian, ken daeranda ti amin a tao, ken mapnonto iti amin a kita ti kinaulbod, ken panangallilaw, ken kinaulpit, ken amin a kita ti panagpammarang, ken pammapatay, ken panaginsasaserdote, ken pannakiabig, ken iti nalimed a kinarimon; ket no aramidenda amin dagitoy a banag, ket tallikudanda ti pakabuklan ti ebangheliok, adtoy, kinuna ti Ama, itdek kadakuada ti pakabuklan ti ebangheliok.",
                "11": "Ket isunton ti pananglagipko iti katulagan nga inaramidko kadagiti taok, O balay ti Israel, ket itdekto ti ebangheliok kadakuada.",
                "12": "Ket ipamatmatkonto kenka, O balay ti Israel, a didakayo madaeran dagiti Gentil; ngem laglagipek ti tulagko kadakayo, O balay ti Israel, ket dumtengto ti pannakaammoyo iti pakabuklan ti ebangheliok.",
                "13": "Ngem no agbabawi dagiti Gentil ken agsublida kaniak, kinuna ti Ama, adtoy maibilangdanto kadagiti taok, O balay ti Israel.",
                "14": "Ket saanko a palubosan dagiti taok, nga adda iti balay ti Israel, a mapan kadakuada ket paddakanda ida, kinuna ti Ama.",
                "15": "Ngem no saanda nga umay kaniak, ken dumngeg iti timekko, palubosak ida, wen, palubosak dagiti taok, O balay ti Israel, a makiragup kadakuada, ket paddakandanto ida, ket kasladanto iti asin a napukawna ti ramanna, ket awanton ti kaikarianna no di maibelleng, tapno mabaddekan dagiti taok, O balay ti Israel.",
                "16": "Pudno, pudno, kunak kadakayo, kastoy ti panangbilin ti Ama kaniak—a rumbeng nga itedko kadagiti tao daytoy a daga a tawidenda.",
                "17": "Ket isunton ti pannakatungpal dagiti sao ni propeta Isaias, a kinunana:",
                "18": "Agpukkawto dagiti agbambantay; iti timek a buyogandanto iti panagkanta, ta agkikitadanto inton yeg manen ti Apo ti Zion.",
                "19": "Agragsakkayo, agkantakayo a sangsangkamaysa, dakayo nabaybay-an a lugar ti Jerusalem; gapu ta liniwliwa ti Apo dagiti taona, sinubbotna ti Jerusalem.",
                "20": "Impakita ti Apo ti nasantuan a takiagna iti amin a pagilian, ket makitanto iti amin a suli ti daga ti panangisalakan ti Dios."
            },
            "17": {
                "1": "Adtoy, ita napasamak nga idi naibaga ni Jesus dagitoy a balikas, timmaliaw manen iti ummong, ket kinunana kadakuada: Adtoy, dimtengen ti kanitok.",
                "2": "Madlawko a nakapsutkayo, a saanyo a maawatan amin a balikasko nga imbilin ti Ama kaniak nga ibagak kadakayo iti daytoy a kanito.",
                "3": "Ngarud, agawidkayo iti balbalayyo, ket utobenyo dagiti banag nga imbagak, ket dawatenyo iti Ama, iti naganko, tapno maawatanyo, ken isaganayo ti panunotyo iti sumuno a bigat, ket umayakto manen kadakayo.",
                "4": "Ngem ita mapanak iti Ama, ken iparangko met ti bagik kadagiti napukaw a tribu ti Israel, gapu ta saanda a napukaw iti Ama, agsipud ta ammona no sadino ti nangipananna kadakuada.",
                "5": "Ket napasamak nga idi malpas ni Jesus nga agsao, intaliawna manen dagiti matana iti ummong, ket naimatanganna ti panagluluada ket sititibkerda a nangperreng kenkuana a kasla kayatda a dawaten ti panagbayagna pay bassit kadakuada.",
                "6": "Ket kinunana kadakuada: Adtoy, umukuok ti asik kadakayo.",
                "7": "Adda kadi masakit kadakayo? Yasidegyo ida. Adda kadi kadakayo lugpi, wenno bulsek, wenno pilay, wenno pukol, wenno agkukutel, wenno napakapsutan, wenno umel, wenno marigatan iti uray ania a kita? Yasidegyo ida ta agasak, gapu ta adda asik kadakayo; napno ti lalaemko iti panangngaasi.",
                "8": "Ta madlawko a tarigagayanyo a rumbeng nga ipakitak kadakayo no ania ti naaramidko kadagiti kakabsatyo idiay Jerusalem, ta makitak nga umdas ti pammatiyo a pamkuatak a mangagas kadakayo.",
                "9": "Ket napasamak nga idi nalpasen nga agsao, amin dagiti ummong, a sangsangkatunos, napanda a kaduada dagiti masakitda ken dagiti agtutuok, ken dagiti lugpida, ken bulsekda, ken dagiti umelda, ken dagiti amin a marigatan iti ania man a kita; ket inagasanna ida a saggaysa apaman a naipanda kenkuana.",
                "10": "Ket inaramidda amin, kadakuada a naagasan ken kadakuada nga awan sakitna, nagrukbabda iti sakaananna, ken nagdaydayawda kenkuana; ket kadagiti makabalin nga umay manipud iti ummong inagkanda dagiti sakana, iti kasta binugguanda dagiti dapanna kadagiti luluada.",
                "11": "Ket napasamak nga imbilinna a maipan dagiti ubbingda kenkuana.",
                "12": "Iti kasta impanda dagiti ubbingda ket indissoda ida iti daga iti aglawlawna, ket nagtakder ni Jesus iti tengnga; ket winayaan ti ummong ti dalan agingga a naidatagda amin kenkuana.",
                "13": "Ket napasamak nga idi naidatagda aminen, ket nagtakder ni Jesus iti tengngada, imbilinna iti ummong a rumbeng nga agparintumengda iti daga.",
                "14": "Ket napasamak nga idi nakaparintumengda iti daga, immasug ni Jesus iti unegna, ket kinunana: Ama, mariribukanak gapu iti kinadangkes dagiti tao iti balay ti Israel.",
                "15": "Ket idi nayebkasna dagitoy a balikas, nagparintumeng met iti daga; ket adtoy nagkararag iti Ama, ket saan a mabalin a maisurat dagiti banag nga inkararagna, ket dagiti ummong ti nangpaneknek kadagiti nangngegda kenkuana.",
                "16": "Ket kastoy a wagas ti panangpaneknekda: Saan pay a nakita ti mata, wenno nangngegan ti lapayag, iti napalabas, dagitoy naindaklan ken nakaskasdaaw a banag a kas iti pannakakitami ken pannakangngegmi iti pannakisao ni Jesus iti Ama.",
                "17": "Ket awan ti dila a makayebkas, wenno adda naisurat ti asino man a tao, wenno maipalawag ti puso dagiti tao ti naindaklan ken nakaskasdaaw a bambanag a nakita ken nangngegmi nga insao ni Jesus; ket awan ti asino man a makaipalawag iti ragsak a nangpunno iti kararuami iti kanito a nangngegmi nga inkararagannakami iti Ama.",
                "18": "Ket napasamak nga idi nalpas ni Jesus ti panagkarkararagna iti Ama, timmakder; ngem aglaplapusanan ti ummong iti ragsak ket naitukengda.",
                "19": "Ket napasamak a nagsao ni Jesus kadakuada, ket imbagana a tumakderda.",
                "20": "Ket timmakderda manipud iti daga, ket kinunana kadakuada: Nagasatkayo gapu iti pammatiyo. Ket ita adtoy, naan-anay ti ragsakko.",
                "21": "Ket nagsangit idi naisawangna dagitoy a balikas, ket pinaneknekan ti ummong daytoy, ket inubbana dagiti ubbingda, a sinaggaysa, ken binendisionanna ida, ken inkararaganna ida iti Ama.",
                "22": "Ket nagsangit manen idi naaramidna daytoy;",
                "23": "Ket nagsao kadagiti ummong, ket kinunana kadakuada: Kitaenyo dagiti ubbingyo.",
                "24": "Ket idi kumitada naiturong dagiti matada iti langit, ket naimatanganda ti panaglukat ti langit, ket nakitada dagiti anghel a bumabbaba manipud iti langit a kasla adda iti tengnga ti apuy; ket bimmabada ken linawlawda dagiti ubbing, ket nalawlawda iti apuy; ket tinulongan ida dagiti anghel.",
                "25": "Ket nakita ken nangngeg ken napaneknekan ti ummong; ket ammoda a pudno ti pammaneknekda; gapu ta nakita ken nangngegda amin, tunggal tao; ket agdagupda a kararua iti dandani dua ribu ken lima gasut; ket buklen ida ti lallaki, babbai, ken ubbing."
            },
            "18": {
                "1": "Ket napasamak a binilin ni Jesus dagiti disipulona a mangyeg kenkuana iti sumagmamano a tinapay ken arak.",
                "2": "Ket idi napanda nangala iti tinapay ken arak, imbilinna kadagiti ummong nga agtugawda iti daga.",
                "3": "Ket idi simmangpet dagiti disipulo nga addan tinapay ken arak, innalana ti tinapay ket pinirsapirsay ken binendisionanna; ket intedna kadagiti disipulona ket imbilinna a manganda.",
                "4": "Ket idi nalpasda a mangan ken nabsogda, imbilinna kadakuada a warasanda ti ummong.",
                "5": "Ket idi nalpas a mangan ti ummong ken nabsogda, kinunana kadagiti disipulo: Adtoy nasken nga adda maysa a madutokan kadakayo, ket itedko kenkuana ti pannakabalin a mangpirsay iti tinapay ken bendisionanna ket itedna kadagiti tao iti simbaanko, kadagiti amin a mamati ken mabuniagan iti naganko.",
                "6": "Ket daytoy ti kanayon a rumbeng nga aramidenyo, a kas iti inaramidko, a kas iti panangpirsayko iti tinapay ken panangbendision ken pannangtedko kadakayo.",
                "7": "Ket aramidenyo daytoy a mangipalagip kadakayo iti bagik, nga imparangko kadakayo. Ket isunto ti mangipaneknek iti Ama a kanayon a laglagipendak. Ket addanto ti espirituk kadakayo no kanayon a laglagipendak.",
                "8": "Ket napasamak nga idi naisawangna dagitoy a balikas, imbilinna kadagiti disipulo a mangalada iti naikopa nga arak ket inumenda, ket ikkandanto ti ummong tapno uminumda met.",
                "9": "Ket napasamak nga inaramidda, ket imminum ken nabsogda; ket nangtedda iti ummong, ket imminumda, ket nabsogda.",
                "10": "Ket idi nalpas dagiti disipulo daytoy, kinuna ni Jesus kadakuada: Bendisionankayo iti daytoy a banag nga inaramidyo, agsipud ta panagtungpal daytoy kadagiti bilinko, ket saksian daytoy iti Ama a siaayatkayo a mangaramid kadagiti imbilinko kadakayo.",
                "11": "Ket daytoy ti kanayon nga aramidenyonto kadagiti agbabawi ken mabuniagan iti naganko; ket aramidenyonto a panglagip iti darak, nga imbukbokko gapu kadakayo, tapno paneknekanyo iti Ama a kanayon a laglagipendak, ket no kanayon a laglagipendak addanto ti Espirituk kadakayo.",
                "12": "Ket ibilinko kadakayo nga aramidenyonto dagitoy a banag, ket no kanayonto nga aramidenyo dagitoy a banag mabendisionankayo, agsipud ta naipatakderkayo iti batok.",
                "13": "Ngem siasino man kadakayo ti agaramidto iti ad-adu wenno basbassit ngem iti daytoy saan a naipatakder iti batok, ngem naipatakder iti kadaratan; ket inton agtudo, ken aglayus, ken agangin iti napigsa, a mangsagsag kadakuada, matinnagdanto, ket silulukat ti ruangan ti impierno nga umawat kadakuada.",
                "14": "Ngarud mabendisionankayo no tungpalenyo dagiti bilinko, nga imbilin ti Ama kaniak a rumbeng nga itedko kadakayo.",
                "15": "Pudno, pudno, kunak kadakayo, masapul nga agannad ken agkararagkayo a kanayon, amangan ta masulisogkayo iti sairo, ket ipanawnakayo nga adipenen.",
                "16": "Ket kas iti panagkararagko iti imatangyo kasta met ti panagkararagyo iti simbaanko, kadagiti taok a nagbabawi ken nabuniagan iti naganko. Adtoy siak ti silaw; nangaramidak iti pagulidananyo.",
                "17": "Ket napasamak nga idi naibaga ni Jesus dagitoy a balikas kadagiti disipulona, simmango manen iti ummong ket kinunana kadakuada:",
                "18": "Adtoy, pudno, pudno, kunak kadakayo, masapul nga agannad ken agkararagkayo a kanayon amangan ta masulisogkayo; gapu ta kayatnakayo a tagikuaen ni Satanas, tapno yakayakennakayo a kas iti trigo.",
                "19": "Ngarud masapul nga agkararagkayo iti Ama iti naganko.",
                "20": "Ket ania man a dawatenyo iti Ama iti naganko, a nalinteg, a mamatikayo a magun-odyo, adtoy maitedto kadakayo.",
                "21": "Agkararagkayo a sangaamaan iti Ama, a kanayon iti naganko, tapno mabendisionan dagiti assawa ken annakyo.",
                "22": "Ket adtoy, aguummongkayo a masansan; ket saanyo a paritan ti uray asino man a tao nga umay iti ummongyo no aguummongkayo, ngem ketdi palubosanyo nga umayda kadakayo ket saanyo a paritan ida;",
                "23": "Ngem ikararaganyo ida, ket saanyo ida a baybay-an; ket no masansan nga umayda kadakayo ikararaganyo ida iti Ama, iti naganko.",
                "24": "Ngarud, itag-ayyo ti silawyo tapno agraniag iti lubong. Adtoy siak ti silaw nga itag-ayyo—iti naimatanganyo nga inaramidko. Adtoy nakitayo a nagkararagak iti Ama, ket nasaksianyo amin.",
                "25": "Ket nasaksianyo nga imbilinko nga awan kadakayo ti umadayo, ngem imbilinko ketdi nga umaykayo kaniak, tapno marikna ken makitayo; ket kasta met ti aramidenyo iti lubong; ket asino man a saan nga agtungpal iti daytoy a bilin itulokna ti bagina a mayasideg iti sulisog.",
                "26": "Ket ita napasamak nga idi naibagan ni Jesus dagitoy a balikas, inturongna manen ti panagkitana kadagiti disipulo a pinilina, ket kinunana kadakuada:",
                "27": "Adtoy, pudno, pudno, kunak kadakayo, ikkankayo iti sabali a bilin, ket masapul a mapanakton iti Amak tapno tungpalek dagiti dadduma a bilin nga intedna kaniak.",
                "28": "Ket ita adtoy, daytoy ti bilin nga itedko kadakayo, a saanyo a palubosan a makiranud iti lasag ken darak ti asino man nga ammoyo a saan a maikari, no dakayonto ti mangipaay iti dayta;",
                "29": "Ta asino man a mangan ken uminum iti lasag ken darak a saan a maikari kanen ken inumenna ti pannakailunod ti kararuana; ngarud pawilanyo ti tao no ammoyo a saan a maikari a mangan ken uminum iti lasag ken darak.",
                "30": "Nupay kasta, saanyonto a papanawen, ngem agpaaykayo kenkuana ket ikararaganyo iti Ama, iti naganko; ket no agbabawi ken mabuniagan iti naganko, isunton ti panangawatyo kenkuana, ken ipaayanyonto iti lasag ken darak.",
                "31": "Ngem no saan nga agbabawi saan a maibilang kadagiti taok, tapno saanna a dadaelen dagiti taok, ta adtoy ammok ti karnerok, ket mabilangda.",
                "32": "Nupay kasta, saanyo a papanawen iti sinagogayo, wenno iti lugar a pagdaydayawanyo, gapu iti kasta agtultuloykayo nga agpaay; gapu ta saanyo nga ammo no kaano ti isusubli ken panagbabawida, ket umayda kaniak nga addaan iti naan-anay a panggep iti pusoda, ket agasakto ida; ket dakayonto ti puon ti pannakayasidegda iti pannakaisalakan.",
                "33": "Ngarud, tungpalenyo dagitoy a sao nga imbilinko kadakayo tapno saankayo a makedngan; ta asi pay ti kedngan ti Ama.",
                "34": "Ket itedko kadakayo dagitoy a bilin gapu iti panagsisinnuppiat a mapaspasamak kadakayo, ket nagasatkayo no awan ti panagsisinnuppiat iti nagbabaetanyo.",
                "35": "Ket ita mapanak iti Ama, gapu ta masapul a mapanak iti Ama nga agpaay iti pagimbaganyo.",
                "36": "Ket napasamak nga idi ginibusan ni Jesus ti panagsaona, sinagidna kadagiti imana dagiti disipulo a pinilina, a saggaysa, agingga a nasagidna amin ida, ket nakisao bayat ti panangsagidna kadakuada.",
                "37": "Ket saan a nangngeg ti ummong dagiti balikas nga insawangna, ngarud saanda a napaneknekan; ngem pinaneknekan dagiti disipulona nga intedna kadakuada ti pannakabalin a mangted iti Espiritu Santo. Ket iparangkonto kadakayo iti masakbayan a pudno daytoy a pammaneknek.",
                "38": "Ket napasamak nga idi nasagid amin ni Jesus ida, adda bimmaba nga ulep ket liningdanna ti ummong tapno saanda a makita ni Jesus.",
                "39": "Ket bayat ti pannakalingedda pimmanaw manipud kadakuada, ket immuli sadi langit. Ket nakita ken napaneknekan dagiti disipulona nga immuli manen sadi langit."
            },
            "19": {
                "1": "Ket ita napasamak nga idi immuli ni Jesus sadi langit, nagsisina ti ummong, ket tunggal lalaki innalana ti asawana ken annakna ket nagsublida iti bukodda a pagtaengan.",
                "2": "Ket nagsaknap a dagus ti damag kadagiti tao, sakbay a nagsipnget, a nakita ti ummong ni Jesus, ket nagpaay kadakuada, ket agparangto manen iti kabigatanna iti ummong.",
                "3": "Wen, ken nagpatnag a nagdinamag ti maipapan ken Jesus; ket kasta unay ti panangipadamagda kadagiti adu a tao, wen, nakaad-adu, ti nagikamakam iti trabahona iti dayta a rabii, tapno addadanto iti kabigatanna iti lugar a pangiparangan ni Jesus iti bagina iti ummong.",
                "4": "Ket napasamak nga iti kabigatanna, idi naguurnong ti ummong, adtoy, ni Nephi ken ti kabsatna a pinagungarna manipud kadagiti natay, a managan iti Timoteo, kasta met ti anakna, a managan iti Jonas, ken ni Mathoni, ken ni Mathonihah, ti kabsatna, ken ni Kumen, ken ni Kumenonhi, ken ni Jeremias, ken ni Shemnon, ken ni Jonas, ken ni Sedekias, ken ni Isaias—ita dagitoy ti nagan dagiti disipulo a pinili ni Jesus—ket napasamak a napanda nagtakder iti tengnga ti ummong.",
                "5": "Ket adtoy, dakkel unay ti ummong isu a biningayda iti sangapulo-ket-dua a ragup.",
                "6": "Ket insuro dagiti sangapulo-ket-dua ti ummong; ket adtoy, imbagada a nasken nga agparintumeng ti ummong iti daga, ket nasken nga agkararagda iti Ama iti nagan ni Jesus.",
                "7": "Ket nagkararag dagiti disipulo iti Ama iti nagan met ni Jesus. Ket napasamak a nagtakderda ket nagpaayda kadagiti tao.",
                "8": "Ket idi nayebkasda dagiti balikas a naisaon ni Jesus—nga awan ti maisupadi manipud iti balikas nga insawang ni Jesus—adtoy, nagparintumengda manen ket nagkararagda iti Ama iti nagan ni Jesus.",
                "9": "Ket inkararagda ti kaskenan kadakuada; ket dinawatda a rumbeng a maited kadakuada ti Espiritu Santo.",
                "10": "Ket idi malpasda nga agkararag timmapogda iti danum, ket simmurot kadakuada ti ummong.",
                "11": "Ket napasamak a timmapog ni Nephi iti danum ket nabuniagan.",
                "12": "Ket timmakdang iti danum ket inrugina ti nangbuniag. Ket binuniaganna amin dagiti pinili ni Jesus.",
                "13": "Ket napasamak idi nabuniaganda amin ken timmakdangda iti danum, bimmaba kadakuada ti Espiritu Santo, ket napnuanda iti Espiritu Santo ken iti apuy.",
                "14": "Ket adtoy, nalikmutda iti kasla apuy; ket immay manipud iti langit, ket nasaksian ti ummong, ket pinaneknekanda; ket immay dagiti anghel a bimmaba manipud iti langit ket nagpaayda kadakuada.",
                "15": "Ket napasamak a bayat ti panagpaay dagiti anghel kadagiti disipulo, adtoy, dimteng ni Jesus ket nagtakder iti tengnga ket nagpaay kadakuada.",
                "16": "Ket napasamak nga imbagana iti ummong, ket imbilinna kadakuada ti panagparintumengda manen iti daga, ken agparintumeng met dagiti disipulona iti daga.",
                "17": "Ket napasamak nga idi nakaparintumengda aminen iti daga, imbilinna kadagiti disipulona nga agkararagda.",
                "18": "Ket adtoy, nangrugida nga agkararag; ket nagkararagda ken ni Jesus, nga aw-awaganda nga Apo ken Diosda.",
                "19": "Ket napasamak a pimmanaw ni Jesus iti yanda, ket immadayo bassit kadakuada ket inruknoyna ti bagina iti daga, ket kinunana:",
                "20": "Ama, agyamanak kenka ta intedmo ti Espiritu Santo kadagitoy a pinilik; ket gapu iti pammatida kaniak, pinilik ida manipud iti lubong.",
                "21": "Ama, dawatek kenka a sika ti mangted iti Espiritu Santo kadakuada a mamati iti balikasda.",
                "22": "Ama, intedmo kadakuada ti Espiritu Santo agsipud ta mamatida kaniak; ket makitam a mamatida kaniak agsipud ta mangngegmo ida, ket agkararagda kaniak; ket agkararagda kaniak gapu ta addaak kadakuada.",
                "23": "Ket ita Ama, agkararagak kenka nga agpaay kadakuada, ket kasta met kadagiti amin a mamatinto iti balikasda, tapno mamatida kaniak, tapno addaak kadakuada a kas kenka, Ama, nga adda kaniak, tapno agkaykaysata.",
                "24": "Ket napasamak a kalpasan ti panagkararag ni Jesus iti Ama, napan kadagiti disipulona, ket adtoy, nagtultuloyda, nga awan sardayna, nga agkararag kenkuana; ket saanda a ninayonan ti adu a balikas, agsipud ta naited kadakuada ti rumbeng nga ikararagda, ket napnuanda iti tarigagay.",
                "25": "Ket napasamak a binendisionan ni Jesus ti panagkararagda kenkuana; ket naisem ti rupana kadakuada, ket linawagan ida ti silnag ti rupana, ket adtoy kasda la katarnaw ti rupa ken kasta met ti kawes ni Jesus; ket adtoy ti kinatarnawna inartapanna ti amin a puraw, wen, awan ti sabali iti rabaw ti daga a mangartap pay iti kinatarnawna.",
                "26": "Ket kinuna ni Jesus kadakuada: Ituloyyo ti agkararag; iti kasta saanda a nagsardeng a nagkararag.",
                "27": "Ket tinallikudanna manen ida, ket kimmayakay bassit ket inruknoyna ti bagina iti daga; ket nagkararag manen iti Ama, a kinunana:",
                "28": "Ama, agyamanak kenka ta pinatarnawmo dagiti pinilik, gapu iti pammatida, ket agkararagak a maipaay kadakuada, ken maipaay met kadagiti mamatinto kadagiti balikasda, tapno tumarnawda koma kaniak, babaen ti pammati iti balikasda, a kas iti pannakadalusda kaniak.",
                "29": "Ama, saanak nga agkararag a maipaay iti lubong, ngem maipaay kadakuada nga intedmo kaniak a naggapu iti lubong, gapu iti pammatida, tapno mapatarnawda kaniak, tapno addaak kadakuada, Ama, a kas iti kaaddam kaniak, tapno agkaykaysakami koma, tapno maidayawak koma kadakuada.",
                "30": "Ket idi maisawang ni Jesus dagitoy a balikas napan manen kadagiti disipulona; ket adtoy nagkararagda a sititibker, nga awan sardengna, kenkuana; ket immisem manen kadakuada; ket adtoy timmarnawda, a kas ken ni Jesus.",
                "31": "Ket napasamak a kimmayakay manen ket nagkararag iti Ama;",
                "32": "Ket saan a mayebkas ti dila dagiti balikas ti kararagna, wenno maisurat ti tao dagiti balikas iti kararagna.",
                "33": "Ket nangngeg ti ummong ket pinaneknekanda; ken nalukatan ti pusoda ket naimpusuan ti pannakaawatda kadagiti balikas iti kararagna.",
                "34": "Nupay kasta, naindaklan ken nakaskasdaaw dagiti balikas nga inkararagna a saanda a maisurat, wenno maibalikas ida ti tao.",
                "35": "Ket napasamak nga idi nalpas ni Jesus nga agkararag immasideg manen kadagiti disipulona, ket kinunana kadakuada: Nagbilegen a pammati a diak pulos naimatangan kadagiti Hudio; gapuna saanko a maiparang kadakuada ti naindaklan a milagro, gapu iti saanda a panamati.",
                "36": "Pudno kunak kadakayo, awan kadakuada ti nakaimatang kadagiti naindaklan a banag a kas iti naimatanganyo; wenno nakangngeg kadagiti naindaklan a banag a kas iti nangngeganyo."
            },
            "20": {
                "1": "Ket napasamak nga imbilinna kadagiti ummong ti panagsardengda nga agkararag, ken kasta met dagiti disipulona. Ket imbilinna kadakuada a saanda nga isardeng ti agkararag iti puspusoda.",
                "2": "Ket binilinna ida a bumangon ken agtakderda kadagiti sakada. Ket bimmangonda ket nagtakderda kadagiti sakada.",
                "3": "Ket napasamak a nangpirsay manen iti tinapay ket binendisionanna, ket intedna kadagiti disipulona tapno kanenda.",
                "4": "Ket idi nalpasda a nangan imbilinna kadakuada a pirsapirsayenda ti tinapay, ket itedda iti ummong.",
                "5": "Ket idi naikkandan ti ummong inikkanda pay ida iti arak nga inumenda, ket binilinna ida nga ikkanda ti ummong.",
                "6": "Ita, awanen ti tinapay, wenno arak, a maited dagiti disipulo, wenno ti ummong;",
                "7": "Ngem pudno nga inikkanna ida iti tinapay a kanenda, ken arak nga inumenda met.",
                "8": "Ket kinunana kadakuada: Asino man a mangan iti daytoy a tinapay kanenna ti bagik iti kararuana; ket ti uminum iti daytoy nga arak inumenna ti darak iti kararuana; ket saanto a mabisinan wenno mawaw ti kararuana, ngem mabsogto.",
                "9": "Ita, idi nakapangan ken nakainum ti ummong, adtoy, napnoda iti Espiritu; ket sangsangkamaysada a nangidir-i, ket indaydayawda ni Jesus, a nakita ken nangngeganda.",
                "10": "Ket napasamak nga idi nalpasda aminen a nagdayaw ken ni Jesus, kinunana kadakuada: Adtoy, ita nalpaskon ti imbilin ti Ama kaniak maipapan kadagitoy a tao, a natda iti balay ti Israel.",
                "11": "Malagipyo nga imbagak kadakayo, ket kinunak nga inton matungpal dagiti balikas ni Isaias—adtoy naisuratda, addada iti sangoyo, ngarud amirisenyo ida—",
                "12": "Ket pudno, pudno, kunak kadakayo, nga inton matungpalda isunton ti pannakatungpal ti katulagan nga inaramid ti Ama kadagiti taona, O balay ti Israel.",
                "13": "Ket dagiti natda, a maiwarasto iti nadumaduma a paset iti rabaw ti daga, maummongda manipud iti daya ken laud, ken manipud iti abagatan ken manipud iti amianan; ket maam-ammodanto ti Apo a Diosda, a nangsubbot kadakuada.",
                "14": "Ket imbilin kaniak ti Ama nga itedko kadakayo daytoy a daga, a tawidenyo.",
                "15": "Ket kunak kadakayo, a no saanto nga agbabawi dagiti Gentil kalpasan a maawatda ti parabur, kalpasan ti panangiwarasda kadagiti taok—",
                "16": "Iti dayta, dakayonto a natda iti balay ni Jacob, mapankayo kadakuada; ket makilaokkayonto iti ragup ti kaaduan; ket maysakayonto kadakuada a kasla leon iti ragup dagiti ayup iti kabakiran, ken kas urbon ti leon iti ragup ti arban a karnero, a no mapan latta ilupeklupek ken girsagirsayenda iti sagbabassit, ket awan ti makaisalakan.",
                "17": "Mailayatto dagiti imayo kadagiti kabalubalyo, ket mapukawto amin dagiti kabusoryo.",
                "18": "Ket ummongekto dagiti taok nga agkaykaysa a kas iti tao a mangummong kadagiti binettekna iti datar.",
                "19": "Ta aramidek dagiti taok a kinatulag ti Ama, wen, aramidek ti sarayo a landok, ken aramidek ti dapanyo a gambang. Ket adunto ti girsagirsayenyo a tao; ket idatonko iti Apo ti naulloda, ken ti taraonda iti Apo iti sangalubongan. Ket adtoy, siak ti mangaramid.",
                "20": "Ket mapasamakto, kinuna ti Ama, a maibitinto ti espada ti lintegko iti ngatuenda iti dayta nga aldaw; ket agrusodto kadakuada malaksid no agbabawida, kinuna ti Ama, wen, uray kadagiti amin a pagilian dagiti Gentil.",
                "21": "Ket mapasamakto nga urnosek dagiti taok, O balay ti Israel.",
                "22": "Ket adtoy, dagitoy a tao ti urnosek ditoy daga, iti pannakaipatungpal ti katulagan nga inaramidko iti amayo a ni Jacob; ket isunto ti Baro a Jerusalem. Ket addanto ti pannakabalin ti langit kadagitoy a tao; wen, addaakto met iti nagbabaetanyo.",
                "23": "Adtoy, siak ti nasao ni Moises, nga agkuna: Mangtudingto ti Apo a Diosyo iti propeta kadagiti kakabsatyo, a mayarig kaniak; denggenyonto ti amin a banag nga ibagana kadakayo. Ket mapasamakto a maisina kadagiti tao ti tunggal kararua a saan a dumngeg iti dayta a propeta.",
                "24": "Pudno kunak kadakayo, wen, ken amin a propeta manipud ken ni Samuel ken dagiti simmarsaruno, kas iti kaadu dagiti nagsaon, ti nagsaksi maipapan kaniak.",
                "25": "Ket adtoy, dakayo ti annak dagiti propeta; ket addakayo iti balay ti Israel; ket addakayo iti katulagan nga inaramid ti Ama kadagiti ammayo, a kinunana ken ni Abraham: Dagitinto bukelmo ti pakaparaburan dagiti amin nga agkakabagian iti daga.",
                "26": "Immun-unaak a tinudingan ti Ama ngem kadakayo, ken imbaonnak a mangbendision kadakayo tapno mayaonkayo kadagiti basolyo; ket daytoy gapu ta annaknakayo iti katulagan.",
                "27": "Ket kalpasan a mabendisionankayo, tungpalenen ti Ama ti katulagan nga inaramidna ken ni Abraham, a kinunana: Dagitinto bukelmo ti pakaparaburan ti amin nga agkakabagian iti daga—iti panagburayok ti Espiritu Santo kadagiti Gentil babaen kaniak, a parabur kadagiti Gentil a mangaramidto kadakuada a kabilgan iti amin, iti pannakaiwaras dagiti taok, O balay ti Israel.",
                "28": "Ket isudanto ti dagensen dagiti tao iti daytoy a daga. Nupay kasta, inton maawatda ti pakabuklan ti ebangheliok, ket patangkenendanto ti pusoda a maibusor kaniak isublik ti kinadakes kadagiti uloda, kinuna ti Ama.",
                "29": "Ket malagipkonto ti katulagan nga inaramidko kadagiti taok; ket intulagko kadakuada nga ummongekto ida iti umno a kanito, tapno itedko manen kadakuada ti daga dagiti ammada a tawidenda, nga isu ti daga ti Jerusalem, isu ti daga a naikari kadakuada iti agnanayon, kinuna ti Ama.",
                "30": "Ket mapasamakto a dumteng ti kanito, a maikasaba ti pakabuklan ti ebangheliok kadakuada;",
                "31": "Ket mamatidanto kaniak, a siak ni Jesucristo, ti Anak ti Dios, ket agkararagdanto iti Ama babaen ti naganko.",
                "32": "Ket ingatonto dagiti pagbambantayenda ti timekda, ket iti dayta a timek sangsangkamaysadanto nga agkanta; agsipud ta agkikinnitadanto.",
                "33": "Kalpasanna ummongento manen ida ti Ama, ket itedna kadakuada ti Jerusalem a daga a tawidenda.",
                "34": "Sa maragsakandanto unay—Agtutunoskayo nga agkanta, dakayo nabaybay-an a lugar ti Jerusalem; gapu ta liniwliwa ti Ama dagiti taona, nasubbotnan ti Jerusalem.",
                "35": "Impakita ti Ama ti nasantuan a takiagna kadagiti amin a pagilian; ket makita ti amin a suli ti daga ti panangisalakan ti Ama; ket ti Ama ken Siak maymaysa.",
                "36": "Ket iti kasta mapasamakto ti naisurat: Agriingka, agriingka manen, ket urnongem ti pigsam, O Zion; isuotmo ti napintas a pagan-anaymo, O Jerusalem, nasantuan a siudad, gapu ta manipud ita saanen nga umay kenka ti saan a nakugit ken ti narugit.",
                "37": "Iwagsakmo ti tapok ti bagim; tumakderka, agtugawka, O Jerusalem; rumuk-atka iti silo iti tengngedmo, O balud nga anak a babai ti Zion.",
                "38": "Ta kastoy ti kinuna ti Apo: Inlakoyo ti bagbagiyo iti awan kaes-eskanna, ket masubbotkayonto nga awan ti kuarta.",
                "39": "Pudno, pudno, kunak kadakayo, nga ammonto dagiti taok ti naganko; wen, iti dayta nga aldaw ammodanto a siak ti nagsao.",
                "40": "Ket kunadanto: Anian a nagpintas dagiti saka iti bantay a mangyeg iti naimbag a damag kadakuada, a mangirakurak iti talna; a mangyeg iti naimbag a damag kadakuada a nasayaat, ken mangirakurak iti pannakaisalakan; nga agkuna iti Zion: Agturay ti Diosmo!",
                "41": "Ket kalpasanna umawengto ti pukkaw: Umadayokayo, umadayokayo, rummuarkayo manipud ita, diyo sagiden ti saan a nadalus; umadayokayo iti ikubna; nadaluskayo koma nga agig-iggem iti pagikkan ti Apo.",
                "42": "Ta saankayo a rummuar a sipapardas, wenno mapan a tumayab; agsipud ta umun-unanto ti Apo ngem dakayo, ket ti Dios ti Israel addanto iti likudanyo.",
                "43": "Adtoy, makikaduanto ti adipenko a siaannad; maitan-okto ken maidaydayaw ken nangatonto unay.",
                "44": "Kas ti adu a nasdaaw kenka—nadadael ti rupana, a nakarkaro ngem iti uray asino a tao, ken nabisbisked ngem kadagiti annak ti tao.",
                "45": "Isu a bisibisannanto ti adu a pagilian; agulimekto dagiti ari, ta makitadanto dagiti saan a naisarita kadakuada; ket utobendanto dagiti saanda a nangngeg.",
                "46": "Pudno, pudno, kunak kadakayo, awan duadua a dumtengto amin dagitoy a banag, a kas iti imbilin ti Ama kaniak. Kalpasanna, matungpalto daytoy katulagan nga intulag ti Ama kadagiti taona; ket agtaengto manen dagiti taok iti Jerusalem, ket isunto ti daga a tawidenda."
            },
            "21": {
                "1": "Ket pudno kunak kadakayo, itedko kadakayo ti tanda, tapno maammuanyo ti kanito a pannakapasamakto dagitoy a banag—nga ummongekto, manipud iti nabayagen a pannakasayyasayyada, dagiti taok, O balay ti Israel, ket buklekto manen kadakuada ti Zion;",
                "2": "Ket adtoy, daytoy ti banag nga itedko a pagtandaananyo—gapu ta pudno kunak kadakayo a no dagitoy banag nga ipalawagko kadakayo, ken ipalawagkonto kadakayo kalpasan daytoy, ken babaen ti pannakabalin ti Espiritu Santo nga itedto kadakayo ti Ama, maipakaammonto kadagiti Gentil tapno maammuanda ti maipapan kadagitoy tao a natda iti balay ni Jacob, ken maipapan kadagitoy a taok nga iwarasdanto;",
                "3": "Pudno, pudno, kunak kadakayo, nga inton naipakaammon ti Ama kadakuada dagitoy a banag, ken aggapunto ti Ama, agtaud kadakuada nga agpaay kadakayo.",
                "4": "Gapu ta nakem ti Ama a rumbeng a maipasdekda ditoy a daga, ken mabigbig a kas nawaya nga umili babaen ti bileg ti Ama, tapno nalabit nga aggapu dagitoy a banag kadakuada nga agpaay kadagiti natda a bukelyo, tapno matungpal ti katulagan ti Ama nga intulagna kadagiti taona, O balay ti Israel;",
                "5": "Ngarud, inton dagitoy nga aramid ken dagiti aramid nga aramidenyonto kalpasanna a mapagteng kadagiti Gentil, agingganto kadagiti bukelyo a maksayan ti pammatida gapu iti kinadakes;",
                "6": "Gapu iti kastoy inkeddeng ti Ama a rumbeng a mapagteng kadagiti Gentil, tapno iparangarangna ti pannakabalinna kadagiti Gentil, ta gapu iti daytoy a dagiti Gentil, no saanda a patangkenen ti pusoda, ken agbabawida ket umasidegda kaniak ket mabuniaganda iti naganko ket ammuenda ti pudno a panggep ti doktrinak, tapno maibilangda kadagiti taok, O balay ti Israel;",
                "7": "Ket inton mapasamak dagitoy a banag ket rugianto dagiti bukelmo nga ammuen dagitoy a banag—isunto ti pagilasinanda, tapno maammuanda a nangrugin a matungpal ti aramid ti Ama a kas iti katulagan nga inaramidna kadagiti tao iti balay ti Israel.",
                "8": "Ket inton dumteng dayta nga aldaw, mapasamakto nga em-eman dagiti ari ti ngiwatda; agsipud ta makitada dagiti saan a naipadamag kadakuada; ket usigendanto dagiti saanda a nangngegan.",
                "9": "Ta iti dayta nga aldaw, gapu kaniak agaramidto ti Ama iti aramid, a naindaklan ken nakakaskasdaaw nga aramid kadakuada; ket addanto kadakuada saan a mamati, nupay maysa a tao ti mangipalawagto kadakuada.",
                "10": "Ngem adtoy, addanto iti imak ti biag ti adipenko; ngarud saandanto a madangran, nupay madadaelto gapu kadakuada. Ngem agasakto, gapu ta ipakitakto kadakuada a nabilbileg ti ammok ngem iti sikap ti sairo.",
                "11": "Ngarud mapasamakto a siasino man a saan a mamati kadagiti saok, a siak ni Jesucristo, nga ibaonto ti Ama kadagiti Gentil, ken itednanto kenkuana ti pannakabalin a yegnanto kadagiti Gentil, (maaramidto a kas iti sinao ni Moises) maisinadanto kadagiti taok nga adda iti katulagan.",
                "12": "Ket dagiti taok a natda ken ni Jacob maibilangda kadagiti Gentil, wen, iti nagtengngaanda a kas leon kadagiti ayup iti kabakiran, a kas urbon ti leon iti ragup dagiti arban a karnero, a, no makiragup kadakuada payatenda ken girsagirsayenda, ket awan ti makatulong.",
                "13": "Mailayatto dagiti imada kadagiti kabalubalda, ket mautasto amin dagiti kabusorda.",
                "14": "Wen, asi pay dagiti Gentil malaksid no agbabawida; gapu ta mapasamakto iti dayta nga aldaw, kinuna ti Ama, nga utasekto dagiti kabalioyo, ket dadaelekto dagiti luganyo;",
                "15": "Ket pagsisinaekto dagiti siudad iti pagilianyo, ken rebbaekto amin dagiti sarikedkedyo.",
                "16": "Pagsardengekto ti panagan-anito iti dagayo, ket awanton dagiti agipalpalad;",
                "17": "Dadaelekto met dagiti kinitikitanyo a ladawan, ken dagiti sitatakder a ladawan iti nagtengngaanyo, ket saanyonton a dayawen dagiti aramid dagiti imayo;",
                "18": "Ket parutek dagiti naimula iti nagtengngaanyo; ket kasta ti panangdadaelko kadagiti iliyo.",
                "19": "Ket mapasamakto nga amin a panagul-ulbod, ken panangal-allilaw, ken panagap-apa, ken panagpungpungtot, ken panaginsasaserdote, ken pannakiab-abig, saanton a maaramid.",
                "20": "Gapu ta mapasamakto, kinuna ti Ama, nga iti dayta nga aldaw siasino man a saan nga agbabawi ken umay iti Ay-ayatek nga Anak, ilaksidko ida kadagiti taok, O balay ti Israel;",
                "21": "Ket ipakatko ti panagibales ken pungtotko kadakuada, a kas met kadagiti pagano, kas iti saanda a nangngegan.",
                "22": "Ngem no agbabawida ket dumngegda iti balikasko, ket saanda a patangkenen ti puspusoda, ipasdekko ti simbaanko kadakuada, ken sumrekda iti katulagan ket maibilangda kadagiti natda ken ni Jacob, a nangtedak iti daytoy a daga nga agpaay a tawidda.",
                "23": "Ket tulongandanto dagiti taok, dagiti natda ken ni Jacob, ken kas iti kaadu ti umay iti balay ti Israel, tapno mangipatakderda iti siudad, a maawaganto iti Baro a Jerusalem.",
                "24": "Ket tulongandanto dagiti taok tapno maummongda, isuda a naiwaras iti rabaw ti daga, nga umay iti Baro a Jerusalem.",
                "25": "Ket kalpasanna bumaba kadakuada ti pannakabalin ti langit; ket mairamanakto met kadakuada.",
                "26": "Ket mangruginton ti aramid ti Ama iti dayta nga aldaw, ken maikasabanto metten ti ebanghelio kadagiti natda kadagitoy a tao. Pudno kunak kadakayo, iti dayta nga aldaw mangruginto ti aramid ti Ama kadagiti amin a nasayyasayya a taok, wen, uray dagiti tribu a napukaw, nga inturong ti Ama a pumanaw iti Jerusalem.",
                "27": "Wen, mangruginto ti aramid kadagiti nasayyasayya a taok, ket mangisagana ti Ama iti dalan a pagnaanda nga umay kaniak, tapno awaganda ti Ama iti naganko.",
                "28": "Wen, ket mangruginto ti aramid, nga adda ti Ama kadagiti amin a pagilian a mangisagana iti dalan tapno mabalin nga agkukuyog dagiti taona iti panagawidda iti daga a tawidda.",
                "29": "Ket rummuarda iti amin a pagilian; ket saanda a rummuar nga agdardaras, wenno tumayab, agsipud ta un-unaakto ida, kinuna ti Ama, ken agbantayakto iti likudanda."
            },
            "22": {
                "1": "Ket mapasamakton dagiti naisurat: Agkantaka, O lupes, sika a saan a nagpasngay; pigsaam ti agkanta, ket yikkismo, sika a saan a nagpasngay; ta ad-adu pay ti annak ti naldaang ngem ti annak ti naasawaan a babai, kinuna ti Apo.",
                "2": "Palawaem ti sakup ti toldam, ken ipalubosmo nga ukradenda dagiti kortina dagiti pagtaengam; dimo medmedan, paatiddogem dagiti lubidmo ket patibkerem dagiti istakam;",
                "3": "Ta tumpuarkanto iti makanawan ken makanigid ket tawidento ti bukelmo dagiti Gentil ket punnuendanto iti tao dagiti naliday a siudad.",
                "4": "Dika agamak, ta saankanto a mabainan; wenno saanka met a mariribukan, ta saankanto a maibabain; ta malipatamto ti bain ti kinaagtutubom, ket dimonto malagip ti pannakaumsi ti kinaagtutubom, ken dimonto malagipen ti pannakaumsi ti kinabalom.",
                "5": "Gapu ta ti nangparsua kenka, ti asawam, Apo ti Pangen ti naganna; ken Mannubbotmo, ti Nasantuan ti Israel—Dios ti sangalubongan ti awagto kenkuana.",
                "6": "Agsipud ta inawagannaka ti Apo a kas maysa nga asawa a babai a nabaybay-an ken napaldaangan ti espirituna, ken asawa ti agtutubo, no pinagkedkedandaka, kinuna ti Dios.",
                "7": "Iti apagkanito binaybay-anka, ngem ukkonenkanto a napnuan asi.",
                "8": "Iti bassit a pungtotko inlingedko ti rupak kenka iti apagkanito, ngem iti agnanayon a kinamanangngaasi, kaasiankanto, kinuna ti Apo a Mannubbotmo.",
                "9": "Gapu iti daytoy, adda kaniak ti danum ni Noe; ta kas iti inkarik saanton a layusen ti danum ni Noe ti daga, ta insapatak kenka a saankanton a kapungtot.",
                "10": "Ta agpukawto dagiti bantay ken maikkatto dagiti turod, ngem ti kinamanagayatko saanto a mapukaw kenka, ket di met maikkat ti katulagak iti kinatalna, kinuna ti Apo nga addaan asi kenka.",
                "11": "O sika a nagsagaba, a pinarigat ti bagyo, ket saan a naliwliwa! Adtoy, isaadkonto dagiti nagtagimaris a batom ken sapironto ti isaadko a pondasionmo.",
                "12": "Ken aramidek a rubi dagiti tawam, ken dagiti ruanganmo a karbungko; ken amin dagiti beddengmo a batbato a napateg.",
                "13": "Ket maisuronto ti Apo kadagiti amin nga annakmo; ket aglapusananto ti talna kadagiti annakmo.",
                "14": "Mabangonkanto iti kinalinteg; adayokanto iti pannakairurumen ta saankanto nga agamak, ken iti pagbutbutngan agsipud ta dinto umasideg kenka.",
                "15": "Adtoy, awan duadua nga agkaykaysadanto a bumusor kenka, saan a kaniak; siasino man nga agpanggep a bumusor kenka mapasagto gapu iti pagimbagam.",
                "16": "Adtoy, pinarsuak ti agpampanday a mangpuyot iti apuy dagiti beggang, ken tapno pandayenna ti ramitna nga agtrabaho; ket nangaramidak iti mangdadael.",
                "17": "Awan ti armas a maaramid a maibusor kenka a rumang-ayto; ket ti tunggal dila a mamerperdi kenka iti panangukom kedngamto. Daytoy ti tawid dagiti katulongan ti Apo, ket ti kinalintegda agpaay kaniak, kinuna ti Apo."
            },
            "23": {
                "1": "Ket ita, adtoy, kunak kadakayo, a rumbeng nga amirisenyo dagitoy a banag. Wen, ti bilin nga itedko kadakayo tapno amirisenyo dagitoy a banag a sireregta; agsipud ta napateg dagiti balikas ni Isaias.",
                "2": "Ta awan duadua nga isu ti nagsao kadagiti amin a banag maipapan kadagiti taok nga adda iti balay ti Israel; ngarud kasapulan a makisao met kadagiti Gentil.",
                "3": "Ken napasamaken ken mapasamakto amin dagiti banag a sawenna, uray pay ti maipanggep kadagiti balikas nga insawangna.",
                "4": "Ngarud denggenyo dagiti balikasko; isuratyo dagiti banag nga imbagak kadakayo; ket mapandanto kadagiti Gentil babaen ti panawen ken ti pagayatan ti Ama.",
                "5": "Ket siasino man a dumngeg kadagiti balikasko ket agbabawi ken mabuniagan, maisalakanto. Amirisenyo dagiti propeta ta adu kadakuada ti mangpaneknek kadagitoy a banag.",
                "6": "Ket ita napasamak nga idi naibagan ni Jesus dagitoy a balikas kinunana manen kadakuada, kalpasan ti panangipalawagna kadagiti nasantuan a kasuratan nga inawatda: Adtoy, kayatko nga isuratyo ti dadduma a nasantuan a kasuratan, a saanyo pay a naisurat.",
                "7": "Ket napasamak a kinunana ken ni Nephi: Iruarmo ti kasuratan nga indulinmo.",
                "8": "Ket idi naited ni Nephi ti kasuratan, ket indissona iti sangoda, kinitana ida ket kinunana:",
                "9": "Pudno kunak kadakayo, binilinko ti katulongak a ni Samuel, a Lamanite, a nasken a mangpaneknek kadagitoy a tao, nga iti aldaw nga igloria ti Ama ti naganna kaniak nga adu kadagiti santo ti rumbeng a bumangon manipud iti patay, ken rumbeng nga agparang kadagiti adu, ken masapul nga agpaay kadakuada. Ket kinunana kadakuada: Saan kadi a kasta?",
                "10": "Ket simmungbat dagiti disipulona kenkuana ket kinunada: Wen, Apo, nangipadto ni Samuel babaen iti balikasmo, ket natungpalda amin.",
                "11": "Ket kinuna ni Jesus kadakuada: Apay a saanyo nga insurat daytoy a banag, nga adu a santo ti nagungar ken nagparang iti adu ken nagpaay kadakuada?",
                "12": "Ket napasamak a nalagip ni Nephi a saan a naisurat daytoy a banag.",
                "13": "Ket napasamak nga imbilin ni Jesus a masapul a maisurat; ngarud naisurat a kas iti imbilinna.",
                "14": "Ket ita napasamak nga idi naipalawagen ni Jesus ti nasantuan a kasuratan, nga insuratda, imbilinna kadakuada nga isuroda dagiti banag nga impalawagna."
            },
            "24": {
                "1": "Ket napasamak a binilinna ida a rumbeng nga isuratda dagiti balikas nga inted ti Ama ken ni Malakias, a nasken nga ibagana kadakuada. Ket napasamak nga impalawagna kadakuada kalpasan ti pannakaisuratda. Ket dagitoy ti balikas nga imbagana kadakuada, a kinunana: Kastoy ti imbaga ti Ama ken ni Malakias—Adtoy, ibaonkonto ti mensaherok, ket isaganananto ti dalanko, ket ti Apo a birokenyo kellaatto a dumteng iti templona, uray ti mensahero ti katulagan, a kalikagumanyo; adtoy, umayto, kinuna ti Apo ti Pangen.",
                "2": "Ngem asino ti makaandur agingga iti aldaw ti yaayna, ket asinonto ti makalasat inton agparang? Ta mayarigto a kas apuy a manggugor, ken kaslanto naingel a sabon.",
                "3": "Ket agtugawto a mangpasileng ken mangpatarnaw iti pirak; ket patarnawennanto dagiti lallaki nga annak ni Levi, ket dalusannanto ida a kas iti balitok ken pirak; tapno makaidatagdanto iti Apo iti daton ti kinalinteg.",
                "4": "Iti kasta makaay-ayonto iti Apo ti daton ti Juda ken ti Jerusalem, a kas kadagiti aldaw idi ugma ken kas kadagiti tawen idi punganay.",
                "5": "Ket umasidegakto kadakayo iti panangukom; ken naalibtakakto a saksi a maibusor kadagiti manggagamud, ken maibusor kadagiti mannakikamalala, ken maibusor kadagiti naulbod a managsapata, ken maibusor kadagiti mangilupit iti mangmangged kadakuada, iti balo a babbai ken kadagiti awanan ama, ken kadagiti di mangpasangbay iti ganggannaet ken saan nga agbuteng kaniak, kinuna ti Apo ti Pangen.",
                "6": "Ta siak ti Apo, diak agbaliw; ngarud saankayo a maungaw nga annak ni Jacob.",
                "7": "Uray pay kadagidi aldaw dagiti ammayo tinallikudanyon dagiti pagannurotak, ket saanyo a tinungpal ida. Agsublikayo kaniak, ket agsubliakto kadakayo, kinuna ti Apo ti Pangen. Ngem kunayo: Ania ti pagsublianminto?",
                "8": "Takawan kadi ti tao ti Dios? Nupay kasta tinakawandak. Ngem kunayo: Iti ania ti nangtakawanmi kenka? Kadagiti apagkapullo ken datdaton.",
                "9": "Nailunodkayo iti lunod, ta tinakawandak, uray pay daytoy sibubukel a pagilian.",
                "10": "Yegyo ti amin nga apagkapullo iti kamalig, tapno mapaadda ti karne iti balayko; ket padasendak ita iti daytoy, kinuna ti Apo ti Pangen, no diakto lukatan kadakayo dagiti tawa ti langit, ket ibuyatko kadakayo ti parabur, nga awanto ti umdas a siled a manglaon.",
                "11": "Ket ungtakto ti manangdadael para iti pagimbaganyo, ket dinanto dadaelen dagiti bunga dagiti dagayo; uray ti ubasyo dinanto regregen dagiti bungana iti kinelleng sakbay ti umno a panawen, kinuna ti Apo ti Pangen.",
                "12": "Ket amin a pagilian naganandakayto iti nagasat, ta dakayto ti namayengmeng a daga, kinuna ti Apo ti Pangen.",
                "13": "Nadagsen dagiti balikasyo a maibusor kaniak, kinuna ti Apo. Nupay kasta kunayo: Ania ti insaomi a maikaniwas kenka?",
                "14": "Kinunayo: Ubbaw ti panagserbi iti Dios, ket ania ti gunggonami iti panangaywanmi iti ordinansana, ken iti pannagnami a silaladingit iti saklang ti Apo ti Pangen?",
                "15": "Ket ita ibagatayo a naragsak dagiti natangsit; wen, dagiti agar-aramid iti kinadangkes ti narang-ay; wen, naisalakan dagiti nangsulisog iti Dios.",
                "16": "Kalpasanna masansan a nagsasarita dagiti nagbuteng iti Apo, ket ti Apo dimngeg ken nangipangag; ket maysa a libro a pakalaglagipan ti naisurat iti saklangna nga agpaay kadagiti nagbuteng iti Apo, ken dagiti nanglagip iti naganna.",
                "17": "Ket kukuakto ida, kinuna ti Apo ti Pangen, iti aldaw nga aramidekto dagiti alahasko; ket igagakto ida a kas iti panangigaga ti tao iti anakna a nagserbi kenkuana.",
                "18": "Kalpasanna agsublikayto ket mabigbigyonto ti paggidiatan dagiti nalinteg ken nadangkes, ti paggidiatan ti agserbi iti Dios ken ti saan nga agserbi kenkuana."
            },
            "25": {
                "1": "Ta adtoy, umay ti aldaw a manguram a kasla pugon; ket amin dagiti natangsit, wen, ken amin dagiti agaramid iti dinadangkes, kasladanto naggapasan; ket uramento ida ti aldaw nga umay, kinuna ti Apo ti Pangen, a dinto mangitedda kadakuada iti uray ramut wenno sanga.",
                "2": "Ngem kadakayo nga agbuteng iti naganko, lumgakto ti Anak ti Kinalinteg nga addaan makapasalun-at a paypayak; ket mapan ken dumakkelkayto a kasla kadagiti urbon iti apon.",
                "3": "Ket iludekyonto dagiti nadangkes; ta dapodanto iti sakaananyo iti aldaw nga aramidek daytoy, kinuna ti Apo ti Pangen.",
                "4": "Lagipenyo ti linteg ni Moises, ti adipenko, nga imbilinko kenkuana idiay Horeb nga agpaay iti amin nga Israel, nga addaan iti alagaden ken pangngeddeng.",
                "5": "Adtoy, ibaonkonto kadakayo ni Elias a propeta iti sakbay ti yaay ti naindaklan ken nakaal-alingget nga aldaw ti Apo;",
                "6": "Ket iturongnanto ti puso dagiti amma kadagiti annak, ken ti puso dagiti annak kadagiti ammada, no saan umayak ket saplitek ti daga iti lunod."
            },
            "26": {
                "1": "Ket ita napalabas nga idi naibaga ni Jesus dagitoy a banag impalawagna iti ummong; ket impalawagna ti amin a banag kadakuada, dadakkel ken babassit.",
                "2": "Ket kinunana: Dagitoy nasantuan a kasuratan, nga awan kadakayo, imbilin ti Ama a rumbeng nga itedko kadakayo; gapu ta nakemna a rumbeng a maitedda kadagiti sumaruno a kaputotan.",
                "3": "Ket impalawagna amin a banag, manipud pay idi punganay agingga iti kanito nga idadateng ti pannakaigloriana—wen, uray amin a banag a rumbeng nga umay iti rabaw ti daga, uray agingga iti pannakarunaw dagiti elemento gapu iti pudot, ken malukot ti daga a kas iti papel, ket mapukaw ti langit ken daga;",
                "4": "Ken uray ti naindaklan ken maudi nga aldaw, inton sumaklang iti Dios ti amin a tao, ken amin nga agkakabagian, ken amin a pagilian ken pagsasao, tapno maukomda iti aramidda, nasayaatda man wenno dakesda—",
                "5": "No agsingsingpetda, tapno matun-oyanda ti panagungar iti agnanayon a biag; ken no dakesda, tapno dida makaaon iti panagungar ti pannakailunod; ta agsupadida, ti maysa iti maysa nga ima ket ti sabali iti sabali nga ima, babaen iti asi, ken ti linteg, ken kinasanto nga adda ken ni Cristo, nga addan sakbay a nangrugi ti lubong.",
                "6": "Ket ita awan ti maisurat iti daytoy a libro uray ti maika-sangagasut a paset dagiti banag a pudno nga insuro ni Jesus kadagiti tao;",
                "7": "Ngem adtoy linaon dagiti pinanid ni Nephi ti ad-adu a paset dagiti banag nga insurona kadagiti tao.",
                "8": "Ket naisuratko dagitoy a banag, a nababbaba a paset ngem dagiti banag nga insurona kadagiti tao; ket naisuratko ida iti panggep a mayeg manen kadagitoy a tao, manipud kadagiti Gentil, babaen dagiti balikas nga insawang ni Jesus.",
                "9": "Ket inton maawatda daytoy, ta kasapulan nga umuna nga adda kadakuada, tapno mapadas ti pammatida, ket no mamatidanto kadagitoy a banag isunton ti pannakaiparangarang kadakuada dagiti nain-indaklan a banag.",
                "10": "Ket no saanda a mamati kadagitoy a banag, isunto ti pannakalapped dagiti nain-indaklan a banag nga umay kadakuada, agingga iti panangeddeng.",
                "11": "Adtoy, dandanin isuratko ida, amin a naikitikit kadagiti pinanid ni Nephi, ngem imparit ti Apo, a kinunana: Tingitingek ti pammati dagiti taok.",
                "12": "Ngarud siak, ni Mormon, isuratko dagiti banag nga imbilin kaniak ti Apo. Ket ita siak, ni Mormon, igibusko ti agsarita, ket rugiak nga isurat dagiti banag a naibilin kaniak.",
                "13": "Ngarud, kayatko nga imutektekanyo a pudno nga insuro ti Apo dagiti tao, iti las-ud ti tallo nga aldaw; ket kalpasanna sinansanna ti nagpakita kadakuada, ken sinansanna ti nangpirsay iti tinapay, ket binendisionanna, ket intedna kadakuada.",
                "14": "Ket napasamak nga isu ti nangisuro ken nagpaay kadagiti nasao nga annak ti ummong, ket linukayanna dagiti dilada, ket nagsaoda kadagiti ammada iti naindaklan ken nakaskasdaaw a banag, a nain-indaklan pay ngem dagiti naipaltiingna kadagiti tao; ket linukayanna dagiti dilada tapno makasaoda.",
                "15": "Ket napasamak a kalpasan ti yuulina sadi langit—iti maikadua a panangiparangna iti bagina kadakuada, ket napan iti Ama, kalpasan ti panangagasna iti isu amin a masakitda, ken dagiti lugpida, ken linukatanna ti mata dagiti bulsekda, ken linukatanna ti lapayag dagiti tuleng, ken inaramidna pay ti amin a kita ti panangagas kadakuada, ken pinagbiagna ti maysa a natay, ken impakitana ti pannakabalinna kadakuada, ket immuli iti Ama—",
                "16": "Adtoy, napasamak a nagtitipon ti ummong iti kabigatanna, ket padapada a nakita ken nangngegda dagitoy nga ubbing; wen, uray dagiti maladaga linukatanda ti ngiwatda ket insaoda dagiti nakaskasdaaw a banag; ket maiparit ti banag nga insaoda ta awan koma ti siasino man a tao a mangisurat kadagitoy.",
                "17": "Ket napasamak a nangrugi dagiti disipulo a pinili ni Jesus manipud iti dayta a kanito a nangbuniag ken nangisuro iti amin nga umasideg kadakuada; ken kas iti kaadu ti nabuniagan iti nagan ni Jesus ti napnuan iti Espiritu Santo.",
                "18": "Ket adu kadakuada ti nakakita ken nakangngeg iti saan a maisarita a banag, a saan a nainkalintegan nga isurat.",
                "19": "Ket nangisuroda, ken nagpaayda iti tunggal maysa; ket adda amin pagpapadaan ti tunggal maysa kadakuada, nasayaat ti pannakikadua ti tunggal tao, iti maysa ken maysa.",
                "20": "Ket napasamak nga inaramidda amin ti imbilin ni Jesus kadakuada.",
                "21": "Ket naawagan iti simbaan ni Cristo dagiti nabuniagan iti nagan ni Jesus."
            },
            "27": {
                "1": "Ket napasamak a bayat ti panagdaliasat ken panangikaskasaba dagiti disipulo ni Jesus kadagiti banag a nangngegan ken nakitada, ken panangbuniagda iti nagan ni Jesus, napasamak a nagtitipon dagiti disipulo ket nagkaykaysada iti napasnek a panagkararag ken panagayuno.",
                "2": "Ket imparang manen ni Jesus ti bagina kadakuada, agsipud ta agkarkararagda iti Ama iti naganna; ket dimteng ni Jesus ket nagtakder iti tengngada, ket kinunana kadakuada: Ania ti kayatyo nga itedko kadakayo?",
                "3": "Ket kinunada kenkuana: Apo, kayatmi koma nga ibagam ti nagan a pangnaganmi ti daytoy a simbaan; agsipud ta adda saan a pagkikinnaawatan dagiti tao maipapan iti daytoy a banag.",
                "4": "Ket kinuna ti Apo kadakuada: Pudno, pudno, kunak kadakayo, apay nga agtanabutob ken agririri dagiti tao gapu iti daytoy a banag?",
                "5": "Saanda kadi a binasa dagiti nasantuan a kasuratan, nga agkuna a masapul a kupikopanyo ti nagan ni Cristo, nga isu ti naganko? Agsipud ta iti daytoy a nagan ti pannakaawagyo iti ud-udina nga aldaw;",
                "6": "Ket siasino man a mangkupikop iti naganko, ken agitured agingga iti panungpalan, isu ti maisalakan iti ud-udina nga aldaw.",
                "7": "Ngarud, ania man nga aramidenyo, aramidenyo iti naganko; ngarud nagananyo ti simbaan iti naganko; ken umawagkayo iti Ama iti naganko tapno bendisionanna ti simbaan gapu kaniak.",
                "8": "Ket kasano nga agbalin a simbaanko no di met maawagan iti naganko? Ta no maawagan ti simbaan iti nagan ni Moises, maawagan iti simbaan ni Moises; wenno simbaan ti tao no maawagan iti nagan ti tao; ngem no maawagan iti naganko simbaanko dayta, no naipatakder dayta a maibatay iti ebangheliok.",
                "9": "Pudno kunak kadakayo, a dakayo ti nangipatakder iti ebangheliok; ngarud awaganyonto iti uray ania nga awag, iti naganko; ngarud no umawagkayo iti Ama, nga agpaay iti simbaan, no maaramat ti naganko imdengannakayo ti Ama;",
                "10": "Ket no naipatakder ti simbaan a maibatay iti ebangheliok iparangto ti Ama ti bukodna nga aramid iti dayta.",
                "11": "Ngem no saan a naipatakder a maibatay iti ebangheliok, ket naipatakder a maibatay iti aramid ti tao, wenno iti aramid ti sairo, pudno kunak kadakayo adda ragsakda iti aramidda iti apagkanito, ket inton madamdama umay ti panungpalan, ket mapukandanto ken maipuruakda iti apuy, ket saandanton a makapagsubli.",
                "12": "Ta sumurot kadakuada ti aramidda, gapu ta ti aramidda ti pakaigapuan ti pannakapukawda; ngarud laglagipenyo dagiti banag a naisaok kadakayo.",
                "13": "Adtoy naitedkon kadakayo ti ebangheliok, ket daytoy ti ebanghelio nga intedko kadakayo—nga immayak ditoy lubong a mangaramid iti pagayatan ti Amak, gapu ta imbaonnak ti Amak.",
                "14": "Ket imbaonnak ti Amak tapno mailansa iti krus; ket kalpasan ti pannakailansak iti krus, mayasideg koma amin a tao kaniak, tapno kas iti panangilansa kaniak ti tao, kasta met ti panangidatag ti ama iti tao, nga agtakder iti sangok, a maukom iti aramidda, no nasayaatda wenno dakesda—",
                "15": "Ket nailansaak gapu iti daytoy; ngarud, babaen ti pannakabalin ti Ama yasidegko amin a tao kaniak, tapno maukomda babaen ti aramidda.",
                "16": "Ket mapasamakto, a siasino man nga agbabawi ken mabuniagan iti naganko magunggonaanto; ket no agibtur agingga iti panungpalan, adtoy, ibagakto nga awan basolna iti sango ti Amak inton tumakderak a mangukom iti lubong.",
                "17": "Ket siasino man a saan a makaibtur agingga iti panungpalan, isu met laeng ti marsing ket maitappuak iti apuy, ket manipud iti dayta saandanton a makapagsubli, gapu iti linteg ti Ama.",
                "18": "Ket daytoy ti balikas nga intedna iti annak ti tao. Ket gapu iti daytoy a gandat natungpalna dagiti balikas nga intedna, ket saan nga agulbod, ngem tungpalenna amin a saona.",
                "19": "Ket awan ti narugit a banag a makastrek iti pagarianna; ngarud awan ti sumrek iti paginanaanna malaksid kadakuada a nanglaba iti kawesda iti darak, gapu iti pammatida, ken ti panangibabawida iti amin a basolda, ken ti kinatallugodda agingga iti panungpalan.",
                "20": "Ita daytoy ti bilin: Agbabawikayo, amin nga adda iti daga, ket umaykayo kaniak ket mabuniagankayo iti naganko, tapno mapasantokayo babaen ti panangawat ti Espiritu Santo, tapno makapagtakderkayo nga awan mulitna iti sangok iti ud-udina nga aldaw.",
                "21": "Pudno, pudno, kunak kadakayo, daytoy ti ebangheliok; ket ammoyo dagiti banag a rumbeng nga aramidenyo iti simbaanko; agsipud ta dagiti aramid a naimatanganyon nga inaramidko ti aramidenyonto met; ta no ania dayta nakitayo nga inaramidko kastanto met ti aramidenyo;",
                "22": "Ngarud no aramidenyo dagitoy a banag mabendisionankayo, gapu ta maitan-okkayto iti ud-udina nga aldaw.",
                "23": "Isuratyo dagiti banag a nakita ken nangngeganyo, malaksid kadagiti maiparit.",
                "24": "Isuratyo ti aramid dagitoy a tao, nga isunto, a kas iti naisuraten, iti dayta a naisurat.",
                "25": "Ta adtoy, manipud iti libro a naisuraten, ken maisuratto, ti pakaukoman dagitoy a tao, ta babaen kadakuada maipakaammo iti tao ti ar-aramidda.",
                "26": "Ket adtoy, naisurat amin a banag babaen iti Ama; ngarud maukomto ti lubong babaen iti libro a maisuratto.",
                "27": "Ket ammuenyo a dakayonto ti ukom kadagitoy a tao, a mayalubog iti pangngeddeng nga itedkonto kadakayo, a nainkalintegan. Ngarud, ania a kita ti tao ti rumbeng a pagbalinanyo? Pudno kunak kadakayo, kas kaniak.",
                "28": "Ket ita mapanak iti Ama. Ket pudno kunak kadakayo, maitedto kadakayo ti ania man a banag a dawatenyo iti Ama iti naganko.",
                "29": "Ngarud, dumawatka, ket umawatkanto; agtuktokka, ket mailukatto kenka; ta isu a dumawat, umawat; ket kenkuana nga agtuktok, mailukatanto.",
                "30": "Ket ita, adtoy, napalalo ti ragsakko, uray iti pannakapnek, gapu kadakayo, ken kasta met iti daytoy a kaputotan; wen, ket agrag-o met uray ti Ama, ken kasta met amin dagiti nasantuan nga anghel, gapu kadakayo ken iti daytoy a kaputotan; ta awan kadakuada ti mapukaw.",
                "31": "Adtoy, kayatko a maawatanyo; kayatko a sawen dagiti sibibiag ita iti daytoy a kaputotan; ket awan kadakuada ti napukaw; ket naan-anay ti ragsakko kadakuada.",
                "32": "Ngem adtoy, makapaladingit kaniak gapu iti maikapat a kaputotan manipud iti daytoy a kaputotan, agsipud ta naipanawda a baludna isu nga anak a lalaki ti manangdadael; agsipud ta ilakodak iti pirak ken iti balitok, ken kadagiti dadaelen ti simutsimot ken serreken dagiti mannanakaw ket takawenda. Ket sarungkarakto ida iti dayta nga aldaw, uray iti panangisublida iti aramid iti uloda.",
                "33": "Ket napasamak nga idi nalpas ni Jesus nga ibaga dagitoy a sao kinunana kadagiti disipulona: Sumrekkayo iti nailet a ruangan; ta nailet ti ruangan, ken akikid ti dalan nga agturong iti biag, ket manmano ti makasarak; ngem nalawa ti ruangan, ken akaba ti dalan nga agturong iti patay, ket adu dagiti agdaliasat iti dayta, agingga iti yaay ti rabii, nga awan ti tao a makapagtrabaho."
            },
            "28": {
                "1": "Ket napasamak idi naibagan ni Jesus dagitoy a balikas, nakisarita kadagiti disipulona, a saggaysa, a kinunana kadakuada: Ania ti tarigagayanyo kaniak, kalpasan ti ipapanko iti Amak?",
                "2": "Ket nagsaoda amin, malaksid ti tallo, a kinunada: Tarigagayanmi a kalpasan ti panagbiagmi iti rumbeng a panawen a kas tao, ti panagpapaaymi, a nangayabam kadakami, agpatingganto koma, tapno nadaras ti yaaymi kenka dita pagariam.",
                "3": "Ket kinunana kadakuada: Bendisionankayo agsipud ta tinarigagayanyo daytoy a banag kaniak; ngarud, kalpasan ti panagtawenyo iti pitopulo-ket-dua umaykayo kaniak iti pagariak; ket masarakanyo iti dennak ti inana.",
                "4": "Ket idi nalpas a nagsarita kadakuada, sinangona dagiti tallo, ket kinunana kadakuada: Ania ti tarigagayyo nga aramidek kadakayo, inton mapanakon ken Ama?",
                "5": "Ket nagladingitda iti puspusoda, agsipud ta saanda a kayat nga ibaga kenkuana ti banag a kayatda.",
                "6": "Ket kinunana kadakuada: Adtoy, ammok ti kapanunotanyo, ket tarigagayanyo ti banag a kinayat ni Juan, ti ay-ayatek, a kaduak iti panangaskasabak, sakbay ti panangbangon dagiti Hudio ti krus a nakailansaak.",
                "7": "Ngarud, ad-adu a parabur ti umay kadakayo ta saanyonto a pulos a mapadasan ti matay; ngem agbiagkayonto a mangsaksi iti amin nga aramid ti Ama kadagiti annak ti tao, nga agingga iti pannakatungpal ti amin a banag babaen ti pagayatan ti Ama, inton umayak a nagloriaan iti pannakabalin ti langit.",
                "8": "Ken diyonto mapadasan ti saem ni patay uray inton kaano man; ngem inton umayak iti gloriak mabaliwankayonto iti apagkirem manipud iti pannakatay ken iti kinaagnanayon; ket kalpasanna mabendisionankayonto iti pagarian ti Amak.",
                "9": "Ket manen, dinakayto kapten ti sakit bayat ti panagnaedyo iti lasag, uray ti ladingit malaksid laeng no gapu iti basol ti lubong; ket aramidek amin dagitoy gapu iti banag a tinarigagayanyo kaniak, agsipud ta kayatyo a yeg koma dagiti kararua ti tao kaniak, bayat ti kaadda pay laeng ti lubong.",
                "10": "Gapu iti daytoy maaddaankayto iti naan-anay a ragsak; ket agtugawkayto iti pagarian ti Amak; wen, naan-anayto ti ragsakyo, a kasla iti kinaan-anay ti ragsak nga inted ti Ama kaniak; ket kaslakayonto kaniak, ket kaslaakto iti Ama; ket ti Ama ken siak maymaysa;",
                "11": "Ket paneknekan ti Espiritu Santo ti kasuratan ti Ama ken kasta met kaniak; ket inted ti Ama ti Espiritu Santo kadagiti annak ti tao, gapu kaniak.",
                "12": "Ket napasamak nga idi maisawang ni Jesus dagitoy a balikas, kinuldingna ti tunggal maysa kadakuada iti ramayna malaksid dagiti tallo nga agbati, ket pimmanawen.",
                "13": "Ket adtoy, nalukatan ti langit, ket nagpalangitda, ket nakita ken nangngegda dagiti saan a maisarita a banag.",
                "14": "Ket naiparit kadakuada ti mangyebkas; wenno saan a naited kadakuada ti pannakabalin a mangibaga kadagiti banag a nakitada ken nangngegda.",
                "15": "Ket no addada man iti bagi wenno iti ruar ti bagi, saanda a maibaga; agsipud ta yarigda man ti kasla pannakabalbaliw ti langada, ta nagbaliwda manipud iti nainlasagan a bagi iti kinaan-anay a kasasaad, tapno maimatanganda dagiti banag ti Dios.",
                "16": "Ngem napasamak a nagpaayda manen iti rabaw ti daga; nupay kasta saanda nga imbaga dagiti banag a nakita ken nangngegda, gapu iti bilin a naited kadakuada idiay langit.",
                "17": "Ket ita, no matay wenno saanda a matay, manipud iti aldaw ti pannakabalbaliw ti langada, diak ammo;",
                "18": "Ngem kastoy ti kaadu ti ammok, babaen ti kasuratan a naited—napanda iti rabaw ti daga, ket nagpaayda kadagiti amin a tao, a mamagtitipon iti adu iti simbaan a mayat a mamati iti panangaskasabada; buniaganda ida, ket kas iti kaadu ti nabuniagan kasta met ti kaadu ti umawat iti Espiritu Santo.",
                "19": "Ket imbalud ida dagiti saan a kameng ti simbaan. Ket saan ida a malaon ti pagbaludan, ta marpuogda.",
                "20": "Ket naikalida iti uneg ti daga; ngem nasarangetda ti daga babaen ti balikas ti Dios, ken kasta met a babaen ti pannakabalinna naispalda manipud iti uneg ti daga; ket ngarud saanda a makakali iti abot nga umdas a pakaikalianda.",
                "21": "Ket namitlo a naikabilda iti urno ngem saanda a nadangran.",
                "22": "Ken namindua a naikabilda iti rukib ti atap nga ayup; ket adtoy nakipagay-ayamda kadagiti ayup a kas iti agsussuso nga urbon ti karnero, ket saanda a nadangran.",
                "23": "Ket napasamak a napanda kadagiti amin a tao ni Nephi, ket inkasabada ti ebanghelio ni Cristo kadagiti amin a tao iti rabaw ti daga; ket namatida iti Apo, ket naitiponda iti simbaan ni Cristo, ket iti kasta nabendisionan dagiti tao iti dayta a kaputotan, kas mayalubog iti balikas ni Jesus.",
                "24": "Ket ita siak, ni Mormon, isardengko pay laeng ti mangisalaysay iti maipapan kadagitoy a banag.",
                "25": "Adtoy, isuratko koman ti nagan dagiti saan a nairaman iti ipapatay, ngem imparit ti Apo; ngarud, saanko nga isurat ida, agsipud ta nailemmengda manipud iti lubong.",
                "26": "Ngem adtoy, naimatangak ida, ket nagpaayda kaniak.",
                "27": "Ket adtoy mairamandanto kadagiti Gentil, ket dinto maammuan ida dagiti Gentil.",
                "28": "Mairamandanto met kadagiti Hudio, ket dinto maammuan ida dagiti Hudio.",
                "29": "Ket mapasamakto, inton makita ti Apo a maikanada iti siribna nga agpaayda kadagiti amin a naisina a tribu ti Israel, ken iti amin a pagilian, kakabsat, pagsasao ken tattao, ket mangisaklangdanto iti adu a kararua ken ni Jesus, a mabalin a matungpal ti tarigagayda, ken kasta met a gapu iti makaawis a pannakabalin ti Dios nga adda kadakuada.",
                "30": "Ket mayarigda nga anghel ti Dios, ket inton umawagda iti Ama iti nagan ni Jesus mabalinda nga iparang ti bagida iti asino man a tao a madlawda a nasayaat.",
                "31": "Ngarud, naindaklan ken nakaskasdaaw nga aramid ti inaramidda, sakbay ti naindaklan ken ti dumteng nga aldaw a manamnaman a makapagtakder ti amin a tao a sumaklang iti pangukoman ni Cristo;",
                "32": "Wen uray dagiti Gentil addanto naindaklan ken nakaskasdaaw a maaramidda, sakbay dayta aldaw ti panangukom.",
                "33": "Ket no adda kadakayo ti amin a nasantuan a kasuratan a mangipakaammo kadagiti amin a nakaskasdaaw nga aramid ni Cristo, maammuanyonto, babaen dagiti balikas ni Cristo, nga awan duadua a dumteng dagitoy a banag.",
                "34": "Ket asi pay dagiti saan a dumngeg iti balikas ni Jesus, ken dagiti pinilina nga imbaonna kadakuada; agsipud ta siasino man a saan nga umawat kadagiti balikas ni Jesus ken ti balikas dagiti imbaonna dinanto awaten ida iti maudi nga aldaw;",
                "35": "Ket nasaysayaat koma no saanda a nayanak. Gapu ta ipagarupyo kadi a maadaywanyo ti linteg ti napasakitan a Dios, isu nga indadanes ti tao, tapno dumteng ti pannakaisalakan?",
                "36": "Ket ita adtoy, bayat ti panagsaok maipapan kadakuada a pinili ti Apo, wen, uray ti tallo a naipangato idiay langit, a saanko nga ammo no nadalusanda manipud iti pannakatay agingga iti saan a pannakatay—",
                "37": "Ngem adtoy, iti pay la rugi ti panagsuratko, nagsaludsodakon iti Apo, ket imparangarangna kaniak a masapul nga adda panagbaliw a maaramid iti bagida, wenno kasapulan a ramananda ti patay;",
                "38": "Ngarud, tapno saanda a ramanan ti patay adda panagbaliw a naaramid iti bagida, tapno saanda a malak-am ti ut-ot, wenno liday malaksid laeng no gapu kadagiti basol ti lubong.",
                "39": "Ita saan a maipada daytoy a panagbaliw iti dayta mapasamak iti maudi nga aldaw; ngem adda panagbaliw a naaramid kadakuada, kasta met nga awan ti bileg ni Satanas kadakuada, a dina ida masulisog; ken napasanto ti lasagda, a nasantuanda, ken saan a matengngel ida ti bileg ti daga.",
                "40": "Ket iti daytoy a kasasaad agtalinaedda agingga iti aldaw a panangukom ni Cristo; ket iti dayta nga aldaw umawatdanto iti dakdakkel a panagbaliw, tapno maawatda iti pagarian ti Ama a saanen a rummuar, ngem makipagtaeng iti Dios nga agnanayon idiay langit."
            },
            "29": {
                "1": "Ket ita adtoy, kunak kadakayo nga inton makita ti Apo a maikanada, iti siribna, a dumteng dagitoy a sao kadagiti Gentil babaen ti balikasna, kalpasanna maammuanyo a mangrugin a maipatungpal ti katulagan nga inaramid ti Ama kadagiti annak ti Israel maipapan iti pannakaisublida iti daga a tinawidda.",
                "2": "Ken mabalin a maammuanyo a dagiti balikas ti Apo, nga insao dagiti nasantuan a propeta, matungpalto amin; ket saan a masapul a kunaenyo nga itantan ti Apo ti yaayna kadagiti annak ti Israel.",
                "3": "Ket saan a masapul a panunotenyo iti pusoyo nga ubbaw dagiti balikas a naisao, ta adtoy, laglagipen ti Apo ti katulagan nga inaramidna kadagiti taona iti balay ti Israel.",
                "4": "Ket inton makitayo dagitoy a sao nga umay kadakayo, saanyon a mabalin nga itarayan dagiti aramid ti Apo, ta ti espada ti linteg adda iti makanawan nga imana; ket adtoy, iti dayta nga aldaw, no itarayanyo dagiti aramidna daytoyton ti mangkamat kadakayo.",
                "5": "Ay-ay pay ti mangliklik kadagiti aramid ti Apo; wen, asi pay ti mangtallikudto ken ni Cristo ken dagiti aramidna.",
                "6": "Wen, ay-ay pay ti mangtallikudto iti paltiing ti Apo, ken agkuna a saanen nga agtrabaho ti Apo babaen iti paltiing, wenno panangipadto, wenno babaen iti sagut, wenno babaen iti dila, wenno babaen iti panangagas, wenno babaen iti pannakabalin ti Espiritu Santo!",
                "7": "Wen, ken asi pay ti agkuna iti dayta nga aldaw, tapno makaala iti gunggona, nga awan ti milagro nga aramiden ni Jesucristo; ta ti siasino man a mangaramid iti kastoy agbalinto a kas iti lalaki nga anak ti manangdadael, kenkuana nga awanan asi, kas mayalubog iti balikas ni Cristo!",
                "8": "Wen, saanen a nasken nga agngayemngemkayo, wenno agpungtot, wenno mangay-ayam kadagiti Hudio, wenno siasino man a natda iti balay ti Israel; ta adtoy, laglagipen ti Apo ti tulagna kadakuada, ket tungpalenna ti inkarina kadakuada.",
                "9": "Ngarud diyo panunoten a kabaelanyo a yakar ti kanawan nga ima ti Apo iti kanigid, tapno saanna nga ipatungpal ti panangeddeng iti pannakatungpal ti katulagan nga inaramidna iti balay ti Israel."
            },
            "30": {
                "1": "Dumngegkayo, O dakayo a Gentil, ket denggenyo dagiti balikas ni Jesucristo, ti Anak ti sibibiag a Dios, nga imbilinna kaniak a kasaritak maipapan kadakayo, ta, adtoy binilinnak nga isuratko, a kinunana:",
                "2": "Tallikudanyo, dakayo amin a Gentil, dagiti nadangkes a wagasyo; ken agbabawikayo kadagiti dakes nga aramidyo, iti panagulbod ken panangallilawyo, ken pannakiabigyo, ken ti nalimed a kinarimonyo, ken ti panagrukbabyo kadagiti ladawan, ken iti panagpapatayyo, ken iti panaginsasaserdoteyo, ken ti panagiinnapalyo, ken ti panagpungpungtotyo, ken manipud iti amin a kinadangkes ken kinarukeryo, ket umaykayo kaniak, ket mabuniagankayo iti naganko, tapno awatenyo ti pannakaugas ti basolyo, tapno mapnuankayo iti Espiritu Santo, tapno maibilangkayo kadagiti taok nga adda iti balay ti Israel."
            }
        }
    },
    "4-ne": {
        "meta": {
            "slug": "4-ne",
            "name": "Maikapat a Nephi",
            "chapterWord": "Kapitulo"
        },
        "chapters": {
            "1": {
                "intro": "Pakaammuan kadagiti tao ni Nephi, babaen ti sinuratna.",
                "1": "Ket napasamak a naglabas ti tallopulo-ket-uppat a tawen, ken kasta met ti tallopulo-ket-lima, ket adtoy nangipatakder dagiti disipulo ni Jesus iti simbaan ni Cristo iti amin a daga iti aglawlaw. Ket adu ti immasideg kadakuada, ket pudno a nagbabawida iti basbasolda, nabuniaganda iti nagan ni Jesus; ket inawatda met ti Espiritu Santo.",
                "2": "Ket napasamak nga idi maika-tallopulo-ket-innem a tawen, napasurot dagiti amin a tao iti Apo, iti amin a daga, dagiti Nephite ken Lamanite, ket awan ti nagririri ken nagsisinnuppiat kadakuada, ket nasayaat ti panagkikinnaawatan ti tunggal maysa.",
                "3": "Ket agpapadada iti amin a banag; ngarud awan ti nabaknang ken napanglaw, adipen ken siwawayawaya, ngem nawayada amin ken makipaglaklak-am iti nailangitan a sagut.",
                "4": "Ket napasamak a napalabas met ti tallopulo-ket-pito a tawen, ket nagtultuloy pay laeng ti kinatalna ti pagilian.",
                "5": "Ket adda naindaklan ken nakaskasdaaw nga inaramid dagiti disipulo ni Jesus, iti kasta nangagasda kadagiti masakit, ken pinagungarda dagiti natay, ken pinapagnada dagiti pilay, ken insublida ti panagkita dagiti bulsek, ken ti panagdengngeg dagiti tuleng; ken naaramid ti amin a kita ti milagro kadagiti annak ti tao; ket awan ti inaramidda a milagro a di nainaig iti nagan ni Jesus.",
                "6": "Ket kastoy ti panaglabas ti tallopulo-ket-walo a tawen, kasta met ti maika-tallopulo-ket-siam, ken uppat-a-pulo-ket-maysa, ken ti uppat-a-pulo-ket-dua, wen, uray agingga iti uppat-a-pulo-ket-siam a tawen ti napalabas, ken kasta met ti limapulo-ket-maysa, ken ti limapulo-ket-dua; wen, ken agingga a limmabas ti limapulo-ket-siam a tawen.",
                "7": "Ket pinagrang-ay ida ti Apo iti pagilian; wen, iti kasta nagipatakderda manen iti siudad kadagiti lugar a nakauraman ti siudad.",
                "8": "Wen, impatakderda manen uray pay dayta dakkel a siudad ti Zarahemla.",
                "9": "Ngem adu dagiti siudad a limned, ket ngimmato ti danum kadagitoy; ngarud saanen a napabaro dagitoy a siudad.",
                "10": "Ket ita, adtoy, napasamak a pimmigsa dagiti tao ni Nephi, ket napardas ti yaaduda, ket nagbalinda a nasayaat ken makaay-ayo nga umili.",
                "11": "Ket nagasawada, ken naited a kasimpungalan, ket naparaburanda iti adu a kari nga impaay ti Apo kadakuada.",
                "12": "Ket saandan a sinurot dagiti aramid ken pagannurotan iti paglintegan ni Moises; ngem sinurotda dagiti bilin nga inawatda manipud iti Apo a Diosda, nga intultuloyda ti agayuno ken agkararag, ken aguummong tapno sangsangkamaysada nga agkararag ken dumngeg iti balikas ti Apo.",
                "13": "Ket napasamak nga awan ti panagririnnupir kadagiti amin a tao, iti amin a pagilian; ngem adda dadakkel a milagro nga inaramid dagiti disipulo ni Jesus.",
                "14": "Ket napasamak a napalabas ti maika-pitopulo-ket-maysa a tawen ken kasta met ti pitopulo-ket-dua a tawen, wen, iti ababa a pannao, agingga a pitopulo-ket-siam a tawen ti napalabas; wen, napalabasen uray ti sangagasut a tawen, ket dagiti disipulo ni Jesus, a pinilina, napan aminen iti paraiso ti Dios, malaksid kadagiti tallo a rumbeng nga agbati; ket adda dagiti dadduma a sabali a disipulo a naordenan iti lugarda; ken kasta met nga adu kadagita a kaputotan ti awanen.",
                "15": "Ket napasamak nga awan ti panagririnnupir iti pagilian, gapu iti ayat ti Dios a nagnaed iti puso dagiti umili.",
                "16": "Ket awan ti innapal, wenno panagpupungtot, wenno riribuk, wenno panagiinnabig, wenno panagulbod, wenno pammapatay, wenno ania man a kita ti panaggartem; ket pudno awanen ti naragragsak a tao kadagiti amin a tao a pinarsua ti Dios.",
                "17": "Awan ti tulisan, wenno mammapatay, wenno adda Lamanite, wenno uray ania a kita ti -ite; ngem nagsangsangkamaysada, dagiti annak ni Cristo, ken agtawid iti pagarian ti Dios.",
                "18": "Ket anian a naggasatda! Agsipud ta pinaraburan ti Apo ida iti amin nga aramidda; wen, ket naparaburanda ken nagrang-ayda agingga iti sangagasut-ket-sangapulo a tawen ti napalabas; ken idi nakalikuden ti umuna a kaputotan manipud ken ni Cristo, ket awan ti panagririnnupir iti pagilian.",
                "19": "Ket napasamak a natay ni Nephi, a nangisurat iti daytoy maudi a kasuratan, (ket insuratna kadagiti pinanid ni Nephi), ket ti anakna a ni Amos ti nangisurat para kenkuana; ket insuratna met iti pinanid ni Nephi.",
                "20": "Ket insuratna iti walopulo-ket-uppat a tawen, ket adda pay la talna iti pagilian, malaksid ti bassit a bilang ti umili nga immalsa iti simbaan ket inaramatda a nagan ti Lamanite; ngarud nangrugi manen nga adda Lamanite iti pagilian.",
                "21": "Ket napasamak a natay met ni Amos, (ket sangagasut-ken-siam-a-pulo-ket-uppat a tawen manipud iti yaay ni Cristo), ket ti Anakna a ni Amos ti nangisurat iti kasuratan; ket isu met ti nangisurat kadagiti pinanid ni Nephi; ket naisurat met iti libro ni Nephi, nga isu daytoy a libro.",
                "22": "Ket napasamak a dua gasut a tawen ti napalabas; ket natay amin ti maikadua a kaputotan malaksid ti sumagmamano.",
                "23": "Ket ita siak, ni Mormon, kayatko a maammuanyo nga immadu ti tao, iti kasta naiwarasda iti rabaw ti daga, ket nagbalinda a nabaknang unay, gapu iti panagrang-ayda ken ni Cristo.",
                "24": "Ket ita, iti daytoy maika-dua-gasut-ket-maysa a tawen nangrugi a timmanor kadakuada ti napasindayag, kas iti panagaruat iti nangina a kawes, ken amin a kita ti napintas a perlas, ken dagiti napintas a banag iti lubong.",
                "25": "Ket manipud iti dayta a panawen saanen a gagangay kadakuada dagiti sanikua ken taraonda.",
                "26": "Ket nangrugidan nga agsusupadi iti kasasaad; ket rinugianda ti agipatakder iti simbaan nga agpaay kadakuada tapno bumaknangda, ket inrugida ti mangtallikud iti pudno a simbaan ni Cristo.",
                "27": "Ket napasamak nga idi naglabas ti dua-gasut-ket-sangapulo a tawen immadu ti simbaan iti pagilian; wen, immadu ti Simbaan nga agkuna nga ammoda ni Cristo, ngem ketdi tinallikudanda ti ad-adu a paset ti ebangheliona, iti kasta naaddaanda iti amin a kita ti kinadangkes, ket impaayda dagiti sagrado iti tao a di rumbeng nga umawat gapu iti saanna a pannakaikari.",
                "28": "Ket immadu daytoy a simbaan iti kasta unay gapu iti basol, ken gapu iti pannakabalin ni Satanas a nagari iti pusoda.",
                "29": "Ket manen, adda sabali a simbaan a nangtallikud ken ni Cristo; ket linalaisda ti pudno a simbaan ni Cristo, gapu iti kinapakumbaba ken pammatida ken ni Cristo; ket pinilawda ida gapu iti adu a milagro a naaramid kadakuada.",
                "30": "Ngarud inaramatda ti bileg ken turay kadagiti disipulo ni Jesus a nakipagtaeng kadakuada, ket imbaludda ida; ngem gapu iti pannakabalin ti balikas ti Dios, nga adda kadakuada, narba ti pagbaludan, ket nagaramidda iti nabileg a milagro kadakuada.",
                "31": "Nupay kasta, ken uray adda dagitoy a milagro, pinatangken dagiti tao ti puspusoda, ket kinalikagumanda a patayen ida, a kas iti panagkalikagum dagiti Hudio idiay Jerusalem a mangpatay ken ni Jesus, kas maibatay iti balikasna.",
                "32": "Ket inserrekda ida iti umap-apuy nga urno, ket rimmuarda a di nadangran.",
                "33": "Ket naiserrekda met iti rukib dagiti atap nga ayup, ket nakiay-ayamda kadagitoy a kas iti pannakiay-ayam ti ubing iti karnero; ket rimmuarda manipud kadagitoy, a saanda a nadangran.",
                "34": "Nupay kasta, pinatangken dagiti umili ti puspusoda, agsipud iti panangipangulo kadakuada ti adu a saserdote ken saan a pudno a propeta a mangipatakder iti adu a simbaan, ken mangaramid iti amin a kita ti kinadakes. Ket dinangranda dagiti tao ni Jesus; ngem saan a bimmales dagiti tao ni Jesus. Ket kastoy ti pannakapukaw ti pammatida ken ti kinadangkesda, iti tinawen, agingga a napalabas ti dua-gasut-ket-tallopulo a tawen.",
                "35": "Ket ita napasamak iti daytoy a tawen, wen, iti maika-dua-gasut-ken-tallopulo-ket-maysa a tawen, adda dakkel a pannakabingaybingay dagiti tao.",
                "36": "Ket napasamak nga iti daytoy a tawen adda timpuar a tattao a maawagan iti Nephite, ket isuda ti pudno a mamati ken Cristo; ket adda maawagan kadakuada iti Lamanite—Jacobite, ken Josephite, ken Zoramite;",
                "37": "Ngarud dagiti pudno a mamati ken Cristo, ken ti pudno nga agdaydayaw ken Cristo, (mairaman kadakuada dagiti tallo a disipulo ni Cristo a nabati) ti naawagan a Nephite, ken Jacobite, ken Josephite, ken Zoramite.",
                "38": "Ket napasamak a maawagan dagiti nangtallikud iti ebanghelio iti Lamanite, ken Lemuelite, ken Ishmaelite; ket saan a napukaw ti pammatida, ngem siaayatda a simmuppiat iti ebanghelio ni Cristo; ket insuroda dagiti annakda a di mamati, a kas kadagiti ammada, manipud pay idi punganay, kimmapsut met ti panamatida.",
                "39": "Ket gapu dayta iti kinadangkes ken kinarimon dagiti ammada, a kas idi punganay. Ket naisuroda a gumura kadagiti annak ti Dios, kas iti pannakaisuro dagiti Lamanite a manggura kadagiti annak ni Nephi manipud idi punganay.",
                "40": "Ket napasamak a dua-gasut-ken-uppat-a-pulo-ket-uppat a tawen ti napalabas, ket kastoy ti inaramid dagiti tao. Ket kaaduan kadagiti nadangkes a tao ti nagbalin a napigsa, ket ad-aduda ngem ti bilang dagiti tao ti Dios.",
                "41": "Ket intuloyda ti nagipatakder iti simbaan nga agpaay kadakuada, ket inarkosanda iti adu a kita ti napapateg a banag. Ket kastoy ti panaglabas ti dua-gasut-ket-lima-pulo a tawen, ken kasta met ti dua-gasut-ket-innem-a-pulo a tawen.",
                "42": "Ket napasamak nga inrugi manen dagiti nadangkes nga umili a pabilgen ti nalimed a sinnapata ken kinnunsabo ni Gadianton.",
                "43": "Ken kasta met a nangrugi a pimmalangguad ti puso dagiti tao a maawagan a tao ni Nephi, gapu iti nalabes a kinabaknangda, ken nagbalinda a napasindayag a kas kadagiti kakabsatda, a dagiti Lamanite.",
                "44": "Ket manipud iti daytoy a panawen nangrugi dagiti disipulo nga agladingit gapu kadagiti basol ti lubong.",
                "45": "Ket napasamak nga idi limmabas ti tallo gasut a tawen, agpada a nagbalin a nadangkes dagiti tao ni Nephi ken dagiti Lamanite a kas iti tunggal maysa.",
                "46": "Ket napalabas a nagwaras dagiti tulisan ni Gadianton iti amin a daga; ket awan ti nalinteg malaksid dagiti disipulo ni Jesus. Ket adu ti balitok ken pirak a naidulinda, ket nagsaedda iti amin a kita ti panagsaed.",
                "47": "Ket napasamak a kalpasan ti tallo-gasut-ket-lima a tawen, (ken nagtalinaed pay laeng dagiti umili iti kinadangkes) natay ni Amos; ket ti kabsatna, ni Ammaron, ti nangisurat iti kasuratan.",
                "48": "Ket napasamak nga idi tallo-gasut-ket-duapulo a tawen ti napalabas, inlemmeng ni Ammaron, kas ti Espiritu Santo, ti kasuratan a sagrado—wen, uray amin dagiti nasagraduan a kasuratan a nagiinnallawatan dagiti kaputotan, a sagrado—uray agingga iti maika-tallo-gasut-ket-duapulo a tawen manipud iti yaay ni Cristo.",
                "49": "Ket inlemmengna dagitoy iti Apo, tapno umaydanto manen kadagiti nabati iti balay ni Jacob, kas maibatay kadagiti padto ken kari ti Apo. Ket kastoy ti naggibusan ti kasuratan ni Ammaron."
            }
        }
    },
    "morm": {
        "meta": {
            "slug": "morm",
            "name": "Ti Libro ni Mormon",
            "chapterWord": "Kapitulo"
        },
        "chapters": {
            "1": {
                "1": "Ket ita siak, ni Mormon, aramidek ti kasuratan dagiti banag a nakita ken nangngegak, ket awagak iti Libro ni Mormon.",
                "2": "Ket kadagidi panawen nga indulin ni Ammaron dagiti kasuratan ti Apo, immay kaniak, (dandaniak agtawen iti sangapulo, ket nangrugiak a nasursuruan iti kas ti pannakaisuro dagiti kailiak) ket kinuna ni Ammaron kaniak: Maimatangak a nasimbengka nga ubing, ket napardaska nga agpaliiw;",
                "3": "Ngarud, inton dandanika agtawen iti duapulo-ket-uppat kayatko a lagipem dagiti banag a naimatangam maipapan kadagitoy a tao; ket inton addaka iti dayta a tawen mapanka iti ili ti Antum, iti turod a maawagan iti Shim; ket idiay indulinko iti Apo, amin dagiti sagrado a kinitikitan a maipapan kadagitoy a tao.",
                "4": "Ket adtoy, alaemto ti pinanid ni Nephi, ket ibatimto ti dadduma iti lugar a nagyananda; ket ikitikitmonto iti pinanid ni Nephi amin dagiti banag a napaliiwmo maipapan kadagitoy a tao.",
                "5": "Ket siak, ni Mormon a naggapu iti kaputotan ni Nephi, (ket Mormon ti nagan ti amak) malagipko dagiti banag nga imbilin ni Ammaron kaniak.",
                "6": "Ket napasamak a siak, nga agtawen iti sangapulo-ket-maysa, intundanak ti amak iti ili nga agpaabagatan, nga agturong iti ili a Zarahemla.",
                "7": "Napidipid ti sangabukel a daga iti pasdek, ket dandani kasla kaadu ti anay ti baybay dagiti tao.",
                "8": "Ket napasamak iti daytoy a tawen a nangrugi ti gubat kadagiti Nephite, a binukel dagiti Nephite, Jacobite ken dagiti Josephite ken dagiti Zoramite; ket gubat daytoy dagiti Nephite, ken Lamanite ken Lemuelite ken dagiti Ishmaelite.",
                "9": "Ita naawagan dagiti Lamanite ken dagiti Lemuelite ken dagiti Ishmaelite iti Lamanite, ket dua a buyot dagiti Nephite ken Lamanite.",
                "10": "Ket napasamak a nangrugi ti gubat iti nagbeddengan ti Zarahemla, nga asideg ti dandanum ti Sidon.",
                "11": "Ket napasamak a nangummong dagiti Nephite iti dakkel a bilang ti tao, nga ad-adu pay ngem iti tallopulo a ribu. Ket napasamak iti daytoy met laeng a tawen a namin-aduda a naggugubat, a nangabakan dagiti Nephite kadagiti Lamanite ket adu kadakuada ti napasag.",
                "12": "Ket napasamak nga insardeng dagiti Lamanite ti gandatda, ket adda kappia a nagnaed iti pagilian; ket nagtultuloy ti kappia iti baet ti dandani uppat a tawen, ket awan ti nagayus a dara.",
                "13": "Ngem nagari ti kinadangkes iti amin a pagilian, iti kasta innala ti Apo dagiti ay-ayatenna a disipulo. Ket nagsardeng ti aramid a milagro ken panangagas gapu iti makarimon nga aramid dagiti umili.",
                "14": "Ket awan ti sagut manipud iti Apo, ket saan nga immay ti Espiritu Santo iti uray asino, gapu iti kinadangkes ken kaawan ti pammatida.",
                "15": "Ket siak, nga agtawen iti sangapulo-ket-lima ken mabalin met nga addaan iti nasimbeng a kapanunotan, ngarud sinarungkarannak ti Apo, ket naramanan ken naammuak ti kinaimbag ni Jesus.",
                "16": "Ket pinadasko ti nangasaba kadagitoy a tao, ngem narikpan ti ngiwatko, ket naparitanak a mangasaba kadakuada. Ta adtoy siaayatda a sumuppiat iti Diosda; ket nayadayo dagiti napateg a disipulo manipud iti pagilian, gapu iti kinadakesda.",
                "17": "Ngem nagbatiak kadakuada, ngem naparitanak a mangasaba, gapu iti kinatangken ti puspusoda; ket gapu iti kinatangken ti puspusoda nailunod ti pagilian.",
                "18": "Ket dagitoy tulisan ni Gadianton, a naggapu kadagiti Lamanite, nagsaknapda iti pagilian, iti kasta inrugi dagiti tao ti mangilemmeng kadagiti sanikuada iti uneg ti daga; ket nagpukaw dagitoy gapu ta inlunod ti Apo ti daga, tapno saanda a maiggaman, wenno matagikua manen.",
                "19": "Ket napasamak nga adda dagiti manggagamud, ken managan-anito, ken salsalamangka; ket adda iti isu amin a daga ti pannakabalin ti sairo, a kas pannakatungpal dagiti amin a balikas ni Abinadi, ken ni pay Samuel a Lamanite."
            },
            "2": {
                "1": "Ket napasamak iti dayta met la a tawen a nangrugi manen ti gubat iti nagbaetan dagiti Nephite ken dagiti Lamanite. Ket iti laksid ti kinaubingko pay, dakkel ketdi ti bagik; ngarud tinudingandak dagiti tao ni Nephi a mangidaulo kadakuada, wenno dadaulo dagiti buyotda.",
                "2": "Ngarud napasamak nga iti maika-sangapulo-ket-innem a tawenko indauluak ti buyot dagiti Nephite, a maibusor kadagiti Lamanite; ngarud maika-tallo-gasut-ken-duapulo-ket-innem a tawen ti limmabas.",
                "3": "Ket napasamak nga iti maika-tallo-gasut-ken-duapulo-ket-pito a tawen immay dagiti Lamanite kadakami iti nalaus ti kadakkelna a bileg, iti kasta kinaamak ida dagiti buyotko; ngarud saanda a makirupak, ket rinugianda ti nagsanud nga agturong kadagiti pagilian iti amianan.",
                "4": "Ket napasamak a dimtengkami iti siudad ti Angola, ket sinakupmi ti siudad, ket nagsaganakami a mangsalaknib iti bagbagimi kadagiti Lamanite. Ket napasamak a trininseraanmi ti siudad iti amin a kabaelanmi; ngem iti laksid ti amin a trinserami immay dagiti Lamanite kadakami ket pinapanawdakami iti siudad.",
                "5": "Ken kasta met a pinapanawdakami iti daga ti David.",
                "6": "Ket nagnakami ken nakadanon iti daga ti Josue, nga adda iti nagbedngan ti igid ti baybay iti laud.",
                "7": "Ket napasamak a naguummongkami kadagiti taomi iti kadarasan a kabaelanmi, tapno mabukelmi ida a sangsangkamaysa.",
                "8": "Ngem adtoy, napno ti daga kadagiti mannanakaw ken kadagiti Lamanite; ket iti laksid ti nakaro a pannakadadael nga agur-uray kadagiti taok, saanda a nagbabawi kadagiti dakes nga aramidda; ngarud nagsaknap iti amin a rabaw ti daga ti dara ken nadawel a panagpapatay, nga agpadpada iti biang dagiti Nephite ken dagiti Lamanite; ket maysa a sangabukel a yaalsa iti amin a rabaw ti daga.",
                "9": "Ket ita, addaan dagiti Lamanite iti ari, nga Aaron ti naganna; ket immay kadakami nga addaan iti buyot nga uppat-a-pulo-ket-uppat a ribu. Ket adtoy, pinasanguak iti uppat-a-pulo-ket-dua a ribu. Ket napasamak nga inabakko babaen ti buyotko ket linibasannak. Ket adtoy, naaramid amin dagitoy, ket limmabas ti tallo-gasut-ket-tallopulo a tawen.",
                "10": "Ket napasamak a rinugian dagiti Nephite ti nagbabawi iti basbasolda, ket rinugianda ti immararaw a kas iti impadto ni Samuel a propeta; ta adtoy awan ti tao a makapagtalinaed iti kukuana, gapu kadagiti mannibrong, ken dagiti mannanakaw, ken dagiti nadawel a mammapatay, ken ti panagsalamangka, ken ti panagan-anito nga adda iti daga.",
                "11": "Kasta ti panangrugi ti panagladladingit ken dungdung-aw iti amin a daga gapu kadagitoy a banag, ken kangrunaanna kadagiti tao ni Nephi.",
                "12": "Ket napasamak nga idi siak, ni Mormon, nakitak ti panagdung-awda ken ti panagladladingitda ken ti leddaangda iti imatang ti Apo, nangrugi a nagragsak ti pusok iti unegko, iti pannakaammok iti kaasi ken ti naunday a panagitured ti Apo, ngarud impapanko a kaasianna ida tapno agbalinda manen a nalinteg a tattao.",
                "13": "Ngem adtoy awan nagmamaayan daytoy a rag-ok, ta saan a panagbabawi ti nagleddaanganda, gapu iti kinaimbag ti Dios; ngem panagleddaang ketdi dagiti nailunod, gapu ta saan a kanayon nga ipalubos ti Apo nga agragsakda iti basol.",
                "14": "Ket saanda a napan ken ni Jesus nga addaan iti nasneban a puspuso ken napnuan babawi nga espiritu, ngem inlunodda ti Dios, ken kinayatda a matay. Nupay kasta nakibalubalda iti espada para iti biagda.",
                "15": "Ket napasamak a nagsubli manen kaniak ti leddaangko, ket nakitak a limmabas kadakuada ti aldaw ti parabur, nga agpadpada a naindagaan ken naespirituan; ta nakitak ti rinibu kadakuada a nadaleb iti nabatad a yaalsa iti Diosda, ket nagabsuonda a kasla ganagan iti rabaw ti daga. Ket kasta ti ilalabas ti tallo-gasut-ken-uppat-a-pulo-ket-uppat a tawen.",
                "16": "Ket napasamak nga iti maika-tallo-gasut-ken-uppat-a-pulo-ket-lima a tawen nangrugi a linibasan dagiti Nephite dagiti Lamanite; ket nakamatda agingga a nakadanonda iti daga a Jashon, sakbay a malapdanda iti panagsanudda.",
                "17": "Ket ita, asideg ti siudad ti Jashon iti daga a nangidulinan ni Ammaron kadagiti kasuratan iti Apo, tapno saanda a madadael. Ket adtoy napanak a maibatay iti balikas ni Ammaron, ket naalak dagiti pinanid ni Nephi, ken nangaramidak iti kasuratan a maipanggep kadagiti balikas ni Ammaron.",
                "18": "Ket kadagiti pinanid ni Nephi ti nangaramidak iti sangabukel a pakaammuan iti amin a kinadangkes ken makarimon nga ar-aramid; ngem kadagitoy a pinanid nagparbengak a mangaramid iti sangabukel a pakaammuan iti kinadangkes ken makarimon nga ar-aramidda, ta adtoy, naimatangak ti agtultuloy a buya ti kinadangkes ken makarimon nga ar-aramid manipud pay idi naan-anayen ti pannakaimatangko kadagiti wagas ti tao.",
                "19": "Ket ay-ayak pay gapu iti kinadangkesda; ta napno ti pusok iti leddaang gapu iti kinadangkesda, iti amin nga aldawko; nupay kasta, ammok a maitag-ayakto iti maudi nga aldaw.",
                "20": "Ket napasamak nga itoy a tawen naanup ken napapanaw manen dagiti tao ni Nephi. Ket napasamak a napapanawkami agingga a nakadanonkami iti amianan a daga a naawagan iti Sem.",
                "21": "Ket napasamak a trininseraanmi ti siudad ti Sem, ket inurnongmi iti uneg dagiti taomi agingga iti mabalin, tapno bareng maisalakanmi ida iti pannakadadael.",
                "22": "Ket napasamak iti maika-tallo-gasut-ken-uppat-a-pulo-ket-innem a tawen nga immayda manen kadakami.",
                "23": "Ket napasamak a kinasaok dagiti taok, ket sipipinget nga inallukoyko ida, a tumakderda a sibabatad iti sango dagiti Lamanite ket makirangetda para kadagiti assawada, ken kadagiti annakda, ken kadagiti balbalayda, ken kadagiti pagtaenganda.",
                "24": "Ket tinukay ida dagiti balikasko a pinapigsa, iti kasta saanda a naglibas iti sango dagiti Lamanite, ngem nagtakderda a sibabatad a mangbusor kadakuada.",
                "25": "Ket napasamak a nakisupangetkami kadagiti buyot ti tallopulo a ribu a maibusor iti limapulo a ribu. Ket napasamak a nagtakderkami iti sangoda a sipipinget ket linibasandakami.",
                "26": "Ket napasamak nga idi naglibasda pinakamatmi ida kadagiti buyotmi, ket sinangomi manen ida, ken inabakmi ida; nupay kasta awan kadakami ti pigsa ti Apo; wen, nabatikami iti bagbagimi, ket saannakami a binayabay ti Espiritu ti Apo; ngarud kimmapsutkami a kas kadagiti kakabsatmi.",
                "27": "Ket limdaang ti pusok gapu itoy nakaro a didigra kadagiti taok, gapu iti kinadangkesda ken dagiti makarimon nga aramidda. Ngem adtoy, intuloymi ti nangbusor kadagiti Lamanite ken dagiti tulisan ni Gadianton, agingga a nasakupmi manen dagiti daga a tawidmi.",
                "28": "Ket limmabas ti maika-tallo-gasut-ken-uppat-a-pulo-ket-siam a tawen. Ket iti maika-tallo-gasut-ken-lima-pulo a tawen nangaramidkami kadagiti Lamanite ken kadagiti tulisan ni Gadianton iti tulag, a pakabingbingayan dagiti daga a tawidmi.",
                "29": "Ket inted kadakami dagiti Lamanite ti daga iti amianan, wen, uray pay ti akikid a sumalpot iti daga iti abagatan. Ket intedmi kadagiti Lamanite ti amin a daga iti abagatan."
            },
            "3": {
                "1": "Ket napasamak a saan nga immay manen dagiti Lamanite nakidangadang agingga a limmabas ti sangapulo a tawen. Ket adtoy, binatangak dagiti taok, dagiti Nephite a mangisagana kadagiti dagada ken dagiti armasda para iti kanito ti bakal.",
                "2": "Ket napasamak a kinuna ti Apo kaniak: Yararawmo kadagitoy a tao—Agbabawikayo, ket umaykayo kaniak, ken mabuniagan, ket bangonenyo manen ti simbaanko, ket maisalakankayo.",
                "3": "Ket immararawak kadagitoy a tao, ngem awan ti nagmamaayanna; ket dida naubog a ti Apo ti nangisalakan kadakuada, ken nangted kadakuada iti gundaway nga agbabawi. Ket adtoy pinatangkenda ti puspusoda a maibusor iti Apo a Diosda.",
                "4": "Ket napasamak a kalpasan daytoy maika-sangapulo a tawen a limmabas, a nangaramid, iti pakabuklanna, ti tallo-gasut-ken-innem-a-pulo a tawen manipud iti yaay ni Cristo, pinatulodannak iti surat ti ari dagiti Lamanite, a nangipakaammo kaniak nga agsagsaganada manen nga umay makibakal kadakami.",
                "5": "Ket napasamak a binilinko dagiti taok a mangummong iti bagbagida iti daga a Desolation, iti siudad nga adda iti nagbedngan, iti nailet a lusotan nga agturong iti daga iti abagatan.",
                "6": "Ket sadiay ti nangikabilanmi kadagiti buyotmi, tapno malapdanmi dagiti buyot dagiti Lamanite, tapno saanda a masakop ti ania man kadagiti dagami; ngarud trininseraanmi a maibusor kadakuada iti amin a kabaelanmi.",
                "7": "Ket napasamak nga iti maika-tallo-gasut-ken-innem-a-pulo-ket-maysa a tawen immay dagiti Lamanite iti siudad ti Desolation a makibakal kadakami; ket napasamak nga inabakmi ida iti dayta a tawen, iti kasta nagsublida manen kadagiti dagdagada.",
                "8": "Ket iti maika-tallo-gasut-ken-innem-a-pulo-ket-dua a tawen immayda manen nakibakal kadakami. Ket inabakmi manen ida, ket adu kadakuada ti pinapataymi, ket naipuruak iti baybay dagiti minatayda.",
                "9": "Ket ita, gapu iti daytoy naindaklan a banag nga inaramidda, dagiti taok, dagiti Lamanite, nangrugi nga impannakkelda ti pigsada, ket nangrugi nga insapatada iti langit nga ibalesda ti bagbagida ti dara dagiti kabsatda a pinapatay dagiti buyotda.",
                "10": "Ket insapatada iti langit, ken kasta met iti trono ti Dios, a mapanda makidangadang kadagiti kabusorda, ket ungawenda ida iti rabaw ti daga.",
                "11": "Ket napasamak a siak, ni Mormon, nagkedkedak a talaga manipud itoy a kanito nga agbalin nga agbilbilin ken dadaulo dagitoy a tao, gapu iti kinadangkes ken makarimon nga aramidda.",
                "12": "Adtoy, indauluak ida, iti laksid ti kinadangkesda indauluak ida iti pagbabakalan iti namin-adu a gundaway, ken inayatko ida, a maibatay iti ayat ti Dios nga adda kaniak, iti amin a pusok; ket naibukbok ti kararuak iti kararagko iti Diosko iti nagmalem a para kadakuada; nupay kasta, awanan iti pammati, gapu iti kinatangken ti puspusoda.",
                "13": "Ket namitlo nga insalakanko ida kadagiti ima dagiti kabusorda, ket saanda nga imbabawi dagiti basolda.",
                "14": "Ket idi insapatada ti amin nga impawil kadakuada ti Apo ken Mannubbottayo a ni Jesucristo, a mapanda makibakal kadagiti kabusorda, ken ibalesda iti bagbagida ti dara dagiti kabsatda, adtoy immay kaniak ti timek ti Apo, a nagkuna:",
                "15": "Kukuak ti panagibales, ket bayadak; ket gapu ta saan a nagbabawi dagitoy a tao kalpasan ti panangisalakanko kadakuada, adtoy, maisinada iti rabaw ti daga.",
                "16": "Ket napasamak a sibabatad a nagkedkedak a mapan mangbusor kadagiti kabusorko; ket inaramidko a kas iti imbilin ti Apo kaniak; ket nagtakderak nga awan ar-aramidenna a saksi a mangipakita iti lubong kadagiti banag a nakita ken nangngegko, a maibatay kadagiti panangipakita ti Espiritu a nangipaneknek kadagiti banag nga umay.",
                "17": "Ngarud suratankayo, Gentil, ken kasta met kadakayo, balay ti Israel, inton mangrugi ti trabaho, ta makasaganakayon nga agsubli iti daga a tawidyo;",
                "18": "Wen, adtoy, agsuratak kadakayo amin nga adda iti igid ti daga; wen, kadakayo, sangapulo a tribu ti Israel, a makednganto a maibatay kadagiti aramidyo babaen dagiti sangapulo-ket-dua a pilien ni Jesus nga agbalin a disipulona iti daga a Jerusalem.",
                "19": "Ken agsuratak met kadagiti natda kadagitoy a tao, nga ukomento met dagiti sangapulo-ket-dua a pilien ni Jesus ditoy a daga; ket makedngandanto kadagiti sabali a sangapulo-ket-dua a pilien ni Jesus iti daga a Jerusalem.",
                "20": "Ket dagitoy a banag ti impakita ti Espiritu kaniak; ngarud agsuratak kadakayo amin. Ket gapu itoy agsuratak kadakayo, tapno maammuanyo a sumaklangkayonto amin iti pangukoman ni Cristo, wen, amin a kararua a maibilang iti sangabukel a kaamaan ni Adan; ket agtakderkayonto a maukom kadagiti aramidyo, nasayaatda man wenno dakes;",
                "21": "Ken kasta met a tapno mamatikayo iti ebanghelio ni Jesucristo, nga addanto kadakayo; ken kasta met a tapno maaddaan dagiti Hudio, dagiti natulagan a tao ti Apo, iti sabali a saksi malaksid kenkuana a nakita ken nangngeganda, a ni Jesus, a pinapatayda, isu ti talaga a Cristo ken talaga a Dios.",
                "22": "Ket kayatko a magutugotkayo amin iti igid ti daga nga agbabawi ken agsagana a dumatag iti pangukoman ni Cristo."
            },
            "4": {
                "1": "Ket napasamak nga idi maika-tallo-gasut-ken-innem-a-pulo-ket-tallo a tawen napan dagiti Nephite kadagiti buyotda tapno makigubatda kadagiti Lamanite, iti ruar ti ili a Desolation.",
                "2": "Ket napasamak a napasanud manen dagiti buyot ti Nephite iti daga ti Desolation. Ket idinto a sibabannogda pay laeng, dimteng dagiti nasaranta a buyot dagiti Lamanite; ket napinget ti panagrangetda, iti kasta tinagikua dagiti Lamanite ti siudad ti Desolation, ket adu ti napapatayda kadagiti Nephite, ken adu ti pinagbalinda a balud.",
                "3": "Ket naglibas dagiti nabati ket timmiponda kadagiti umili iti siudad ti Teancum. Ita adda iti nagbeddengan iti igid ti baybay iti siudad a Teancum; ket asideg met iti siudad ti Desolation.",
                "4": "Ket gapu ta napan dagiti buyot dagiti Nephite kadagiti Lamanite isu a nangrugida a maparmek; no saan a gapu iti dayta, saan koma ida a nabaelan dagiti Lamanite.",
                "5": "Ngem, adtoy, parmeken ti panangukom ti Dios ti nadangkes; ket babaen dagiti nadangkes madusa dagiti nadangkes; agsipud ta dagiti nadangkes ti mangsulisog iti puso dagiti annak ti tao tapno agayus ti dara.",
                "6": "Ket napasamak a nagsagana dagiti Lamanite a mapan makigubat iti siudad a Teancum.",
                "7": "Ket napasamak iti maika-tallo-gasut-ken-innem-a-pulo-ket-uppat a tawen ginubat dagiti Lamanite ti siudad ti Teancum, tapno matagikuada met ti siudad ti Teancum.",
                "8": "Ket napasamak a naparmek ken napagsubli ida dagiti Nephite. Ket idi nakita dagiti Nephite a napagsublida dagiti Lamanite impannakkelda manen ti pigsada; ket inusarda manen ti pigsada, ket tinagikuada ti siudad ti Desolation.",
                "9": "Ket ita naiwakasen amin dagitoy a banag, ket rinibribu ti natay iti agsumbangir, kadagiti Nephite ken Lamanite.",
                "10": "Ket napasamak a napalabas ti maika-tallo-gasut-ken-innem-a-pulo-ket-innem a tawen, ket nakiranget manen dagiti Lamanite kadagiti Nephite; ngem saan a nagbabawi dagiti Nephite kadagiti dakes a naaramidda, ngem intultuloyda ketdi ti kinadangkesda.",
                "11": "Ket awan ti pamuspusan a mabalikas ti dila, wenno ti tao a mangisurat iti naan-anay a panangiladawan iti nakaal-alingget a buya ti dara ken panagpipinnapatay dagiti tao, dagiti Nephite ken Lamanite nga agpadpada; ket napatangken ti tunggal puso, isu a ragsakda ti panagtultuloy ti panagayus ti dara.",
                "12": "Ket awan ti nakarkaro a kinadangkes kadagiti annak ni Lehi, wenno, uray iti amin a balay ti Israel babaen ti balikas ti Apo, ngem kadagitoy a tao.",
                "13": "Ket napasamak a tinagikua dagiti Lamanite ti siudad ti Desolation, ket daytoy gapu ta ad-aduda ngem dagiti Nephite.",
                "14": "Ket sinerrekda met ti siudad ti Teancum, ket pinapanawda dagiti umili, ket nangalada iti adu a baludda a babbai ken ubbing, ket inaramidda a daton kadagiti pagrukbabanda a diosda.",
                "15": "Ket iti maika-tallo-gasut-ken-innem-a-pulo-ket-pito a tawen, nagpungtot dagiti Nephite gapu ta indaton dagiti Lamanite dagiti babbai ken annakda, ket kasta unay ti gurada kadagiti Lamanite, iti kasta dinangranda manen dagiti Lamanite, ken pinapanawda ida iti dagada.",
                "16": "Ket saanen a sinunotan dagiti Lamanite ti nakiranget kadagiti Nephite agingga iti maika-tallo-gasut-ken-pitopulo-ket-lima a tawen.",
                "17": "Ket iti daytoy a tawen immayda nakiranget kadagiti Nephite iti amin a pigsada; ket saanda a mabilang iti kaaduda.",
                "18": "Ket manipud kadagitoy a panawen saan a nagun-od dagiti Nephite ti panangiturayda kadagiti Lamanite, ngem nangrugida a mapunas a kasla iti linnaaw iti babaen ti init.",
                "19": "Ket napasamak a simmalog dagiti Lamanite a nakiranget iti siudad ti Desolation; ket napagteng ti nadagem a gubat iti daga ti Desolation, ket iti dayta inabakda dagiti Nephite.",
                "20": "Ket intarayanda manen ida, ket nakadanonda iti siudad ti Boaz; ket nakirangetda idiay kadagiti Lamanite iti naisangsangayan a kinatured, iti kasta saan a maabak ida dagiti Lamanite agingga a napanda manen iti maikadua a daras.",
                "21": "Ket idi kapaminduada ti napan, napapanaw dagiti Nephite ken naisalsalumina ti kaadu ti napapatay; naidaton manen dagiti babbai ken annakda kadagiti didiosen.",
                "22": "Ket napasamak nga intarayan manen ida dagiti Nephite, ket inkuyogda amin dagiti umili, kadagiti ili ken purok.",
                "23": "Ket ita, siak ni Mormon, idi maimatangak a dandani parmeken dagiti Lamanite ti daga, ngarud napanak iti turod a Shim, ket innalak amin dagiti kasuratan nga inlemmeng ni Ammaron nga agpaay iti Apo."
            },
            "5": {
                "1": "Ket napasamak a napanak kadagiti Nephite, ket nagbabawiak iti sapatak a saanko idan a tarabayen; ket impaidauluanda manen kaniak dagiti buyotda, ta bigbigendak a kasla makawayawaya kadakuada iti rigrigatda.",
                "2": "Ngem adtoy, awan namnamak, ta ammok ti panangukom ti Apo a maitedto kadakuada; ta saanda a nagbabawi kadagiti nagbasolanda, ngem insayangkatda ti bagbagida a di immawag iti Parsua a nangaramid kadakuada.",
                "3": "Ket napasamak nga immaydakami binusor dagiti Lamanite iti panaglibasmi iti siudad ti Jordan; ngem adtoy, napasanudda ket saanda a naala ti siudad iti dayta a gundaway.",
                "4": "Ket napasamak nga immaydakami manen binusor, ket inasikasomi ti siudad. Ket adda met sabsabali a siudad nga inasikaso dagiti Nephite, nga insina ida dagiti sarikedked ket saanda a nakastrek iti pagilian nga adda iti sangomi, tapno dadaelenda dagiti agindeg iti dagami.",
                "5": "Ngem napasamak nga ania man a dagdaga a mapagnaanmi, ket saan a nagtitipon dagiti agindegna, dinadael dagiti Lamanite, ken dagiti ilida, ket dagiti purokda, ken dagiti siudadda napuoran iti apuy; ket kasta ti ilalabas ti tallo-gasut-ken-pitopulo-ket-siam a tawen.",
                "6": "Ket napasamak nga iti maika-tallo-gasut-ken-walopulo a tawen immay manen dagiti Lamanite a makidangadang kadakami, ket sipipingetkami a nangsango kadakuada; ngem awan ti nagmamaayanna amin, ta nakaad-aduda ket inludekludekda dagiti tao dagiti Nephite.",
                "7": "Ket napasamak a pimmanawkami manen, ket naparpardas dagidiay nga ipapanaw ngem ti panaglibas dagiti Lamanite, ket napasag ken nadadael dagiti pimmanaw a nakamakam dagiti Lamanite.",
                "8": "Ket ita adtoy, siak, ni Mormon, diak tinarigagayan a parigaten dagiti kararua dagiti tao iti panangipakitak kadakuada iti nakaal-alingget a buya ti dara ken nadawel a panagpapatay a kas iti naimatangak; ngem siak, iti pannakaammok a talaga a maipakaammo dagitoy a banag, ken nasken a maipalgak amin a banag iti tuktok ti balay—",
                "9": "Ken kasta met a dumtengto iti pannakaammo dagiti natda kadagitoy a tao kadagitoy a banag, ken kasta met kadagiti Gentil, nga imbaga ti Apo a mangwarawara kadagitoy a tao, ket maibilangto dagitoy a tao nga awan ti kaes-eskanna kadakuada—ngarud isuratko ti bassit a pangyababaan, nga awan gawayko a mangted iti sangabukel a pakaammuan kadagitoy a banag a naimatangak, gapu iti bilin nga inawatko, ken kasta met a tapno saankayo a maaddaan iti nakaro a leddaang gapu iti kinadangkes dagitoy a tao.",
                "10": "Ket ita adtoy, ibagak daytoy iti bukelda, ken kasta met kadagiti Gentil a nangsaluad iti balay ti Israel, tapno mabigbig ken maammuan ti nagtaudan dagiti bendisionda.",
                "11": "Ta ammok a dayta ti mamagleddaang gapu iti didigra iti balay ti Israel; wen, lumdaangdanto iti pannakadadael dagitoy a tao; lumdaangdanto iti saan a panagbabawi dagitoy a tao ta bareng koma no makadinnakulapda ni Jesus.",
                "12": "Ita maisurat dagitoy a banag kadagiti natda iti balay ni Jacob; ket naisuratda iti kastoy a wagas, gapu ta ammo ti Dios a saan a yeg ida ti kinadangkes; ket mailemmengda iti Apo tapno umayda iti naituding a kanitona.",
                "13": "Ket daytoy ti bilin nga inawatko; ket adtoy, umaydanto a maibatay iti bilin ti Apo, no makitana a mainugoten, iti kapanunotanna.",
                "14": "Ket adtoy, mapandanto kadagiti awan pammatina kadagiti Hudio; ket daytoyto a gagem ti papananda—tapno maallukoyda a ni Jesus ti Cristo, ti Anak ti sibibiag a Dios; tapno dumtengto ti Ama, babaen ti kangrunaan a Patpatgenna, ti naindaklan ken agnanayon a panggepna, iti panangisublina kadagiti Hudio, wenno ti amin a balay ti Israel, iti daga a tawidda, nga inted kadakuada ti Apo a Diosda, iti pannakatungpal ti katulaganna;",
                "15": "Ken kasta met nga ad-adda a mamati iti ebanghelio ti bukel dagitoy a tao, a maipan kadakuada manipud kadagiti Gentil; ta mawarawaranto dagitoy a tao, ket agbalinda a nangisit, a narugit, ken makadurmen a tattao, a di kabaelan nga iladawan ti asino man kadatayo, wen, uray pay kadagiti kameng dagiti Lamanite, ket gapu daytoy iti kaawan ti pammatida ken ti panagrukbabda kadagiti didiosen.",
                "16": "Ta adtoy, insardengen ti Espiritu ti Apo a pareggeten dagiti ammada; ket awan ti Cristo ken Diosda iti lubong; ket mapapanawda a kasla taep iti angin.",
                "17": "Makaay-ayoda idi a tattao, ket adda ni Cristo a pastorda; wen, inturong ida ti Dios nga Ama.",
                "18": "Ngem ita, adtoy, iturturong ida ni Satanas, a kas iti taep a maibuyog iti angin, wenno kas iti barko a yalloallon dagiti dalluyon, nga awanan iti layag wenno timon, wenno awanan iti ania man a mangiturong kenkuana; ket kas kenkuana, kastada met.",
                "19": "Ket adtoy, indulin ti Apo ti bendisionda, a nalabit a naawatda iti daga, para kadagiti Gentil a mangtagikua iti daga.",
                "20": "Ngem adtoy, mapasamakto a papanawento ken warawaraen ida dagiti Gentil; ket kalpasan ti panangpapanaw ken panangwarawaranto kadakuada dagiti Gentil, adtoy, isunton ti pannakalagip ti Apo iti katulagan nga inaramidna ken ni Abraham ken iti amin a balay ti Israel.",
                "21": "Ken kasta met a malagipto ti Apo dagiti kararag dagiti nalinteg, nga inlatangna a para kadakuada.",
                "22": "Ket kalpasanna, O dakayo a Gentil, kasano ti pannakaanduryo iti bileg ti Dios, malaksid no agbabawikayo ken tallikudanyo dagiti dakes a wagasyo?",
                "23": "Diyo kadi ammo nga addakayo kadagiti ima ti Dios? Diyo kadi ammo nga addaan iti amin a bileg, ket iti naindaklan a bilinna malukotna ti daga a kas iti malukot a pagbasaan?",
                "24": "Ngarud, agbabawikayo, ket agtamedkayo kenkuana, amangan ta maipatay ti linteg a maibusor kadakayo—amangan ta umay kadakayo a kasla leon ti natda iti bukel ni Jacob, ket pirsapirsayennakayo, ket awan ti maisalakan."
            },
            "6": {
                "1": "Ket ita igibusko ti kasuratak maipapan iti pannakadadael dagiti kailiak, dagiti Nephite. Ket napasamak a dinarupmi dagiti Lamanite.",
                "2": "Ket siak, ni Mormon, sinuratak ti ari dagiti Lamanite, ket dinawatko kenkuana a palubosannakami kadagiti taomi nga aguummong iti daga ti Cumorah, iti turod a managan Cumorah, ket mabalinmi ti makiranget kadakuada idiay.",
                "3": "Ket napasamak nga impaay kaniak ti ari dagiti Lamanite ti banag a dinawatko.",
                "4": "Ket napasamak a nagturongkami iti ili a Cumorah, ket impatakdermi dagiti toldami iti lawlaw ti turod a Cumorah; ket daytoy ti daga nga aduan iti danum, karayan, ken burayok; ket namnamaenmi a madaegan ditoy dagiti Lamanite.",
                "5": "Ket kalpasan ti tallo-gasut-ken-walopulo-ket-uppat a tawen, naummongmi aminen dagiti natda a taomi iti daga a Cumorah.",
                "6": "Ket napasamak nga idi naummongmi amin dagiti taomi iti daga ti Cumorah, adtoy siak, ni Mormon, nangrugi a lumakayen; ket ammok a daytoy ti maudi a pannakiranget dagiti taok, ken gapu ta imbilin ti Apo a saanko nga ipalubos a matinnag iti ima dagiti Lamanite ti nasagraduan a kasuratan a tawidmi kadagiti ammami, (gapu ta mabalin a dadaelen ida dagiti Lamanite) ngarud inaramidko daytoy a kasuratan manipud iti pinanid ni Nephi, ket indulinko iti turod ti Cumorah dagiti amin a kasuratan a naitalek kaniak babaen ti ima ti Apo, malaksid kadagitoy sumagmamano a pinanid nga intedko iti anakko a ni Moroni.",
                "7": "Ket napasamak a dagiti taok, a kaduada dagiti assawa ken annakda, nakitada ita ti buyot dagiti Lamanite nga umasideg kadakuada; ket iti dayta nakaal-alingget a buteng iti patay ti nangpunno iti barukong dagiti amin a nadangkes, ket nagurayda nga umawat kadakuada.",
                "8": "Ket napasamak nga immayda makiranget kadakami, ket napnuan iti buteng ti tunggal kararua gapu iti kaadu ti bilangda.",
                "9": "Ket napasamak a nakirangetda kadakami iti espada, ken iti bai, ken iti pana, ken iti wasay, ken amin a kita ti armas ti gubat.",
                "10": "Ket napasamak a napasag dagiti taok, wen, uray ti sangapulo a ribu a kaduak, ket napasagak a nasugatan; ket linabsandak ket saanda a ginibusan ti biagko.",
                "11": "Ket idi nauloyanda amin dagiti taok malaksid kadagiti duapulo-ket-uppat a kaduami, (maysa kadakami ti anakko, ni Moroni) ket dakami a nakalasat, naimatanganmi iti kabigatanna, idi agsubli dagiti Lamanite kadagiti kampoda, manipud iti tuktok ti turod ti Cumorah, ti sangapulo a ribu a taok a napasag, iti sangok.",
                "12": "Ket naimatanganmi met ti sangapulo a ribu a tao nga indauluan ti anakko a ni Moroni.",
                "13": "Ket adtoy, napasag met ti sangapulo a ribu ni Gidgiddonah, ken uray isu iti tengnga.",
                "14": "Ket napasag met ni Lamah a kaduana ti sangapulo a ribuna; ket napasag met ni Gilgal ken ti sangapulo a ribuna; ket napasag met ni Limnah ken ti sangapulo a ribuna; ket napasag met ni Jeneum ken ti sangapulo a ribuna; ken ni Cumenihah, ken ni Moronihah, ken ni Antionum, ken ni Shiblom, ken ni Sem, ken ni Josh, napasagda a kaduada ti sagsasangapulo a ribuda.",
                "15": "Ket napasamak nga adda pay sangapulo a natay iti espada, a kaduada ti sangapulo a ribu ti tunggal maysa; wen, uray amin dagiti taok, malaksid ti duapulo-ket-uppat nga adda kaniak, ken ti sumagmamano a naglibas iti akin-abagatan a pagilian, ken ti sumagmano a timmipon kadagiti Lamanite; ket dagiti lasag, ken tulang, ken dara naidarnapda iti rabaw ti daga, a pinanawan dagiti ima a nangpatay kadakuada tapno agbuot iti daga, ken agrupsa ket agsubli iti ina a daga.",
                "16": "Ket napno ti kararuak iti leddaang, gapu kadagiti napapatay a taok, ket nagsangitak:",
                "17": "O dakayo a makaay-ayo, anian ti ipapanawyo manipud iti dalan ti Apo! O dakayo a makaay-ayo, anian ti panangtallikudyo ken ni Jesus, nga addaan iti silulukat a takiag nga umawat kadakayo!",
                "18": "Adtoy, no saanyo nga inaramid daytoy, saankayo koma a napasag. Ngem adtoy, napasagkayo, ket ladingitek ti pannakapukawyo.",
                "19": "O dakayo a makaay-ayo nga annak a lallaki ken annak a babbai, dakayo nga amma ken inna, dakayo nga assawa a lalaki ken assawa a babai, dakayo a makaay-ayo, anian a pannakapasagyo!",
                "20": "Ngem adtoy, simminakayon ket ti ladingitko saannakayo a maisublin.",
                "21": "Ket dumtengton ti aldaw nga ikawes ti ipapatayyo ti kinaagnanayon, ket dagitoy bagi a bukbuklen ita ti panagrupsa nasken nga agbalin a saan nga agrupsa a bagi iti saan a mabayag; kalpasanna, kasapulan a maisaklang iti pangukoman ni Cristo, a maukom babaen iti aramidyo; ket no nalintegkayo, dakayonto ti maparaburan a kaduayo dagiti ammayo nga immun-una a simmina ngem dakayo.",
                "22": "O nagbabawikayo koma sakbay a dimteng kadakayo daytoy dakkel a pannakadadael. Ngem adtoy, awankayon, ket ti Ama, wen, ti Agnanayon nga Ama ti langit, ammona ti kasasaadyo; ket aramidennanto kadakayo babaen ti linteg ken asina."
            },
            "7": {
                "1": "Ket ita, adtoy, kayatko ti makisarita iti natda kadagitoy tao a naispal, ket no ipalubos ti Dios nga awatenda dagiti balikasko, tapno ammuenda dagiti banag maipapan kadagiti ammada; wen, agsaritaak kadakayo, dakayo a natda iti balay ti Israel ket dagitoy ti balikas nga isawangko:",
                "2": "Ammuenyo a kamengkayo iti balay ti Israel.",
                "3": "Ammuenyo a masapul nga agbabawikayo, wenno saankayo a maisalakan.",
                "4": "Ammuenyo a masapul nga idissoyo dagiti armasyo iti gubat, ket saanyon a ragsaken ti panagayus ti dara, ket saanyo nga usaren manen ida malaksid no ibilin ti Dios kadakayo.",
                "5": "Ammuenyo a masapul a maammuanyo ti maipanggep kadagiti ammayo, ket ibabawiyo amin a basol ken kinadakesyo, ket mamatikayo ken ni Jesucristo, nga isu ti Anak ti Dios, ket pinatay dagiti Hudio, ket babaen ti pannakabalin ti Ama nagungar manen, ket iti dayta nagun-odna ti balligi iti tanem; ket kasta met a gapu kenkuana naparmek ni patay.",
                "6": "Ket inyegna a mapasamak ti panagungar dagiti natay, ta nasken nga agungar ti tao tapno sumaklang iti pangukoman.",
                "7": "Ken inyegna ti pannakatungpal ti pannakasubbot ti lubong, tapno iti dayta asino man a masarakan nga awan mulitna iti sangona iti aldaw ti panangukom maipalubos kenkuana ti panagnaedna iti imatang ti Dios iti pagarianna, nga agkanta nga agnanayon iti panangidaydayaw a makidanggay kadagiti koro dagiti agkankanta iti ngato, iti Ama, ken iti Anak, ken iti Espiritu Santo, a maymaysa a Dios, iti naragsak a kasasaad nga awan patinggana.",
                "8": "Ngarud agbabawikayo, ken agpabuniagkayo iti nagan ni Jesus, ket agkammatalekkayo iti ebanghelio ni Jesucristo, a maisaadto iti sangoyo, saan laeng nga iti daytoy a kasuratan ngem iti pay kasuratan a maited kadagiti Gentil manipud kadagiti Hudio, isu ti kasuratan nga aggapunto kadagiti Gentil a maiturong kadakayo.",
                "9": "Ta adtoy, naisurat daytoy gapu iti panggep a mamatikayo koma iti dayta; ket no mamatikayo a patienyo met daytoy; ket no patienyo daytoy maammuanyo ti maipapan kadagiti ammayo, ken kasta met dagiti nakaskasdaaw nga aramid a naited babaen ti pannakabalin ti Dios kadakuada.",
                "10": "Ket maammuanyo met a dakayo ti natda iti bukel ni Jacob; ngarud dakayo ti naibilang kadagiti tao iti umuna a katulagan; ket no mamatikayo ken ni Cristo, ken mabuniagan, umuna babaen ti danum, kalpasanna ti apuy ken ti Espiritu Santo, a sumurot iti pagulidanan ti Mangisalakantayo, babaen iti dayta nga imbilinna kadatayo, isunto ti mangitag-ay kadakayo iti aldaw ti pannakaukom. Amen."
            },
            "8": {
                "1": "Adtoy siak, ni Moroni, nalpaskon ti kasuratan ti amak, a ni Mormon. Adtoy, adda sumagmamano a banag nga isuratko, dagiti banag nga imbilin kaniak ti amak.",
                "2": "Ket ita napasamak a kalpasan ti nakaal-alingget a gubat iti Cumorah, adtoy, sinapul dagiti Lamanite dagiti Nephite, a naglibas iti akin-abagatan a bangir ti daga, agingga a pinapatayda amin ida.",
                "3": "Ket pinapatayda met ti amak, ket natdaak a maymaysa a mangisurat iti nakalkaldaang a pakasaritaan ti pannakadadael dagiti taok. Ngem adtoy, awandan, ket tungpalek ti bilin ti amak. Ket no patayendakto, diak ammo.",
                "4": "Ngarud isuratko ket idulinko ti kasuratan iti daga; ket no sadino ti papanak awan aniamanna.",
                "5": "Adtoy, inaramid ti amak daytoy a kasuratan, ket insuratna ti panggep iti dayta. Ket adtoy, kayatko met nga isurat no adda lugar kadagiti pinanid, ngem awan met; ket awan ti gambang kaniak, ta maymaysaak. Napapatay ti amak iti paggugubatan, ken amin dagiti kakabagiak, ket awan gagayyemko wenno asino man a papanak; ket no kasano ti kaatiddog ti ipalubos ti Apo a panagbiagko diak ammo.",
                "6": "Adtoy, uppat a gasut a tawen ti napalabas manipud iti yaay ti Apo ken Mangisalakantayo.",
                "7": "Ket adtoy, binirok dagiti Lamanite dagiti taok, dagiti Nephite, manipud kadagiti amin a siudad ken kadagiti amin a lugar, agingga iti awanen ti natda kadakuada; ket napalalo ti sinagabada; wen, napalalo ken nakaskasdaaw ti pannakadadael dagiti taok, dagiti Nephite.",
                "8": "Ket adtoy, ti ima ti Apo ti nangaramid. Ket adtoy met, aggugubat dagiti Lamanite iti tunggal maysa; ken iti amin a rabaw daytoy a daga agtultuloy ti pammapatay ken panagayus ti dara; ket awan ti siasino man a makaammo iti panaggibus ti gubat.",
                "9": "Ket ita, adtoy, saanakon nga agsarita maipapan kadakuada, agsipud ta awan malaksid dagiti Lamanite ken tulisan ti nabati iti rabaw ti daga.",
                "10": "Ket awan ti makaammo iti napaypayso a Dios malaksid dagiti disipulo ni Jesus, a nagnaed iti daga agingga a kimmaro ti kinadangkes dagiti tao ta saan nga ipalubos kadakuada ti Dios a makipagtaengda kadagiti tao; ket no addada man iti rabaw ti daga awan tao a makaammo.",
                "11": "Ngem adtoy, ti amak ken siak ti nakakita kadakuada, ket nagpaayda kadakami.",
                "12": "Ket siasino man nga umawat iti daytoy a kasuratan, ket saanna a babalawen gapu kadagiti pagkuranganna, maammuannanto ti ad-adu a banag ngem dagitoy. Adtoy, siak ni Moroni; ket no mabalin koma, kayatko nga ipakaammo amin a banag kadakayo.",
                "13": "Adtoy, isardengkon ti agsarita maipapan kadagitoy a tao. Siak ti anak ni Mormon, ket naggapu ti amak iti an-annabo ni Nephi.",
                "14": "Ket siak met laeng ti nangilemmeng iti daytoy a kasuratan iti Apo; awan mamaay ti pinanid, gapu iti bilin ti Apo. Ta pudno a kinunana nga awan ti makaala kadakuada tapno agrang-ay; ngem adda dakkel a kaipapanan ti kasuratan; ket siasino man a mangusar tapno makitana ti silaw, paraburan ti Apo.",
                "15": "Ta awan ti makabael a mangidatag iti lawag malaksid no ipalugod ti Dios; gapu ta kayat ti Dios a maaramid babaen ti panagiturong laeng ti imatang iti pakaidayawanna, wenno iti pagsayaatan dagiti nagkauna ken nabayagen a nasayyasayya a natulagan a tao ti Apo.",
                "16": "Ken maparaburanto ti manglawlawag iti daytoy; agsipud ta mairuarto manipud iti sipnget nga agturong iti lawag, babaen iti balikas ti Dios; wen, mairuarto ditoy lubong, ket agraniagto manipud iti kasipngetan, ket maammuanto dagiti tao; ket mapasamakto gapu iti pannakabalin ti Dios.",
                "17": "Ket no adda biddut, biddut dagitoy ti tao. Ngem adtoy, awan ti ammomi a biddut; gapu ta ammo ti Dios amin a banag; ngarud, siasino man a mangbabalaw, rumbeng nga ammuenna amangan ta agpeggad iti apuy ti impierno.",
                "18": "Ket siasino man nga agkuna: Iparangmo kaniak, wenno saplitenka—rumbeng a pagannaden amangan ta ibilinna ti iparit ti Apo.",
                "19": "Gapu ta adtoy, siasino man a mangeddeng iti dinadaras makednganto manen iti dinadaras; ta maibatayto iti aramidna ti awatenna a tangdan; ngarud siasino man a mangsaplit masaplitto met, iti Apo.",
                "20": "Adtoy ti kuna ti nasantuan a kasuratan—saanto a sumaplit ti tao, wenno mangeddeng; ta kukuak ti panangukom, kinuna ti Apo, ket kukuak met ti panagibales, ket siakto ti agbayad.",
                "21": "Ket siasino man nga agpungtot ken mangsupring iti aramid ti Apo, ken maibusor kadagiti natulagan a tao ti Apo a balay ti Israel, ket kunaennanto: Dadaelentayo ti aramid ti Apo, ket lipatento ti Apo ti katulagan nga inaramidna iti balay ti Israel—agpeggadto a mapukan ket maisungrod;",
                "22": "Gapu ta agtultuloyto ti agnanayon a panggep ti Apo, agingga iti pannakatungpal ti amin a karina.",
                "23": "Amirisem dagiti padto ni Isaias. Adtoy, saanko ida a maisurat. Wen, adtoy kunak kadakayo, a dagiti santo a pimmusay nga immun-una ngem siak, a nangtagikua iti daytoy a daga, agsangitdanto, wen, uray manipud iti tapok agsangitda iti Apo; ket gapu ta sibibiag ti Dios, laglagipenna ti tulag a naaramidna kadakuada.",
                "24": "Ket ammona dagiti kararagda, nga ikarkararagda dagiti kakabsatda. Ket ammona ti pammatida, ta babaen ti naganna mabalinda ti manggidday iti bantay; ket babaen ti naganna mapaggingginedda ti daga; ket babaen ti pannakabalin ti balikasna mabalinda a rippuogen ti pagbaludan; wen, uray ti umap-apuy nga urno saanna a madangran ida, wenno dagiti naatap nga ayup wenno nagita nga uleg, gapu iti pannakabalin ti balikasna.",
                "25": "Ket adtoy, agpaay dagiti kararagda kenkuana a palugodan ti Apo a mangisaknap kadagitoy a banag.",
                "26": "Ket saan a nasken a sawen ti asino man a saandanto a dumteng, agsipud ta pudno a dumtengdanto, gapu ta naisao ti Apo; gapu ta umaydanto manipud iti daga, babaen ti ima ti Apo, ket awan ti makalapped kenkuana; ket umayto iti maysa nga aldaw a maibaganto a mapukaw dagiti milagro; ket umayto a kasla iti maysa nga agsasao manipud iti natay.",
                "27": "Ket dumtengto iti maysa nga aldaw inton agsangit ti dara dagiti santo iti Apo, gapu iti nalimed a kinnunsabo ken iti aramid ti kasipngetan.",
                "28": "Wen, dumtengto iti maysa nga aldaw a matallikudanto ti pannakabalin ti Dios, ken agbalin dagiti simbaan a narugit ken rumimbaw ti kinapasindayag ti puspusoda; wen, kasta met ti aldaw a rumimbawto ti kinapasindayag iti puso dagiti pangulo ti simbaan ken mannursuro, kasta met ti innapal kadagiti kaduada a kameng ti simbaanda.",
                "29": "Wen, umayto iti maysa nga aldaw a pagdidinnamagan ti maipapan iti uram, allawig, ken asimbuyok ti asuk iti ganggannaet a daga;",
                "30": "Ket addanto met mangngeg a maipapan iti gubat, ken sayangguseng ti gubgubat, ken ginggined iti nadumaduma a lugar.",
                "31": "Wen, dumtengto iti maysa nga aldaw inton nakaron ti kinarugit iti daga; addanto pammapatay, panagtakaw, ken panagulbod, ken panangallilaw, ken kinamanagabig, ken amin a kita ti makarimon; ket adunto ti agkuna, Aramidem daytoy, wenno aramidem dayta, ket awan aniamanna, gapu ta ayonanto ti Apo dagita iti maudi nga aldaw. Ngem ay-ay pay dagita, ta addada iti apro ti kinapait ken iti pannakaadipen ti kinadakes.",
                "32": "Wen, dumtengto ti aldaw nga addanto maipatakder a simbaan nga agkuna: Umaykayo kaniak, ket gapu iti kuartayo mapakawan ti basbasolyo.",
                "33": "O dakayo a nadangkes ken baribar ken natangig a tao, apay a nagpatakderkayo iti simbaan a pamastrekanyo? Apay a binaliwanyo ti nasantuan a balikas ti Dios, tapno madusa dagiti kararuayo? Adtoy, kitaenyo dagiti paltiing ti Dios; ta adtoy, dumtengto ti kanito iti dayta nga aldaw a masapul a matungpal amin dagitoy a banag.",
                "34": "Adtoy, impakita kaniak ti Apo dagiti naindaklan ken nakaskasdaaw a banag maipapan kadagiti masapul nga umay iti saan a mabayag, iti dayta nga aldaw inton umay kadakayo dagitoy a banag.",
                "35": "Adtoy, agsaritaak kadakayo a kasla addakayo, ngem awankayo met. Ngem adtoy, impakitanakayo ni Jesucristo kaniak, ket ammok ti aramidyo.",
                "36": "Ket ammok a magmagnakayo a napasindayag ti puspusoyo; ket manmano laeng ti saan a mangipasindayag iti bagbagida iti tangig ti puspusoda, iti panagkawes ti napipintas a pagan-anay, iti panagapal ken panagpungpungtot, ken panagsaksakit ti nakem, ken panangidadanes, ken amin a kita ti kinadakes; ken dagiti simbaanyo, wen, kasta met ti amin, nagbalin a narugit gapu iti kinapasindayag dagiti pusoyo.",
                "37": "Ta adtoy, patpatgenyo ti kuartayo, ken ti taraonyo, ken ti napintas a kawesyo, ken dagiti arkos ti simbaanyo, a napatpateg ngem ti panagayatyo iti napanglaw ken ti makasapul, dagiti masakit ken dagiti marigatan.",
                "38": "O dakayo a narugit, wen dakayo a managinsisingpet, dakayo a mannursuro, a mangilako iti bagbagina iti dayta nalungsot, apay a rinugitanyo ti nasantuan a simbaan ti Dios? Apay a mabainkayo a mangaklon iti nagan ni Cristo? Apay a saanyo a panunoten nga ad-adu ti kaipapanan ti agnanayon a kinaragsak ngem ti ladingit a saan a pulos nga aggibus—gapu iti dayaw ti lubong?",
                "39": "Apay nga arkosanyo ti bagbagiyo iti awan biagna, ngem saanyo nga ikaskaso dagiti mabisin, ken dagiti makasapul, ken ti lamulamo, ken ti masakit ken ti maparparigat nga aglabas kadakayo?",
                "40": "Wen, apay nga aramidenyo dagiti nalimed a kinnunsaboyo tapno makaalakayo iti gunggona, ket ipalubosyo ti panagladingit dagiti balo iti sango ti Apo, ken dagiti ulila nga agladingit iti sango ti Apo, ken kasta met ti dara dagiti ammada ken assawada nga agsangit iti Apo manipud iti daga, gapu ta adda panagibales kadagiti uloyo?",
                "41": "Adtoy, nakabitin ti espada ti panagibales iti ngatuenyo; ket dumtengton ti kanito tapno ibalesna kadakayo ti dara dagiti santo, gapu ta saannan nga ipalubos ti panagsangsangitda."
            },
            "9": {
                "1": "Ket ita, agsaoak met maipapan kadagiti saan a mamati ken Cristo.",
                "2": "Adtoy, mamatikayo kadi iti aldaw ti pannakasarungkaryo—adtoy, inton umay ti Apo, wen, uray dayta naindaklan nga aldaw inton malukot ti daga a kas iti papel, ket marunaw ti elemento gapu iti pudot, wen, iti dayta naindaklan nga aldaw inton maisaklangkayo iti sango ti Kordero ti Dios—ita sawenyo ngata nga awan ti Dios?",
                "3": "Ket tallikudanyonto pay kadi ni Cristo, wenno mabalinyo, aya, ti sumango iti Kordero ti Dios? Pagarupenyo kadi a mabalinyo ti makipagnaed kenkuana babaen ti pannakaammoyo kadagiti basolyo? Pagarupenyo kadi a mabalinyo ti agragsak a makipagnaed iti dayta nasantuan a Biag, no maburburibor ti kararuayo iti basol iti kanayon a panangsalungasing iti paglinteganna?",
                "4": "Adtoy, kunak kadakayo nga ad-adda a nakakalkaldaang ti makipagnaed iti maysa a nasantuan ken nalinteg a Dios, gapu iti pannakaammoyo iti kinarugityo iti sangona, ngem iti pannakipagnaedyo kadagiti nailunod a kararua iti impierno.",
                "5": "Ta adtoy, inton maisaklangkayo a kumita iti kinalamulamoyo iti sango ti Dios, ken kasta met iti dayag ti Dios, ken iti kinasanto ni Jesucristo, pasgedanna kadakayo ti apuy a saan a maiddep.",
                "6": "O itan dakayo a saan a mamati, umasidegkayo iti Apo; umawagkayo a sipapasnek iti Ama iti nagan ni Jesus, ta bareng no makitanakayo nga awan mulitna, nalinis, nasayaat, ken puraw, a nadalusan babaen iti dara ti Kordero, inton umay ti naindaklan a maudi nga aldaw.",
                "7": "Ket agsaoak manen kadakayo a nangtallikud iti paltiing ti Dios, ket kunayo a nalpasdan, nga awan ti paltiing, wenno padto, wenno sagut, wenno panangagas, wenno panagsasao ti dila, ken ti pannakaipatarus ti pagsasao;",
                "8": "Adtoy kunak kadakayo, siasino man a mangtallikud kadagitoy a banag saanna nga ammo ti ebanghelio ni Cristo; wen, saanna a nabasa ti nasantuan a kasuratan; no kasta, saanna a maawatan ida.",
                "9": "Gapu ta saantayo kadi a mabasa a ti Dios isu met laeng idi kalman, ita, ken iti agnanayon, ket kenkuana awan ti naidumduma wenno anniniwan ti panagbalbaliw?",
                "10": "Ket ita, no inarapaapyo iti bagiyo ti dios a naiduma, ket kenkuana adda anniniwan ti panagbalbaliw, iti dayta inarapaapyo met iti bagiyo ti dios a saan a Dios ti milagro.",
                "11": "Ngem adtoy, iparangko kadakayo ti Dios ti milagro, uray ti Dios ni Abraham, ken ti Dios ni Isaac, ken ti Dios ni Jacob; ket isu met la dayta ti Dios a namarsua iti langit ken daga, ken amin a banag nga adda kadakuada.",
                "12": "Adtoy, pinarsuana ni Adan, ket babaen ken ni Adan immay ti pannakatnag ti tao. Ket gapu iti pannakatnag ti tao immay ni Jesucristo, uray ti Ama, ken ti Anak; ket gapu ken Jesucristo immay ti pannakasubbot ti tao.",
                "13": "Ket gapu iti pannakasubbot ti tao, nga immay babaen ken ni Jesucristo, naisublida iti imatang ti Apo; wen, daytoy ti nakasubbotan ti amin a tao, napasamak ti panagungar gapu iti ipapatay ni Cristo a mangyeg iti pannakatungpal ti panagungar, manipud iti awan patinggana a turog, manipud iti dayta a turog mariing amin a tao babaen ti bileg ti Dios inton aguni ti tangguyob; ket rummuardanto, dagiti babassit ken dadakkel, ket maisaklang amin a tao iti pangukoman, a nasubbot ken naruk-atan manipud iti agnanayon a pannakaadipenna iti patay, isu ti pannakatay a saan nga agnanayon.",
                "14": "Kalpasanna umay ti panangukom kadakuada ti Nasantuan; kalpasanna umay ti kanito a ti narugit narugitto latta; ket ti nalinteg nalintegto latta; ket isu a naragsak naragsakto latta; ket isu a naladingit naladingitto pay laeng.",
                "15": "Ket ita, O dakayo amin a nangarapaap iti bagiyo iti dios a saan a makaaramid iti milagro, saludsodek kadakayo, naglabas kadin amin dagiti banag a naisaok? Immayen, aya, ti panungpalan? Adtoy kunak kadakayo, Saan; ket saan pay a nagsardeng ti Dios a Dios dagiti milagro.",
                "16": "Adtoy, saan, aya, a nakaskasdaaw kadagiti matayo dagiti banag nga inaramid ti Apo? Wen, ket siasino ti makaawat kadagiti nakaskasdaaw nga aramid ti Dios?",
                "17": "Siasino ti makaibaga a saan a milagro ti babaen laeng iti balikasna napaadda ti langit ken daga; ken babaen ti bileg ti balikasna naparsua ti tao iti tapok ti daga; ken babaen ti bileg ti balikasna naaramid dagiti milagro?",
                "18": "Ken asino ti mangibaga a saan a nagaramid ni Jesucristo iti nabileg a milagro? Ket adu a nabileg a milagro ti nayeg babaen iti ima dagiti disipulo.",
                "19": "Ket no adda milagro a naaramid, ngarud, apay a nagsardeng ti Dios a Dios ti milagro ngem saan met a mabalbaliwan a Nabiag? Ket adtoy, kunak kadakayo saan nga agbalbaliw; no kasta koma agsardengen a Dios; ngem saan met nga agsardeng a Dios, ket isu, ti Dios ti milagro.",
                "20": "Ket no apay a nagsardeng nga agaramid iti milagro kadagiti annak ti tao, agsipud ta napukaw ti pammatida, ken immadayoda iti nalinteg a dalan, ket saanda nga ammo a rumbeng a pagtalkanda ti Dios.",
                "21": "Adtoy, kunak kadakayo a siasino man a mamati ken ni Cristo, nga awan ti pagduaduaanna, maited kenkuana ania man ti dawatenna iti Ama iti nagan ni Cristo; ket agpaay iti amin daytoy a kari, nga agingga iti gibus ti daga.",
                "22": "Ta adtoy, kinuna ni Jesucristo, ti Anak ti Dios, kadagiti disipulona a masapul nga agalibtak, wen, ken kasta met kadagiti amin a disipulona, a dengdenggen ti ummong: Inkayo iti amin a lubong, ket ikasabayo ti ebanghelio iti tunggal parsua;",
                "23": "Ket maisalakanto ti mamati ken mabuniagan, ngem madusanto ti saan a mamati;",
                "24": "Ket sumurotto dagitoy a tanda kadagiti mamati—papanawendanto dagiti sairo babaen ti naganko; agsaodanto iti baro a pagsasao; mangaladanto iti uleg; ket saandanto a madangran no uminumda iti uray ania a makasabidong a banag; ipataydanto dagiti imada iti masaksakit ket maagasandanto;",
                "25": "Ket siasino man a mamatinto iti naganko, nga awan duaduana, patalgedakto amin a balikasko kenkuana, agingga iti panungpalan ti daga.",
                "26": "Ket ita, adtoy, asino ti makatakder a mangsuppiat iti aramid ti Apo? Asino ti makatallikud iti saona? Asino ti sumuppiat iti pannakabalin ti Apo? Asino ti manglais iti aramid ti Apo? Asino ti manglais kadagiti annak ni Cristo? Adtoy, kadagiti amin a manglais iti aramid ti Apo, masdaawkayonto ken mapukaw.",
                "27": "O saankayo ngarud a manglais, ken saankayo nga agsiddaaw, ngem dumngegkayo iti balikas ti Apo, ket dawatenyo iti Ama iti nagan ni Jesus no ania man a banag ti kasapulanyo. Dikayo agduadua, ngem mamatikayo, ken rugianyo kas idi un-unana a panawen, ket umasidegkayo iti Apo iti amin a pusoyo, ket turposenyo ti bukodyo a pannakaisalakan nga addaan panagbuteng ken panagarigenggen iti sangona.",
                "28": "Agsalukagkayo iti aldaw ti pannakatingitingyo; ikkatenyo iti bagbagiyo ti amin a kinarugit; saanyo a dawaten, a runotennakayo ti derrepyo, ngem dawatenyo ti tibker a di maisin, a saankayo a matnag iti sulisog, ngem agpaaykayo iti pudno ken sibibiag a Dios.",
                "29": "Kitaenyo a saankayo a mabuniagan a saan a maikari; kitaenyo ta saankayo a makiranud iti sakramento ni Cristo a saan a maikari, ngem kitaenyo ta aramidenyo amin a banag a maikari, ket aramidenyo daytoy iti nagan ni Jesucristo, ti Anak ti sibibiag a Dios; ket no aramidenyo daytoy, ket agitured agingga iti panungpalan, saankayo a maibelleng.",
                "30": "Adtoy, agsaritaak kadakayo a kasla agsasaoak manipud kadagiti natay; agsipud ta ammok a denggenyonto dagiti balikasko.",
                "31": "Saandak a babalawen gapu kadagiti pagkurangak, wenno ti Amak, gapu iti pagkuranganna, wenno isuda a nagsurat nga immun-una ngem isu; ngem ketdi agyamankayo iti Dios nga isu ti nangiparang kadakayo iti pagkuranganmi, tapno masursuroyo ti agbalin a nasirsirib ngem dakami.",
                "32": "Ket ita, adtoy, naisuratmi dagitoy a kasuratan babaen ti pannakaammomi, iti pannakaisurat babaen iti napabaro a taga-Egipto, a naipatawid ken nabaliwan, babaen iti wagas ti pagsasaomi.",
                "33": "Ket no umdas koma ti kadakkel dagiti pinanidmi insuratmi koma iti Hebreo; ngem binaliwanmi met iti Hebreo; ket no insuratmi iti Hebreo, awan koma ti pagkuranganna daytoy kasuratanmi.",
                "34": "Ngem ammo ti Apo dagiti banag a naisuratmi, ken kasta met nga awan sabali a tao a makaammo iti pagsasaomi; ket gapu ta awan sabali a tao a makaammo iti pagsasaomi, ngarud nangisagana iti wagas a pannakaipatarusna.",
                "35": "Ket naisurat dagitoy a banag tapno ikkatentayo kadagiti kawestayo ti dara dagiti kabsattayo, a napukaw ti pammatida.",
                "36": "Ket adtoy, dagitoy dagiti banag a tinarigagayanmi maipapan kadagiti kabsatmi, wen, uray ti pannakaisublida iti pammatida ken Cristo, gapu iti kararag dagiti amin a santo nga agnaed iti daga.",
                "37": "Ket sapay koma ta ipaay ni Apo Jesucristo a masungbatan dagiti kararagda babaen ti pammatida; ket sapay koma ta laglagipen ti Dios nga Ama ti katulagan nga inaramidna iti balay ti Israel, ket sapay koma ta bendisionanna ida iti agnanayon babaen ti pammati iti nagan ni Jesucristo. Amen."
            }
        }
    },
    "ether": {
        "meta": {
            "slug": "ether",
            "name": "Ti Libro ni Ether",
            "chapterWord": "Kapitulo"
        },
        "chapters": {
            "1": {
                "1": "Ket ita siak, ni Moroni, ituloyko ti mangted iti pakaammuan kadagiti nagkauna a nagindeg a dinadael ti ima ti Apo iti rabaw daytoy akin-amianan a pagilian.",
                "2": "Ket alaek ti pakaammok iti duapulo-ket-uppat a pinanid a nasarakan dagiti tao ni Limhi, a maawagan iti Libro ni Ether.",
                "3": "Ket iti panangipapanko a ti umuna a paset daytoy a sinurat, a mangibaga iti maipanggep iti pannakapartuat ti lubong, ken kasta met ken ni Adan, ken iti pakaammo manipud iti dayta a kanito ken uray pay ti dakkel a torre, ken ania man a banag a naaramid dagiti annak ti tattao agingga iti dayta a kanito, adda kadagiti Hudio—",
                "4": "Ngarud diak isurat dagiti banag a naaramid manipud kadagidi aldaw ni Adan agingga iti dayta a kanito, ngem addadan kadagiti pinanid, ket asino man a makasarak kadakuada, maaddaan met iti bileg tapno maalana ti sangabukel a pakaammuan.",
                "5": "Ngem adtoy, diak ited ti sangabukel a pakaammuan, ngem paset ti pakaammuan ti itedko, manipud iti torre agingga iti pannakadadaelda.",
                "6": "Ket itedko ti pakaammuan iti kastoy a wagas. Ni Ether ti nangisurat iti daytoy a kasuratan, ket an-annabo ni Coriantor.",
                "7": "Ni Coriantor lalaki nga anak ni Moron.",
                "8": "Ket ni Moron lalaki nga anak ni Ethem.",
                "9": "Ket ni Ethem lalaki nga anak ni Ahah.",
                "10": "Ket ni Ahah lalaki nga anak ni Set.",
                "11": "Ket ni Set lalaki nga anak ni Shiblon.",
                "12": "Ket ni Shiblon lalaki nga anak ni Com.",
                "13": "Ket ni Com lalaki nga anak ni Coriantum.",
                "14": "Ket ni Coriantum lalaki nga anak ni Amnigaddah.",
                "15": "Ket ni Amnigaddah lalaki nga anak ni Aaron.",
                "16": "Ket ni Aaron an-annabo ni Heth, a lalaki nga anak ni Hearthom.",
                "17": "Ket ni Hearthom lalaki nga anak ni Lib.",
                "18": "Ket ni Lib lalaki nga anak ni Kish.",
                "19": "Ket ni Kish lalaki nga anak ni Corom.",
                "20": "Ket ni Corom lalaki nga anak ni Levi.",
                "21": "Ket ni Levi lalaki nga anak ni Kim.",
                "22": "Ket ni Kim lalaki nga anak ni Morianton.",
                "23": "Ket ni Morianton an-annabo ni Riplakish.",
                "24": "Ket ni Riplakish lalaki nga anak ni Shez.",
                "25": "Ket ni Shez lalaki nga anak ni Heth.",
                "26": "Ket ni Heth lalaki nga anak ni Com.",
                "27": "Ket ni Com lalaki nga anak ni Coriantum.",
                "28": "Ket ni Coriantum lalaki nga anak ni Emer.",
                "29": "Ket ni Emer lalaki nga anak ni Omer.",
                "30": "Ket ni Omer lalaki nga anak ni Shule.",
                "31": "Ket ni Shule lalaki nga anak ni Kib.",
                "32": "Ket ni Kib lalaki nga anak ni Orihah, a lalaki nga anak ni Jared;",
                "33": "Nga immayan ni Jared ken ti kabsatna ken ti kaamaanda, ken sabsabali pay ken dagiti kaamaanda, manipud iti dakkel a torre, iti kanito a kiniro ti Apo ti pagsasao dagiti tao, ket insapatana iti pungtotna a mawarawaradanto iti amin a rabaw ti daga; ket nawarawara dagiti tao a naibatay iti balikas ti Apo.",
                "34": "Iti kadakkel ken kinamalalaki ti kabsat ni Jared, ken lalaki nga idaddaduma ti Apo, kinuna ni Jared, ti kabsatna, kenkuana: Umararawka iti Apo, tapno dinatayo tikawen ket saantayo a maawatan dagiti balikastayo.",
                "35": "Ket napasamak nga immararaw ti kabsat ni Jared iti Apo, ket naasian ti Apo ken ni Jared; ngarud saanna a kiniro ti pagsasao ni Jared; ket saan a natikaw ni Jared ken ti kabsatna.",
                "36": "Kalpasanna kinuna ni Jared iti kabsatna: Umararawka manen iti Apo, ket bareng no iliklikna ti pungtotna kadagiti gayyemtayo, tapno saanna a kiruen ti pagsasaoda.",
                "37": "Ket napasamak nga immararaw ti kabsat ni Jared iti Apo, ket naasian ti Apo kadagiti gayyemda ken kasta met kadagiti kaamaanda, ket saanda a natikaw.",
                "38": "Ket napasamak a nagsao manen ni Jared iti kabsatna, a kinunana: Mapanmo damagen iti Apo no papanawennatayo iti daga, ket no papanawennatayo iti daga, yararawmo kenkuana no sadino ti papanantayo. Ket asino ti makaammo no di ti Apo laeng a mangipan kadatayo iti daga a naisalsalumina iti amin a daga? Ket no mapasamak a kasta, agbalintayo a napudno iti Apo, tapno maawattayo a tawidtayo.",
                "39": "Ket napasamak nga immararaw ti kabsat ni Jared iti Apo maipanggep iti nagaon iti ngiwat ni Jared.",
                "40": "Ket napasamak a nangngeg ti Apo ti kabsat ni Jared, ket naasian kenkuana, ket kinunana kenkuana:",
                "41": "Mapanka ket urnongem dagiti arbanmo, lalaki ken babai, iti amin a kita; ken kasta met ti bukel ti daga a nadumaduma; ken dagiti kaamaam, ken kasta met ti kabsatmo a ni Jared ken ti kaamaanna; ken kasta met dagiti gayyemmo ken dagiti kaamaanda, ken dagiti gayyem ni Jared ken dagiti kaamaanda.",
                "42": "Ket inton maaramidmo dagitoy mapanmo ida idauluan iti tanap nga agpa-amianan. Ket sadiayto ti pangsabatak kenka, ket kuyogenkanto a mapan iti daga a naisalsalumina iti amin a daga.",
                "43": "Ket sadiayto a bendisionanka ken ti bukelmo, ket patanorekto dagiti bukelmo, ken ti bukel ti kabsatmo, ken dagiti sumurot kenka, a dakkel a pagilian. Ket awanto ti pagilian a nabilbileg ngem iti pangpatanorak iti bukelmo, iti amin a rabaw ti daga. Ket kasta ti aramidek kenka gapu iti daytoy naunday a panawen a yaararawmo kaniak."
            },
            "2": {
                "1": "Ket napasamak a napan ni Jared ken ti kabsatna, ken dagiti kaamaanda, ken kasta met dagiti gayyem ni Jared ken ti kabsatna ken dagiti kaamaanda, iti tanap iti amianan, (ket Nimrod ti nagan ti tanap, a naipanagan iti maingel a mangnganup) nga inkuyogda dagiti arbanda nga inurnongda, lalaki ken babai, iti amin a kita.",
                "2": "Ken nangipakatda met iti silo ket nakatiliwda kadagiti tumatayab; ken nangisaganada met iti sasakayan, a nangikargaanda kadagiti ikan ti dandanum nga intugotda.",
                "3": "Ken nangitugotda met iti deseret, nga, iti pannakaipatarusna, uyokan; iti kasta adu a pangen ti uyokan ti inkuyogda, ken iti amin a kita nga adda iti rabaw ti daga, bukbukel a nadumaduma.",
                "4": "Ket napasamak nga idi makadanonda iti tanap ti Nimrod bimmaba ti Apo ket nakisarita iti kabsat ni Jared; ket adda iti ulep, ket saan a nakita ti kabsat ni Jared.",
                "5": "Ket napasamak a binilin ida ti Apo a nasken a mapanda iti langalang, wen, iti dayta a kakapat a di pay nakapkapanan ti tao. Ket napasamak a napan ti Apo kadakuada, ket nakisarita kadakuada bayat ti panagtakderna iti ulep, ket inturongna ida iti rumbeng a papananda.",
                "6": "Ket napasamak a nagdaliasatda iti langalang, ken nagaramidda iti bilog, a pinangballasiwda iti adu a dandanum, iti agtultuloy a panangiturong ti ima ti Apo.",
                "7": "Ket saan nga ipalubos ti Apo nga agsardengda iti langalang iti ballasiw ti baybay, ngem kayatna a makadanonda iti daga ti kari, a napili a naisalsalumina kadagiti amin a daga, nga inlatang ti Apo a Dios kadagiti nalinteg a tao.",
                "8": "Ket insapatana ti pungtotna iti kabsat ni Jared, nga asino man a mangtagikua iti daytoy daga ti kari, manipud iti dayta a kanito agingga iti agnanayon, nasken nga agserbi kenkuana, ti pudno ken maymaysa a Dios, wenno nasken a masagaddanto inton dumteng kadakuada ti pakabuklan ti pungtotna.",
                "9": "Ket ita, makitatayo dagiti paulog ti Dios maipanggep iti daytoy a daga, a daytoy ti naikari a daga; nga ania man a pagilian a mangtagikua iti daytoy agserbi iti Dios, wenno masagaddanto inton dumteng kadakuada ti pakabuklan ti pungtotna. Ket dumtengto kadakuada ti pakabuklan ti pungtotna inton naluomdan iti basol.",
                "10": "Ta adtoy, daytoy ti daga a napili a naisalsalumina kadagiti amin a daga; gapuna isu a mangtagikua iti daytoy agserbinto iti Dios wenno masagadto; ta daytoy ti agnanayon a paulog ti Dios. Ket saandanto agingga iti pannakatungpal ti basol dagiti annak ti daga, a masagad.",
                "11": "Ket umay daytoy kadakayo, O dakayo a Gentil, tapno maammuanyo dagiti paulog ti Dios—tapno agbabawikayo, ket saanyo nga ituloy dagiti basbasolyo agingga iti yaay ti pannakatungpal, tapno diyo yeg ti pannakatungpal ti pungtot ti Dios kadakayo a kas iti inaramid dagiti agindeg iti daga.",
                "12": "Adtoy, daytoy ti napili a daga, ket ania man a pagilian a mangtagikua mawayawayaanto iti pannakaadipen, ken iti pannakabalud, ken kadagiti amin a pagilian iti sirok ti langit, no la ketdi ta agserbida iti Dios ti daga, nga isu ni Jesucristo, a naimatanganen kadagiti banag a naisurattayon.",
                "13": "Ket ita ituloyko ti kasuratak; ta adtoy, napasamak nga impan ti Apo ni Jared ken ti kabsatna iti dayta dakkel a baybay a nangbingay iti dagdaga. Ket iti idadanonda iti baybay impatakderda dagiti toldada; ket ninagananda ti lugar iti Moriancumer; ket nagnaedda kadagiti tolda, ket nagnaedda kadagiti tolda iti igid ti baybay iti uneg ti uppat a tawen.",
                "14": "Ket napasamak iti naggibusan ti uppat a tawen a napan manen ti Apo iti kabsat ni Jared, ket nagtakder iti ulep ket nagsao kenkuana. Ket tallo nga oras a nagsao ti Apo iti kabsat ni Jared, ket dinusana ta nalipatanna ti immawag iti nagan ti Apo.",
                "15": "Ket nagbabawi ti kabsat ni Jared iti dakes nga inaramidna, ket immawag iti nagan ti Apo para kadagiti kabsatna a kaduana. Ket kinuna ti Apo kenkuana: Pakawanenka ken dagiti kabsatmo iti basbasolda; ngem saankayon nga agbasolto manen, ta laglagipenyo a saan a kanayon a makitakunaynay ti Espirituk iti tao; gapuna, no agbasolkayo agingga iti naan-anayen ti pannakaluomyo mayadayokayo iti imatang ti Apo. Ket dagitoy ti pampanunotko iti daga nga itedko a tawidyo; ta daytoy ti daga a napili a naisalsalumina kadagiti amin a daga.",
                "16": "Ket kinuna ti Apo: Mapankayo agtrabaho ket agaramidkayo, iti kalanglanga dagiti bilog nga aramidenyonto. Ket napasamak a napan nagtrabaho ti kabsat ni Jared, ken kasta met dagiti kabsatna, ket nagaramidda kadagiti bilog a kalanglanga dagiti naaramiddan, a maibatay kadagiti panangiwanwan ti Apo. Ket babassitda, ken nalag-anda iti danum, a kas iti kalag-an ti tumatayab iti danum.",
                "17": "Ket naaramidda iti wagas a napnuan pintek, a mabalin pay a pagtaya iti danum a kas iti malukong; ken napintek ti tupiana a kas iti malukong; ken timmirad ti murdongda; ket napintek ti tuktokda a kas iti malukong; ket ti kaatiddogda kas iti kaatiddog ti kayo, ket ti ridawna, no mairikep, napintek a kas iti malukong.",
                "18": "Ket napasamak nga immararaw ti kabsat ni Jared iti Apo, a kinunana: O Apo, naaramidkon ti trabaho nga imbilinmo kaniak, ket naaramidkon dagiti bilog a maibatay iti imbagam kaniak.",
                "19": "Ket adtoy, O Apo, awan ti silawda; pangituronganmi? Ken kasta met a mapukawkami, ta iti unegda a saankami a makaanges, malaksid iti angin nga adda iti unegda; ngarud mapukawkami.",
                "20": "Ket kinuna ti Apo iti kabsat ni Jared: Adtoy, mangaramidkayo iti abut iti tuktok, ken kasta met iti tupia; ket no kasapulanyo ti angin luktanyo ti abut ket makalang-abkayo iti angin. Ket no mapasamak a serkennakayo ti danum, adtoy, sullatanyo ti abut, tapno saankayo a mapukaw iti layus.",
                "21": "Ket napasamak nga inaramid ti kabsat ni Jared, a maibatay iti imbilin ti Apo.",
                "22": "Ket immararaw manen iti Apo a kinunana: O Apo, adtoy naaramidkon ti imbilinmo kaniak; ket naisaganakon dagiti sasakayan a para kadagiti taok, ken adtoy awan ti silawda. Adtoy, O Apo, ipalubosmo kadi a daliasatenmi daytoy dakkel a danum iti kasipngetan?",
                "23": "Ket kinuna ti Apo iti kabsat ni Jared: Ania ti kayatmo nga aramidek tapno maaddaankayo iti silaw kadagiti sasakayanyo? Ta adtoy, diyo mabalin ti maaddaan iti tawa, ta maribkaribkasdanto laeng; kasta met a dikayo makaitugot iti apuy, ta saankayo a mapan babaen ti lawag ti apuy.",
                "24": "Ta adtoy, kaslakayonto baliena iti tengnga ti baybay; ta gumaborto kadakayo dagiti kasla bantay a dalluyon. Nupay kasta, ilung-awkayonto manen manipud iti tukot ti baybay; ta maibuston ti angin nga agtaud iti ngiwatko, ken kasta met ti tudo ken dagiti layus nga imbaonko.",
                "25": "Ket adtoy, isaganakayo a mangbusor kadagitoy a banag; ta saanyo a maballasiw daytoy dakkel a taaw malaksid no isaganakayo a mangbusor kadagiti dalluyon ti baybay, ken dagiti lumabas nga angin, ken dagiti dumteng a layus. Ngarud ania ti kayatmo nga isaganak kadakayo tapno maaddaankayo iti silaw no alimonennakayo ti tukot ti baybay?"
            },
            "3": {
                "1": "Ket napasamak a napan ti kabsat ni Jared (ita walo ti bilang dagiti sasakayan a naisagana) iti bantay, a ninagananda iti bantay Shelem, gapu iti nalabes a kinatayagna, ken nangsukog manipud iti bato iti sangapulo-ket-innem a babassit a bato; ket puraw ken natarnawda, a kas iti aganninaw a sarming; ket intugotna ida iti tuktok ti bantay, ket immararaw manen iti Apo, a kinunana:",
                "2": "O Apo, kinunam a nasken a malakubkami kadagiti layus. Ita adtoy, O Apo, ket dimo koma kaunget ti adipenmo gapu iti pagkuranganna kenka; ta ammomi a nasantuanka ken agnaedka iti langit, ken saankami a maikari kenka; gapu iti pannakatnag nagtultuloy a nagbalin a dakes ti kasasaadmi; nupay kasta, O Apo, inikkannakami iti bilin a nasken nga umawagkami kenka, a manipud kenka umawatkami iti maibatay iti tarigagayanmi.",
                "3": "Adtoy, O Apo, sinaplitnakami gapu iti kinamanagbasolmi, ken pinapanawnakami, ket kadagitoy adu a tawen addakami iti kabakiran; nupay kasta, naasika kadakami. O Apo, kitaennak koma a siaasi, ket iwaksim ti pungtotmo kadagitoy a tattaom, ket dimo ipalubos nga agballasiwda iti daytoy narungsot a taaw iti kasipngetan; ngem adtoy dagitoy banag a sinukogko manipud iti bato.",
                "4": "Ket ammok, O Apo, nga adda kenka ti amin a pannakabalin, ket maaramidmo ti amin a kayatmo a pagimbagan ti tao; ngarud sagidem dagitoy a bato, O Apo, iti ramaymo, ket isaganam ida tapno agrimatda iti kasipngetan; ket agrimatda kadakami iti sasakayan nga insaganami, tapno adda silawmi bayat ti ibaballasiwmi iti baybay.",
                "5": "Adtoy, O Apo, maaramidmo daytoy. Ammomi a kabaelam nga ipakita ti naindaklan a bilegmo, a kasla bassit iti pannakaawat dagiti tao.",
                "6": "Ket napasamak nga idi maisao ti kabsat ni Jared dagitoy a balikas, adtoy, intag-ay ti Apo ti imana ket sinagidna dagiti bato a saggaysa iti ramayna. Ket naikkat ti belo kadagiti mata ti kabsat ni Jared, ket nakitana ti ramay ti Apo; ket kasla iti ramay ti tao, kas iti lasag ken dara; ket nadalupo ti kabsat ni Jared iti sango ti Apo, ta nadaleb iti buteng.",
                "7": "Ket nakita ti Apo a nadalupo ti kabsat ni Jared iti daga; ket kinuna ti Apo kenkuana: Bumangonka, apay a nadalupoka?",
                "8": "Ket kinunana iti Apo: Nakitak ti ramay ti Apo, ket nagbutengak amangan la ketdi no dangrannak; ta diak ammo a nagtagilasag ken adda dara ti Apo.",
                "9": "Ket kinuna ti Apo kenkuana: Gapu iti pammatim nakitam nga addaanak iti lasag ken dara; ket awan pay ti asino man a tao nga immasideg kaniak nga addaan iti aglaplapusanan a pammati a kas kenka; ta no saan dimo koma nakita ti ramayko. Adda kadin nakitam a nalablabes ngem iti daytoy?",
                "10": "Ket insungbatna: Saan; Apo, agpakitaka kaniak.",
                "11": "Ket kinuna ti Apo kenkuana: Mamatika kadi kadagiti balikas nga ibagak?",
                "12": "Ket kinunana: Wen, Apo, ammok nga agsasaoka iti pudno, ta sika ti Dios ti kinapudno, ket saanka a makapaglibak.",
                "13": "Ket idi maisaona dagitoy a balikas, adtoy, nagpakita ti Apo kenkuana, ket kinunana: Gapu ta ammom dagitoy a banag masubbotka iti pannakatnag; ngarud maisublika iti imatangko; ngarud agpakitaak kenka.",
                "14": "Adtoy, siak ti naisagana manipud iti pamuon ti lubong a mangsubbot kadagiti taok. Adtoy, siak ni Jesucristo. Siak ti Ama ken ti Anak. Siak ti pagtaudan ti biag ti amin a tao, ken iti agnanayon, kasta met dagiti mamati iti naganko; ket agbalinda a lallaki ken babbai nga annakko.",
                "15": "Ket saanak pay a nagpakita iti tao a pinarsuak, ta awan pay ti tao a namati kaniak a kas kenka. Makitam a naparsuaka a kalanglangak? Wen, kasta met a naparsua amin a tao manipud pay idi punganay a kalanglangak.",
                "16": "Adtoy, daytoy a bagi, a makitkitam, ti bagi ti espirituk; ket pinarsuak ti tao a kalanglanga ti bagi ti espirituk; ket uray no agpakitaak kenka iti espiritu agpakitaak kadagiti taok iti lasag.",
                "17": "Ket ita, kas nasaok, siak ni Moroni, saanko a maaramid ti naan-anay a pakaammuan dagitoy a banag a naisurat, ngarud umdasen nga ibagak a nagpakita ni Jesus iti daytoy a tao iti espiritu, a kas iti wagas ken kalanglanga ti isu met la a bagi nga impakitana kadagiti Nephite.",
                "18": "Ket insurona a kas iti panangisurona kadagiti Nephite; ket amin daytoy, tapno maammuan daytoy a tao nga isu ti Dios, gapu kadagiti adu a naindaklan nga aramid nga impakita kenkuana ti Apo.",
                "19": "Ket gapu iti pannakaammo daytoy a tao saan a nalapdan a kumita iti belo; ket nakitana ti ramay ni Jesus, nga, idi makitana, nadalupo iti butengna; ta ammona a ramay ti Apo; ket napukaw ti pammatina, ta ammona, nga awanan duadua.",
                "20": "Gapuna, iti pannakagun-odna iti naan-anay a pannakaammo iti Dios, awanen ti mailimed kenkuana iti belo; ngarud, nakitana ni Jesus; ket isu ti nangisuro kenkuana.",
                "21": "Ket napasamak a kinuna ti Apo iti kabsat ni Jared: Adtoy, dimo ipalubos nga agwaras iti lubong dagitoy banag a nakita ken nangngegam, agingga a dumteng ti panawen a panangigloriak iti naganko iti lasag; gapuna, ipategmo dagiti banag a nakita ken nangngegmo, ket awan ti tao a pangipakitaam.",
                "22": "Ket adtoy, inton umayka kaniak, isuratmonto ida ken italimengmo, tapno awan ti makaipatarus kadakuada; ta isuratmonto ida iti pagsasao a dida mabasa.",
                "23": "Ket adtoy, itedko kenka dagitoy dua a bato, ket italimengmonto met ida iti yan dagiti banag nga isuratmo.",
                "24": "Ta adtoy, kinirokon ti pagsasao nga isuratmo; gapuna ibilinkonto iti naituding a panawenko nga isilnagto dagitoy a bato kadagiti mata dagiti tao dagitoy banag nga isuratmo.",
                "25": "Ket idi maisao ti Apo dagitoy a balikas, impakitana iti kabsat ni Jared amin a nabiag iti daga, ken amin dagiti agnaedto; ket dina pinengdan ida iti imatangna, uray pay iti igid ti daga.",
                "26": "Ta naibaganan kenkuana iti napalabas a panawen, a no mamati kenkuana a maipakitana kenkuana amin a banag—maipakitanto kenkuana; ngarud saan a mapengdan ti Apo kenkuana ti ania man, ta ammona a maipakita ti Apo kenkuana ti amin a banag.",
                "27": "Ket kinuna ti Apo kenkuana: Isuratmo dagitoy a banag ket saluadam; ket ipakitakto ida iti naituding a panawenko kadagiti annak ti tattao.",
                "28": "Ket napasamak a binilin ti Apo nga italimengna dagiti dua a bato a naawatna, ket dina ida ipakpakita, agingga nga ipakita ida ti Apo kadagiti annak ti tattao."
            },
            "4": {
                "1": "Ket binilin ti Apo ti kabsat ni Jared a sumalog iti bantay iti imatang ti Apo, ket isuratna dagiti banag a nakitana; ket mapawilanda a mapan kadagiti annak dagiti tao agingga a kalpasan ti pannakailansana iti krus; ket daytoy a gapu ti nangidulinan ni Mosiah kadakuada, tapno saanda nga umay iti lubong agingga a kalpasan ti panagpakita ni Cristo kadagiti taona.",
                "2": "Ket kalpasan ti pudno a panagpakita ni Cristo kadagiti taona imbilinna a nasken a maipakitada.",
                "3": "Ket ita, kalpasan dayta, napukawanda iti pammati; ket awan malaksid dagiti Lamanite, ket dida inawat ti ebanghelio ni Cristo; ngarud nabilinak nga ilemmengko manen ida iti daga.",
                "4": "Adtoy, insuratko kadagitoy a pinanid ti tunggal banag a nakita ti kabsat ni Jared; ket sadiay awanen ti nain-indaklan a banag a naipakita ngem kadagidiay naipakita iti kabsat ni Jared.",
                "5": "Gapuna binilinnak ti Apo a mangisurat kadakuada; ket insuratko ida. Ket binilinnak a mangsaluad kadakuada; ken kasta met nga imbilinna nga italimengko ti patarus; gapuna intalimengko dagiti agipatpatarus, a maibatay iti bilin ti Apo.",
                "6": "Ta kinuna ti Apo kaniak: Saandanto a mapan kadagiti Gentil agingga iti aldaw a panagbabawida iti kinamanagbasolda, ket agbalinda a nadalus iti sango ti Apo.",
                "7": "Ket iti dayta nga aldaw a panangaramatda iti pammatida kaniak, kinuna ti Apo, a kas iti inaramid ti kabsat ni Jared, tapno mapasantoda kaniak, isunton ti panangipakitak kadakuada kadagiti banag a nakita ni Jared, uray pay ti pannakaibutaktak kadakuada dagiti amin a paltiingko, kinuna ni Jesucristo, ti Anak ti Dios, ti Ama ti langit ken daga, ken amin a banag nga adda kadagitoy.",
                "8": "Ket isu a mangsupanget iti balikas ti Apo, bay-am a mailunod; ket isu a di umawat kadagitoy a banag, bay-am a mailunod; ta diak pakitaan ida iti nain-indaklan a bambanag, kinuna ni Jesucristo; ta siak ti nagkuna.",
                "9": "Ket babaen ti bilinko aglukat ti langit ken agrikep; ket iti balikasko agarigenggen ti daga; ket iti bilinko pumusayto dagiti agindeg, a kasto iti apuy.",
                "10": "Ket isu a di mamati kadagiti balikasko saan a mamati kadagiti disipulok; ket no kastanto a saanak nga agsao, kednganyo; ta maammuanyonto a siak ti agsao, iti maudi nga aldaw.",
                "11": "Ngem isu a mamati kadagitoy a banag a nasaokon, isunto ti sarungkarak a pakaipakitaan iti Espirituk, ket ammonanto ken mamaneknek. Ta gapu iti Espirituk maammuannanto a pudno dagitoy a banag; ta allukoyenna dagiti tao nga agaramid iti nasayaat.",
                "12": "Ket ania man a banag a mangallukoy kadagiti tao nga agaramid iti nasayaat kukuak; ta awan ti sabali a paggapuan ti nasayaat no di siak. Siak met laeng ti mangidaulo kadagiti tao iti amin a nasayaat; isu a di mamati kadagiti balikasko saanto a mamati kaniak—a siak; ket isu a di mamati kaniak saanto a mamati iti Amak a nangibaon kaniak. Ta adtoy, siak ti Ama, siak ti lawag, ken ti biag, ken ti kinapudno iti lubong.",
                "13": "Umaykayo kaniak, O dakayo a Gentil, ket ipakitak kadakayo dagiti nain-indaklan a banag, ti pannakaammo a nailemmeng gapu iti kinaawan ti pammati.",
                "14": "Umaykayo kaniak, O dakayo a balay ti Israel, ket maipakitanto kadakayo no kasano ti kinaindaklan dagiti banag nga inlatang ti Ama nga agpaay kadakayo, manipud iti pannakabukel ti lubong; ket saan nga immay kadakayo gapu iti kaawan ti pammatiyo.",
                "15": "Adtoy, inton ray-abenyo dayta belo ti kaawan ti pammatiyo a nakaigapuan ti panagtalinaedyo iti nakaam-amak a kasasaad ti kinadangkes, ken kinatangken ti puso, ken kinabulsek ti panunot, tinto ngarud naindaklan ken nakaskasdaaw a bambanag a nailimed kadakayo manipud iti pannakabukel ti lubong—wen, inton awaganyo ti Ama babaen ti naganko, nga addaan iti nasneban a puso ken sibabawi nga espiritu, isunton ti pannakaammoyo a nalagip ti Ama ti katulagan nga inaramidna kadagidi ammayo, O balay ti Israel.",
                "16": "Ken isunton ti pannakaipalgak dagiti paltiingko nga imbilinko nga isurat ti katulongak a ni Juan kadagiti mata dagiti amin a tao. Laglagipenyo, inton makitayo dagitoy a banag, ammoyonton a magawgaw-aten ti panawen a pannakaipakitada iti amin nga aramid.",
                "17": "Ngarud, inton awatenyo daytoy a kasuratan ammoyonton a nangrugin ti aramid ti Ama iti amin a rabaw ti daga.",
                "18": "Ngarud, agbabawikayo amin nga adda iti ig-igid ti daga, ket umaykayo kaniak, ken mamatikayo iti ebangheliok, ket mabuniagankayo iti naganko; ta isu a mamati ken mabuniagan maisalakanto; ngem isu a di mamati mailunodto; ket surotento ti tanda dagiti mamati iti naganko.",
                "19": "Ket mabendisionanto ti makita a napudno iti naganko iti maudi nga aldaw, ta maitag-ayto a makipagnaed iti pagarian a naisagana a para kenkuana manipud iti pannakabukel ti lubong. Ket adtoy siak ti nangibaga iti dayta. Amen."
            },
            "5": {
                "1": "Ket ita siak, ni Moroni, naisuratkon dagiti balikas a naibilin kaniak, a maibatay iti lagipko; ket naibagakon kadakayo dagiti banag a sinaluadak; ngarud diyo ida sagsagiden tapno maipatarusyo; ta maipawil kadakayo dayta a banag, malaksid no nakemton ti Dios inton agangay.",
                "2": "Ket adtoy, nalabit a mapadayawankayonto a mangipakita kadagiti pinanid kadagidiay tumulongto a mangipatungpal iti daytoy nga aramid;",
                "3": "Ket maipakitanto kadagiti tallo babaen ti bileg ti Dios; gapuna ammodanto nga awan duadua a pudno dagitoy a banag.",
                "4": "Ket agtaudto iti ngiwat dagiti tallo a saksi dagitoy a banag; ket ti pammaneknek dagiti tallo, ken daytoy nga aramid, ti pakaipakitaanto ti bileg ti Dios ken kasta met ti aramidna, a nangipaneknekan ti Ama, ken ti Anak, ken ti Espiritu Santo—ket amin dagitoy tumakderdanto a pammaneknek a maibusor iti lubong iti maudi nga aldaw.",
                "5": "Ket no kastanto nga agbabawida ket umayda iti Ama iti nagan ni Jesus, maawatdanto iti pagarian ti Dios.",
                "6": "Ket ita, no awan ti turayko kadagitoy a banag, kednganyo; ta ammoyonto nga addaanak iti turay inton makitadak, ket dumatagtayonto iti Dios iti maudi nga aldaw. Amen."
            },
            "6": {
                "1": "Ket ita siak, ni Moroni, ituloyko ti mangted iti kasuratan ni Jared ken ti kabsatna.",
                "2": "Ta napasamak kalpasan ti panangisagana ti Apo kadagiti bato nga intugot ti kabsat ni Jared iti bantay, simmalog ti kabsat ni Jared iti bantay, ket inkabilna dagiti bato iti sasakayan a naisagana, a saggaysa ti tunggal murdongda; ket adtoy, nangtedda iti lawag kadagiti sasakayan.",
                "3": "Ket kasta ti panamaglawag ti Apo kadagiti bato iti kasipngetan, a mangted iti silaw kadagiti lallaki, babbai, ken ubbing, tapno saanda nga agballasiw iti nalawa a dandanum iti kasipngetan.",
                "4": "Ket napasamak nga idi maisaganada amin a kita ti taraon, tapno iti kasta makapagpautda iti danum, ken kasta met ti taraon dagiti arban ken pastorda, ken ania man a narungsot a nabiag wenno ayup wenno tumatayab nga itugotda—ket napasamak nga idi naaramiddan amin dagitoy a banag nagluganda kadagiti sasakayan wenno bilogda, ket inturongda iti baybay, nga intalekda ti bagbagida iti Apo a Diosda.",
                "5": "Ket napasamak nga imbilin ti Apo a Dios a nasken nga adda narungsot nga angin a maipuyot iti rabaw ti danum, nga agturong iti naikari a daga; ket kasta ti panangipuruak ti angin kadakuada kadagiti dalluyon ti baybay.",
                "6": "Ket napasamak a namin-adu a darasda a nairareb iti tukot ti baybay, gapu kadagiti bantay a dalluyon a naiburak kadakuada, ken kasta met dagiti dadakkel ken nakaam-amak a bagyo a pinaltuad ti rungsot ti angin.",
                "7": "Ket napasamak nga idi mairarebda iti tukot awan ti danum a makadangran kadakuada, ta napintek ti sasakayanda a kas iti malukong, ken kasta met a napintekda a kas iti daong ni Noe; ngarud idi nalikmotda iti dandanum immararawda iti Apo, ket pinatapawna manen ida.",
                "8": "Ket napasamak a saan a nagsardeng ti angin a nangipugso nga agturong iti naikari a daga idi addada iti dandanum; ket kasta ti panangyabog kadakuada ti angin.",
                "9": "Ket nagkantada iti panagdayawda iti Apo; wen, nagkanta ti kabsat ni Jared iti panagdayaw iti Apo, ket nagyaman ken nagdaydayaw iti Apo iti nagmalem; ket idi dumteng ti rabii, saanda a nagsardeng a nagdaydayaw iti Apo.",
                "10": "Ket kasta ti pannakayabogda; ket awan ti nakaam-amak nga ayup ti baybay a nakaburak kadakuada, wenno baliena a nakadadael kadakuada; ket nagtultuloy nga adda silawda, addada man iti rabaw wenno iti uneg ti danum.",
                "11": "Ket kasta ti pannakayabogda, iti tallo-gasut-ken-uppat-a-pulo-ket-uppat nga aldaw iti danum.",
                "12": "Ket simmangladda iti kadaratan ti naikari a daga. Ket idi maibaddekda dagiti sakada iti igid ti baybay ti naikari a daga nagpaklebda iti rabaw ti daga, ket impakumbabada ti bagbagida iti Apo, ket nagarubos ti luada iti ragsakda iti Apo, gapu iti kaadu ti naumbi a kaasina kadakuada.",
                "13": "Ket napasamak a napanda iti rabaw ti daga, ket rinugianda a sinukay ti daga.",
                "14": "Ket adda uppat a lallaki nga annak ni Jared; ket naawaganda iti Jacom, ken Gilgah, ken Mahah, ken Orihah.",
                "15": "Ket naaddaan met ti kabsat ni Jared iti annak a lallaki ken babbai.",
                "16": "Ket nagdagup iti duapulo-ket-dua a kararua dagiti gayyem da Jared ken ti kabsatna; ket naaddaanda met iti annak a lallaki ken babbai sakbay nga immayda iti naikari a daga; ket ngarud nangin-inutda nga immadu.",
                "17": "Ket naisuroda a magna a sipapakumbaba iti sango ti Apo; ken naisuroda met idiay ngato.",
                "18": "Ket napasamak a nangrugida a nagwaras iti rabaw ti daga, ken immaduda ket sinukayda ti daga; ket pimmigsada iti daga.",
                "19": "Ket nangrugi a limmakay ti kabsat ni Jared, ket nakitana nga iti saan a mabayag sumalogton iti tanem; gapuna kinunana ken ni Jared: Ummongenta a sangsangkamaysa dagiti taota tapno mabilangta ida, tapno maammuanta kadakuada ti tarigagayda kadata sakbay a sumalogta iti tanemta.",
                "20": "Ket kas maibatay naguummong a sangsangkamaysa dagiti tao. Ita duapulo-ket-dua a kararua ti bilang dagiti annak a lallaki ken babbai ti kabsat ni Jared; ket sangapulo-ket-dua ti bilang dagiti annak a lallaki ken babbai ni Jared, isu nga addaan iti uppat nga annak a lallaki.",
                "21": "Ket napasamak a binilangda dagiti taoda; ket kalpasan ti panangbilangda kadakuada, tinarigagayanda kadakuada dagiti banag a kayatda nga aramiden sakbay a sumalogda iti tanemda.",
                "22": "Ket napasamak a tinarigagayan dagiti tao kadakuada a nasken a mangtudingda iti maysa kadagiti lallaki nga annakda nga agbalin nga arida.",
                "23": "Ket ita adtoy, nadagsen daytoy kadakuada. Ket kinuna kadakuada ti kabsat ni Jared: Awan duadua a mangiturong daytoy iti pannakabalud.",
                "24": "Ngem kinuna ni Jared iti kabsatna: Bay-am ida a maaddaan iti ari. Ket kinunana ngarud kadakuada: Mangpilikayo kadagiti annaktayo a lallaki ti agbalin nga ari, uray asino ti kayatyo.",
                "25": "Ket napasamak a pinilida ti inauna nga anak ti kabsat ni Jared; ket Pagag ti naganna. Ket napasamak a nagkedked ket saan nga isu ti agbalin nga arida. Ket kinayat dagiti tao a piliten ti amana, ngem saan nga immannugot ti amana; ket binilinna ida a dida piliten ti asino man nga agbalin nga arida.",
                "26": "Ket napasamak a pinilida ti amin a lallaki a kakabsat ni Pagag, ngem dida kinayat.",
                "27": "Ket napasamak a kasta met dagiti lallaki nga annak ni Jared, uray pay isuda amin malaksid ti maysa; ket ni Orihah ti natudingan nga ari dagiti tao.",
                "28": "Ket nangrugi nga agturay, ket nangrugi a rimmang-ay dagiti tao; ket nagbalinda nga aglaplapusanan ti kinabaknangda.",
                "29": "Ket napasamak a natay ni Jared, ken kasta met ti kabsatna.",
                "30": "Ket napasamak a nagna a sipapakumbaba ni Orihah iti sango ti Apo, ken linaglagipna ti kinaindaklan dagiti banag nga inaramid ti Apo iti amana, ken kasta met nga insurona kadagiti taona dagiti naindaklan a banag nga inaramid ti Apo kadagiti ammada."
            },
            "7": {
                "1": "Ket napasamak nga impatungpal ni Orihah ti pangngeddeng iti daga babaen ti kinalinteg iti amin nga aldawna, nga adu unay nga aldaw.",
                "2": "Ket naaddaan iti annak a lallaki ken babbai; wen, naaddaan iti tallo-pulo-ket-maysa, a dua-pulo-ket-tallo kadakuada ti lalaki.",
                "3": "Ket napasamak a naaddaan met iti anak a Kib idi lakayen. Ket napasamak a ni Kib ti nangsukat kenkuana a nagturay; ket anak ni Kib ni Corihor.",
                "4": "Ket idi agtawenen ni Corihor iti tallo-pulo-ket-dua sinukirna ti amana, ket napan nagnaed iti daga a Nehor; ket naaddaan iti annak a lallaki ken babbai, ket nagbalinda a nalaus ti pintasna; gapuna adu a tao ti naawis ni Corihor nga immasideg kenkuana.",
                "5": "Ket idi nakaurnongen iti buyot napan iti daga a Moron a pagnaedan ti ari, ket innalana a balud, a namasingked iti kinuna ti kabsat ni Jared a mabaluddanto.",
                "6": "Ita ti daga a Moron, a pagnaedan ti ari, asideg iti daga a ninaganan dagiti Nephite iti Desolation.",
                "7": "Ket napasamak a nagtalinaed a balud ni Kib, ken dagiti taona babaen ni Corihor nga anakna, agingga a nalabesen ti kinalakayna; nupay kasta naaddaan ni Kib iti anak a ni Shule idi lakayen, idi adda pay la iti pagbaludan.",
                "8": "Ket napasamak a nakapungtot ni Shule iti kabsatna; ket nagbalin a napigsa ni Shule, ken nagbalin a maingel a kas iti kapigsa ti lalaki; ken kasta met a maingel iti panangeddeng.",
                "9": "Gapuna, immay iti turod nga Efraim, ket nagtunaw iti turod, ken nagaramid iti espada manipud iti landok a para kadagiti napaasidegna kenkuana; ket kalpasan ti panangarmasna kadakuada iti espada nagsubli iti siudad ti Nehor, ket kinadangadangna ti kabsatna a ni Corihor, nga iti dayta a panglakagan nagun-odna ti pagarian ken naisublina iti amana a ni Kib.",
                "10": "Ket ita gapu iti banag nga inaramid ni Shule, inyawat ti amana kenkuana ti pagarian; ngarud inrugina ti nangituray a sukat ti amana.",
                "11": "Ket napasamak nga impatungpalna a pangngeddeng babaen ti kinalinteg; ket pinagsaknapna ti pagarianna iti amin a rabaw ti daga, ta immadu dagiti tao a kasta unay.",
                "12": "Ket napasamak a naaddaan met ni Shule iti adu nga annak a lallaki ken babbai.",
                "13": "Ket nagbabawi ni Corihor iti adu a dakes nga inaramidna; gapuna inikkan ni Shule iti bileg iti pagarianna.",
                "14": "Ket napasamak nga adu ti lallaki ken babbai nga annak ni Corihor. Ket kadagiti annak ni Corihor adda maysa nga agnagan iti Noe.",
                "15": "Ket napasamak a nagsukir ni Noe ken ni Shule, ti ari, ken kasta met iti amana a ni Corihor, ket inyadayona ti kabsatna a ni Cohor, ken kasta met amin dagiti kabsatna ken adu kadagiti tao.",
                "16": "Ket kinadangadangna ni Shule, ti ari, a nakagun-odanna iti daga nga umuna a tawidda; ket nagbalin nga ari iti dayta a paset ti daga.",
                "17": "Ket napasamak a kinadangadangna manen ni Shule, ti ari; ket innalana ni Shule, ti ari, ket innalana a balud iti Moron.",
                "18": "Ket napasamak idi papatayenna koman, nagarudok dagiti lallaki nga annak ni Shule iti balay ni Noe iti rabii ket pinapatayda, ken dinadaelda ti ridaw ti pagbaludan ket inruarda ti amada, ket impanda iti tronona iti pagarianna.",
                "19": "Gapuna, nangbangon ti lalaki nga anak ni Noe iti pagarian iti naganna; nupay kasta saandan a nagun-od pay ti bileg manipud ken ni Shule nga ari, ket rimmang-ay a kasta unay ken pimmigsa dagiti tao nga adda iti babaen ti panagturay ni Shule nga ari.",
                "20": "Ket nabingay ti pagilian; ket adda dua a pagarian, ti pagarian ni Shule, ken ti pagarian ni Cohor, ti lalaki nga anak ni Noe.",
                "21": "Ket ni Cohor, ti lalaki nga anak ni Noe, imbilinna a makidangadang dagiti taona kada Shule, a nangabakan kadakuada da Shule ken nangpapatayanda ken ni Cohor.",
                "22": "Ket ita adda lalaki nga anak ni Cohor a nanaganan iti Nimrod; ket insuko ni Nimrod ti pagarian ni Cohor ken ni Shule, ket nakagun-od iti panagraem iti imatang ni Shule; gapuna inted kenkuana ni Shule ti dakkel a tulong, ket inaramidna iti pagarian ni Shule a maibatay iti pagayatanna.",
                "23": "Ken kasta met nga iti panagturay ni Shule immay kadagiti tao dagiti propeta, nga imbaon ti Apo, a mangipadpadto a mangyeg iti lunod iti daga ti kinadangkes ken panagrukbabda iti didiosen, ket masapul a madadaelda no dida agbabawi.",
                "24": "Ket napasamak a sinusik dagiti tao dagiti propeta, ken linaisda ida. Ket napasamak nga impatungpal ni ari Shule ti pangngeddeng a maibusor kadagiti amin a nangsusik kadagiti propeta.",
                "25": "Ket impatungpalna ti paglintegan iti amin a daga, a nangted iti bileg kadagiti propeta a masapul a mapanda iti sadino man a kayatda; ket babaen daytoy nagbabawi dagiti tao.",
                "26": "Ket gapu ta nagbabawi dagiti tao iti kinamanagbasolda ken panagrukbabda kadagiti didiosen pinakawan ida ti Apo, ket nangrugi manen a rimmang-ayda iti daga. Ket napasamak a naaddaan ni Shule iti annak a lallaki ken babbai idi lakayen.",
                "27": "Ket awanen ti gubgubat kadagiti aldaw ni Shule; ket nalagipna dagiti naindaklan a banag nga inaramid ti Apo kadagiti ammana iti panangitundana kadakuada iti naikari a daga babaen ti ibaballasiwda iti nalawa a taaw; gapuna impatungpalna ti pangngeddeng babaen ti kinalinteg iti amin nga aldawna."
            },
            "8": {
                "1": "Ket napasamak a naaddaan iti anak nga Omer, ket sinukatan ni Omer a nagturay. Ket naaddaan ni Omer iti anak a ni Jared; ket naaddaan ni Jared iti annak a lallaki ken babbai.",
                "2": "Ket sinukir ni Jared ti amana, ket immay nagnaed iti daga a Heth. Ket napasamak nga adu a tao ti pinatpatiray-okanna, gapu kadagiti makaar-arit a balikasna, agingga a nagun-odna ti kagudua ti pagarian.",
                "3": "Ket idi magun-odna ti kagudua ti pagarian nakidangadang iti amana, ket innalana a balud ti amana, ket pinagpaayna a sibabalud;",
                "4": "Ket ita, kadagiti aldaw a panagturay ni Omer adda iti pagbaludan iti kagudua dagiti aldawna. Ket napasamak a naaddaan iti annak a lallaki ken babbai, a pakaibilangan da Esrom ken Coriantumr;",
                "5": "Ket nalaus ti pungtotda gapu kadagiti aramid ni Jared a kabsatda, iti kasta nangummongda iti buyot ket nakidangadangda ken ni Jared. Ket napasamak a nakidangadangda iti rabii.",
                "6": "Ket napasamak nga idi napapatayda ti buyot ni Jared papatayenda koma metten; ket nagpakaasi kadakuada a dida patpatayen, ket isukona ti pagarian iti amana. Ket napasamak nga intedda kenkuana ti biagna.",
                "7": "Ket ita nagbalin a nalaus ti ladingit ni Jared gapu iti pannakapukaw ti pagarianna, ta impapusona ti pagarian ken amin a dayaw iti lubong.",
                "8": "Ita iti nalaus a laing ti babai nga anak ni Jared, ket nakitana ti ladingit ti amana, napanunotna ti mangaramid iti plano a pakaisublianna iti pagarian iti amana.",
                "9": "Ita nalaus ti pintas ti babai nga anak ni Jared. Ket napasamak a kinasaritana ti amana, a kinunana kenkuana: Ania unay ti pagladladingitan ti amak? Dina kadi nabasa dagiti sinurat nga inkuyog dagiti ammatayo nga imballasiw iti nalawa a taaw? Adtoy, awan kadi ti kasuratan maipanggep kadakuada a nataengan, nga isuda babaen ti nalimed a planoda nagun-odda dagiti pagarian ken dakkel a dayaw?",
                "10": "Ket ita, ngarud, palubosannak koma ti amak a mapan iti yan ni Akish, ti lalaki nga anak ni Kimnor; ket adtoy, napintasak, ket agsalaak iti sangona, ket gargariek, tapno tarigagayannak nga agbalin nga asawana; gapuna no tarigagayannaka a mangted kaniak nga asawana, kunamto: Itedko no idatagmo kaniak ti ulo ti amak, nga ari.",
                "11": "Ket ita gayyem ni Akish ni Omer; gapuna, idi maibaon ni Jared ken ni Akish, nagsala ti babai nga anak ni Jared iti sangona tapno gargarienna, iti kasta tinarigagayanna nga agbalin nga asawana. Ket napasamak a kinunana ken ni Jared: Itedmo nga asawaek.",
                "12": "Ket kinuna ni Jared kenkuana: Itedko kenka, no idatagmo kaniak ti ulo ti amak, nga ari.",
                "13": "Ket napasamak nga inurnong ni Akish iti sango ti balay ni Jared amin dagiti kabagianna, ket kinunana kadakuada: Ikariyo kadi nga agtalinaedkayo a napudno kaniak iti banag a tarigagayak kadakayo?",
                "14": "Ket napasamak a nagkarida amin kenkuana, babaen ti Dios iti langit, ken kasta met dagiti langit, ken kasta met iti daga, ken kadagiti uloda, nga asino man a sumuppiat iti tulong a tarigagayan ni Akish mapukawna ti ulona; ket asino man a mangibutaktak ti ania man a banag nga ibaga kadakuada ni Akish, mapukawna met ti biagna.",
                "15": "Ket napasamak a kasta ti napagnanaminganda kada Akish. Ket pinagsapata ida ni Akish iti naited kadakuada idi un-unana a nagsapul met iti bileg, a nagallaallatiw manipud ken ni Cain, a narungsot a mammapatay manipud idi punganay.",
                "16": "Ket naparegtada babaen ti bileg ti sairo a mangaramid iti sapata kadagiti tao, a mamagtalinaed kadakuada iti kasipngetan, a tumulong a mangsapul iti bileg a manggun-od iti bileg, ken narungsot a mamapatay, ken agsamsam, ken agulbod, ken agaramid iti amin a kita ti kinadangkes ken kinamannakiabig.",
                "17": "Ket ti babai nga anak ni Jared ti nangimula iti pusona a mangtunton kadagitoy a banag iti un-unana; ket immula ni Jared iti puso ni Akish; gapuna, inaramid ni Akish kadagiti kabagian ken gagayyemna, a nangiturong kadakuada iti napintas a karkari a mangaramid iti tunggal banag a tarigagayanna.",
                "18": "Ket napasamak a nangbukelda iti nalimed a kinnunsabo, a kas iti un-unana; dayta kinnunsabo a kakaruan a makadurmen ken kadangkesan iti amin, iti imatang ti Dios;",
                "19": "Ta saan nga agaramid ti Apo iti nalimed a kinnunsabo, wenno agaramid iti pakaibukbokan ti tao iti darana, ngem ipawilna amin dagitoy a banag, manipud pay idi punganay ti tao.",
                "20": "Ket ita siak, ni Moroni, diak isurat dagiti wagas ti sapata ken kinnunsaboda, ta naipakaammo kaniak nga addada kadagiti amin a tao, ket addada kadagiti Lamanite.",
                "21": "Ket isuda ti nakaigapuan ti pannakadadael dagitoy a tao a sarsaritaek ita, ken kasta met ti pannakadadael dagiti tao ni Nephi.",
                "22": "Ket ania man a pagilian a mangitandudo iti dayta a nalimed a kinnunsabo, a mamataud iti bileg ken rang-ay, agingga a maiwarasda iti pagilian, adtoy, madadaeldanto; ta saan nga ipalubos ti Apo a ti dara dagiti santona, nga ibukbokda, agnanayonto nga um-umkis kenkuana manipud iti daga nga agdawat iti panagibales ngem dinanto met ida ibales.",
                "23": "Gapuna, O dakayo a Gentil, nakem ti Dios a maipakita kadakayo dagitoy a banag tapno iti dayta mabalinyo nga ibabawi dagiti basolyo, ket dina ipalubos a rumimbaw kadakayo daytoy kinnunsabo a makapapatay, a nabangon tapno makagun-od iti bileg ken rang-ay—ken ti aramid, wen, uray pay ti aramid a makadadael umay kadakayo, wen, uray pay ti espada ti linteg ti Agnanayon a Dios agdisso kadakayo, para iti pakapadisianyo ken pakadadaelanyo no ipalubosyo a maaramid dagitoy a banag.",
                "24": "Gapuna, imbilin kadakayo ti Apo, nga inton makitayo a dumteng kadakayo dagitoy a banag a nasken nga agriingkayonto iti rikna ti nakaam-amak a kasasaadyo, gapu iti daytoy nalimed a kinnunsabo nga addanto kadakayo; wenno ay-ayto pay, gapu iti dara dagiti napapatay; ta umkisda manipud iti tapok para iti panagibales iti dayta, ken kasta met kadagiti nangbukel iti daytoy.",
                "25": "Ta mapasamakto nga asino man a mangbangon iti daytoy kayatnanto a padisien ti wayawaya dagiti amin a daga, il-ili, ken pagilian; ket mapasamakna ti pannakadadael ti amin a tao, ta binukel ti sairo, nga ama ti amin a kinaulbod; nga isu met la dayta ulbod a nangallilaw kadagiti immuna a nagannak kadatayo, wen, isu met la dayta ulbod a nangsugsog iti tao nga agaramid iti narungsot a pammapatay manipud idi punganay; a nangpatangken iti puspuso dagiti tao ket pinapatayda dagiti propeta, ken binatoda ida, ken pinapanawda ida manipud idi punganay.",
                "26": "Gapuna, siak, ni Moroni, nabilinak a mangisurat kadagitoy a banag tapno mapapanaw ti dakes, ken tapno dumteng ti panawen nga awanton ti bileg ni Satanas iti puspuso dagiti annak ti tattao, ngem maallukoyda ketdi nga agaramid iti nasayaat nga awan ressatna, tapno dumtengda iti ubbog ti amin a kinalinteg ket maisalakanda."
            },
            "9": {
                "1": "Ket ita siak, ni Moroni, ituloyko ti suratko. Ngarud, adtoy, napasamak a gapu iti nalimed a kinnunsabo da Akish ken dagiti gayyemna, adtoy, napadisida ti pagarian ni Omer.",
                "2": "Nupay kasta, naasi ti Apo ken ni Omer, ken kasta met kadagiti annakna a lallaki ken kadagiti annakna a babbai a saan a nanggamgam iti pannakadadaelna.",
                "3": "Ket binallaagan ti Apo ni Omer iti tagtagainep a nasken a pumanaw iti daga; gapuna a pimmanaw ni Omer iti daga a kaduana ti kaamaanna, ket nagdaliasat iti adu nga aldaw, ket nakadanon ken limmabas iti turod ti Shim, ket nakadanon iti lugar a nakadadaelan dagiti Nephite, ket nagpadaya manipud dita, ket nakadanon iti lugar a managanan iti Ablom, iti igid ti baybay, ket sadiay binangonna ti toldana, ken kasta met dagiti annakna a lallaki ken dagiti annakna a babbai, ken amin a kabbalayna, malaksid ni Jared ken ti kaamaanna.",
                "4": "Ket napasamak a natudingan ni Jared nga ari dagiti tao, babaen ti ima ti kinadangkes; ket intedna ti anakna a babai ken ni Akish nga agbalin nga asawana.",
                "5": "Ket napasamak a kinalikaguman ni Akish ti biag ti katuganganna a lalaki; ken inaramatna kadagiti nangisapataanna kadagiti nagkauna, ket nagun-odda ti ulo ti katuganganna a lalaki, bayat ti panagtugawna iti tronona, a makisarsarita kadagiti taona.",
                "6": "Ta nakaro unay ti panagwaras daytoy a nadangkes ken nalimed a gimong ta rinupsana ti puspuso dagiti amin a tao; ngarud nadawel a napapatay ni Jared iti tronona, ket sinukatan ni Akish nga agturay.",
                "7": "Ket napasamak a nangrugi nga agilem ni Akish iti anakna a lalaki, ngarud impupokna iti pagbaludan, ket pinagtalinaedna dita nga addaan iti bassit wenno awan a taraon agingga a naglak-am iti patay.",
                "8": "Ket ita nakapungtot ti kabsat ti naglak-am iti patay, (a Nimrah ti naganna) iti amana gapu iti dayta a naaramid ti amana iti kabsatna.",
                "9": "Ket napasamak nga inummong ni Nimrah ti bassit a bilang ti lallaki, ket naglibasda iti daga, ket napanda nakipagnaed ken ni Omer.",
                "10": "Ket napasamak a naaddaan ni Akish iti sabali pay nga annak a lallaki, ket naallukoyda ti puspuso dagiti tao, nupay kasta naikaridan kenkuana nga aramidenda ti amin a kita ti pagbasolan a maibatay iti tarigagayanna.",
                "11": "Ita nalaus ti tarigagay dagiti tao ni Akish a rumang-ay, a kas iti panagtarigagay ni Akish iti bileg; gapuna, indiayaan ida dagiti lallaki nga annak ni Akish iti kuarta, iti kasta a wagas ti panangallukoyda iti dakdakkel a bilang dagiti tao nga umasideg kadakuada.",
                "12": "Ket nangrugi ti gubat iti nagbaetan da Akish ken dagiti lallaki nga annakna, a nagpaut iti adu a tawen, wen, agingga iti pannakadadael ti dandani amin a tao iti pagarian, wen, dandani amin, malaksid ti tallopulo a kararua, ken dagiti pimmanaw a kadua iti balay ni Omer.",
                "13": "Gapuna, napasubli manen ni Omer iti daga a tawidna.",
                "14": "Ket napasamak a limmakay ni Omer; nupay kasta, naaddaan iti anak nga Emer idi lakayen; ket tinudinganna ni Emer nga ari a mangsukat kenkuana nga agturay.",
                "15": "Ket kalpasan ti panangtudingna ken ni Emer nga ari nakitana ti kappia iti daga iti uneg ti dua a tawen, ket natay, iti pannakakitana iti adu unay nga aldaw, a napno iti leddaang. Ket napasamak a ni Emer ti nagturay a sukatna, ket sinupusopanna dagiti tugot ti amana.",
                "16": "Ket rinugian manen ti Apo nga ikkaten ti lunod iti daga, ket nalaus ti panagrang-ay ti balay ni Emer iti babaen ti panangiturayna; ket iti uneg ti innem-a-pulo-ket-dua a tawen nagbalinda a nakapigpigsa, iti kasta nagbalinda a nakabakbaknang—",
                "17": "Ta addaanda iti amin a kita ti bunga, ken bukbukel, ken sedseda, ken napino a lino, ken balitok, ken pirak, ken agkakapateg a banag;",
                "18": "Ken kasta met ti amin a kita ti dinguen, ken ayup, ken baka, ken karnero, ken baboy, ken kalding, ken kasta met ti adu a kita ti ayup a napateg a taraon ti tao.",
                "19": "Ken addaanda met iti kabalio, ken asno, ken addada elepante ken curelom ken cumom; napategda amin iti tao, ken nangnangruna pay dagiti elepante ken curelom ken cumom.",
                "20": "Ket kasta ti panangibukbok ti Apo iti bendisionna iti daytoy a daga, a napili a naisalsalumina iti amin a dagdaga; ket imbilinna nga asino man a mangtagikua iti daga nasken a tagikuaenna iti Apo, wenno madadaeldanto inton maluomda iti basbasol; ta iti dayta, kinuna ti Apo: Ibukbokkonto ti pakabuklan ti pungtotko.",
                "21": "Ket impatungpal ni Emer ti pangngeddeng iti kinalinteg babaen ti amin nga aldawna, ket naaddaan iti adu nga annak a lallaki ken babbai; ket naaddaan iti anak a Coriantum, ket tinudinganna ni Coriantum a mangsukat kenkuana nga agturay.",
                "22": "Ket kalpasan ti panangtudingna ken ni Coriantum a mangsukat kenkuana nga agturay nagbiag iti uppat a tawen, ket nakitana ti kappia iti daga; wen, ken kasta met a nakita ti Anak ti Kinalinteg, ken nagragsak ken nagdaydayaw iti aldawna; ket natay a sitatalna.",
                "23": "Ket napasamak a sinurot ni Coriantum dagiti tugot ti amana, ket nagbangon iti adu a dadakkel a siudad, ket insurona ti naimbag kadagiti taona iti amin nga aldawna. Ket napasamak nga awanan iti anak agingga idi lakay unayen.",
                "24": "Ket napasamak a natay ti asawana, iti tawenna a sangagasut-ket-dua. Ket napasamak nga innala ni Coriantum nga asawa, idi lakayen, ti ubing a katulongan, ket naaddaan iti annak a lallaki ken babbai; gapuna nagbiag agingga nga immabot iti sangagasut-ken-uppat-a-pulo-ket-dua a tawen.",
                "25": "Ket napasamak a naaddaan iti anak a Com, ket sinukatan ni Com nga agturay; ket nagturay iti uppat-a-pulo-ket-siam a tawen, ket naaddaan iti anak a ni Heth; ken naaddaan met iti sabsabali pay nga annak a lallaki ken babbai.",
                "26": "Ket nagwaras manen dagiti tao iti amin a rabaw ti daga, ket sadiay manen a nangrugi ti nakaro a kinadangkes iti rabaw ti daga, ket nangrugi nga inarakup ni Heth dagiti nalimed a plano idi un-unana, a mangdadael iti amana.",
                "27": "Ket napasamak a pinadisina ti amana, ta pinapatayna iti espadana met laeng; ket sinukatanna nga agturay.",
                "28": "Ket dimteng manen dagiti propeta, a mangyar-araraw kadakuada ti panagbabawi—a nasken nga isaganada ti dalan ti Apo wenno adda dumteng a lunod iti rabaw ti daga; wen, ken addanto pay nakaro a bisin, a pakadadaelandanto no saanda nga agbabawi.",
                "29": "Ngem saan a pinati dagiti tao dagiti balikas dagiti propeta, ngem pinapanawda ketdi ida; ket sumagmamano kadakuada ti impuruakda iti abut sada binaybay-an ida a mapukaw. Ket napasamak nga inaramidda amin dagitoy a banag a maibatay iti bilin ti ari, ni Heth.",
                "30": "Ket napasamak a nangrugi ti nakaro a gawat iti daga, ket nagbalin a napardas unay ti pannakadadael dagiti agindeg gapu iti gawat, ta awan ti tudo iti rabaw ti daga.",
                "31": "Ket adda met dimteng a nagigita nga uleg iti rabaw ti daga, ket adu ti nasabidongan kadagiti tao. Ket napasamak a rinugian dagiti arbanda ti naglibas kadagiti nagita nga uleg, nga agturong iti daga iti abagatan, nga inawagan dagiti Nephite iti Zarahemla.",
                "32": "Ket napasamak nga adu kadakuada ti napukaw iti dalan; nupay kasta, sumagmamano kadakuada ti naglibas iti daga iti abagatan.",
                "33": "Ket napasamak a binilin ti Apo dagiti uleg a saanen a kumamat kadakuada, ngem agbalanganda ketdi iti dalan tapno saan a makapagna dagiti tao, tapno asino man nga agpanggep a magna matnagda kadagiti nagita nga uleg.",
                "34": "Ket napasamak a sinurot dagiti tao ti turong dagiti narungsot nga ayup, ket linamutda ti bangkay dagiti nadalupo iti dalan, agingga a nalamutda amin ida. Ita idi nakita dagiti tao a mapukawda rinugianda ti nagbabawi kadagiti basbasolda ket immararawda iti Apo.",
                "35": "Ket napasamak nga idi impakumbabada ti bagbagida a naan-anay iti sango ti Apo nangibaon iti tudo iti rabaw ti daga; ket nangrugi manen a nakaungar dagiti tao, ket sadiay nangrugi a nagbunga kadagiti pagilian iti amianan, ken kadagiti amin a pagilian iti aglawlaw. Ket impakita ti Apo ti bilegna kadakuada iti panangisalakanna kadakuada iti bisin."
            },
            "10": {
                "1": "Ket napasamak a ni Shez, nga an-annabo ni Heth—ta napukaw ni Heth iti bisin, ken amin dagiti kabbalayna malaksid ni Shez—gapuna, rinugian manen ni Shez a buklen dagiti nadangran a tao.",
                "2": "Ket napasamak a nalagip ni Shez ti pannakadadael dagiti ammana, ket nangbangon iti nalinteg a pagarian; ta nalagipna ti inaramid ti Apo iti ibaballasiwda Jared ken ti kabsatna iti taaw; ket nagna kadagiti wagas ti Apo; ket naaddaan iti annak a lallaki ken babbai.",
                "3": "Ket nagsukir kenkuana ti inauna nga anakna a lalaki, a Shez ti naganna; nupay kasta, pinapatay ti mannanakaw ni Shez, gapu iti aglaplapusanan a kinabaknangna, a nangyeg manen ti kappia iti amana.",
                "4": "Ket napasamak a nagbangon ti amana iti adu a siudad iti rabaw ti daga, ket nangrugi manen a nagsaknap dagiti tao iti amin a rabaw ti daga. Ket nagbiag ni Shez agingga iti nakalaklakayen; ket naaddaan iti anak a ni Riplakish. Ket natay, ket ni Riplakish ti simmublat kenkuana a nagturay.",
                "5": "Ket napasamak a saan nga inaramid ni Riplakish ti nasayaat iti imatang ti Apo, ta nagasawa ken nakikamalala iti adu, ket impabaklayna kadagiti tao ti nadagsen nga imeten; wen, pinagbuisna ida iti nadagsen a buis; ket babaen dagiti buis nagbangon iti dadakkel a pasdek.",
                "6": "Ket nangpatakder iti nalaus ti pintasna a tronona; ken nangbangon iti adu a pagbaludan, ket asino man a di nagtungpal iti panagbuis impisokna iti pagbaludan; ken asino man a di nakapagbayad iti buisna impisokna iti pagbaludan; ket imbilinna a nasken ti agtultuloy a panagtrabahoda nga agpaay iti kasapulanda; ket imbilinna ti pannakapapatay ti asino man nga agkedked nga agtrabaho.",
                "7": "Gapuna nagun-odna amin a nasayaat nga aramidna, wen, imbilinna pay a mapalinis dagiti nalinis a balitokna iti pagbaludan; ken imbilinna a masurot iti pagbaludan ti amin a wagas ti nasayaat nga aramid. Ket napasamak a nagsagaba dagiti tao iti kinamannakiabigna ken kadagiti makarimon nga aramidna.",
                "8": "Ket immalsa dagiti tao a maibusor kenkuana idi makapagturay iti uneg ti uppat-a-pulo-ket-dua a tawen; ket nangrugi manen ti gubat iti daga, iti kasta napapatay ni Riplakish, ket napapanaw dagiti an-annabona iti daga.",
                "9": "Ket napasamak a kalpasan ti adu a tawen, inummong ni Morianton, (gapu ta an-annabo ni Riplakish) ti buyot dagiti napadisi, ket napanda nakidangadang kadagiti tao; ket nagun-odna ti bileg iti adu a siudad; ket kimmaro a kasta unay ti gubat, ket nagpaut iti adu a tawen; ket nagun-odna ti bileg iti amin a daga, ket impatugawna ti bagina nga ari iti amin a daga.",
                "10": "Ket kalpasan dayta panangipatugawna iti bagina nga ari pinalag-anna ti imet dagiti tao, a nakaguyugoyan dagiti tao kenkuana, ket tinudinganda nga arida.",
                "11": "Ket nalinteg kadagiti taona, ngem saan iti bagina gapu iti adu a pannakiabigna; gapuna naisina iti imatang ti Apo.",
                "12": "Ket napasamak a nagbangon ni Morianton iti adu a siudad, ket bimmaknang a kasta unay dagiti tao iti babaen ti turayna, kadagiti man pasdek, ken iti balitok ken pirak, ken iti panagapitan, ken kadagiti arban, ken pastor, ken kaarngida a banag a naisubli kadakuada.",
                "13": "Ket nagbiag ni Morianton iti nakaad-adu a tawen, sa kalpasanna naaddaan iti anak a Kim; ket ni Kim ti nagturay a sukat ti amana; ket nagturay iti walo a tawen, sa natay ti amana. Ket napasamak a saan a nagturay ni Kim a nalinteg, gapuna saan a nagustuan ti Apo.",
                "14": "Ket immalsa ti kabsatna a maibusor kenkuana, a nangibaludanna kenkuana; ket nagtalinaed a balud bayat ti panagbiagna; ket naaddaan iti annak a lallaki ken babbai iti pagbaludan, ket naaddaan iti anak a Levi idi lakayen; sa natay.",
                "15": "Ket napasamak a nagtalinaed ni Levi iti pagbaludan kalpasan ti ipapatay ti amana, iti uneg ti uppat-a-pulo-ket-dua a tawen. Ket nakigubat iti ari ti daga, a nakagun-odanna iti pagarian.",
                "16": "Ket kalpasan ti pannakagun-odna iti pagarian inaramidna ti maitutop iti imatang ti Apo; ket rimmang-ay dagiti tao iti daga; ket nagbiag iti nasayaat a panaglakay, ket naaddaan iti annak a lallaki ken babbai; ken kasta met a naaddaan iti anak a ni Corom, a tinudinganna a sukatna nga ari.",
                "17": "Ket napasamak nga inaramid ni Corom ti naimbag iti imatang ti Apo iti unos ti panagbiagna; ket naaddaan iti adu nga annak a lallaki ken babbai; ket pimmusay kalpasan ti pannakakita kenkuana iti adu nga aldaw, a kas kadagiti dadduma iti daga; ket sinukatan ni Kish nga agturay.",
                "18": "Ket napasamak a pimmusay met ni Kish, ket sinukatan ni Lib nga agturay.",
                "19": "Ket napasamak nga inaramid met ni Lib ti naimbag iti imatang ti Apo. Ket nadadael dagiti nagita nga uleg kadagiti aldaw ni Lib. Gapuna napanda iti daga iti abagatan, nga agsapul iti taraon dagiti tao iti daga, ta naaplagan ti daga iti ayup ti kabakiran. Ket nagbalin met ni Lib a naindaklan a mangnganup.",
                "20": "Ket nangbangonda iti dakkel a siudad iti nailet a tengnged ti daga, iti lugar a nangguduaan ti baybay iti daga.",
                "21": "Ket tinaginayonda ti daga iti abagatan a para iti langalang, a pagalaan iti ayup. Ket naaplagan kadagiti agindeg ti sibubukel a rabaw ti daga iti amianan.",
                "22": "Ket nalaus ti kinagagetda, ket naggatangda ken naglako ken nakiminnaroda, tapno rumang-ayda.",
                "23": "Ket nagtrabahoda iti amin a kita ti minas, ket nagaramidda iti balitok, ken pirak, ken landok, ken gambang, ken amin a kita ti metal; ket nagkalida iti daga; gapuna, binuntuon a daga ti kinutkotda tapno makaalada iti minas, balitok, ken pirak, ken landok, ken kobre ket nagaramidda iti amin a kita ti nalinis nga aramid.",
                "24": "Ken addaanda iti seda, ken napino ti nginabrasna a lino; ket nagtrabahoda iti amin a kita ti lupot, tapno makawesanda ti bagbagida iti kinalamulamoda.",
                "25": "Ket nagaramidda iti amin a kita ti ramit a pagsukayda iti daga, a pagarado ken pagpuruakda, a paggapas ken pagmuriskida, ken kasta met a pagwagwagda.",
                "26": "Ken nagaramidda iti amin a kita ti ramit nga aramatenda kadagiti ayupda.",
                "27": "Ken nagaramidda iti amin a kita ti igamda a pakigubat. Ken nagaramidda iti amin a kita ti aramid a naidaddaduma ti kinapulidona.",
                "28": "Ket awan ti rumimbaw kadakuada iti pannakapagasat, ken ad-adda a naparang-ay ti ima ti Apo. Ket addada iti daga a naisalsalumina ti pannakapilina iti amin a daga, ta nasao ti Apo.",
                "29": "Ket napasamak a nagbiag ni Lib iti adu a tawen, ket naaddaan iti annak a lallaki ken babbai; ken kasta met a naaddaan iti anak a ni Hearthom.",
                "30": "Ket napasamak a ni Hearthom ti nangsukat iti amana a nagturay. Ket idi nagturay ni Hearthom iti duapulo-ket-uppat a tawen, adtoy, naagaw ti pagarian kenkuana. Ket nabalud iti adu a tawen, wen, iti amin a nabati nga aldawna.",
                "31": "Ket naaddaan iti anak a ni Heth, ket nagbiag ni Heth iti pagbaludan iti unos ti panagbiagna. Ket naaddaan ni Heth iti anak a ni Aaron, ket nagindeg ni Aaron iti pagbaludan iti unos ti panagbiagna; ket naaddaan iti anak a ni Amnigaddah, ket nagindeg met ni Amnigaddah iti pagbaludan iti unos ti panagbiagna; ket naaddaan iti anak a ni Coriantum, ket nagindeg ni Coriantum iti pagbaludan iti unos ti panagbiagna; ket naaddaan iti anak a ni Com.",
                "32": "Ket napasamak a naala ni Com ti kagudua ti pagarian. Ket inturayanna ti kagudua ti pagarian iti uppat-a-pulo-ket dua a tawen; ket napan nakidangadang iti ari, a ni Amgid, ket nagdangadangda iti unos ti adu a tawen, a kadagidi a panawen naparmek ni Com ni Amgid, ket nagun-odna ti bileg iti nabati iti pagarian.",
                "33": "Ket nangrugi a limtuad dagiti mannanakaw iti daga kadagidi aldaw ni Com; ket sinurotda dagiti daan a plano, ket impatungpalda dagiti sapata a mayarngi kadagiti nagkauna, ket pinanggepda manen a dadaelen ti pagarian.",
                "34": "Ket nakiranget ni Com kadakuada iti kasta unay; nupay kasta, saanna ida a nabaelan."
            },
            "11": {
                "1": "Ket adu met a propeta ti dimteng kadagiti aldaw ni Com, ket impadtoda ti pannakadadael dagita naindaklan a tao malaksid no agbabawida, ket umasidegda iti Apo, ket tallikudanda ti kinamammapatay ken kinadangkesda.",
                "2": "Ket napasamak a sinupring dagiti tao dagiti propeta, ket kimmamangda ken ni Com a paisalakan, ta sinapul ida dagiti tao a papatayen.",
                "3": "Ket adu a banag ti impadtoda ken ni Com; ket nabendisionan kadagiti nabati nga aldawna.",
                "4": "Ket nagbiag a nasayaat iti panaglakayna, ken naaddaan iti anak a ni Shiblom; ket ni Shiblom ti simmublat kenkuana a nagturay. Ket immalsa ti lalaki a kabsat ni Shiblom kenkuana, ket nangrugi dita ti nalaus ti kadakkelna a gubat iti daga.",
                "5": "Ket napasamak nga imbilin ti lalaki a kabsat ni Shiblom a mapapatay amin dagiti propeta a nangipadto iti pannakadadael dagiti tao;",
                "6": "Ket adda nakaro a didigra iti amin a daga, ta pinaneknekanda nga adda dumteng a nakaro a lunod iti daga, ken kasta met kadagiti tao, ket iti kasta addanto nakaro a pannakadadael kadakuada, kas iti di pay napasamak iti rabaw ti daga, ket agbalin dagiti tulangda a kasla buntuon ti daga iti rabaw ti daga malaksid no agbabawida iti kinadangkesda.",
                "7": "Ket dida dimngeg iti timek ti Apo, gapu iti nadangkes a panagkukunsaboda; gapuna, nangrugi ti gubgubat ken sinnupanget iti amin a daga, ken kasta met nga adu ti panagbisin ken angol, iti kasta adda nakaro a pannakadadael, kas iti di pay pulos napasamak iti rabaw ti daga; ket amin dagitoy napasamak kadagidi aldaw ni Shiblom.",
                "8": "Ket nangrugi dagiti tao a nagbabawi iti basbasolda; ket iti kasta nga inaramidda kinaasian ida ti Apo.",
                "9": "Ket napasamak a napapatay ni Shiblom, ket nabalud ni Set, ket nagnaed iti pagbaludan iti unos ti panagbiagna.",
                "10": "Ket napasamak a nagun-od ni Ahah, ti lalaki nga anakna, ti pagarian; ket inturayanna dagiti tao iti unos ti panagbiagna. Ket inaramidna amin a kita ti pagbasolan iti unos ti panagbiagna, a nangibilinanna ti pannakaibukbok ti dara; ket bassiten ti aldawna.",
                "11": "Ket nagun-od ni Ethem, kas an-annabo ni Ahah, ti pagarian; ket inaramidna met ti kinadangkes kadagiti aldawna.",
                "12": "Ket napasamak a dimteng ti adu a propeta kadagiti aldaw ni Ethem, ket impadtoda manen kadagiti tao; wen, impadtoda nga awan duadua a dadaelento ida ti Apo iti rabaw ti daga malaksid no agbabawida kadagiti basolda.",
                "13": "Ket napasamak a pinatangken dagiti tao ti puspusoda, ket saanda a dimngeg kadagiti balikasda; ket nagladingit dagiti propeta ken pimmanawda kadagiti tao.",
                "14": "Ket napasamak nga impatungpal ni Ethem ti pangngeddeng babaen ti kinadangkes iti unos ti panagbiagna; ket naaddaan iti anak a ni Moron. Ket napasamak a simmublat ni Moron a nagturay; ket inaramid ni Moron ti kinadangkes iti sango ti Apo.",
                "15": "Ket napasamak a nariing ti yaalsa kadagiti tao, gapu iti dayta nalimed a kinnunsabo a nabukel a panggun-od iti bileg ken rang-ay; ket adda limtuad a maingel a lalaki kadakuada a managbasol, ket kinarangetna ni Moron, a nangpadisianna iti kagudua ti pagarian; ket inasikasona ti kagudua ti pagarian iti adu a tawen.",
                "16": "Ket napasamak a pinadisi ni Moron, ket nagun-odna manen ti pagarian.",
                "17": "Ket napasamak nga adda manen sabali a limtuad a maingel a lalaki; ket an-annabo ti kabsat ni Jared.",
                "18": "Ket napasamak a pinadisina ni Moron ket nagun-odna ti pagarian; gapuna, nagnaed ni Moron iti pagbaludan kadagiti amin a nabati nga aldawna; ket naaddaan iti anak a ni Coriantor.",
                "19": "Ket napasamak a nagnaed ni Coriantor iti pagbaludan iti unos ti panagbiagna.",
                "20": "Ket dimteng met ti adu a propeta kadagiti aldaw ni Coriantor, ket impadtoda dagiti naindaklan ken nakaskasdaaw a banag, ket inyararawda ti panagbabawi kadagiti tao, ket malaksid no agbabawida ipatungpal ti Apo a Dios ti pangngeddeng a mangiturong kadakuada iti awan duadua a pannakadadael;",
                "21": "Ket iti kasta mangyeg ti Apo a Dios iti sabali a tattao a mangtagikua iti daga, babaen ti bilegna, a kas iti wagas a panangyegna kadagiti ammada.",
                "22": "Ket sinupringda amin dagiti balikas dagiti propeta, gapu iti nalimed a gimong ken nadangkes a makarimon nga aramidda.",
                "23": "Ket napasamak a naaddaan ni Coriantor iti anak a ni Ether, sa natay, iti panagindegna iti pagbaludan iti unos ti panagbiagna."
            },
            "12": {
                "1": "Ket napasamak dagiti aldaw ni Ether kadagiti aldaw ni Coriantumr; ket ni Coriantumr ti ari iti intero a daga.",
                "2": "Ket ni Ether ti propeta ti Apo; gapuna dimteng ni Ether kadagiti aldaw ni Coriantumr, ket rinugianna ti nagipadto kadagiti tao, ta saan a malapdan gapu ta adda kenkuana ti Espiritu ti Apo.",
                "3": "Ta immararaw manipud iti agsapa, nga agingga a lumneken ti init, a manggutgutugot kadagiti tao a mamati iti Dios ket agbabawida di la ket mamin-ano ta madadaelda, a kunkunana kadakuada a mapasamak amin a banag babaen ti pammati—",
                "4": "Gapuna, dakkel ti namnama ti mamati iti Dios iti nasaysayaat a lubong, wen, uray pay iti lugar iti makanawan ti Dios, a yeg ti pammati dayta a namnama, a lumansad iti kaunggan dagiti tao, a mangikkat iti duaduada ken mamatibker kadakuada, a kanayon a mangsursurot kadagiti naimbag nga aramid, ta naibagnosda a mangigloria iti Dios.",
                "5": "Ket napasamak nga impadto ni Ether dagiti naindaklan ken datdatlag a banag kadagiti tao, a dida pinati, gapu ta dida ida nakita.",
                "6": "Ket ita, siak, ni Moroni, adda ibagak maipanggep kadagitoy a banag; ipakitak iti lubong a bambanag ti pammati a mabalin a namnamaen ken saan a makita; gapuna, saanyo a balusingsingen gapu ta diyo makita, ta awan ti maawatyo a saksi agingga iti pannakasuot ti pammatiyo.",
                "7": "Ta babaen ti pammati ti nagpakitaan ni Cristo kadagiti ammatayo, kalpasan ti ibabangonna iti tanem; ket saan a nagpakita kadakuada agingga a naaddaanda iti pammati kenkuana; gapuna, nasken unay nga adda pammati dagiti dadduma kenkuana, ta saan a nagpakita iti lubong.",
                "8": "Ngem nagpakita iti lubong gapu iti pammati dagiti tao, ket intan-okna ti nagan ti Ama, ken nangisagana iti pamuspusan a mabalin a pakiranudan dagiti dadduma iti nailangitan a sagut, ta bareng no mangnamnamada kadagidiay banag a dida makita.",
                "9": "Gapuna, mabalinyo met ti maaddaan iti namnama, ken makiranud iti sagut, no adda la ketdi pammatiyo.",
                "10": "Adtoy babaen ti pammati ti nakaawagan dagidi nagkauna a naibatay iti nasantuan nga urnos ti Dios.",
                "11": "Gapuna, naited ti paglintegan ni Moises babaen ti pammati. Ngem iti sagut ti Anakna nangisagana ti Dios iti nasaysayaat a wagas; ket natungpal babaen ti pammati.",
                "12": "Ta no awan ti pammati dagiti annak ti tao saan a makaaramid ti Dios iti milagro kadakuada; gapuna, saan a nagpakita agingga nga adda pammatida.",
                "13": "Adtoy, ti pammati da Alma ken Amulek ti nangrebba iti pagbaludan iti daga.",
                "14": "Adtoy, ti pammati da Nephi ken Lehi ti nanggutugot iti panagbalbaliw dagiti Lamanite, tapno mabuniaganda iti apuy ken iti Espiritu Santo.",
                "15": "Adtoy, ti pammati da Ammon ken dagiti kabsatna ti nanggutugot iti naindaklan a milagro kadagiti Lamanite.",
                "16": "Wen, ken kasta met amin dagiti nanggutugot kadagiti milagro ginutugotda babaen ti pammati, uray dagiti immun-una ngem ni Cristo ken kasta met dagiti simmaruno kenkuana.",
                "17": "Ket babaen ti pammati nagun-od dagiti tallo a disipulo ti kari a dida maramanan ti patay; ket saanda a nagun-od ti kari agingga a namatida.",
                "18": "Ket awan ti nagutugotda a milagro iti kaano man agingga a namatida; gapuna immuna pay a namatida iti Anak ti Dios.",
                "19": "Ket adu ti aglaplapusanan ti pigsa ti pammatida, uray pay idi sakbay a dumteng ni Cristo, a saan a nailinged iti belo, ngem pudno a nakitada kadagiti matada dagiti banag a nakitada babaen ti mata ti pammati, ket naragsakanda.",
                "20": "Ket adtoy, makitatayo iti daytoy a kasuratan a maysa kadagitoy ti kabsat ni Jared; ta nalaus ti pammatina iti Dios, ta idi isagid ti Dios ti ramayna saanna a nailinged iti imatang ti kabsat ni Jared, gapu iti balikas nga imbagana kenkuana, ti balikas a nagun-odna babaen ti pammati.",
                "21": "Ket kalpasan ti pannakakita ti kabsat ni Jared iti ramay ti Apo, gapu iti kari a nagun-od ti kabsat ni Jared babaen ti pammati, awan ti ania man a mailinged ti Apo iti imatangna; gapuna nga impakitana amin a banag kenkuana, ta awanen ti mailimed kenkuana ti belo.",
                "22": "Ket babaen ti pammati ti nakagun-odan dagiti ammak iti kari a dumteng dagitoy a banag kadagiti kabsatda babaen dagiti Gentil; ngarud binilinnak ti Apo, wen, nga isu ni Jesucristo.",
                "23": "Ket kinunak kenkuana: Apo, laisento dagiti Gentil dagitoy a banag, gapu iti kinakapsutmi nga agsurat; ta Apo inaramidnakami a maingel iti balikas babaen ti pammati, ngem dinakami inaramid a maingel nga agsurat; ta inaramidmo a nalaing amin dagitoy a tao nga agsao, gapu iti Espiritu Santo nga intedmo kadakuada;",
                "24": "Ket inaramiddakami a makasurat laeng iti sangkabassit, gapu iti kinatiweng dagiti imami. Adtoy, dinakami inaramid a maingel nga agsurat a kas iti kabsat ni Jared, ta inaramidyo a naindaklan dagiti banag nga insuratna a kas iti arte, iti nalaus a pannakaammo ti tao a mangbasa kadagitoy.",
                "25": "Inaramidmo met dagiti balikasmi a nabileg ken naindaklan, nga uray la a dimi ida kabaelan nga isurat; gapuna, nadlawmi ti pagkapsutanmi idi agsuratkami, ket nagbiddutkami iti panagilugarmi kadagiti balikasmi; ket maamakak di la ket mamin-ano ta laisen dagiti Gentil dagiti balikasmi.",
                "26": "Ket idi maisaok daytoy, nagsao kaniak ti Apo, a kinunana: Manglais dagiti maag, ngem agladingitdanto; ket umdas ti kaasik kadagiti naemma, tapno saanda a gundawayan ti pagkapsutanyo;",
                "27": "Ket no umasideg kaniak dagiti tao ipakitak kadakuada ti pagkapsutanda. Inikkak dagiti tao iti pagkapsutan tapno agpakumbabada; ket umdas ti paraburko iti amin a tattao a mangipakumbaba iti bagbagida kaniak, ket adda pammatida kaniak, sakonto aramiden a napigsa kadakuada dagiti nakapsut a banag.",
                "28": "Adtoy, ipakitakto kadagiti Gentil ti pagkapsutanda, ken ipakitakto kadakuada a mayeg kaniak ti pammati, namnama ken kaasi—ti burayok ti amin a kinalinteg.",
                "29": "Ket siak, ni Moroni, iti pannakangngegko kadagitoy a balikas, naliwliwaak, ket kinunak: O Apo, maaramidto ti kinalintegmo, ta ammok nga agtrabahoka kadagiti annak ti tattao a maibatay iti pammatida;",
                "30": "Ta kinuna ti kabsat ni Jared iti bantay Zerin, Maikkatka, ket naikkat. Ket no awan ti pammatina saan koma a naisin; gapuna agtrabahokayo a kas iti kaadda ti pammati dagiti tao.",
                "31": "Ta kasta ti panagpakitam kadagiti disipulom; ta idi maaddaandan iti pammati, ken nagsaoda babaen ti naganmo, nagpakitaka kadakuada a napnuan bileg.",
                "32": "Ken kasta met a malagipko nga imbagam nga insaganam ti balay ti tao, wen, uray pay dagiti dakkel ken nadaeg a balay ti Amam, a pakagun-odan ti tao iti nabilbileg a namnama; gapuna nasken a mangnamnama ti tao, wenno saanna a maawat ti tawidna iti lugar nga insaganam.",
                "33": "Ken manen, malagipko nga imbagam nga ay-ayatem ti lubong, nga uray pay no ibuismo ti biagmo para iti lubong, a mabalin nga alaem manen tapno isaganam ti lugar a para kadagiti annak ti tattao.",
                "34": "Ket ita ammok a kaasi daytoy ayat nga insangratmo kadagiti annak ti tattao; gapuna, malaksid no adda kaasi dagiti tao dida matawid ti lugarda nga insaganam iti dakkel ken nadaeg a balay ti Amam.",
                "35": "Gapuna, ammok iti daytoy a banag nga imbagam, a no awan ti kaasi dagiti Gentil, gapu iti pagkapsutanmi, a paneknekam kadakuada, ket ikkatem ti pagsiribanda, wen, uray pay dayta naawatdan, ket itedmo kadagiti umawat a nabusbuslon.",
                "36": "Ket napasamak nga inkararagko iti Apo nga ikkanna dagiti Gentil iti parabur, tapno maaddaanda iti kaasi.",
                "37": "Ket napasamak a kinuna ti Apo kaniak: No awan ti kaasida awan ti aniamanna kenka, sika a napudno; gapuna, maaramidto a nadalus ti pagan-anaymo. Ket gapu ta nakitam ti pagkapsutam mapapigsakanto, uray pay iti pagtugawam a lugar nga insaganak iti dakkel ken nadaeg a balay ti Amak.",
                "38": "Ket ita, siak, ni Moroni, agpakadaakon kadagiti Gentil, wen, ken kasta met kadagiti kabsatko nga ay-ayatek, agingga nga agkikitatayo iti pangukoman ni Cristo, a pakaammuan amin a tao a saan a natulawan ti pagan-anayko iti darayo.",
                "39": "Ket isunton ti pannakaammoyo a nakitak ni Jesus, ken nagsaokami a rupanrupa, ken imbagana a sipapakumbaba, a kas iti panangibaga ti tao iti sabali iti pagsasaok, maipanggep kadagitoy a banag;",
                "40": "Ket sumagmamano laeng ti insuratko, gapu iti kinakapsutko nga agsurat.",
                "41": "Ket ita, ipaganetgetko a sapulenyo daytoy a Jesus nga insurat dagiti propeta ken apostol, tapno ti parabur ti Dios nga Ama, ken kasta met ti Apo a Jesucristo, ken ti Espiritu Santo, a nangipaneknek kadakuada iti kasuratan, mabalin ken surotendakayo iti agnanayon. Amen."
            },
            "13": {
                "1": "Ket ita siak, ni Moroni, ituloyko nga ileppas ti kasuratak maipanggep iti pannakadadael dagiti tao nga isursuratko.",
                "2": "Ta adtoy, sinupringda amin dagiti balikas ni Ether; ta sipupudno nga imbagana kadakuada amin a banag, manipud iti punganay ti tao; ken kalpasan ti pannakaabbat ti dandanum iti rabaw daytoy a daga a napili a daga a naisalsalumina iti amin a daga, ti napili a daga ti Apo; gapuna kayat ti Apo nga agserbi kenkuana amin dagiti tao a nagnaed iti dayta a daga;",
                "3": "Ken dayta ti lugar ti Baro a Jerusalem, a bumabanto manipud iti langit, ken ti nasantuan a santuario ti Apo.",
                "4": "Adtoy, nakita ni Ether dagiti aldaw ni Cristo, ket nagsao maipanggep iti Baro a Jerusalem iti daytoy a daga.",
                "5": "Ken nagsao met maipanggep iti balay ti Israel, ken ti Jerusalem a paggapuan ni Lehi—kalpasan ti pannakadadaelna mabangonto manen, ti nasantuan a siudad ti Apo; gapuna, saanton a baro a Jerusalem ta adda idin iti nagkauna a panawen; ngem mabangonto manen, ket agbalin a nasantuan a siudad ti Apo; ket mabangonto iti balay ti Israel—",
                "6": "Ken mabangonto dayta a Baro a Jerusalem iti daytoy a daga, kadagiti natda a bukel ni Jose, nga adda idin a kita dagitoy a banag.",
                "7": "Ta kas iti panangipan ni Jose iti amana iti daga ti Egipto, kasta ti pannakatayna sadiay; gapuna, nangitugot ti Apo iti natda iti bukel ni Jose manipud iti daga a Jerusalem, ta nagbalin a manangngaasi iti bukel ni Jose tapno saanda a mapukaw, a kas iti panangngaasina iti ama ni Jose tapno saan a mapukaw.",
                "8": "Gapuna, mabangonto iti daytoy a daga ti nabati iti balay ni Jose; ket agbalinto a daga a tawidda; ket mangbangondanto iti nasantuan a siudad ti Apo, a kas iti daan a Jerusalem; ket saandanton a madadael, agingga a dumteng ti kanibusanan inton awanen ti daga.",
                "9": "Ket addanto baro a langit ken baro a daga; ket maipadadanto iti daan malaksid no lumabas ti daan, ket agbalin a baro amin a banag.",
                "10": "Kalpasanna dumtengton ti Baro a Jerusalem; ket nagasatto dagiti agindeg iti daytoy, ta isuda dagiti addaan iti pagan-anay a napapuraw babaen ti dara ti Kordero; ket isuda dagiti naibilang kadagiti nabati a bukel ni Jose, nga adda iti balay ti Israel.",
                "11": "Ken kasta met a dumteng ti daan a Jerusalem; ken dagiti agindeg sadiay, nagasatda, ta naugasanda iti dara ti Kordero; ket isuda dagiti nawarawara ken naummong manipud iti uppat a suli ti daga, ken manipud kadagiti pagilian iti amianan, ken dagiti makiranud iti pannakatungpal ti katulagan nga inaramid ti Dios iti amada, ni Abraham.",
                "12": "Ket inton dumteng dagitoy a banag, mangidatengto iti nasantuan a kasuratan nga agkuna, adda dagiti immuna, a maudinto; ken adda dagiti naudi, nga umunanto.",
                "13": "Ket ad-adu koma ti isuratko, ngem maparitanak; ngem naindaklan ken datdatlag dagiti padto ni Ether; ngem imbilangda nga awan kaes-eskanna, ken pinapanawda; ket naglemmeng iti rukib ti bato iti aldaw, ket iti rabii binuyana dagiti banag a mapasamak kadagiti tao.",
                "14": "Ket bayat ti panagindegna iti rukib ti bato inaramidna ti nabati iti daytoy a kasuratan, a binuybuyana ti pannakadadael a napasamak kadagiti tao, iti rabii.",
                "15": "Ket napasamak nga iti dayta met la a tawen a pannakapapanawna iti yan dagiti tao nangrugi ti dakkel a gubat kadagiti tao, ta adu ti timmanor, a maingel a lallaki, ket kayatda a dadaelen ni Coriantumr babaen dagiti nalimed a plano ken kinadangkesda, a naagapaden.",
                "16": "Ket ita ni Coriantumr, iti pannakaadalna, nga isu a mismo, iti amin nga arte ti gubat ken amin a panangallilaw iti lubong, gapuna nakidangadang kadagiti nagpanggep a mangdadael kenkuana.",
                "17": "Ngem saan a nagbabawi, kasta met dagiti makaay-ayo nga annakna a lallaki ken babbai; kasta met dagiti makaay-ayo a lallaki ken babbai nga annak ni Cohor; kasta met dagiti makaay-ayo a lallaki ken babbai nga annak ni Corihor; ket iti ababa a pannao, awan kadagiti makaay-ayo nga annak a lallaki ken babbai iti rabaw ti amin a daga ti nagbabawi kadagiti basolda.",
                "18": "Gapuna, napasamak nga iti immuna a tawen a panagindeg ni Ether iti rukib ti bato, adu ti tao a napapatay babaen ti espada dagiti nalimed a kinnunsabo, ti nakiranget ken ni Coriantumr tapno magun-odda ti pagarian.",
                "19": "Ket napasamak a nakiranget dagiti lallaki nga annak ni Coriantumr iti kasta unay ket nagsayasay ti darada.",
                "20": "Ket iti maikadua a tawen dimmanon ti balikas ti Apo ken ni Ether, a nasken a mapanna ipadto ken ni Coriantumr a, no agbabawi, ken amin dagiti kabbalayna, ited kenkuana ti Apo ti pagarianna ken isalakanna dagiti tao—",
                "21": "No saan madadaelda, ken amin a kabbalayna malaksid kenkuana. Ket agbiagto laeng tapno maimatanganna ti pannakatungpal dagiti padto a nasaon maipanggep kadagiti sabali a tao nga umawat iti daga a tawidda; ket umawatto ni Coriantumr kadakuada iti tanem; ket nasken a madadaelto ti tunggal kararua malaksid ni Coriantumr.",
                "22": "Ket napasamak a saan a nagbabawi ni Coriantumr, wenno dagiti kabbalayna, wenno dagiti tao; ket saan a nagsardeng ti gubgubat; ket kinalikagumanda a papatayen ni Ether, ngem linibasanna ida ket naglemmeng manen iti rukib ti bato.",
                "23": "Ket napasamak a timpuar ni Shared, ket nakidangadang met ken ni Coriantumr; ket inabakna, iti kasta iti maikatlo a tawen nagbalin a baludna.",
                "24": "Ket dagiti lallaki nga annak ni Coriantumr, iti maikapat a tawen, inabakda ni Shared, ket nagun-odda manen ti pagarian ti amada.",
                "25": "Ita nangrugi ti gubat iti amin a rabaw ti daga, tunggal lalaki iti bunggoyna makiranget iti kaykayatna.",
                "26": "Ket adda dagiti mannanakaw, ket iti ababa a pannao, amin a kita ti kinadangkes iti amin a rabaw ti daga.",
                "27": "Ket napasamak a kasta unay ti pungtot ni Coriantumr ken ni Shared, ket napanna kinadangadang a kaduana dagiti buyotna; ket simmabatda a sipupungtot, ket simmabatda iti tanap ti Gilgal; ket nakaro unay ti dangadang.",
                "28": "Ket napasamak a kinaranget ni Shared iti uneg ti tallo nga aldaw. Ket napasamak nga inabak ni Coriantumr, ket kinamatna agingga iti patad ti Heshlon.",
                "29": "Ket napasamak a kinadangadang manen ni Shared iti patad; ket adtoy, inabakna ni Coriantumr, ket pinagsanudna manen iti tanap ti Gilgal.",
                "30": "Ket kinadangadang manen ni Coriantumr ni Shared iti tanap ti Gilgal, a nangabakanna ken ni Shared ken nangpapatayanna iti daytoy.",
                "31": "Ket nasugatan ni Shared ni Coriantumr iti luppo, ket saan a napan nakidangadang manen iti uneg ti dua a tawen, nga iti dayta a panawen amin dagiti tao iti rabaw ti daga agibukbok iti dara, ket awan ti makaanawa kadakuada."
            },
            "14": {
                "1": "Ket ita nangrugi ti nakaro a lunod iti amin a daga gapu iti basbasol dagiti tao, a, no idisso ti tao ti ramitna wenno ti espadana iti pagikkanna, wenno iti lugar a pagiduldulinanna, adtoy, iti kabigatanna, saannan a masapulan, ket kasta ti kakaro ti lunod iti daga.",
                "2": "Gapuna pisien ti tunggal lalaki ti kukuana, babaen dagiti imana, ket saan nga agpabulod wenno bumulod; ket tunggal lalaki petpetan ti kanawan nga imana ti putan ti espadana, iti panangikalakagna iti kukuana ken ti biagna ken kadagiti assawa ken annakna.",
                "3": "Ket ita, kalpasan ti dua a tawen, ken kalpasan ti ipapatay ni Shared, adtoy, limtuad ti kabsat ni Shared ket nakidangadang ken ni Coriantumr, a nangabakan kenkuana ni Coriantumr ken nangkamatanna kenkuana iti langalang ti Akish.",
                "4": "Ket napasamak a kinadangadang ti kabsat ni Shared iti langalang ti Akish; ket nagbalin a nakaro ti dangadang, ket rinibu ti napasag iti espada.",
                "5": "Ket napasamak nga inalikubkob ni Coriantumr ti langalang; ket rimmuar ti kabsat ni Shared iti langalang iti rabii, ket pinapatayna ti sumagmamano iti buyot ni Coriantumr, bayat ti pannakabartekda.",
                "6": "Ket nakadanon iti daga a Moron, ket nagtugaw iti trono ni Coriantumr.",
                "7": "Ket napasamak a nagnaed ni Coriantumr iti langalang a kaduana ti buyotna iti uneg ti dua a tawen, a nakaawatanna iti dakkel a pigsa ti buyotna.",
                "8": "Ita ti kabsat ni Shared, a Gilead ti naganna, immawat met iti dakkel a pigsa ti buyotna, gapu iti nalimed a kinnunsabo.",
                "9": "Ket napasamak a pinapatay ti nangato a saserdotena bayat ti panagtugawna iti tronona.",
                "10": "Ket napasamak a maysa kadagiti nalimed a kinnunsabo ti nangpapatay kenkuana a sidadawel iti nalimed a dalan, ket nagun-odna ti pagarian; ket Lib ti naganna; ket dakkel ti panagbagbagina a tao ni Lib, kadakkelan iti asino man a lalaki kadagiti amin a tao.",
                "11": "Ket napasamak nga iti umuna a tawen ni Lib, dimteng ni Coriantumr iti daga a Moron, ket nakidangadang ken ni Lib.",
                "12": "Ket napasamak a nakiranget ken ni Lib, a nangtagbatan ni Lib iti takiagna a nakasugatanna; nupay kasta, dinarup ti buyot ni Coriantumr ni Lib, a nagsanudanna iti nagbedngan iti igid ti baybay.",
                "13": "Ket napasamak a kinamat ni Coriantumr; ket kinadangadang ni Lib iti igid ti baybay.",
                "14": "Ket napasamak a dinangran ni Lib ti buyot ni Coriantumr, isu a naglibasda manen iti langalang ti Akish.",
                "15": "Ket napasamak a kinamat ni Lib agingga a nakadanon iti patad ti Agosh. Ket inkuyog amin ni Coriantumr dagiti tao iti pananglibasna ken ni Lib iti dayta nga apagkapat ti daga a naglibasanna.",
                "16": "Ket idi nakadanon iti patad ti Agosh nakidangadang ken ni Lib, ket tinagbatna agingga a natay; nupay kasta, sinarakusok ti kabsat ni Lib ni Coriantumr, ket kimmaro ti dangadang, a nanglibasan manen ni Coriantumr iti buyot ti kabsat ni Lib.",
                "17": "Ita Shiz ti nagan ti kabsat ni Lib. Ket napasamak a kinamat ni Shiz ni Coriantumr, ket adu ti inabakna a siudad, ket pinapatayna uray dagiti babbai ken ubbing, ken pinuoranna dagiti siudad.",
                "18": "Ket nagsaknap ti buteng ken ni Shiz iti amin a daga; wen, nagsaknap ti ikkis iti daga—Asino ti makadaer iti buyot ni Shiz? Adtoy, sinagadna ti daga iti sangona!",
                "19": "Ket napasamak a rinugian dagiti tao ti nagtitipon a kasla buybuyot, iti amin a rabaw ti daga.",
                "20": "Ket nabingayda; timmipon ti dadduma iti buyot ni Shiz, ket timmipon ti dadduma iti buyot ni Coriantumr.",
                "21": "Ket nakaro ken napaut ti gubat, ket atiddog ti buya ti panagayus ti dara ken panagpapatay a sidadawel, isu a naabbongan ti daga kadagiti bangkay.",
                "22": "Ket nakaparpartak ken nakadardaras ti gubat isu nga awan ti nabati nga agitabon kadagiti natay, ngem intuloyda ti nagibukbok iti dara, ket nabati dagiti bangkay dagiti lallaki, babbai, ken ubbing a naidasay iti rabaw ti daga, tapno agbalinda a sidaen dagiti igges ti lasag.",
                "23": "Ket nagadiwara ti angot iti rabaw ti daga, uray pay iti amin a rabaw ti daga; gapuna nariribukan dagiti tao iti aldaw ken rabii, gapu iti dayta nga angot.",
                "24": "Nupay kasta, saan a nagsardeng ni Shiz a nangkamat ken ni Coriantumr; ta insapatana nga ibalesna ken ni Coriantumr ti dara ti kabsatna, a napapatay, ken iti balikas ti Apo a dimteng ken ni Ether a saan a mapasag ti espada ni Coriantumr.",
                "25": "Ket kasta a makitatayo a sinarungkaran ti Apo ida iti amin a pungtotna, ket insagana ti kinadangkes ken makarimon nga aramidda ti dalanda iti agnanayon a pannakadadael.",
                "26": "Ket napasamak a kinamat ni Shiz ni Coriantumr nga agpadaya, agingga iti beddeng iti igid ti baybay, ket sadiay kinadangadangna ni Shiz iti uneg ti tallo nga aldaw.",
                "27": "Ket nakaam-amak ti pannakadadael dagiti buyot ni Shiz ket nangrugi a nagbuteng dagiti tao, ket rinugianda ti nanglibas kadagiti buyot ni Coriantumr; ket kimmamangda iti daga a Corihor, ket sinagadda amin nga agindeg, amin a di kumappon kadakuada.",
                "28": "Ket binangonda dagiti toldada iti tanap ti Corihor; ket binangon ni Coriantumr ti toldada iti tanap ti Shurr. Ita asideg ti tanap ti Shurr iti turod ti Comnor; gapuna, inummong ni Coriantumr dagiti buyotna iti turod ti Comnor, ket pinuyotna ti trumpeta kadagiti buyot ni Shiz a pangawisna kadakuada a makidangadang.",
                "29": "Ket napasamak nga immayda, ngem napasanudda manen; ket immayda iti maikadua a gundaway, ket napasanudda manen iti maikadua a gundaway. Ket napasamak nga immayda manen iti maikatlo a gundaway, ket kimmaro ti dangadang.",
                "30": "Ket napasamak a tinagbat ni Shiz ni Coriantumr a nangipaayanna iti adu a sugat; ket ni Coriantumr, iti pannakaadasna iti dara, naidasay, ket naipanaw a kasla natayen.",
                "31": "Ita iti pannakaibus ti lallaki, babbai ken ubbing iti agsumbangir nakaro unay a nangibilinan ni Shiz kadagiti taona a saandan a kamaten dagiti buyot ni Coriantumr; gapuna, nagsublida iti kampoda."
            },
            "15": {
                "1": "Ket napasamak idi makaungar ni Coriantumr kadagiti sugatna, linagipna dagiti balikas nga imbaga kenkuana ni Ether.",
                "2": "Nakitana nga agarup a duan a laksa a tattao ti napapatay iti espada, ket nangrugi a nakarikna iti liday iti pusona; wen, addan dua a laksa a maingel a lallaki, ken kasta met dagiti assawa ken annakda.",
                "3": "Rinugianna ti nagbabawi iti dakes nga inaramidna; rinugianna a linagip dagiti balikas a nagaon iti ngiwat dagiti propeta, ket nakitana ti pannakapasamakda, uray ti ultimo a kabassitan; ket nagladingit ti kaungganna ket nagkedked a maliwliwa.",
                "4": "Ket napasamak a sinuratanna ni Shiz, a tarigagayanna a kaasianna dagiti tao, ket isukona ti pagarian tapno agbiag laeng dagiti tao.",
                "5": "Ket napasamak nga idi naawat ni Shiz ti suratna sinuratanna ni Coriantumr, a no isukona ti bagina, a mabalin a papatayenna iti espadana, maisalakanna ti biag dagiti tao.",
                "6": "Ket napasamak a saan a nagbabawi dagiti tao iti basbasolda; ket nakasuron dagiti tao ni Coriantumr kadagiti tao ni Shiz; ket nakasuron dagiti tao ni Shiz kadagiti tao ni Coriantumr; gapuna, nakidangadang dagiti tao ni Shiz kadagiti tao ni Coriantumr.",
                "7": "Ket idi makita ni Coriantumr a dandanin maabak nagpakaasi manen kadagiti tao ni Shiz.",
                "8": "Ket napasamak a nakadanon iti dandanum ti Ripliancum, nga, iti panangipatarus, dakkel, wenno rimbawanna ti amin; gapuna, idi makadanonda kadagitoy a dandanum impatakderda dagiti toldada; ket impatakder met ni Shiz ti toldana iti asidegda; ket ngarud iti kabigatanna umayda manen makidangadang.",
                "9": "Ket napasamak a nakirangetda iti nakaro a dangadang, a nakasugatan manen ni Coriantumr, ket nadalupo iti panagsayasay ti dara.",
                "10": "Ket napasamak a dinarup dagiti buyot ni Coriantumr dagiti buyot ni Shiz ket inabakda ida, a nakaigapuan ti pananglibasda kadakuada; ket naglibasda iti abagatan, ket impatakderda dagiti toldada iti lugar a naawagan iti Ogath.",
                "11": "Ket napasamak nga impatakder ti buyot ni Coriantumr dagiti toldada iti turod a Rama; ket iti dayta met la a turod ti nangilemmengan ni amak a ni Mormon kadagiti sinurat ti Apo, a nasagraduan.",
                "12": "Ket napasamak a nagtitipon amin dagiti tao iti amin a rabaw ti daga, a saan a napapatay, malaksid ni Ether.",
                "13": "Ket napasamak a naimatangan amin ni Ether dagiti ar-aramiden dagiti tao; ket naimatanganna a nakiummong dagiti tao a mangayon ken ni Coriantumr iti buyot ni Coriantumr; ket nakiummong dagiti tao a mangayon ken ni Shiz iti buyot ni Shiz.",
                "14": "Gapuna, uppat a tawen nga inum-ummongda dagiti tao, tapno maummongda amin nga adda iti rabaw ti daga, ken bareng no maawatda ti amin a pigsa a mabalinda nga awaten.",
                "15": "Ket napasamak nga idi maummongda aminen, ti tunggal maysa iti buyot a kayatna, a kaduada dagiti assawa ken annakda—lallaki, babbai ken ubbing a naarmasan kadagiti igam a pakigubat, nga addaan iti kalasag, ken kabal, ken bistukol, ken nakawesan iti pakigubat—nagmartsada a nagaabay ken nagsasaruno a mapan makidangadang; ket nakirangetda iti nagmalem, ket saanda a naabak.",
                "16": "Ket napasamak a nabannogda idi rabiin, ket naginanada kadagiti kampoda; ket kalpasan ti panaginanada kadagiti kampoda nagasugda ken nagdung-aw gapu iti pannakapukaw dagiti napapatay a tattaoda; ket napigsa ti sangsangitda, ti as-asug ken dungdung-awda, ket pinisangda ti tangatang iti uray la nga.",
                "17": "Ket napasamak nga iti kabigatanna napanda manen nakidangadang, ket naindaklan ken nakaam-amak dayta nga aldaw; nupay kasta, saanda a naparmek, ket idi dumteng manen ti rabii pinisangda ti tangatang iti sangsangitda, ken iti as-asugda, ken iti dungdung-awda, iti pannakapukaw dagiti napapatay a tattaoda.",
                "18": "Ket napasamak a sinuratan manen ni Coriantumr ni Shiz, a tinarigagayanna a saan koman nga umay pay makidangadang, ngem alaenna ti pagarian, ket isalakanna ti biag dagiti tao.",
                "19": "Ngem adtoy, insardengen ti Espiritu ti Apo ti nangtarabay kadakuada, ket sinerreken ti bileg ni Satanas ti puspuso dagiti tao; ta insukodan iti kinatangken ti panagpuspusoda, ken ti kinabulsek ti pampanunotda tapno madadaelda; gapuna napanda manen nakidangadang.",
                "20": "Ket napasamak a nagmalmalem a nakirangetda, ket idi dumteng ti rabii naturogda kadagiti espadada.",
                "21": "Ket iti kabigatanna nakirangetda pay agingga a dimteng ti rabii.",
                "22": "Ket idi dumteng ti rabii nabartekda iti pungtot, a kas iti pannakabartek ti lalaki iti arak; ket naturogda manen kadagiti espadada.",
                "23": "Ket iti kabigatanna nakirangetda manen; ket iti rabii napasagda amin babaen ti espada malaksid ti limapulo-ket-dua kadagiti tao ni Coriantumr, ken innem-a-pulo-ket-siam kadagiti tao ni Shiz.",
                "24": "Ket napasamak a naturogda kadagiti espadada iti dayta a rabii, ket iti kabigatanna nakirangetda manen, ket nagtalekda iti kinamaingelda kadagiti espadada ken iti kalkalasagda, iti nagmalem.",
                "25": "Ket idi dumteng ti rabii adda tallopulo-ket-dua a tattao ni Shiz, ken duapulo-ket-pito ti tattao ni Coriantumr.",
                "26": "Ket napasamak a nangan ken naturogda, ken nagsaganada iti patay iti kabigatanna. Ket dadakkel ken maingelda a lallaki a kas iti kabileg ti lallaki.",
                "27": "Ket napasamak a nakirangetda iti uneg ti tallo nga oras, ket naglusdoyda iti pannakaadasda iti dara.",
                "28": "Ket napasamak nga idi nakaawat dagiti tao ni Coriantumr iti umdas a pigsa tapno makapagnada, ikalakagda koman ti biagda; ngem adtoy, timmakder ni Shiz, ken kasta met dagiti taona, ket insapatana ti pungtotna a papatayenna ni Coriantumr wenno mapukaw babaen ti espada.",
                "29": "Gapuna, kinamatna ida, ket iti kabigatanna naabutanna ida; ket nagrarangetda manen babaen ti espada. Ket napasamak nga idi naidasayda aminen babaen ti espada, malaksid ken ni Coriantumr ken ni Shiz, adtoy naglusdoy ni Shiz iti pannakaadasna iti dara.",
                "30": "Ket napasamak nga idi agsadag ni Coriantumr iti espadana, a naginana bassit, tinagbatna ti ulo ni Shiz.",
                "31": "Ket napasamak nga idi matagbatna ti ulo ni Shiz, a timmakder ni Shiz kadagiti imana sa nadalupo; ket kalpasan dayta nagbugsot, sa natay.",
                "32": "Ket napasamak a nadalupo ni Coriantumr iti daga, ket nagbalin a kasla awanen ti biagna.",
                "33": "Ket nagsao ti Apo ken ni Ether, a kinunana kenkuana: Mapanka. Ket napan, ket naimatanganna a natungpal aminen dagiti balikas ti Apo; ket inleppasna ti kasuratanna; (ket saanko nga insurat ti maika-sangagasut a pasetna) ket indulinna iti wagas a pannakasarak dagiti tao ni Limhi kadakuada.",
                "34": "Ita dagitoy dagiti maudi a balikas nga insurat ni Ether: Nagayatan man ti Apo a maipatarusko, wenno tinungpalko ti pagayatan ti Apo iti lasag, saan a napateg, no la ketdi dayta ti pakaisalakanak iti pagarian ti Dios. Amen."
            }
        }
    },
    "moro": {
        "meta": {
            "slug": "moro",
            "name": "Ti Libro ni Moroni",
            "chapterWord": "Kapitulo"
        },
        "chapters": {
            "1": {
                "1": "Ita siak, ni Moroni, kalpasan ti panangyababak iti pakaammuan dagiti tao ni Jared, impapanko a saanakon nga agsurat pay, ngem saanak pay a napapatay, ket saanko nga inyam-ammo ti bagik kadagiti Lamanite amangan ta patayendak.",
                "2": "Ta adtoy, narungsot unay ti panagrarangetda; ket gapu iti gurada patayenda ti tunggal Nephite a saan a mangtallikud ken ni Cristo.",
                "3": "Ket siak, ni Moroni, saanko a tallikudan ni Cristo; gapuna, agsursursorak iti sadino man a mabalinko a papanan a pakasalakniban ti biagko.",
                "4": "Gapuna, mangisuratak pay iti sangkabassit a banag, a maisupadi iti panangipagarupko; agsipud ta impagarupko a saanak nga agsuraten; ngem isuratko ti sumagmamano pay a banag, amangan no napategdanto kadagiti kabsatko, dagiti Lamanite, iti masakbayan nga aldaw, a maibatay iti pagayatan ti Apo."
            },
            "2": {
                "1": "Dagiti balikas ni Cristo, nga imbagana kadagiti disipulona, dagiti sangapulo-ket-dua a pinilina, bayat ti panangipatayna kadagiti dakulapna kadakuada—",
                "2": "Ket inawaganna ida babaen ti nagan, a kinunana: Umawagkayonto iti Ama babaen ti naganko, iti napasnek a kararag; ket kalpasan a maaramidyo daytoy maaddaankayonto iti pannakabalin ta siasino man a pangipatayanyo iti dakulapyo, itedyonto ti Espiritu Santo; ket babaen ti naganko itedyonto, ta kasta ti ar-aramiden dagiti apostolko.",
                "3": "Ita imbaga ni Cristo dagitoy a balikas kadakuada iti umuna a panagparangna; ket saan a nangngeg ti ummong, ngem nangngeg dagiti disipulona; ket kas iti kaadu dagiti nangipatayanda kadagiti dakulapda, naited kadakuada ti Espiritu Santo."
            },
            "3": {
                "1": "Ti wagas nga inaramat dagiti disipulo, a maaw-awagan iti elder iti simbaan, iti panangorden kadagiti saserdote ken maestro—",
                "2": "Kalpasan ti panagkararagda iti Ama iti nagan ni Cristo, impatayda dagiti dakulapda kadakuada, ket kinunada:",
                "3": "Iti nagan ni Jesucristo ordenanka nga agbalin a saserdote, (wenno, no maestro, ordenanka nga agbalin a maestro) a mangikasaba iti panagbabawi ken pannakaugas ti basbasol babaen ni Jesucristo, iti kinatibker ti pammati iti naganna agingga iti panungpalan. Amen.",
                "4": "Ket kastoy ti wagas a panangordenda kadagiti saserdote ken maestro, babaen iti sagsagut ken panangawag ti Dios kadagiti tao; ket inordenanda ida babaen ti pannakabalin ti Espiritu Santo, nga adda kadakuada."
            },
            "4": {
                "1": "Ti wagas dagiti elder ken saserdote a mangbendision iti lasag ken dara ni Cristo iti simbaan; ket binendisionanda babaen kadagiti bilin ni Cristo; gapuna ammomi a pudno ti wagas; ket ti elder wenno saserdote ti nangbendision—",
                "2": "Ket nagparintumengda iti simbaan, ket nagkararagda iti Ama iti nagan ni Cristo, a kinunada:",
                "3": "O Dios, Agnanayon nga Ama, dawatenmi kenka iti nagan ti Anakmo, ni Jesucristo, a bendisionan ken pasantuem daytoy a tinapay kadagiti kararua dagiti amin a mairanud iti daytoy, tapno lak-amenda a silalagip iti bagi ti Anakmo, ken paneknekanda kenka, O Dios, Agnanayon nga Ama, tapno siaayatda a mangawat iti nagan ti Anakmo, ken kanayon a laglagipenda, ken tungpalenda dagiti bilin nga intedna kadakuada, tapno kanayon nga agtaeng kadakuada ti Espirituna. Amen."
            },
            "5": {
                "1": "Ti wagas ti pannakabendision ti danum—Adtoy, innalada ti kopa, ket kinunada:",
                "2": "O Dios, Agnanayon nga Ama, dawatenmi kenka, iti nagan ti Anakmo, ni Jesucristo, a bendisionan ken pasantuem daytoy a danum kadagiti kararua dagiti amin nga uminum iti daytoy, tapno aramidenda a silalagip iti dara ti Anakmo, a nagsayasay gapu kadakuada; tapno paneknekanda kenka, O Dios, Agnanayon nga Ama, tapno kanayon a laglagipenda, tapno agtaeng kadakuada ti Espirituna. Amen."
            },
            "6": {
                "1": "Ket ita ilawlawagko ti maipapan iti panagbuniag. Adtoy, nabuniagan dagiti elder, saserdote, ken maestro; ket saanda a nabuniagan malaksid no saanda nga agbunga iti maikari.",
                "2": "Wenno inawatda dagiti mabuniagan malaksid no umayda nga addaan nasneban a puso ken napnuan babawi nga espiritu, ket paneknekanda iti simbaan a pudno a nagbabawida iti basbasolda.",
                "3": "Ket awan ti naawat a mabuniagan malaksid no adda kadakuada ti nagan ni Cristo, nga addaanda iti pangngeddeng nga agpaay kenkuana agingga iti panungpalan.",
                "4": "Ket kalpasan ti pannakaawatda a mabuniagan, ket naaramid ti pannakadalus babaen ti pannakabalin ti Espiritu Santo, naibilangda kadagiti kameng ti simbaan ni Cristo; ket naala ti nagnaganda, tapno malaglagipda ken mataraonanda kadagiti nasayaat a balikas ti Dios, tapno maiturongda iti umno a dalan, tapno maaywananda iti panagtultuloy ti naannad a panagkararag, nga agtaltalek laeng iti kinapateg ni Cristo, nga isu ti akin-aramid ken nangpasantak iti pammatida.",
                "5": "Ket naggigimongda a masansan iti simbaan, tapno agayunoda ken agkararag, ken makapagsao maipapan iti pagimbagan ti kararuada.",
                "6": "Ket naggigimongda a masansan tapno mairanudda iti tinapay ken arak, a panglagip ken ni Apo Jesus.",
                "7": "Ket nainget ti panagtungpalda tapno awan koma ti kinamanangbasol kadakuada; ket siasino man a maduktalan nga agaramid iti basol, ket tallo a saksi ti simbaan ti nangkedngan kadakuada iti sango dagiti elder, ket no saanda nga agbabawi, ken saanda nga agpudno, mapunas ti nagnaganda, ket saandan a maibilang kadagiti tao ni Cristo.",
                "8": "Ngem no naynay ti panagbabawida ken sapulenda ti pammakawan, nga addaan naimpusuan a gandat, mapakawanda.",
                "9": "Ket inturong ti simbaan ti panagmimitingda iti wagas a pagayatan ti Espiritu, ken babaen ti pannakabalin ti Espiritu Santo; ta inturong ida ti pannakabalin ti Espiritu Santo a mangasaba, wenno mangigunamgunam, wenno agkararag, wenno agkalikagum, wenno agkanta, ket kasta ti naaramid."
            },
            "7": {
                "1": "Ket ita siak, ni Moroni, isuratko ti sumagmamano a balikas ni amak a Mormon, a sinaona maipapan iti pammati, namnama, ken panangngaasi; ket kastoy ti wagas ti panangisaona kadagiti tao, iti panangisurona kadakuada iti sinagoga nga impatakderda a lugar a pagdaydayawanda.",
                "2": "Ket ita siak, ni Mormon, ibagak kadakayo, ay-ayatek a kakabsatko; ket babaen ti parabur ti Dios nga Ama, ken ti Apotayo a ni Jesucristo, ken iti nasantuan a pagayatanna, gapu iti sagut ti panangawagna kaniak, a napalubosanak a mangibaga kadakayo iti daytoy a kanito.",
                "3": "Gapuna, kayatko nga ibaga kadakayo a kameng ti simbaan, a natalna a paspasurot ni Cristo, ken nakagun-od iti umdas a namnama a mabalinyonto ti sumrek iti paginanaan ti Apo, manipud iti daytoy a kanito agingga iti makipaginanakayo kenkuana idiay langit.",
                "4": "Ket ita kakabsatko, kedngak dagitoy a banag maipapan kadakayo gapu iti kinatalnayo a mangtartarabay kadagiti annak ti tattao.",
                "5": "Agsipud ta malagipko ti balikas ti Dios a kinunana a mabigbigmo ida babaen dagiti aramidda; ta no naimbag dagiti aramidda, ngarud naimbagda met.",
                "6": "Ta adtoy, kinuna ti Dios a no dakes ti tao, dina mabalin ti agaramid iti naimbag; ta awan ti magun-odna no mangidaton iti sagut, wenno agkararag iti Dios, malaksid no aramidenna iti naimpusuan a panggep.",
                "7": "Ta adtoy, saan a maibilang kenkuana a kinalinteg.",
                "8": "Ta adtoy, no mangted ti dakes a tao iti sagut, aramidenna a mapilpilit; gapuna maibilang nga adda met laeng kenkuana ti sagut; gapuna maibilang a dakes iti sango ti Dios.",
                "9": "Ket kasta met a maibilang a dakes ti tao, no agkararag a saan a napudno iti pusona; wen, ket awan ti magun-odna, agsipud ta awan ti awaten ti Dios a kasta.",
                "10": "Gapuna, saan a maaramid ti dakes a tao ti naimbag; wenno mangted iti nasayaat a sagut.",
                "11": "Ta adtoy, saan a makaited iti nasayaat a danum ti napait nga ubbog; wenno mangted iti napait a danum ti nasayaat nga ubbog; gapuna, saan a mabalin ti tao nga adipen ti sairo ti sumurot ken ni Cristo; ket saanna a mabalin ti paadipen iti sairo no sumurot ken ni Cristo.",
                "12": "Gapuna, aggapu iti Dios ti amin a banag a nasayaat; ket dayta dakes aggapu iti sairo; ta kabusor ti Dios ti sairo, ket makiranget a kanayon kenkuana, ken mangaw-awis ken mangay-ayo iti panagbasol, ken panagtultuloy nga agaramid iti dakes.",
                "13": "Ngem adtoy, nadiosan dayta aggapu iti Dios nga awis ken ay-ayo iti kanayon a panagaramid iti nasayaat; ngarud, pagayatan ti Dios ti amin a banag a mangawis ken mangay-ayo nga agaramid iti nasayaat, ken agayat iti Dios.",
                "14": "Gapuna, agannadkayo, ay-ayatek a kakabsatko, ta saanyo nga ikeddeng ti dakes a kas aramid ti Dios, wenno dayta nasayaat ken aramid ti Dios a kukua ti sairo.",
                "15": "Ta adtoy, kakabsatko, adda kadakayo a mangngeddeng, tapno maammuanyo ti naimbag ken ti dakes; ket nalawag ti wagas a mangngeddeng, tapno maammuanyo ti naan-anay a pannakaammo, a kas iti aldaw manipud iti rabii.",
                "16": "Ta adtoy, naited ti Espiritu ni Cristo iti tunggal tao, tapno maammuanna ti nasayaat manipud iti dakes; gapuna, imparangko kadakayo ti wagas a mangngeddeng; ta amin a banag a makaawis tapno agaramidka iti nasayaat, ken mangallukoy iti panamati ken Cristo, naibaon babaen iti pannakabalin ken sagut ni Cristo; gapuna maammuanyo iti naan-anay a pannakaammo dagitoy iti Dios.",
                "17": "Ngem ania man a banag a mangallukoy iti tao nga agaramid iti dakes, ken saan a mamati ken ni Cristo, ket tallikudanna, ken saan nga agpaay iti Dios, ammoyon iti naan-anay a pannakaammo, a kukua ti sairo; ta kastoy a wagas ti panagtrabaho ti sairo, ta saan a mangallukoy iti tao nga agaramid iti nasayaat, saan, uray maysa; wenno dagiti anghelna; uray kadagiti mangiruknoy iti bagbagida kenkuana.",
                "18": "Ket ita, kakabsatko, makitak nga ammoyo ti silaw a pakaikeddenganyo, a dayta a silaw ti silaw ni Cristo, kitaenyo ta dikayo agbiddut a mangngeddeng; ta dayta pangngeddengyo ti pakakednganyonto met.",
                "19": "Gapuna, balakadankayo kakabsat, a sapulenyo a sireregta ti silaw ni Cristo tapno maammuanyo ti naimbag manipud iti dakes; ket no agtalekkayo iti tunggal nasayaat a banag, ket saanyo a babalawen, pudno nga annaknakayo ni Cristo.",
                "20": "Ket ita, kakabsatko, kasano ti panagtalekyo iti tunggal nasayaat a banag?",
                "21": "Ket ita madanonko dayta a pammati, nga imbagak a saritaek; ket ibagak kadakayo ti wagas tapno makapagtalekkayo iti tunggal nasayaat a banag.",
                "22": "Ta adtoy, gapu ta ti Dios ammona amin a banag, manipud ita ken iti agnanayon, adtoy, nangibaon kadagiti anghel nga agpaay kadagiti annak ti tao, tapno ipatungpalna ti panangiparangarangna iti maipapan iti yaay ni Cristo; ket aggapunto amin a nasayaat a banag ken ni Cristo.",
                "23": "Ket imbaga met ti Dios kadagiti propeta, babaen ti bukodna a panagsao, a masapul nga umay ni Cristo.",
                "24": "Ket adtoy, nadumaduma a wagas ti panangipakitana kadagiti banag kadagiti annak ti tao, a naimbag; ket aggapu amin a naimbag a banag ken ni Cristo; no saan a kasta natnag koma ti tao, ket awan ti nasayaat a nagbanaganda.",
                "25": "Gapuna, babaen ti panagserserbi dagiti anghel, ken babaen ti tunggal balikas nga agtaud iti Dios, rinugian ti tao ti maaddaan iti pammati ken ni Cristo; ket babaen ngarud ti pammati, nagtalekda iti tunggal nasayaat a banag; ket kastoy ti napasamak agingga iti yaay ni Cristo.",
                "26": "Ket kalpasan ti yaayna, naisalakan dagiti tao babaen ti pammatida iti naganna; ken babaen ti pammatida, nagbalinda nga annak ti Dios. Ket kas iti kinapudno a sibibiag ni Cristo insawangna dagitoy a balikas kadagiti ammatayo, a kinunana: Ania man a dawatenyo iti Ama iti naganko, a naimbag, ken addaan pammati a maawatyonto, adtoy, maitedto kadakayo.",
                "27": "Gapuna, ay-ayatek a kakabsatko, nagsardeng kadi dagiti milagro gapu ta immuli ni Cristo sadi langit, ket nagtugaw iti makanawan nga ima ti Dios, tapno dawatenna iti Ama ti kalinteganna a mangngaasi kadagiti annak ti tattao?",
                "28": "Gapu ta nasungbatanna ti panaggibus ti paglintegan, ket adda kalinteganna kadagiti amin nga adda pammatina kenkuana; ket kadakuada nga addaan pammati kenkuana agtalek iti tunggal nasayaat a banag; gapuna insakitna ti panggep dagiti annak ti tao; ket agnaed nga awan patinggana idiay langit.",
                "29": "Ket gapu ta inaramidna dagitoy, ay-ayatek a kakabsatko, nagsardeng kadin dagiti milagro? Adtoy kunak kadakayo, Saan; uray dagiti anghel saan a nagsardeng ti panagpaayda iti annak ti tao.",
                "30": "Ta adtoy, agrukbabda kenkuana, nga agpaay babaen iti bilinna, a mangiparang iti bagbagida kadakuada nga addaan iti napigsa a pammati ken iti natibker a kapanunotan iti tunggal wagas a nadiosan.",
                "31": "Ket pagrebbenganda nga ipatungpal ti panangibagada kadagiti tao ti panagbabawi, ken mangtungpal ken mangaramid iti akem iti katulagan ti Ama, nga inaramidna kadagiti annak ti tao, a mangisagana iti dalan babaen kadagiti annak ti tao, babaen ti panangipalawag ni Cristo kadagiti napili nga instrumento ti Apo, tapno isuda ti mangpaneknek kenkuana.",
                "32": "Ket babaen iti dayta, isagana ti Apo ti dalan tapno maaddaan iti pammati ken ni Cristo ti natda kadagiti tao, tapno maaddaan ti Espiritu Santo iti lugar iti puspusoda, babaen ti pannakabalinna; ket iti daytoy a wagas yeg ti Ama ti pannakatungpal ti katulagan nga inaramidna kadagiti annak ti tao.",
                "33": "Ket kinuna ni Cristo: No adda pammatiyo kaniak maaddaankayo iti pannakabalin nga agaramid iti ania man a banag a mainugot kaniak.",
                "34": "Ket kinunana: Agbabawikayo amin nga adda iti daga, ket umaykayo kaniak, ta mabuniagankayo iti naganko, ken maaddaan iti pammati kaniak, tapno maisalakankayo.",
                "35": "Ket ita, ay-ayatek a kakabsatko, no kasta a mapaneknekan a pudno dagitoy banag a naisaok kadakayo, ket iparang ti Dios kadakayo, nga addaan iti pannakabalin ken naindaklan a gloria iti maudi nga aldaw, a pudno dagitoy, ket no pudno dagitoy nagsardeng kadin ti aldaw dagiti milagro?",
                "36": "Wenno nagsardeng kadin dagiti anghel nga agparang kadagiti annak ti tao? Wenno impaidamna kadi ti pannakabalin ti Espiritu Santo kadakuada? Wenno aramidenna kadi, bayat ti kaadda ti panawen, wenno iti panagtultuloy ti daga, wenno maymaysanto kadi a tao ti maisalakan iti daga?",
                "37": "Adtoy kunak kadakayo, Saan; gapu ta maaramid dagiti milagro babaen ti pammati; ket gapu iti pammati, agparang dagiti anghel ken agpaayda kadagiti tao; gapuna, no nagsardeng dagitoy a banag asi pay dagiti annak ti tao, agsipud ta gapu iti saan a panamati, ket awan serbi ti amin.",
                "38": "Ta awan ti tao a maisalakan, kas maibatay iti balikas ni Cristo, malaksid no adda pammatida iti naganna; gapuna, no nagsardeng dagitoy a banag, ngarud agsardeng met ti pammati; ket nakaam-amak ti kasasaad ti tao, ta kasla awan pannakasubbot a naaramid.",
                "39": "Ngem adtoy, ay-ayatek a kakabsatko, makitak dagiti nasayaat a banag kadakayo, ta ammok nga adda pammatiyo ken ni Cristo gapu iti kinapakumbabayo; ta no awan ti pammatiyo kenkuana saankayo ngarud a maikari a maibilang kadagiti tao iti simbaanna.",
                "40": "Ket manen, ay-ayatek a kakabsatko, kayatko nga ibaga kadakayo ti maipapan iti namnama. Kasano a magun-odyo ti pammati, malaksid no adda namnamayo?",
                "41": "Ket ania ti namnamaenyo? Adtoy kunak kadakayo nga addanto namnamayo gapu iti panangsubbot ni Cristo ken ti pannakabalin ti panagungarna, nga agungar iti biag nga agnanayon, ket daytoy gapu iti pammatiyo kenkuana babaen iti kari.",
                "42": "Gapuna, no adda pammati ti tao masapul nga adda namnamana; ta no awan ti pammati awan ti uray ania a namnama.",
                "43": "Ket manen, adtoy kunak kadakayo a saan a maaddaan iti pammati ken namnama, malaksid no nadayaw, ken napakumbaba ti pusona.",
                "44": "No kasta, eppes ti pammati ken namnamana, ta awan ti kasta a maawat iti sango ti Dios, malaksid dagiti nadayaw ken napakumbaba ti puspusoda; ket no nadayaw ti tao ken napakumbaba ti pusona ket ipudnona babaen ti pannakabalin ti Espiritu Santo a ni Jesus ti Cristo, masapul nga adda kenkuana ti asi; ta no awan kenkuana ti asi awan pategna; gapuna masapul nga adda kenkuana ti asi.",
                "45": "Ket naandur ti asi, ken naanus, ken saan a naapal, ken saan a managpannakkel, saanna a sapulen ti bukodna, saan a nalaka a makapungtot, saan nga agpanunot iti dakes, ken saan nga agragsak iti kinadakes ngem agragsak iti pudno, baklayenna amin a banag, mangnamnama iti amin a banag, ibturanna amin a banag.",
                "46": "Gapuna, ay-ayatek a kakabsatko, no awan ti asi kadakayo, awan ti pategyo, ta ti asi awan pagkamtudanna. Gapuna, agtalekkayo iti panangngaasi ta daytoy ti kapatgan iti amin, ta adda pagkamtudan ti amin a banag.",
                "47": "Ngem ti asi ti nadalus nga ayat ni Cristo, ket agibtur nga agnanayon; ket siasino man a maaddaan iti daytoy iti maudi nga aldaw, agpaayto a pagsayaatanna.",
                "48": "Gapuna, ay-ayatek a kakabsatko, agkararagkayo iti Ama iti amin a kabaelan ti pusoyo, tapno maaddaankayo iti daytoy nga ayat, nga impaayna iti amin a napudno a pasurot ti anakna, ni Jesucristo; tapno agbalinkayo nga annak ti Dios; tapno inton agparang, agbalintayonto a kas kenkuana, ta makitatayonto met laeng a kas isu, tapno maaddaantayo itoy a namnama; tapno mapatarnawtayo a kas iti kinatarnawna. Amen."
            },
            "8": {
                "1": "Ti surat ti amak a ni Mormon, a naisurat kaniak, ni Moroni; ket naisurat kaniak iti saan a nabayag kalpasan ti pannakaawagko nga agserbi. Ket kastoy a wagas ti panagsuratna kaniak, a kinunana:",
                "2": "Ay-ayatek nga anakko, Moroni, maragsakanak unay a dinaka nalipatan ni Apom a Jesucristo, ket inawagannaka nga agserbi kenkuana, ken iti nasantuan nga aramidna.",
                "3": "Pampanunotenka a kanayon iti kararagko, kanayon a panagkararag iti Dios Ama iti nagan ti Nasantuan nga Anakna, ni Jesus, nga isu, babaen ti awan patinggana a kinaimbag ken paraburna, tarabayennaka nga agibtur iti pammati iti naganna agingga iti panungpalan.",
                "4": "Ket ita, anakko, ibagak kenka ti maipapan iti pakaladingitak unay; ta maladingitanak no addanto panagsisinnuppiat a rumsua kadakayo.",
                "5": "Ta, no pudno ti naammuak, adda napasamak a panagsisinnuppiatyo maipapan iti panangbuniag kadagiti babassit nga ubbingyo.",
                "6": "Ket ita, anakko, kalikagumak nga agtrabahoka a sireregta, tapno maikkat daytoy dakkel a biddut kadakayo; agsipud ta daytoy ti gapu ti nangisuratak iti daytoy.",
                "7": "Ta apaman a naammuak dagitoy a banag maipapan kenka nagsaludsodak iti Apo maipanggep iti dayta a banag. Ket simnek kaniak ti balikas ti Apo babaen ti pannakabalin ti Espiritu Santo, a kinunana:",
                "8": "Denggenyo dagiti balikas ni Cristo, ti Mannubbotyo, ti Apo ken Diosyo. Adtoy, immayak ditoy lubong, saan nga umawag kadagiti nalinteg ngem kadagiti managbasol nga agbabawi; saan a kasapulan dagiti naan-anay ti mangngagas, ngem dagiti masakit; gapuna, naan-anay dagiti babassit nga ubbing, agsipud ta saanda a kabaelan ti agbasol; gapuna naikkat ti lunod ni Adan manipud kadakuada gapu kaniak, ket awan ti bilegna kadakuada; ket natungpal kaniak ti linteg ti pannakakugit.",
                "9": "Ket kastoy ti wagas ti panangiparangarang ti Espiritu Santo iti balikas ti Dios kaniak; gapuna, ay-ayatek nga anakko, ammok a nakaro a pananglais iti Dios, ti panangbuniagyo kadagiti ubbing.",
                "10": "Adtoy kunak kadakayo a daytoy a banag ti isuroyonto—panagbabawi ken panangbuniag kadakuada nga agsungbat ken makabael nga agaramid iti basol; wen, isuroyo iti nagannak a masapul nga agbabawi ken mabuniaganda, ken agpakumbabada a kasla kadagiti ubbingda, ket maisalakandanto amin agraman dagiti ubbingda.",
                "11": "Ket saanen a nasken nga agbabawi, wenno mabuniagan dagiti ubbingda. Adtoy, agpaay ti pannakabuniag kadagiti nagbabawi iti pannakatungpal ti bilin iti pannakaugas ti basol.",
                "12": "Ngem sibibiag dagiti ubbing ken ni Cristo, uray manipud idi punganay ti lubong; no saan a kasta, manangidumduma a Dios ti Dios, ken managbaliw met a Dios, ken managpili iti tao; agsipud ta adu ti ubbing a natay a saan a nabuniagan!",
                "13": "Gapuna, no saan a maisalakan dagiti ubbing no saanda a mabuniagan, mabalin nga addan dagitoy iti mangliwengliweng nga impierno.",
                "14": "Adtoy kunak kadakayo, a siasino man a mangipapan a kasapulan dagiti ubbing ti mabuniagan adda iti apro ti kinapait ken iti ikut ti panangidumduma; ta awan kenkuana ti pammati, namnama, wenno panangngaasi; gapuna, rumbeng a maikkat bayat ti kaaddana iti panunot, rumbeng a mapan idiay impierno.",
                "15": "Agsipud ta nakaam-amak a kinadangkes ti mangipapan nga isalakan laeng ti Dios ti maysa nga ubing no mabuniagan, ket masapul a mapukaw dagiti dadduma gapu ta saanda a nabuniagan.",
                "16": "Asi pay dagiti mangsuppiat iti dalan ti Apo maipapan iti daytoy a wagas, ta mapukawda malaksid no agbabawida. Adtoy, ibagak a sibabatad, nga addaan iti turay ti Dios; ket saanak a mabuteng no ania man ti aramiden ti tao; ta pukawen ti naan-anay nga ayat ti amin a panagbuteng.",
                "17": "Ket napnuanak iti asi, nga agnanayon nga ayat; gapuna, padapada kaniak amin nga ubbing; gapuna, ayatek dagiti ubbing iti naan-anay nga ayat; ket padapadada amin ket mairanudda iti pannakaisalakan.",
                "18": "Ta ammok a saan a manangidumduma a Dios ti Dios, wenno managbaliw a nabiag; ngem saan a nagbalbaliw iti kaano man agingga iti agnanayon.",
                "19": "Saan a makapagbabawi dagiti babassit nga ubbing; gapuna, nakaal-alingget a kinadangkes ti mangtallikud iti natarnaw a kaasi ti Dios kadakuada, ta sibibiagda amin kenkuana gapu iti asina.",
                "20": "Ket isu nga agkuna a nasken a mabuniagan dagiti babassit nga ubbing tallikudanna ti asi ni Cristo, ket pilawenna ti pannakasubbot ken ti pannakabalin ti pannubbotna.",
                "21": "Asi pay dagita, ta agpeggadda iti patay, impierno, ken awan patinggana a panagtuok. Ibagak a sibabatad; imbilin kaniak ti Dios. Denggenyo ida ken agannadkayo, wenno busorendakayonto iti pangukoman ni Cristo.",
                "22": "Ta adtoy sibibiag ken ni Cristo dagiti amin nga ubbing ken kasta met dagiti amin nga awanan iti paglintegan. Ta dumteng ti pannakabalin ti pannakasubbot kadagiti amin nga awanan iti paglintegan; gapuna, isu a saan a makedngan, wenno isu a saan a nakedngan, saan a makapagbabawi; ket iti kasta saan a nasken ti pannakabuniag—",
                "23": "Ngem pananglais daytoy iti Dios, panangtallikud iti asi ni Cristo, ken ti pannakabalin ti Nasantuan nga Espirituna, ken panagtalek iti natay nga aramid.",
                "24": "Adtoy, anakko, saan a mabalin ti kastoy a banag; ta agpaay ti panagbabawi kadagiti nakedngan ken nailunod iti panaglabsingda iti paglintegan.",
                "25": "Ket ti pannakabuniag ti umuna a bunga ti panagbabawi; ket dumteng ti pannakabuniag babaen ti pammati iti panagtungpal kadagiti bilin; ket yeg ti panagtungpal kadagiti bilin ti pannakaugas ti basol;",
                "26": "Ket yeg ti pannakaugas dagiti basol ti kinadayaw, ken kinapakumbaba ti puso; ket gapu iti kinadayaw ken kinapakumbaba ti puso umasideg ti Espiritu Santo, a penken ti Mangliwliwa iti namnama ken naan-anay nga ayat, ti ayat a makaibtur babaen iti kinaregta ken panagkararag, agingga a dumteng ti panungpalan, inton makipagnaed ti amin a santo iti Dios.",
                "27": "Adtoy, anakko, agsuratakto manen kenka no saanak a masapa a mapan bumusor kadagiti Lamanite. Adtoy, ti kinapasindayag daytoy a pagilian, wenno dagiti tao dagiti Nephite, impaneknekda ti pannakadadaelda malaksid no agbabawida.",
                "28": "Ikararagam ida, anakko, a dumteng koma ti panagbabawi kadakuada. Ngem adtoy, maamakak amangan ta nagsardengen ti panangtartarabay ti Espiritu kadakuada; ken balbalabalaenda iti daytoy a paset ti daga a dadaelen ti amin a pannakabalin ken turay nga aggapu iti Dios; ket taltallikudanda ti Espiritu Santo.",
                "29": "Ket kalpasan ti panangtallikudda iti naindaklan a pannakaammo, anakko, nasken a mapukawdanton kas iti pannakatungpal ti padto a naibaga dagiti mammadto, ken kas met kadagiti balikas mismo ti Mannubbottayo.",
                "30": "Agpakadaakon, anakko, agingga nga agsuratakto kenka, wenno inton agkitata manen. Amen."
            },
            "9": {
                "intro": "Ti maikadua a surat ni Mormon iti anakna a ni Moroni.",
                "1": "Ay-ayatek nga anakko, agsuratak manen kenka tapno ammuem a sibibiagak pay laeng; ngem kasla nadagem ti suratko.",
                "2": "Ta adtoy, napinget ti pannakirangetko kadagiti Lamanite, a saanmi a nagballigian; ket natay ni Archeantus babaen ti espada, ket kasta met ni Luram ken ni Emron; wen, ket adu a bilang ti napukawmi kadagiti pinilimi a tao.",
                "3": "Ket ita adtoy, anakko, amkek amangan ta dadaelento dagiti Lamanite dagitoy a tao; gapu ta saanda nga agbabawi, ket agtultuloy ti panangkibur kadakuada ni Satanas a mamagpungtot iti tunggal maysa.",
                "4": "Adtoy, agtultuloy a kaduadak nga agtrabaho; ket idi ibagak ti balikas ti Dios a sibabatad nagpigergerda ken kinapungtotdak; ket no diak inaramat ti kinabatad patangkenenda ti puspusoda a maibusor iti dayta; gapuna, amkek amangan ta saanen nga ituloy ti Espiritu ti Apo ti mangtarabay kadakuada.",
                "5": "Gapu ta nalabes ti panagpungtotda ket nariknak nga awan ti butengda iti patay; ken napukawda ti ayatda, iti tunggal maysa; ket kanayon a mawawda iti dara ken iti panagibales.",
                "6": "Ket ita, ay-ayatek nga anakko, nupay nasukirda, agtrabahotayo a sireregta; ta no agsardengtayo nga agtrabaho, makedngantayo; agsipud ta adda trabaho nga iwakastayo bayat ti kaaddatayo ditoy pitak a tabernakulo, tapno maparmektayo ti kabusor ti amin a kinalinteg, tapno aginana ti kararuatayo iti pagarian ti Dios.",
                "7": "Ket ita isuratko ti maipapan iti kasla panagsagaba dagitoy a tao. Ta maibatay iti pannakaammo a naawatko ken ni Amoron, adtoy, addaan dagiti Lamanite iti adu a balud, nga innalada manipud iti torre ti Sherrizah; ket adda lallaki, babbai ken ubbing.",
                "8": "Ket napapatay ti assawa ken amma dagiti babbai ken ubbing; ket pinakanda dagiti babbai iti lasag dagiti asawada, ket dagiti ubbing iti lasag dagiti ammada; ken awan ti danum, malaksid iti bassit laeng, nga itedda kadakuada.",
                "9": "Ket iti baet daytoy nakaro a kinadakes dagiti Lamanite, saan a naidumduma dagiti taomi iti Moriantum. Ta adtoy, adu kadagiti babbai nga annak dagiti Lamanite ti imbaludda; ket kalpasan ti panangdadaelda iti dayta kapatgan ken kangrunaan iti amin a banag, nga isu ti kinadalus ti dayaw ken saguday—",
                "10": "Ken kalpasan a naaramidda daytoy a banag, pinapatayda ida iti kadaksan unay a wagas, a pinarparigatda ida agingga iti natayda; ket kalpasan ti panangaramidda iti kastoy, sindada ti lasagda a kas kadagiti atap a narungsot nga ayup, gapu iti kinatangken ti puspusoda; ket inaramidda a kas tanda ti kinatured.",
                "11": "O ay-ayatek nga anakko, kasano dagiti tao a kastoy, nga awan sursurona—",
                "12": "(Ket sumagmamano laeng a tawen ti naglabas, nadayaw ken nakaay-ayoda idi a tao)",
                "13": "Ngem O anakko, kasano a maaramid dagiti tao ti kastoy, a pagay-ayatda ti nalabes a kinadakes—",
                "14": "Kasano a manamnamami a saan nga isaad ti Dios ti imana iti panangukom a maibusor kadakami?",
                "15": "Adtoy, agsangit ti pusok; Asi pay dagitoy a tao. Umay ti pannakaukom, O Dios, ket ilemmengda ti basbasolda, ken ti kinadangkesda, ken kinarimonda iti rupam!",
                "16": "Ket manen, anakko, adu dagiti balo ken dagiti annakda a nabati idiay Sherrizah; ken ti natda a taraon a saan nga innala dagiti Lamanite, adtoy, impanaw ida ti buyot ni Zenephi, ket nabatida nga agsursursor iti sadino man a pakabirokanda iti taraonda; ket adu ti naglusdoy a babbaket iti dalan ket natayda.",
                "17": "Ket nakapsut ti buyot nga adda kaniak; ket nagtengngaanmi ken ni Sherrizah ti buyot dagiti Lamanite; ket kas ti kaadu ti napan nagkamang iti buyot ni Aaron ti nagsagaba iti nakaam-amak a kinarungsotda.",
                "18": "O, ti kinadakes dagiti taok! Awananda iti urnos ken awananda iti asi. Adtoy, maysaak laeng a tao, ket pigsa la ti tao ti adda kaniak, ket saankon a maipapilit ti bilinko.",
                "19": "Ket limmanlan ti panagbasolda; ket agpapadada a narungsot, nga awan idumdumada, nataengan man wenno agtutubo; ket naayatda iti amin a banag malaksid iti nasayaat; ket awan umartap iti panagsagaba dagiti babbai ken annakmi iti amin a rabaw daytoy a daga; wen, di maibalikas ti dila, ket saan met a mabalin a maisurat.",
                "20": "Ket ita, anakko, saankon nga iladawan pay daytoy nakaam-amak a buya. Adtoy, ammom ti kinadangkes dagitoy a tao; ammom nga awananda iti pagbatayan, ken awananda iti rikna; ket nalablabes pay ti kinadangkesda ngem dagiti Lamanite.",
                "21": "Adtoy, anakko, saanko ida a maikalikagum iti Dios amangan ta dusaennak.",
                "22": "Ngem adtoy, anakko, ikalikagumka iti Dios, ken agtalekak ken ni Cristo a maisalakanka; ket ikararagko iti Dios nga ispalenna ti biagmo, a mangsaksi iti panagsubli dagiti taona kenkuana, wenno ti mamimpinsan a pannakadadaelda; agsipud ta ammok a masapul a matayda malaksid no agbabawi ken agsublida kenkuana.",
                "23": "Ket no mapukawda mayarigdanto kadagiti Jaredite, gapu iti kinasukir dagiti pusoda, a mangsapsapul iti dara ken panagibales.",
                "24": "Ket no kasta met laeng a mapukawda, ammomi nga adu kadagiti kakabsatmi ti nagtalaw kadagiti Lamanite, ket adunto pay kadakuada ti agtalaw, iti kasta, agsuratka iti sumagmamano a banag, no sika ti maispal ket siak ti mapukaw ket dikanto makita; ngem agtalekak a sapay koma ta makitaka iti saan a mabayag; ta adda kaniak ti nasagraduan a sinurat a kayatko a yawat kenka.",
                "25": "Anakko, agtalinaedka a napudno ken ni Cristo; ket saanka koma a maladingitan kadagiti banag nga insuratko, a mangdagdag kenka nga agturong ken patay; ngem bitibitennaka koma ni Cristo, ket ti koma panagsagaba ken ipapatayna, ken ti panangiparangna iti bagina kadagiti ammatayo, ken ti asina ken ti atiddog a panagsagabana, ken ti namnama ti dayagna ken iti biag nga agnanayon, agtalinaed koma iti kapanunotam iti agnanayon.",
                "26": "Ken sapay koma ta ti asi ti Dios Ama, nga adda ti tronona iti nangato a langit, ken ti Apotayo a ni Jesucristo, a situtugaw iti nabileg a makanawan nga imana, agingga iti agrukbabto amin a banag kenkuana, sapay koma, ket agtalinaed kenka iti agnanayon. Amen."
            },
            "10": {
                "1": "Ita siak, ni Moroni, agsuratak ta kasla nasayaat kaniak, ket agsuratak kadagiti kakabsatko, dagiti Lamanite; ket kayatko a rumbeng a maammuanda nga ad-adu ngem uppat-a-gasut-ket-duapulo a tawen ti napalabas manipud iti pannakaited ti pagilasinan ti yaay ni Cristo.",
                "2": "Ket italimengko dagitoy a kasuratan, kalpasan a maibagak ti sumagmamano a balikas babaen ti pammatalged kadakayo.",
                "3": "Adtoy, igunamgunamko nga inton basaenyo dagitoy a banag, no nakemto ti Dios a rumbeng a basaenyo ida, tapno malagipyo no kasano ti kinamanangngaasi ti Apo kadagiti annak ti tao, manipud iti pannakaparsua ni Adan agingga iti kanito nga awatenyonto dagitoy a banag, ket usigenyo iti puspusoyo.",
                "4": "Ket inton awatenyo dagitoy a banag, igunamgunamko a dawatenyo iti Dios, ti Agnanayon nga Ama, iti nagan ni Cristo, no saan a pudno dagitoy a banag; ket no naimpusuan ti idadawatyo, ken addaan iti pudno a panggep, ken addaan iti pammati ken ni Cristo, iparangarangna ti kinapudnona kadakayo, babaen ti pannakabalin ti Espiritu Santo.",
                "5": "Ket babaen ti pannakabalin ti Espiritu Santo maammuanyo ti kinapudno ti amin a banag.",
                "6": "Ket nalinteg ken pudno ti ania man a naimbag a banag; gapuna, awan ti pudno a mangtallikud ken ni Cristo, ngem bigbigenna ti kinasiasinona.",
                "7": "Ket ammuenyonto nga isu, babaen ti pannakabalin ti Espiritu Santo; gapuna igunamgunamko a saanyo a tallikudan ti pannakabalin ti Dios; ta agaramid babaen ti pannakabalin, a maibatay iti pammati dagiti annak ti tao, a kas, ita ken iti kabigatanna, ken iti agnanayon.",
                "8": "Ket manen, igunamgunamko, kakabsatko, a saanyo a tallikudan dagiti sagut ti Dios, gapu ta adu dagitoy; ket aggapuda iti isu met la a Dios. Ket nadumaduma ti wagas a panangipaay kadagitoy a sagut; ngem isu met laeng a Dios ti agaramid iti amin; ket maitedda babaen ti panangiparangarang ti Espiritu ti Dios kadagiti tao, tapno magun-odda ida.",
                "9": "Ta adtoy, naikkan ti maysa babaen ti Espiritu ti Dios, tapno isurona ti nainsiriban a balikas;",
                "10": "Ket iti sabali, tapno isurona ti balikas iti pannakaammo babaen ti isu met laeng nga Espiritu;",
                "11": "Ken iti sabali, ti aglaplapusanan a pammati; ket iti sabali ti sagut ti panangagas babaen ti isu met laeng nga espiritu.",
                "12": "Ket manen, iti sabali, tapno agaramid kadagiti naindaklan a milagro;",
                "13": "Ket manen, iti sabali, tapno makaipadto maipapan iti amin a banag;",
                "14": "Ket manen, iti sabali, ti panangimatang kadagiti anghel ken dagiti agpapaay nga espiritu;",
                "15": "Ket manen, iti sabali, amin a kita ti pagsasao;",
                "16": "Ket manen, iti sabali, ti pannakaipatarus dagiti pagsasao ken iti nadumaduma a kita ti pagsasao.",
                "17": "Ket amin dagitoy a sagut umay babaen ti Espiritu ni Cristo; ket kanayon nga umayda iti tunggal tao, babaen ti pagayatanna.",
                "18": "Ket igunamgunamko, ay-ayatek a kakabsatko, a laglagipenyo nga aggapu ken ni Cristo ti tunggal nasayaat a sagut.",
                "19": "Ket igunamgunamko, ay-ayatek a kakabsatko, tapno laglagipenyo nga isu met laeng idi kalman, ita, ken iti agnanayon, ken amin dagitoy a sagut a naespirituan, saanto a mapukaw, agingga nga addanto ti lubong, a maibatay laeng iti saan a panamati ti annak ti tao.",
                "20": "Gapuna, masapul nga adda pammati; ket no kasapulan nga adda pammati masapul met nga adda namnama; ket no masapul nga adda namnama masapul nga adda met panangngaasi.",
                "21": "Ket malaksid no adda panangngaasiyo saankayonto a maisalakan iti pagarian ti Dios; wenno saankayo a maisalakan iti pagarian ti Dios no awan ti pammatiyo; wenno awan namnamayo.",
                "22": "Ket no awan ti namnamayo, mauppapaykayo; ket umay ti uppapay gapu iti basol.",
                "23": "Ket pudno a kinuna ni Cristo kadagiti ammatayo: No adda pammatim maaramidmo amin a banag a napateg kaniak.",
                "24": "Ket ita ibagak iti amin a suli ti daga—a no umay ti aldaw a mapukaw kadakayo ti pannakabalin ken sagut ti Dios, mapasamakto gapu iti saanyo a panamati.",
                "25": "Ket asi pay dagiti annak ti tao no daytoy ti mapasamak; ta awanto ti agaramid iti nasayaat kadakayo, awan uray maysa. Ta no adda maysa kadakayo nga agaramid iti nasayaat, agtrabaho babaen iti pannakabalin ken sagut ti Dios.",
                "26": "Ket asi pay dagiti mangaramidto kadagitoy a banag ken matay, ta matayda a sibabasol, ket saanda a mabalin ti maisalakan iti pagarian ti Dios; ket ibagak dagitoy babaen dagiti balikas ni Cristo; ket saanak nga agul-ulbod.",
                "27": "Ket igunamgunamko a laglagipenyo dagitoy a banag; ta napardas ti kanito nga umay ket maammuanyonto a saanak a nagulbod, ta makitadakto iti pangukoman ti Dios; ket kunaen kadakayo ti Apo a Dios: Diak kadi impalawag dagiti balikasko kadakayo nga insurat daytoy a tao, a kasla maysa nga umas-asug manipud iti patay, wen, kas iti maysa nga agsarsarita manipud iti tapok?",
                "28": "Ipalawagko dagitoy a banag iti pannakatungpal dagiti padto. Ket adtoy, isudanto ti maagapad manipud iti ngiwat ti agnanayon a Dios; ket mayarasaasto ti balikasna iti amin a kaputotan.",
                "29": "Ket iparangto ti Dios kadakayo, a pudno dayta insuratko.",
                "30": "Ket igunamgunamko manen kadakayo nga umasidegkayo ken ni Cristo, ket agtalekkayo iti amin a nasayaat a sagut, ket saanyo a sagiden ti dakes a sagut, wenno ti narugit a banag.",
                "31": "Ket agriingka, ken bumangonka manipud iti tapok, O Jerusalem; ket yarwatmo ti napintas a kawesmo, O anak a babai ti Zion; ket papigsaem dagiti istakam ket palawaem dagiti igidmo iti agnanayon, tapno saankan a mababalaw, tapno ti katulagan ti Agnanayon nga Ama nga inaramidna kenka, O balay ti Israel, ket matungpal koma.",
                "32": "Wen, umasidegkayo ken ni Cristo, ket agbalinkayo a naan-anay kenkuana, ket tallikudanyo ti amin a saan a nadiosan; ket no tallikudanyo ti amin a saan a nadiosan, ket ayatenyo ti Dios iti isu amin a kabaelan, panunot ken pigsayo, agpaay kadakayo ti paraburna, ket babaen ti paraburna agbalinkayo a naan-anay ken ni Cristo; ket no babaen ti parabur ti Dios naan-anaykayo ken ni Cristo, saanyo a mabalin a tallikudan ti pannakabalin ti Dios.",
                "33": "Ket manen, no naan-anaykayo ken ni Cristo babaen ti parabur ti Dios, ken saanyo a tallikudan ti pannakabalinna, ngarud mapasantokayo ken ni Cristo babaen ti parabur ti Dios, gapu iti panagayus ti dara ni Cristo, nga adda iti katulagan ti Ama iti pannakaugas ti basbasolyo, tapno agbalinkayo a nasantuan, nga awan mulitna.",
                "34": "Ket ita agpakadaakon kadakayo amin, agpakadaakon. Innakton aginana iti paraiso ti Dios, agingga nga agtiponto manen ti espiritu ken ti bagik, ken sibaballigiak nga allinen ti angin, a mangsabat kadakayo iti sango ti makaay-ayo a pangukoman ti naindaklan a Jehova, ti Agnanayon nga Ukom dagiti sibibiag ken natay. Amen."
            }
        }
    }
}